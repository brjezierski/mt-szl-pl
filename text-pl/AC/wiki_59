<doc id="193307" url="https://pl.wikipedia.org/wiki?curid=193307" title="Grabowiec (powiat zamojski)">
Grabowiec (powiat zamojski)

Grabowiec – osada w Polsce położona w województwie lubelskim, w powiecie zamojskim, w gminie Grabowiec, 22 km na północny wschód od Zamościa, na terenie Działów Grabowieckich, nad rzeką Kalinówką (lewy dopływ Wolicy). Siedziba gminy Grabowiec. Dawniej miasto, w latach 1368–1772 stolica powiatu grabowieckiego, ważne miasto królewskie na ziemi bełskiej i siedziba obieralnych starostów.
W latach 1954–1972 wieś należała i była siedzibą władz gromady Grabowiec. W latach 1975–1998 miejscowość administracyjnie należała do województwa zamojskiego.
Toponimia.
Według legendy nazwa wsi pochodzi od otaczających ją lasów grabowych, w których pasącą owce dziewczynę spotkał zbłąkany rycerz. Oczarowany jej wdziękiem postanowił ja poślubić, a w lesie, w którym się spotkali, założyć gród o nazwie Grabowiec (od grabów i owiec).
Historia.
Pierwsze wzmianki o miejscowości pochodzą z 1268 r. i zamieszczone są w kronice ruskiej. W XIII wieku był to gród obronny książąt ruskich położony na szlaku handlowym z Włodzimierza Wołyńskiego do Zawichostu. Najprawdopodobniej miejscowość wchodziła również w skład Grodów Czerwieńskich.
Od 1366 r. wieś znajdowała się w granicach Litwy. W 1388 r. przejęli ją w posiadanie książęta mazowieccy. W 1462 r. Grabowiec został włączony do Korony Królestwa Polskiego. Prawa miejskie zostały mu nadane przed 1418 r. Miejscowość stanowiła wówczas ośrodek rzemieślniczy.
Prawdopodobnie w Grabowcu w XIV - XV w. istniała parafia prawosławna, która po zawarciu unii brzeskiej przyjęła jej postanowienia razem z całą eparchią chełmską.
Grabowiec był miejscem, w którym za czasów I Rzeczypospolitej zbierały się na sesje sądy: grodzki i ziemski.
W 1500 r. miasto zostało zniszczone przez Tatarów. W następstwie tych wydarzeń król Jan Olbracht w 1501 r. uwolnił Grabowiec od ceł i podatków na 6 lat. Przywilej ten potwierdził w 1511 r. Zygmunt I Stary, a tym samym przyznał kolejne ulgi w związku z najazdem Tatarów z 1506 r.
W 1509 roku miejscowość otrzymała przywilej nie płacenia kontrybucji wojennych, a w 1625 r. prawo odbywania targu w środę oraz nakaz organizacji cechów rzemieślniczych.
W 1394 r. Ziemowit IV przyczynił się do powstania w miejscowości parafii rzymskokatolickiej, która obejmowała 26 wsi.
W latach 1655–1662 odbudowano Zamek Grabowiecki pochodzący z XIII wieku, a zniszczony w 1500 r. Do odbudowy przyczynił się starosta Stanisław Sarbiewski. Pierwsze wzmianki o zamku pochodzą z 1617 r., a kolejne z 1624 r.
Od 1772 r. miejscowość znajdowała się w zaborze austriackim (starostą pozostał Ludwik Wilga, który pełnił urząd dożywotnio, do 1796 r., był on ostatnią osoba na tym stanowisku), a od 1809 r. w Księstwie Warszawskim. 26 marca 1794 roku wybrano Jędrzeja Dudę i Józefa Nowickiego na burmistrzów Grabowca, następnie wybrano Jakuba Wysockiego i Józefa Nowickiego na stanowisko burmistrzów Grabowca, byli oni ostatnimi obieralnymi burmistrzami ponieważ później był już tylko jeden burmistrz, którego mianowały władze centralne. 15 marca 1811 r. zgodnie z dekretem, który wydał król saski w Dreźnie, burmistrzem został Jan Podhajewski.
Od 1815 r. w miasto leżało na terenie zaboru rosyjskiego (Królestwo Kongresowe). 19 grudnia 1869 r. Grabowiec (ros. "Грабовец") utracił prawa miejskie.
W 1864 w miejscowości wzniesiono cerkiew unicką, która dziewięć lat później, wskutek likwidacji unickiej diecezji chełmskiej, przymusowo stała się świątynią prawosławną. W 1905, po wejściu w życie ukazu tolerancyjnego, większość grabowieckich parafian przeszła na katolicyzm obrządku łacińskiego. Ludność Grabowca w większości posługiwała się już wtedy językiem polskim. W 1915 ci prawosławni, którzy nie dokonali konwersji, udali się na bieżeństwo. Ich opuszczoną świątynię w 1919 nowe władze polskie zamknęły, a następnie przekazały szkole. Wcześniej budynek krótko pełnił funkcje katolickiego kościoła św. Kajetana.
Do upadku miejscowości przyczyniły się wojny XVII-wieczne oraz pożar w 1814 r.
13 stycznia 1870 r. pozbawiono Grabowiec praw miejskich.
Po odzyskaniu niepodległości pierwszą osobą, która sprawowała urząd wójta był Jan Ciszewski, a ostatnim (do wybuchu II wojny światowej) Jan Poterucha.
Przed wybuchem wojny w miejscowości mieszkało 4212 osób, w tym 2356 narodowości żydowskiej i 62 ukraińskiej (według spisu powszechnego z 1921 r.).
25 września 1939 r. do wsi weszły wojska radzieckie. Doszło wówczas do mordu 59 żołnierzy polskich. Wydarzenia te zostały nazwane "Małym Katyniem". Pozostali żołnierze polegli w walce w okolicach Góry Grabowiec – w 1989 r. postawiono tam pomnik upamiętniający owe walki.
10 października 1939 r. przybyły do Grabowca pierwsze oddziały wojsk niemieckich. Podczas okupacji niemieckiej znajdowało się we wsi getto, które funkcjonowało do 1942 r. Wywożono z niego ludzi do obozu zagłady w Sobiborze. Podczas działań wojennych wieś uległa zniszczeniu i spaleniu.
W 1943 r. miała miejsce akcja wysiedleńcza, w wyniku której pozostały w Grabowcu tylko nieliczne rodziny. Wysiedleńcy zostali ulokowani w obozie przejściowym w Zamościu.
W nocy z 27 na 28 października 1943 r. oddział AK pod dowództwem Józefa Śmiecha "Ciąga" zaatakował posterunek policji ukraińskiej, ale go nie zdobył. Spalono jednak budynek byłej plebanii rzymskokatolickiej, w którym kwaterowała nieduża grupa żołnierzy SS (prawdopodobnie budynek był siedzibą jakiejś komisji kontyngentowej). Zginął jeden żołnierz niemiecki i 3 ukraińskich żołnierzy SS. Oprócz tego akowcy zastrzelili sprzyjających Ukraińcom sołtysa Włodzimierza Seniuka i prawosławnego duchownego Pawła Szwajkę i jego żonę Joannę.
W czerwcu 1944 r. wojska niemieckie przeprowadziły ostatnią akcje pacyfikacyjną przeciwko Polakom. Zatrzymano wówczas 250 osób. 25 lipca 1944 r. do Grabowca weszły wojska radzieckie. E. Tokarczuk ustalił, że podczas działań wojennych II wojny światowej z gminy Grabowiec zginęło 2207 osób: 563 Polaków, 401 Ukraińców i 1243 Żydów.
W 1954 cerkiew prawosławna w Grabowcu, nieużytkowana od czasu wysiedleń ludności ukraińskiej, została rozebrana.
Edukacja.
W Grabowcu funkcjonują dwa zespoły szkół:

</doc>
<doc id="193311" url="https://pl.wikipedia.org/wiki?curid=193311" title="Let Us Prey">
Let Us Prey

Let Us Prey to tytuł albumu koncertowego grupy Sol Invictus, nagranego podczas akustycznego koncertu w Londynie 4 kwietnia 1992 roku (zob. 1992 w muzyce). Płyta wydana w 1992 roku w oficynie Tursa.

</doc>
<doc id="193316" url="https://pl.wikipedia.org/wiki?curid=193316" title="Averroes">
Averroes



</doc>
<doc id="193317" url="https://pl.wikipedia.org/wiki?curid=193317" title="Afrykańska Liga Mistrzów">
Afrykańska Liga Mistrzów

Afrykańska Liga Mistrzów, rozgrywki piłkarskie dla mistrzów krajowych afrykańskiej federacji piłkarskiej CAF. Pierwsza edycja została rozegrana w roku 1964, w roku 1974 została wprowadzona zasada liczenia większej ilości bramek zdobytych na wyjeździe, a w roku 1997 wprowadzono format ligowy – faza grupowa. Od roku 2004 przedstawiciele 12 najsilniejszych lig afrykańskich mogą wystawić 2 zespoły do rozgrywek Afrykańskiej Ligi Mistrzów, w sezonie 2021/22 jest to: Algieria, Angola, Demokratyczna Republika Konga, Egipt, Gwinea, Maroko, Nigeria, Południowa Afryka, Sudan, Tanzania, Tunezja, Zambia.
Zwycięzcy.
Afrykańska Liga Mistrzów.
1 W 2019 tytuł został przyznany Espérance Tunis z powodu przerwania rewanżowego spotkania, w którym Walid El Karti strzelił gola dla Wydad Casablanca, ale sędzia liniowy uznał, że był spalony. Z powodu awarii VAR-u nie było możliwe sprawdzenia przeglądu decyzji. Władze Wydad Casablanca zaprotestowały i mecz został przerwany. Po 80 minutach od zatrzymania meczu, sędzia uznał mecz za przegrany przez Wydad Casablanca i przyznał tytuł Espérance Tunis. Jednak w dniu 5 czerwca 2019 r. Komitet wykonawczy CAF zarządził powtórkę drugiego meczu na neutralnym miejscu, wymagając od Espérance Tunis zwrotu trofeum i medali. Mimo to decyzja o zarządzeniu powtórki drugiej fazy została odrzucona przez Sąd Arbitrażowy ds. Sportu (CAS) w dniu 31 lipca 2019 r., który zażądał od CAF skierowania sprawy do właściwych struktur dyscyplinarnych w celu wydania decyzji. W dniu 7 sierpnia 2019 r. Espérance Tunis została ponownie oficjalnie ogłoszona mistrzem po tym, jak Rada Dyscyplinarna CAF orzekła, że Wydad Casablanca uważa się za przegranego w 2. fazie.

</doc>
<doc id="193318" url="https://pl.wikipedia.org/wiki?curid=193318" title="Galileo (sonda kosmiczna)">
Galileo (sonda kosmiczna)

Galileo – amerykańska bezzałogowa sonda kosmiczna wystrzelona w 1989 roku przez agencję kosmiczną NASA w celu wykonania badań Jowisza, jego księżyców i pierścieni. W grudniu 1995 r. sonda stała się pierwszym sztucznym satelitą Jowisza oraz wprowadziła w jego atmosferę próbnik z aparaturą pomiarową. Galileo był pierwszą sondą, która zbliżyła się do planetoid. Podczas swej misji Galileo wykonał też obserwacje Wenus, Ziemi, Księżyca i komety Shoemaker-Levy 9.
Nazwa sondy została nadana na cześć wielkiego włoskiego astronoma epoki renesansu Galileusza (wł. "Galileo Galilei"), który w 1610 r., korzystając ze skonstruowanego przez siebie teleskopu, odkrył cztery największe księżyce Jowisza, nazwane później na cześć odkrywcy księżycami galileuszowymi.
Konstrukcja sondy.
Sonda Galileo składała się z orbitera (Galileo Orbiter) i połączonego z nim, w pierwszym etapie misji, próbnika atmosferycznego (Galileo Probe).
Orbiter.
Orbiter, skonstruowany w Jet Propulsion Laboratory, posiadał unikalną konstrukcję podzieloną na dwie główne części: wirującą (ang. "Spun Section") i stacjonarną ("Despun Section").
Część wirująca stanowiła większą część sondy. Znajdowały się w niej przedziały z elektroniką pokładową (w tym komputery, rejestrator danych i nadajniki radiowe), moduł napędowy, antena główna, dwa wysięgniki o długości 5 m z generatorami RTG i wysięgnik o długości 10,9 m dla magnetometrów i anteny fal plazmowych. Część ta wirowała z prędkością około 3 (przez większą część misji) lub 10,5 obrotów na minutę (podczas niektórych manewrów, jak oddzielenie próbnika atmosferycznego i wejście na orbitę Jowisza). Wirowanie nadawało sondzie stabilność oraz pozwalało skierować umocowaną na osi obrotu antenę dokładnie ku Ziemi. Umieszczone były tu instrumenty naukowe, które w czasie prowadzenia obserwacji miały przemiatać całe niebo.
Część stacjonarna używała silnika elektrycznego do anulowania rotacji pozostałej części sondy. Umieszczono na niej platformę skanującą z instrumentami optycznymi, które wymagały precyzyjnego ustawienia w kierunku celów obserwacji, oraz antenę odbierającą dane z próbnika atmosferycznego. Do części stacjonarnej przymocowany był także próbnik atmosferyczny. W trakcie kluczowych dla misji największych manewrów silnikowych i podczas oddzielenia próbnika atmosferycznego, obie części sondy były wprowadzone we wspólny ruch obrotowy, w celu polepszenia stabilności.
Obie części orbitera były połączone przez łącznik ("Spin Bearing Assembly"), który zapewniał połączenia elektryczne i transmisję danych.
Większa część kadłuba sondy przykryta była przez wielowarstwową izolację termiczną, która chroniła także przed uderzeniami mikrometeoroidów i wyładowaniami elektrycznymi na powierzchni sondy. Dla zapewnienia ochrony przed przegrzaniem pojazdu podczas pierwszej fazy lotu, w wewnętrznej części Układu Słonecznego, u podstawy anteny głównej zamontowano osłonę słoneczną, w której cieniu mógł pozostawać kadłub sondy.
Zasilanie w energię.
Energia elektryczna dostarczana była sondzie przez dwa, umieszczone na osobnych wysięgnikach, radioizotopowe generatory termoelektryczne GPHS-RTG (ang. "General-Purpose Heat Source Radioisotope Thermoelectric Generator"). Każdy z generatorów miał 114 cm długości, 42,2 cm średnicy, masę 55,9 kg i zawierał pluton 238 w postaci ditlenku. Na początku misji generatory wytwarzały prąd stały o łącznej mocy 577,2 W. Dostarczana energia stopniowo zmniejszała się z czasem, z powodu rozpadu radioaktywnego plutonu i degradacji elementów ogniw termoelektrycznych. Pod koniec misji, w 2003 r., generatory wytwarzały około 432 W energii elektrycznej.
Jednym z inżynierów odpowiedzialnych za funkcjonowanie systemu zasilania sondy Galileo był polski naukowiec, Artur B. Chmielewski.
Moduł napędowy.
W module napędowym (ang. "Retroropulsion Module") umieszczono silniki rakietowe oraz zbiorniki hipergolowych materiałów pędnych.
12 silników o ciągu po 10 N każdy znajdowało się na końcach dwóch przeciwległych wysięgników, po sześć sztuk na każdym. Służyły one do kontroli położenia sondy oraz do wykonywania mniejszych manewrów korekcyjnych. Pojedynczy, umieszczony centralnie wzdłuż osi sondy, silnik główny o ciągu 400 N służył do wykonywania najważniejszych manewrów. Łączna użyteczna masa materiałów pędnych wynosiła na początku misji 925 kg (354 kg paliwa i 571 kg utleniacza). Znajdowały się one w dwóch zbiornikach paliwa i dwóch zbiornikach utleniacza. Paliwem do wszystkich silników była monometylohydrazyna. Tetratlenek diazotu stanowił utleniacz. Dodatkowe dwa zbiorniki były wypełnione helem pod ciśnieniem, który służył do przepompowywania materiałów pędnych.
Moduł napędowy został zbudowany w zakładach firmy Messerschmitt-Bölkow-Blohm i przekazany przez rząd Republiki Federalnej Niemiec jako jej wkład w misję Galileo.
Łączność.
Na szczycie części wirującej sondy znajdowała się antena główna o wysokim zysku ("High-Gain Antenna", HGA) z nadajnikami pracującymi w paśmie X (o zysku 49 dBi) i paśmie S (o zysku 38 dBi). Zbudowana z pozłacanej siatki z drutu molibdenowego antena HGA miała po rozwinięciu średnicę 4,8 m. Ponieważ była ona większa od wymiarów ładowni wahadłowca, podczas startu była złożona, podobnie jak parasol. Dla ochrony konstrukcji anteny przed intensywnym promieniowaniem słonecznym podczas pierwszej fazy lotu, wewnątrz wokółsłonecznej orbity Ziemi, pozostawała ona złożona i umieszczona w cieniu osłony przeciwsłonecznej. Antena HGA miała zapewnić szybkość transmisji danych wynoszącą 134 400 bitów na sekundę z orbity wokół Jowisza.
Na szczycie masztu anteny głównej znajdowała się antena pomocnicza o niskim zysku ("Low-Gain Antenna", LGA 1) pracująca w paśmie S na częstotliwości 2295 MHz (o zysku 7 dBi), której planowana szybkość transmisji z orbity Jowisza wynosiła jedynie 8 bitów na sekundę. Na jednym z wysięgników dla generatorów RTG zamontowano drugą antenę pomocniczą LGA 2, która używana była wyłącznie do utrzymywania łączności podczas gdy sonda znajdowała się wewnątrz wokółsłonecznej orbity Ziemi.
Awaria anteny HGA (patrz: Awaria anteny głównej) spowodowała, że antena ta nigdy nie została użyta i całą łączność musiała przejąć antena LGA 1. Modyfikacje odbiorników naziemnych anten Deep Space Network oraz łączenie ich z sobą w sieć pozwoliło na zwiększenie maksymalnej możliwej szybkości transmisji, z odległości orbity Jowisza, do 160 bitów na sekundę. Używane szybkości transmisji mieściły się więc w zakresie od 8 do 160 bitów na sekundę.
U podstawy części stacjonarnej sondy znajdowała się paraboliczna antena odbierająca dane z próbnika atmosferycznego ("Probe Relay Antenna") o średnicy 1,1 m z dwoma odbiornikami w paśmie L pracującymi na częstotliwościach 1387,0 i 1387,1 MHz.
Systemy sterowania.
"Command and Data Subsystem" (CDS) był głównym systemem sterującym sondy. CDS odpowiedzialny był za odbiór i przetwarzanie instrukcji przesyłanych z Ziemi, zbieranie danych ze wszystkich instrumentów naukowych i systemów inżynieryjnych sondy, magazynowanie tych danych na pokładowym magnetofonie oraz zarządzał procedurami rozpoznającymi nieprawidłowości w funkcjonowaniu sondy i zapewniającymi ochronę przed ich skutkami. Po awarii anteny HGA komputery sondy zostały też zaangażowane do wykonywania kompresji danych z instrumentów pokładowych. W skład CDS wchodziło sześć 8-bitowych mikroprocesorów RCA COSMAC 1802 pracujących z częstotliwością 1,6 MHz.
"Attitude and Articulation Control Subsystem" (AACS) był systemem odpowiedzialnym za kontrolę położenia sondy w przestrzeni. AACS sterował pracą silników rakietowych oraz ustawieniem platformy skanującej. Komputer tego systemu został też wykorzystany do kompresji danych z instrumentów sondy. W skład AACS wchodził komputer z 16-bitowym mikroprocesorem ATAC-16MS połączony z szukaczami gwiazd i Słońca, żyroskopami, przyspieszeniomierzami oraz czujnikami położenia platformy skanującej i wysięgników dla generatorów RTG.
Każdy z 11 instrumentów naukowych sondy posiadał własny mikroprocesor RCA COSMAC 1802 służący do kontroli pracy instrumentu i komunikacji z systemem CDS. 8 z tych instrumentów mogło być przeprogramowanych podczas misji.
Do magazynowania danych na pokładzie sondy wykorzystywany był czterościeżkowy cyfrowy magnetofon Odetics DDS-3100 z taśmą o długości 560 m i całkowitej pojemności 914 489 344 bitów (około 109 MB). Po awarii urządzenia w październiku 1995 roku, zakazano używania końcowego fragmentu taśmy, co ograniczyło pojemność użyteczną do około 750 milionów bitów.
Instrumenty naukowe.
Cztery instrumenty (SSI, NIMS, UVS i PPR) zostały umieszczone na platformie skanującej, która umożliwiała precyzyjne ich ustawienie w kierunku obserwowanych obiektów. Pozostałe instrumenty, które w czasie prowadzenia obserwacji miały przemiatać całe niebo, znajdowały się na części wirującej sondy.
Próbnik atmosferyczny.
Próbnik atmosferyczny sondy Galileo składał się z dwóch głównych elementów – modułu hamowania ("Deceleration Module") i modułu opadania ("Descent Module").
W skład modułu hamowania wchodziła przednia stożkowa osłona aerodynamiczna i pokrywa tylna. Ich zadaniem było zapewnienie próbnikowi ochrony przed wysokimi temperaturami powstałymi podczas wtargnięcia próbnika w atmosferę Jowisza. Osłona przednia o średnicy 1,26 m zbudowana była z laminatu węglowo-fenolowego i miała masę 152 kg. Grubość osłony wahała się od 52 mm do 147 mm. Szacuje się, że podczas gwałtownego hamowania w atmosferze ablacji uległo ok. 82 kg materiału osłony. Półkolista pokrywa tylna zbudowana była z laminatu nylonowo-fenolowego o grubości 10–11 mm. W pokrywie tej umieszczony był wykonany z dakronu spadochron wyciągający o średnicy 0,74 m i wyrzucający go ładunek pirotechniczny.
Wewnątrz osłon modułu hamowania znajdował się kulisty zbiornik modułu opadania, o średnicy 0,66 m i masie 118 kg, zawierający instrumenty naukowe i systemy niezbędne do ich funkcjonowania. Zbiornik nie był hermetycznie szczelny i gazy z otaczającej atmosfery planety przedostawały się do jego wnętrza. Wymagające hermetyczności instrumenty miały indywidualne osłony. Opadanie sondy w atmosferze spowalniał spadochron główny o średnicy 2,5 m, o czaszy wykonanej z dakronu i linkach z kevlaru. Systemy elektryczne i elektroniczne były redundantne. Źródło energii elektrycznej stanowiły trzy moduły baterii litowo-siarkowych (LiSO2) o pojemności ok. 21 Ah. Ładunki pirotechniczne zasilane były przez dedykowane im baterie cieplne. "Command and Data Handling Subsystem" (C&amp;DH) składał się z procesora, jednostki kontrolującej ładunki pirotechniczne i przełączników opartych na akcelerometrach. Podczas opadania w atmosferze Jowisza została wykonana sekwencja komend sterujących zapisanych w nieulotnej pamięci ROM. Dane z próbnika przesyłane były na pokład orbitera przez dwa nadajniki w paśmie L pracujące na częstotliwościach 1387,0 i 1387,1 MHz, o przeciwstawnych polaryzacjach kołowych. Każdy z nadajników miał moc 24 W i przesyłał dane z szybkością 128 bitów na sekundę.
Misją próbnika atmosferycznego kierował ośrodek NASA Ames Research Center. Próbnik został skonstruowany w zakładach koncernu Hughes Aircraft Company we współpracy z General Electric.
Przebieg misji.
Przygotowania do misji.
Początki projektu Galileo sięgają połowy lat siedemdziesiątych XX wieku, kiedy po przelotach sond Pioneer 10 i Pioneer 11 koło Jowisza zaczęto planować budowę sondy mającej dokładniej zbadać tę planetę i jej otoczenie. Latem 1977 roku amerykański Kongres zatwierdził misję składającą się z próbnika atmosferycznego i orbitera Jowisza, nazwaną "Jupiter Orbiter Probe", i przyznał pieniądze na jej realizację. Na początku 1978 roku sonda otrzymała nazwę Galileo.
Początkowe plany misji przewidywały, że Galileo wyruszy w swą podróż w styczniu 1982 roku, jako pierwsza sonda międzyplanetarna wyniesiona w kosmos na pokładzie wahadłowca. Dodatkowy trójstopniowy człon rakietowy na paliwo stałe miał skierować sondę z orbity wokółziemskiej na drogę do Jowisza. Plan lotu przewidywał asystę grawitacyjną ze strony Marsa i dotarcie do Jowisza w 1985 roku. Opóźnienia w realizacji programu lotów wahadłowców oraz problemy techniczne w konstrukcji silnika dodatkowego spowodowały kolejne przełożenia daty początku misji. Po odrzuceniu pierwotnego projektu silnika dodatkowego zdecydowano się na jednostopniowy człon Centaur G-prime napędzany ciekłym wodorem i ciekłym tlenem. Data startu została wyznaczona na maj 1986 roku. Galileo miał być wyniesiony przez wahadłowiec Atlantis podczas misji STS-61-G. Plan misji przewidywał dokonanie przelotu sondy koło planetoidy (29) Amphitrite w grudniu 1986 roku i dotarcie do Jowisza w grudniu 1988 roku.
W grudniu 1985 roku Galileo został przewieziony do Kennedy Space Center, gdzie rozpoczęto końcowe przygotowania do misji. Katastrofa wahadłowca Challenger w dniu 28 stycznia 1986 roku spowodowała wstrzymanie dalszych lotów wahadłowców na ponad dwa lata. Ponadto stopień rakietowy na ciekły wodór i tlen został uznany za zbyt niebezpieczny, aby transportować go w ładowni wahadłowca. Galileo mógł być jedynie napędzany przez dwustopniowy człon rakietowy na paliwo stałe, który nie miał dość energii, aby umożliwić bezpośredni lot do Jowisza. Z tego powodu zaprojektowana została nowa trajektoria lotu sondy nazwana VEEGA ("Venus Earth Earth Gravity Assist"), która umożliwiała trzykrotne wykorzystanie manewrów asysty grawitacyjnej mijanych planet dla dotarcia do Jowisza.
W drodze do Jowisza.
Wenus i Ziemia.
Start sondy Galileo, umieszczonej w ładowni wahadłowca Atlantis podczas misji STS-34, nastąpił 18 października 1989 r., o godz. 16:53:40 UTC. Po wejściu na niską orbitę wokółziemską i przeprowadzeniu testów ładunku, o godz. 23:15 UTC, pięcioosobowa załoga wahadłowca uwolniła z ładowni sondę połączoną z dwustopniowym członem Inertial Upper Stage (IUS-19). Godzinę później, gdy wahadłowiec oddalił się na bezpieczną odległość 80 km, nastąpił zapłon pierwszego stopnia, a w dwie minuty po jego odrzuceniu, drugiego stopnia IUS. Oddzielenie sondy od IUS nastąpiło 19 października o 01:06:53 UTC. Galileo został wprowadzony na prowadzącą ku Wenus orbitę heliocentryczną o peryhelium 0,670 AU, aphelium 1,001 AU, mimośrodzie 0,200 i nachyleniu względem ekliptyki 4,30°.
Największe zbliżenie do Wenus, na odległość 16 123 km od powierzchni planety, nastąpiło 10 lutego 1990 r. o 05:58:48 UTC. Podczas przelotu instrumenty sondy wykonały szereg obserwacji. Szczególnie cenne okazały się zdjęcia wykonane w podczerwieni, pozwalające zajrzeć głęboko w atmosferę Wenus. Ukazały one obraz struktury i dynamiki dolnej warstwy chmur na tej planecie. Wyniki pomiarów zostały zapisane na taśmie magnetycznej pokładowego rejestratora i przekazane później, podczas pierwszego przelotu koło Ziemi. Wykonany podczas przelotu obok Wenus manewr asysty grawitacyjnej, zwiększył prędkość sondy o 2,23 km s-1. W wyniku tego Galileo znalazł się na orbicie o peryhelium 0,702 AU, aphelium 1,275 AU, mimośrodzie 0,290 i nachyleniu 3,40°.
Pierwszy przelot koło Ziemi nastąpił 8 grudnia 1990 r. o 20:34:35 UTC, w odległości 960 km od jej powierzchni. Galileo pozwolił naukowcom po raz pierwszy spojrzeć na Ziemię z perspektywy sondy międzyplanetarnej. Wykonane zdjęcia utworzyły film pokazujący obracającą się wokół swej osi Ziemię. Sonda zbadała również otoczenie ziemskiej magnetosfery i dostarczyła obrazów niewidocznej z Ziemi strony Księżyca. W wyniku przelotu prędkość sondy zwiększyła się o 5,2 km s-1, a zmieniona orbita sięgnęła pasa planetoid, przyjmując wartości: peryhelium 0,905 AU, aphelium 2,270 AU, mimośród 0,430 i nachylenie 4,5°.
Awaria anteny głównej.
11 kwietnia 1991 roku, po pierwszym przelocie Galileo koło Ziemi, z centrum kontroli lotu wysłano komendę nakazującą rozwinięcie anteny głównej HGA. Po 56 s od uruchomienia zablokowały się jednak silniki otwierające parasol anteny. Wykonane później analizy wykazały, że kilka, prawdopodobnie 3 spośród 18 prętów stanowiących szkielet, na którym rozpięta była antena, zakleszczyły się, uniemożliwiając jej pełne rozłożenie. Prawdopodobną przyczyną awarii były ubytki smaru z mechanizmu otwierającego podczas kilkakrotnego przewożenia sondy ciężarówką z Kalifornii, gdzie była budowana, na przylądek Canaveral i z powrotem.
Przez następne 2 lata wielokrotnie bezskutecznie ponawiano próby otworzenia uszkodzonej anteny. Cyklicznie zmieniano orientację sondy w stosunku do Słońca w taki sposób, aby maszt anteny na przemian ogrzewał się i ochładzał, co prowadziło do jego rozszerzania się i kurczenia. Tysiące razy impulsowo uruchamiano silniki otwierające antenę, co zwiększało ich efektywną siłę. Jednocześnie zwiększano przy tym tempo wirowania sondy z 3 do 10 obrotów na minutę. Ostatnią próbę rozłożenia HGA podjęto w marcu 1996 roku, już po wejściu Galileo na orbitę wokół Jowisza.
Z powodu awarii HGA cała łączność z sondą prowadzona była za pośrednictwem anteny o niskim zysku LGA 1. Dla zwiększenia możliwej do osiągnięcia szybkości transmisji zmodyfikowano odbiorniki naziemnych anten Deep Space Network i łączono je z sobą w sieć odbiorczą. Stworzono też nowe oprogramowanie dla komputerów pokładowych sondy, które pozwoliło na wykonywanie kompresji danych na jej pokładzie, przed wysłaniem na Ziemię oraz zastosowano kody korekcyjne o zwiększonym zysku kodowania. Komputery Galileo zostały w pełni przeprogramowane w maju 1996 roku.
W 1995 roku szacowano, że wprowadzone zmiany umożliwią wykonanie około 70% obserwacji naukowych zaplanowanych podczas dwuletniej misji głównej na orbicie Jowisza. Największe ograniczenia dotyczyły rezygnacji z obserwacji globalnej dynamiki atmosfery planety, zmniejszenia ilości pomiarów magnetosfery oraz ilości przekazanych w tym czasie zdjęć do około 1500, zamiast planowanych 50 tysięcy.
Planetoidy, drugi przelot koło Ziemi i kometa Shoemaker-Levy 9.
Po pierwszym przelocie koło Ziemi sonda dotarła do pasa planetoid. Wykorzystano to do zaplanowania bliskiego przelotu koło jednego z tych ciał niebieskich. 29 października 1991 r. o 22:36:46 UTC Galileo zbliżył się, z prędkością względną 8,0 km s-1, na minimalną odległość 1601 km do planetoidy (951) Gaspra. Był to pierwszy w historii przelot sondy kosmicznej koło planetoidy. Z powodu awarii anteny głównej wyniki obserwacji zostały zapisane na taśmie magnetycznej pokładowego rejestratora i w większości przekazane dopiero przy kolejnym zbliżeniu do Ziemi.
8 grudnia 1992 r. sonda powróciła w sąsiedztwo Ziemi, przelatując o godz. 15:09:25 UTC w odległości 303,1 km nad południowym Atlantykiem. Podczas przelotu wykonano obserwacje składającej się z wodoru geokorony oraz zdjęcia słabo dotychczas poznanych obszarów wokół północnego bieguna Księżyca. W wyniku przelotu prędkość sondy zwiększyła się o 3,7 km s-1. Galileo znalazł się wówczas na zmienionej, sięgającej do Jowisza orbicie, o peryhelium 0,970 AU, aphelium 5,290 AU, mimośrodzie 0,690 i nachyleniu 1,5° względem ekliptyki.
Podczas drugiego przelotu przez pas planetoid, 28 sierpnia 1993 r. o 16:52:04 UTC, Galileo minął w minimalnej odległości 2392 km planetoidę (243) Ida. Prędkość względna przelotu wynosiła 12,4 km s-1. Niewielka, możliwa do osiągnięcia, szybkość transmisji spowodowała, że zebrane wówczas dane obserwacyjne były przekazywane aż do czerwca następnego roku. W lutym 1994 r. na przesyłanych zdjęciach dostrzeżono towarzyszący planetoidzie księżyc, który otrzymał nazwę Daktyl.
Po odkryciu przez astronomów w marcu 1993 r. komety Shoemaker-Levy 9 i obliczeniu jej orbity, okazało się, że w lipcu 1994 r. zderzy się ona z Jowiszem, po niewidocznej z Ziemi stronie planety. Galileo był jedynym narzędziem astronomicznym, którego pozycja umożliwiała wykonanie bezpośrednich obserwacji miejsc uderzenia. Było to trudne w sytuacji braku głównej anteny i niemożności przewidzenia z dużą dokładnością momentów zderzeń. Fragmenty komety uderzały w powierzchnię Jowisza w dniach 16–22 lipca 1994 r. Sonda znajdowała się wtedy w odległości 1,60 AU od planety (238 mln km podczas zderzenia ostatniego fragmentu komety). Kamera SSI zarejestrowała obrazy w świetle widzialnym uderzeń trzech fragmentów komety, oznaczonych literami K, N i W, natomiast spektrometry podczerwieni i nadfioletu oraz fotopolarymetr wykonały obserwacje uderzeń kilku innych fragmentów (w tym fragmentów G, H, L, Q1 i R).
W sierpniu 1995 r., kiedy do Jowisza pozostawało jeszcze 63 mln km, sonda weszła w najsilniejszą z dotychczas zaobserwowanych międzyplanetarną burzę pyłową, trwającą około miesiąca. Codziennie w detektor pyłu uderzało do 20 tysięcy cząstek pędzących z prędkościami 40–200 km s-1, podczas gdy poza tym okresem rejestrowano średnio jedną cząstkę na trzy dni. Trajektorie cząstek pyłowych wskazywały, że pochodziły one z układu Jowisza, najprawdopodobniej z księżyca Io.
11 października 1995 r. doszło do zagrażającej powodzeniu misji awarii pokładowego rejestratora. Po zapisaniu zdjęcia planety, magnetofon nie zatrzymał się z chwilą przewinięcia taśmy. Okazało się jednak, że taśma nie pękła i urządzenie mogło wznowić pracę. Ze względów bezpieczeństwa inżynierowie zdecydowali się czasowo ograniczyć użycie rejestratora, co zmusiło do rezygnacji z przeprowadzenia części planowanych obserwacji w trakcie przybycia do Jowisza.
Misja próbnika atmosferycznego.
Od momentu startu sondy jej próbnik atmosferyczny pozostawał nieaktywny, przyłączony do części stacjonarnej orbitera. W marcu 1995 roku wykonano testy inżynieryjne stanu próbnika. 12 kwietnia dokonano niewielkiej (Δv = 8 cm s-1) korekty trajektorii lotu, która zapewniła, że próbnik znajdzie się w wyznaczonym korytarzu wlotowym w atmosferę planety. 5 lipca próbnik został aktywowany i 7 lipca przełączony na zasilanie wewnętrzne. Nastawiony został zegar pokładowy i 11 lipca przecięto kabel łączący próbnik z orbiterem. Następnie sonda obróciła się, żeby ustawić próbnik w prawidłowym położeniu do wejścia w atmosferę. 12 lipca zwiększono prędkość wirowania sondy do 10,5 obrotów na minutę, dla stabilizowania ustawienia próbnika w przestrzeni. 13 lipca o 05:29:59 UTC próbnik został odłączony poprzez zdetonowanie trzech sworzni pirotechnicznych i odepchnięty przez sprężyny od reszty sondy z prędkością 0,3 m s-1. 27 lipca orbiter wykonał, przy użyciu silnika głównego, manewr zejścia z kursu kolizyjnego z planetą ("Orbiter Deflection Maneuver"; Δv = 61,5 m s-1).
Podczas kilkomiesięcznego lotu w kierunku Jowisza jedynym czynnym elementem na pokładzie próbnika atmosferycznego był zegar pokładowy. Aktywował on funkcjonowanie próbnika na 6 godzin przed wejściem w atmosferę. 7 grudnia 1995 roku, tuż przed wkroczeniem w atmosferę Jowisza, próbnik osiągnął najwyższą prędkość z jaką poruszał się pojazd stworzony przez człowieka w historii. O godz. 22:04:44 UTC próbnik przekroczył wysokość 450 km powyżej poziomu atmosfery o ciśnieniu 1 bara, co przyjęto jako moment wejścia w atmosferę Jowisza. Wtargnięcie w atmosferę nastąpiło z prędkością 47,6 km s-1, pod kątem - 8,4° w stosunku do lokalnego horyzontu, w punkcie o współrzędnych 6,53° N, 4,94° W. Obszar ten zajęty był przez pięciomikronową gorącą plamę - rejon, w którym promieniowanie podczerwone jest wypromieniowywane z niższych, bardziej gorących poziomów.
Po blisko trzech minutach gwałtownego hamowania, zestaw akcelerometrów na pokładzie próbnika zainicjował sekwencję rozwinięcia spadochronów i odrzucenia osłony termicznej. Ładunek pirotechniczny wyrzucił z pokrywy tylnej spadochron wyciągający, następnie odrzucono pokrywę tylną, która odpadając wyciągnęła spadochron główny. Po jego pełnym rozłożeniu została odrzucona osłona przednia. Człon z aparaturą badawczą, podwieszony pod spadochronem głównym, kontynuował opadanie, przekazując zebrane dane do orbitera, który przelatywał nad planetą w odległości 215 tysięcy km. Łączność ustała na poziomie o ciśnieniu 22 barów, na skutek przegrzania się nadajników radiowych. Nieczynny już próbnik kontynuował swoje opadanie, aż pod wpływem wzrastającej temperatury i ciśnienia uległ stopieniu i wyparował.
Poniższa tabela przedstawia sekwencję przebiegu misji próbnika.
Podczas misji próbnika w atmosferze Jowisza wystąpiły dwie anomalie techniczne.
Nieprawidłowe połączenie akcelerometrów spowodowało, że sekwencja rozwinięcia spadochronów rozpoczęła się z opóźnieniem 53 sekund. W wyniku tego utracono dane pomiarowe, która miały być zebrane z górnej atmosfery (poziom 0,1 do 0,3 bara), w tym z przewidywanej warstwy chmur amoniakalnych.
Temperatura wewnątrz próbnika wzrastała dużo szybciej niż przewidywano i ulegała gwałtownym wahaniom, prawdopodobnie z powodu rozdarcia fragmentu izolacji termicznej. Spowodowało to przegrzewanie się instrumentów i nadajników radiowych. Ponieważ instrumenty naukowe pracowały w innych temperaturach niż planowano, utrudniło to interpretację zebranych danych i zmusiło zespoły naukowców do przeprowadzenia ponownej kalibracji na instrumentach zapasowych.
Misja orbitalna.
Główna misja orbitalna.
Między 16 listopada i 26 listopada 1995 r. (w odległości od 15 mln km do 9 mln km od planety) zbliżający się do Jowisza orbiter sondy Galileo kilkakrotnie przekroczył podlegającą gwałtownym fluktuacjom łukową falę uderzeniową magnetosfery. 7 grudnia o 13:09 UTC sonda minęła księżyc Europa w odległości 32 994 km, a następnie o 17:46 UTC przeleciała 897 km nad powierzchnią Io. Trajektoria sondy została tak zaplanowana, by wykorzystać przelot koło Io do wykonania manewru asysty grawitacyjnej, która spowolniła jej prędkość, przed manewrem wejścia na orbitę. Z powodu niedawnej awarii pokładowego magnetofonu, zrezygnowano z wykonania fotografii i innych obserwacji powierzchni Europy i Io, wykonano jedynie pomiary pól i cząsteczek w torusie plazmowym Io.
7 grudnia o 21:53:44 UTC Galileo zbliżył się na najmniejszą odległość do Jowisza, 214 569 km nad powierzchnią chmur. O 22:07 sonda zaczęła nasłuchiwać w oczekiwaniu na odbiór danych z próbnika atmosferycznego. Po zakończeniu odbioru danych z próbnika, 8 grudnia o 00:27:26 UTC, sonda uruchomiła na 49 minut silnik główny, wykonując manewr wejścia na orbitę wokół planety ("Jupiter Orbit Insertion"; Δv = 645,2 m s-1). Galileo znalazł się na swej pierwszej orbicie wokółjowiszowej o okresie obiegu wynoszącym 198 dni, z apocentrum sięgającym 19 mln km. 14 marca 1996 r. sonda po raz ostatni uruchomiła swój silnik główny, wykonując manewr ("Perijove Raise Maneuver"; Δv = 377,2 m s-1), który podniósł peryjowium do 715 000 km nad powierzchnią chmur, co zapobiegło ponownym przejściom przez intensywne pasy radiacyjne planety.
Pierwszy, po wejściu na orbitę wokół planety, przelot koło księżyca, nastąpił 27 czerwca 1996 r., gdy Galileo zbliżył się na odległość 835 km od powierzchni Ganimedesa. Ten, i wszystkie następne, bliskie przeloty obok księżyców galileuszowych, zostały wykorzystane do wykonania asyst grawitacyjnych, które tak zmieniały orbitę sondy, by skierować ją ku kolejnemu celowi misji. Do precyzyjnych zmian orbity wykorzystywane były niewielkie manewry z użyciem silników korekcyjnych. Podczas pobytu na typowej orbicie wokół Jowisza, sonda spędzała około tygodnia w pobliżu perycentrum, dokonując intensywnych obserwacji, zapisywanych na taśmie pokładowego rejestratora, a następne 1 - 2 miesiące transmitowała zebrane dane na Ziemię.
Główna misja orbitalna, trwająca 2 lata, do 7 grudnia 1997 r., poświęcona była głównie obserwacjom trzech zewnętrznych księżyców galileuszowych. W tym czasie, podczas jedenastu orbit wokół Jowisza, sonda wykonała cztery bliskie przeloty koło Ganimedesa, trzy koło Kallisto i trzy koło Europy. Przeloty te były około 100 do 1000 razy bliższe niż to miało miejsce podczas misji sond Voyager 1 i 2 w 1979 roku.
Misja Galileo Europa.
Po zakończeniu głównej części misji orbitera, zdecydowano o jej przedłużeniu o kolejne dwa lata. Misja Galileo Europa ("Galileo Europa Mission") trwała od 8 grudnia 1997 r. do 31 grudnia 1999 r. i podzielona została na trzy części. Pierwsze osiem orbit, do 4 maja 1999 r., poświęcono przeprowadzeniu intensywnych obserwacji Europy podczas siedmiu kolejnych bliskich przelotów koło tego księżyca (podczas zbliżenia w trakcie orbity E13, w pobliżu koniunkcji ze Słońcem, nie przeprowadzano obserwacji księżyca). Poszukiwano przy tym oznak obecności oceanu pod lodową powierzchnią Europy.
Podczas kolejnych czterech orbit, od 5 maja do 10 października 1999 r., sonda wykorzystała kolejno po sobie następujące przeloty koło Kallisto, do stopniowego obniżania peryjowium swej orbity z 9,4 Rj (przed C20) do 5,5 Rj (po C23). W tym czasie skoncentrowano się na wykonywaniu szczegółowych obserwacji burz i wiatrów w atmosferze Jowisza oraz mapowaniu rozmieszczenia wody w jej górnych warstwach. Podczas każdej z tych orbit Galileo przelatywał przez torus plazmowy Io badając zawartość w nim siarki, sodu i potasu. Kallisto był natomiast obserwowany w minimalnym stopniu.
Ostatnie dwie orbity, od 11 października do 31 grudnia 1999 r., przeznaczone zostały do wykonania dwóch bliskich przelotów nad powierzchnią Io. Podczas wcześniejszych orbit Galileo nie zbliżał się do tego księżyca, żeby ograniczyć narażenie na intensywne promieniowanie w pasach radiacyjnych. Sonda wykonała obserwacje aktywności wulkanicznej, śladowej atmosfery i poszukiwał oznak pola magnetycznego księżyca.
Podczas przedłużonej misji zaczęły pojawiać się problemy techniczne, polegające na powtarzającym się wchodzeniu sondy w tryb awaryjny (ang. "safe mode"). Uniemożliwiły one przeprowadzenie obserwacji Europy podczas przelotów w trakcie orbit E16 i E18. Utracono też część z planowanych obserwacji Io podczas orbit I24 i I25. W 1999 r. doszło też do awarii spektrometru ultrafioletu, co uniemożliwiło jego dalsze użytkowanie.
Misja Galileo Millennium.
W styczniu 2000 r. rozpoczęła się kolejna przedłużona faza misji, nazwana Galileo Millennium ("Galileo Millennium Mission"), początkowo zaplanowana do marca 2001 r., ale następnie przedłużona do 2003 r. Pod koniec grudnia 2000 r. miał miejsce przelot w pobliżu Jowisza, zmierzającej w kierunku Saturna, sondy Cassini. Wykorzystano to do przeprowadzenia przez obie sondy wspólnych obserwacji, dotyczących głównie interakcji wiatru słonecznego z magnetosferą planety oraz dynamiki jowiszowych strumieni pyłowych. Galileo wykonywał też uzupełniające obserwacje księżyców i atmosfery planety.
Sonda była, szczególnie w pobliżu peryjowium, narażona na intensywne promieniowanie. Łączna dawka pochłoniętego przez sondę w czasie misji promieniowania przekroczyła 650 krad, ponad czterokrotnie wartość, na którą była zaprojektowana. Powodowało to powtarzające się uszkodzenia elementów elektronicznych, w tym w systemie kontroli położenia, pamięci komputerów, poszczególnych instrumentów i pokładowego magnetofonu. Dla uniknięcia skutków tych awarii tworzono poprawki dla oprogramowania sterującego i zmodyfikowane procedury operacyjne. Z powodu przejścia w tryb awaryjny utracono niemal wszystkie zaplanowane dane obserwacyjne z przelotu koło Io podczas orbity I33.
W tej fazie misji aktywność sondy była coraz bardziej ograniczana. Podczas jedynego bliskiego zbliżenia do Amaltei, podczas orbity A34, nie wykonywano już żadnych zdalnych obserwacji jej powierzchni. Na początku 2003 r. przesłano na pokład sondy komendę wyłączenia wszystkich instrumentów naukowych.
Zakończenie misji.
Decyzję o zakończeniu misji podjęto z powodu wyczerpujących się zapasów paliwa dla silników korekcyjnych. Żeby uniknąć ryzyka przypadkowego uderzenia sondy w powierzchnię Europy, co teoretycznie mogłoby grozić skażeniem jej podpowierzchniowego oceanu przez ziemskie bakterie, postanowiono zderzyć Galileo z Jowiszem. Bliski przelot nad powierzchnią Io podczas orbity I33 skierował sondę na wysoce eliptyczną orbitę o apocentrum sięgającym 350 promieni Jowisza, która prowadziła, po wykonaniu kolejnych dwóch orbit, do jej zderzenia z planetą.
Na dziewiętnaście godzin przed uderzeniem, po raz ostatni uruchomiono magnetometr i instrumenty badające plazmę i cząstki naładowane. Przekazywały one w czasie rzeczywistym dane z wewnętrznych obszarów magnetosfery planety. 21 września o 18:50:54 UTC sonda skryła się za widocznym z Ziemi brzegiem tarczy Jowisza i o 18:57 UTC uderzyła z prędkością 48,2 km s-1 w jego atmosferę, w miejscu o współrzędnych 0,2° S, 191,6° W.
Rezultaty naukowe.
Najważniejsze wyniki obserwacji wykonanych przez sondę Galileo przed dotarciem do Jowisza: 
Wybrane ważniejsze wyniki obserwacji wykonanych przez sondę Galileo podczas misji na orbicie wokół Jowisza: 
Rezultaty misji próbnika atmosferycznego: 
Dodatkowe eksperymenty.
Podczas pierwszego przelotu koło Ziemi, w grudniu 1990 r., obserwacje przeprowadzone przez Galileo zostały wykorzystane do eksperymentu poszukiwania śladów życia przez sondę międzyplanetarną. Galileo odkrył obecność wody i barwnika silnie pochłaniającego światło czerwone (chlorofil) na powierzchni Ziemi, duże ilości tlenu oraz metan i podtlenek azotu w stanie głębokiej nierównowagi termodynamicznej w atmosferze. Sugeruje to obecność życia na planecie. Wykryto także obecność wąskopasmowych sygnałów radiowych z modulacją amplitudy, wskazujących na istnienie inteligentnych form życia.
Podczas oddalania się od Ziemi podczas drugiego przelotu, w grudniu 1992 r., przeprowadzono eksperyment sprawdzający możliwość użycia laserów do łączności z sondami kosmicznymi ("Galileo Optical Experiment" - GOPEX). W tym celu kamera sondy obserwowała Ziemię i wysyłane w jej kierunku impulsy laserowe z odległości od 600 000 km do 6 mln km.
Dodatkowe informacje.
Całkowita odległość przebyta przez sondę Galileo podczas misji, od startu do zniszczenia orbitera, wyniosła 4 631 778 000 km.
Całkowity koszt misji, od etapu planowania do jej zakończenia, wyniósł 1,39 mld USD (ze strony amerykańskiej). Dodatkowy wkład partnerów międzynarodowych wyniósł około 110 mln USD.
Stanowisko kierownika projektu Galileo pełnili kolejno John Casani, Richard Spehalski, Bill O’Neil, Bob Mitchell, Jim Erickson, Eilene Theilig i Claudia Alexander. Głównym naukowcem projektu Galileo był dr Torrence V. Johnson.
Stanowisko kierownika misji próbnika atmosferycznego zajmowali kolejno Joel Sperans, Benny Chinn i Marcie Smith. Głównym naukowcem misji próbnika był dr Richard E. Young.

</doc>
<doc id="193319" url="https://pl.wikipedia.org/wiki?curid=193319" title="Ibn Ruszd">
Ibn Ruszd



</doc>
<doc id="193320" url="https://pl.wikipedia.org/wiki?curid=193320" title="Bondyrz">
Bondyrz

Bondyrz – wieś w Polsce położona w województwie lubelskim, w powiecie zamojskim, w gminie Adamów,
Wieś w dolinie Wieprza, około 5 km na południowy zachód od Adamowa.
Nazwa.
Nazwa miejscowości pochodzi od rusińskiego słowa "bondar" oznaczającego bednarza.
Historia.
Pierwsza wzmianka o miejscowości pochodzi z 1620 roku W 1670 r. wieś należała Piotra Latyczyńskiego, a w 1788 r. Bondyrz znajdował się w dobrach adamowskich hrabiego Antoniego Fortunata Tarnowskiego. Spis z 1827 r. notował wieś w powiecie zamojskim i parafii Krasnobród. Liczyła wówczas 66 domów i 452 mieszkańców. W 1885 r. istniał tutaj mały tartak parowy zatrudniający jednego pracownika. W 1888 r. powstała fabryka mebli giętych założona przez Wilhelma Gebethnera z Warszawy. Produkowała ona meble składane, letniskowe, salonowe, wojskowe, drabiny itp. W 1906 r. zatrudniała 63 robotników. W 1920 r. bondyrski folwark należał do dóbr Witolda Łosia. Według spisu z 1921 r. we wsi było 116 domów i 790 mieszkańców, w tym 19 Żydów i 1 Ukrainiec, natomiast folwark liczył 3 domy i 95 mieszkańców, wyłącznie Polaków. We wrześniu 1975 r. została erygowana w Bondyrzu parafia rzymskokatolicka pw. Opatrzności Bożej, a w roku 1979 założono cmentarz grzebalny o powierzchni 0,55 ha.
W latach 1954-1968 wieś należała i była siedzibą władz gromady Bondyrz, po jej zniesieniu w gromadzie Krasnobród. W latach 1975–1998 miejscowość administracyjnie należała do województwa zamojskiego.
Muzeum.
W Bondyrzu mieści się Muzeum Historyczne Światowego Związku Żołnierzy Armii Krajowej Inspektoratu Zamojskiego im. Stanisława Prusa (ps. „Adam”), dowódcy 9 Pułku Piechoty AK Ziemi Zamojskiej. Muzeum zostało utworzone i było prowadzone przez Jana Sitka (zm. 2010), który posiadał także pokaźne zbiory skamieniałości i minerałów.
Inne informacje.
W Bondyrzu znajduje się także zabytkowy młyn wodny i kościół parafialny pw. Opatrzności Bożej, zbudowany w stylu zakopiańskim w latach 1948–1949 według projektu Adama Klimka. Oprócz wyznawców kościoła rzymskokatolickiego są w Bondyrzu również Świadkowie Jehowy.

</doc>
<doc id="193323" url="https://pl.wikipedia.org/wiki?curid=193323" title="Zubowice">
Zubowice

Zubowice – wieś w Polsce położona w województwie lubelskim, w powiecie zamojskim, w gminie Komarów-Osada.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Komarów-Osada.
W Zubowicach znajduje się zabytkowy kościół rzymskokatolicki pw. św. Michała Archanioła. Świątynia pochodzi z XVIII w. (być może z 1777 r.), wcześniej pełniła funkcję cerkwi greckokatolickiej, a następnie prawosławnej. Obok kościoła znajduje się drewniana dzwonnica z 1777 r. Na terenie miejscowości znajdują się też dwa cmentarze: czynny katolicki oraz pozostałości prawosławnego.
Historia.
Wieś położona w staropolskim powiecie bełskim.
W wieku XIX Zubowice opisano jako wieś i dobra w powiecie tomaszowskim, gminie Tyszowce, parafii Dub, oddalona o 1 milę od Tyszowiec, 24 wiorsty od Tomaszowa a 28 wiorst od Zamościa. W roku 1880 wieś posiadała 100 domów, 840 mieszkańców, w tym 170 wyznania rzymskokatolickiego. We wsi Cerkiew parafialna, a także szkółka. Gleba według notki Słownika geograficznego Królestwa Polskiego popielatka, urodzajna. Ludność zajmuje się rolnictwem, rzemieślnicy: 2 kowali, 3 tkaczy. 
W 1827 r. było 79 domów, 678 mieszkańców. Dobra Zubowice składały się w r. 1885 z folwarku Zubowice i Janówka, z nomenklaturą Przeszkody i Zubów, posiadały rozległość mórg 2468 w tym: folwark Zubowce gruntów ornych i ogrodów mórg 609, łąk mórg 391, lasu mórg 856, przestrzenie sporne stanowiły mórg 66 zaś nieużytki mórg 83. W folwarkach budynki murowane 2, drewnianych 25. W uprawie płodozmian 8. polowy. Folwark Janówka posiadał gruntów ornych i ogrodów mórg 427, nieużytków mórg 30. Budynków murowanych 10, płodozmian 9. polowy las był nieurządzony. Wieś Zubowice liczyła osad 82, z gruntem mórg 1039.
W 1896 roku funkcjonowała tu gorzelnia, produkująca 21000 wiader spirytusu.
Wedle spisu z roku 1921 (wówczas w gminie Tyszowce) było tu 121 domów oraz 687 mieszkańców, w tym 14 Żydów i 421 Ukraińców.
W okresie międzywojennym wieś znajdowała się w gminie Tyszowce, powiecie Tomaszowskim.

</doc>
<doc id="193324" url="https://pl.wikipedia.org/wiki?curid=193324" title="Black Europe">
Black Europe

Black Europe to tytuł pierwotnie wydanego bootlegu z zapisem koncertu grupy Sol Invictus, który odbył się 5 czerwca 1992 roku w "Zwischenfall" w Bochum. Brytyjska firma dystrybucyjna World Serpent postanowiła wydać ten koncert oficjalnie i tak Black Europe ukazało się jeszcze raz w 1994 roku (zob. 1994 w muzyce).

</doc>
<doc id="193325" url="https://pl.wikipedia.org/wiki?curid=193325" title="Galilei">
Galilei



</doc>
<doc id="193326" url="https://pl.wikipedia.org/wiki?curid=193326" title="In a Garden Green">
In a Garden Green

In a Garden Green to dziewiąty już, studyjny album grupy Sol Invictus, wydany w 1999 roku (zob. 1999 w muzyce).
Przy nagraniach oprócz Tony'ego Wakeforda udział wzięli też Sally Doherty, Karl Blake, Eric Roger i Matt Howden.

</doc>
<doc id="193327" url="https://pl.wikipedia.org/wiki?curid=193327" title="Tonizm">
Tonizm

Tonizm – system numeryczny wiersza, charakteryzujący się występowaniem tej samej liczby zestrojów akcentowych (sylab pod jednym akcentem) w jednym wersie. W wierszu tonicznym może występować przerzutnia, bardzo ważny jest rym w klauzuli. Tonizm może być łączony w wierszu z sylabizmem (tak pisał między innymi Broniewski). W tonizmie najczęściej występują wiersze sześcio- i trzyakcentowe.
W poezji polskiej tonizm pojawił się w "Księdze ubogich" Kasprowicza, często używa go Kazimiera Iłłakowiczówna.
Wiersz toniczny czteroakcentowy nierymowany, ale aliterowany, był typowy dla literatury staroangielskiej. Na temat wersyfikacji staroangielskiej pisali Jerzy Kuryłowicz i Monika Opalińska. Czteroakcentowiec występuje też w metryce nowoangielskiej. W ten sposób ułożony jest wiersz Roberta Browninga "Meeting at night" ("Spotkanie w nocy").
Tonizm występuje również w wersyfikacji rosyjskiej. Wierszem tonicznym jest dolnik.

</doc>
<doc id="193328" url="https://pl.wikipedia.org/wiki?curid=193328" title="Miotacz ognia RPO Trzmiel">
Miotacz ognia RPO Trzmiel

RPO-A Trzmiel (РПО-А Шмель) - radziecki/rosyjski rakietowy miotacz ognia.
Historia broni.
W 1975 roku Armia Radziecka przyjęła do uzbrojenia rakietowy miotacz ognia RPO Ryś. Wprowadzenie go do uzbrojenia nie zakończyło prac nad tego typu bronią w Związku Radzieckim.
W 1976 roku zaprojektowano nowy rakietowy miotacz ognia. W odróżnieniu od Rysia pocisk zapalający był wystrzeliwany z jednorazowej wyrzutni o uproszczonej konstrukcji. Wewnątrz wyrzutni były umieszczone pociski o konstrukcji identycznej jak w Rysiu (zapalające Z i dymne D).
W latach 1984-88 powstała wersja RPO-A z głowicą termobaryczną (paliwowo-powietrzną). Głowica tego typu po trafieniu rozpyla swoją zawartość w aerozolowy obłok, a następnie detonuje tak powstałą mieszaninę łatwopalnej substancji i powietrza.
W latach dziewięćdziesiątych pojawiły się doniesienia o odmianie Trzmiela z głowicą dwustopniową kumulacyjno-paliwowo-powietrzną. Pierwszy wybucha ładunek kumulacyjny, a przez otwór wytworzony tym wybuchem do wnętrza celu wnika głowica termobaryczna. Tego rodzaju pociski są szczególnie skuteczne w użyciu przeciwko umocnionym punktom oporu w czasie walk w mieście.
Zastosowanie bojowe.
Trzmiele po raz pierwszy zastosowano w czasie walk w Afganistanie w latach osiemdziesiątych. Standardowo były dostarczane w przenośnych zestawach plecakowych. Każdy zawierał dwa pociski (jeden dymny i jeden zapalający).
Pociski z głowicami termobarycznymi zostały użyte po raz pierwszy w czasie wojny w Czeczenii (lata 1994-96).
Trzmiele używane były także podczas II wojny czeczeńskiej (lata 1999-2009).
We wrześniu 2005 roku, po akcji odbijania zakładników ze szkoły w Biesłanie, mieszkańcy Biesłanu zdążyli schować przed śledczymi z Federalnej Służby Bezpieczeństwa pozostałości po łuskach z dział czołgowych i miotaczy ognia Trzmiel. Zużyte wyrzutnie Trzmieli znaleziono między innymi na dachu budynku leżącego dokładnie naprzeciwko szkoły, na którym pozycje zajmowali komandosi z oddziału Alfa. Mieszkańcy Biesłanu są wzburzeni faktem, że użyto miotaczy ognia do ostrzeliwania budynku, w którym znajdowało się 1200 zakładników i tylko 32 porywaczy. W lipcu 2005 roku zastępca prokuratora generalnego Rosji Nikołaj Szepel przyznał, że Specnaz strzelał w czasie ataku z miotaczy Trzmiel, zaraz jednak dodał, że „pociski nie były zapalające” i nie mogły spowodować pożaru. W czasie walk wielu zakładników zginęło po tym jak zapalił się, a następnie zawalił dach sali gimnastycznej, w której byli przetrzymywani. Rosyjskie władze federalne twierdzą, że pożar spowodowały wybuchy bomb, które rozmieścili w szkole terroryści. Pytania krewnych ofiar, dlaczego nie spłonęła także podłoga sali gimnastycznej, pozostają bez odpowiedzi.
Opis techniczny.
Rakietowy miotacz ognia Trzmiel jest bronią jednostrzałową. Składa się z prostej wyrzutni, będącej jednocześnie pojemnikiem transportowym, i pocisku rakietowego o kalibrze 93 mm. Do wyrzutni mocowane są przyrządy celownicze (celownik przeziernikowy, możliwość zamocowania celownika optycznego OPO-1) i mechanizm spustowo-odpalający. Po naciśnięciu spustu następuje uruchomienie silnika rakietowego pocisku. Silnik kończy pracę zanim pocisk opuści wyrzutnię.

</doc>
<doc id="193329" url="https://pl.wikipedia.org/wiki?curid=193329" title="Sylabotonizm">
Sylabotonizm

Sylabotonizm – system numeryczny wiersza oparty na zgodności liczby oraz układu sylab akcentowanych i nieakcentowanych w odpowiadających sobie wersach. Wywodzi się z antyku, związany jest z pieśnią. Rozmiar wersu nie powinien przekraczać sześciu stóp. Często w wierszu sylabotonicznym występuje akcent poboczny, utworzony przez rytm, zawsze średniówka, nigdy przerzutnia. Obok akcentów metrycznych, przewidzianych przez wzorzec, mogą występować akcenty pozametryczne. W zależności od rodzaju stóp tworzących wers wyróżnia się kilka rodzajów wierszy sylabotonicznych, najczęściej występują: ośmiozgłoskowce (tworzone przez trochej), dwunastozgłoskowce (tworzone przez jamb) oraz dziesięciozgłoskowce i siedmiozgłoskowce (tworzone przez anapest). Rodzaj wykorzystanej stopy wpływa na nastrój wiersza: amfibrach występuje w utworach monotonnych, trochej w utworach żywych, często związanych z tańcem i ruchem. Rygoryzm wiersza sylabotonicznego rozluźnił w poezji polskiej Tuwim, który wprowadził średniówkę wewnątrz stopy.
Najbardziej typowe wiersze sylabotoniczne pisali w Polsce Adam Asnyk, Maria Konopnicka, Leopold Staff, Bolesław Leśmian i Władysław Broniewski. Z wierszem sylabotonicznym nieregularnym eksperymentowali Jan Bolesław Ożóg i Igor Sikirycki (w przekładzie armeńskiego eposu narodowego Dawid z Sasunu.
Sylabotonizm jest typowy dla literatur germańskich (angielskiej, niemieckiej i skandynawskich), jak też literatury rosyjskiej i kilku innych literatur słowiańskich (czeskiej i słowackiej oraz słoweńskiej). Oto klasyczny niemiecki przykład pięciostopowego jambu.
W literaturze angielskiej najbardziej rozpowszechniony jest pentametr jambiczny, natomiast w literaturze rosyjskiej tetrametr jambiczny.
Sylabotonizm panuje w wersyfikacji nowoczeskiej (od końca XVIII wieku). Metrum typowym dla czeskiej prozodii jest trochej, ale czeskich poetów najbardziej pociąga jamb. Oto ośmiostopowy trochej Jana Nerudy.

</doc>
<doc id="193330" url="https://pl.wikipedia.org/wiki?curid=193330" title="Peter O’Connor">
Peter O’Connor

Peter O’Connor (ur. 24 października 1872 w Millom, zm. 9 listopada 1957 w Waterford) – irlandzki lekkoatleta, specjalizujący się w skokach: skoku w dal, skoku wzwyż i trójskoku.
Jako pierwszy zawodnik w historii skoku w dal uzyskał odległość powyżej 7,50 m. W 1901 uzyskał 7,61 m, był to pierwszy oficjalny rekord świata w tej konkurencji, przetrwał 20 lat i został pobity przez Amerykanina Edwarda Gourdina (7,69). W 1906 na Olimpiadzie Letniej w Atenach O’Connor (reprezentując Wielką Brytanię) zdobył złoto w trójskoku oraz srebro w skoku w dal. Ośmiokrotnie zwyciężał w mistrzostwach Wielkiej Brytanii (w latach 1901–1906 w skoku w dal, w 1903 i 1904 w skoku wzwyż).

</doc>
<doc id="193333" url="https://pl.wikipedia.org/wiki?curid=193333" title="System numeryczny">
System numeryczny

System numeryczny wiersza – za wiersze numeryczne uważa się takie, w których występuje liczbowa zgodność stóp, zestrojów akcentowych czy sylab w jednym wersie. W zależności od tego, które z powyższych elementów wykazują zgodność liczebną, wyróżniamy trzy rodzaje wiersza numerycznego:

</doc>
<doc id="193334" url="https://pl.wikipedia.org/wiki?curid=193334" title="Leonard Jan Józef Lepszy">
Leonard Jan Józef Lepszy

Leonard Jan Józef Lepszy (ur. 6 listopada 1856 w Krościenku, zm. 29 lipca 1937 w Krakowie) – historyk sztuki złotniczej, inżynier górnik, członek Akademii Umiejętności w Krakowie (późniejszej Polskiej Akademii Umiejętności).
Życiorys.
Był synem Jana (urzędnika, aktuariusza dystryktu nowotarskiego, komisarza starostwa) i Anieli ze Skirlińskich, bratem Edwarda (malarza). Uczęszczał do szkół realnych w Bochni, Wadowicach i Krakowie, następnie do gimnazjum w Krakowie (do 1876). W latach 1876-1880 odbył studia górnicze w , uzupełniał wykształcenie w Szkole Sztuk Pięknych w Krakowie (1883-1884). Po studiach pracował w salinach w Bochni i w Głównym Urzędzie Probierczym w Wiedniu (1880-1883), od 1885 w Urzędzie Probierczym w Krakowie, gdzie był kontrolerem (1885-1895), następnie naczelnikiem (do końca życia). Miał tytuł starszego radcy górniczego.
W 1897 został członkiem korespondentem Akademii Umiejętności w Krakowie, w 1908 członkiem czynnym AU. W latach 1925-1927 pełnił funkcję sekretarza Wydziału I PAU; od 1887 był członkiem, a 1892-1893 sekretarzem Komisji dla Historii Sztuki AU. W 1896 był w gronie założycieli Towarzystwa Miłośników Historii i Zabytków Krakowa (w 1934 otrzymał członkostwo honorowe). Należał do Grona Konserwatorów Galicji Zachodniej (wiceprezes), Centralnej Komisji Konserwatorskiej w Wiedniu (członek korespondent), Towarzystwa Przyjaciół Sztuk Pięknych w Krakowie (1914-1917 wiceprezes). Został m.in. odznaczony austriackim Złotym Krzyżem Zasługi z Koroną.
Był zaprzyjaźniony z historykiem sztuki Julianem Pagaczewskim. Z małżeństwa z Zofią z Muczkowskich miał syna Kazimierza (1904-1964), historyka, profesora i rektora Uniwersytetu Jagiellońskiego. W ciągu wieloletniej pracy na stanowisku naczelnika Urzędu Probierczego w Krakowie uratował wiele przedmiotów ze złota, przynoszonych do przetopienia. Jego zainteresowania naukowe obejmowały historię sztuki złotniczej późnego średniowiecza i Odrodzenia, dzieje polskich rzemiosł artystycznych, dzieje malarstwa polskiego, historię Krakowa.
Zmarł 29 lipca 1937 w Krakowie. Pochowany na Cmentarzu Rakowickim (kw. AC, wsch., 3).
Publikacje.
Opracował katalog złotników działających do XIX wieku w miastach polskich. W pracy "Kraków, jego kultura i sztuka" (1904, ze Stanisławem Tomkowiczem) przedstawił dzieje rzemiosła artystycznego, malarstwa, rzeźby i architektury krakowskiej. Współpracował z „Kwartalnikiem Historycznym” i "Thieme-Becker Allgemeine Lexicon der bildenten Kuenste" (1914-1917). Opublikował m.in.:

</doc>
<doc id="193339" url="https://pl.wikipedia.org/wiki?curid=193339" title="Wojna hiszpańsko-marokańska">
Wojna hiszpańsko-marokańska

Wojna hiszpańsko-marokańska – konflikt zbrojny między tymi państwami, który rozgrywał się w latach 1859-1860.
Napięcie między Hiszpanią a Marokiem rozpoczęło się od ataku rifeńskich piratów na statek "San Jose". Bezpośrednim powodem wypowiedzenia wojny przez Hiszpanię w dniu 22 października 1859 r. były ataki muzułmańskiego plemienia Andżera na hiszpańską enklawę Ceuta znajdującą się na terenie Maroka.
Hiszpanie zaatakowali Maroko wysyłając tam armię w sile 48 tys. ludzi pod osobistym dowództwem premiera Leopolda O'Donnella. Walki ułożyły się po myśli Hiszpanów, a zwycięstwo generała Juana Prima y Pratsa i opanowanie Tetuanu 6 lutego 1860 r. utwierdziło ich militarne zwycięstwo.
Przed Hiszpanami stanęły jednak problemy finansowe związane z wydatkami wojennymi oraz epidemia cholery dziesiątkująca jej armię. Maroko rozdarte wojnami plemiennymi nie było w stanie wykorzystać sytuacji. Dopiero pod naciskiem Brytyjczyków doszło dnia 26 kwietnia 1860 r. do podpisania układu pokojowego. Hiszpanie otrzymali odszkodowanie wojenne, a do czasu ich spłat mieli prawo okupować miasto Tanger. Ich enklawy Ceuta i Melilla zostały nieznacznie powiększone, mogli też założyć faktorię handlową na Przylądku Juby. Straty obu stron w konflikcie to 10000 po stronie hiszpańskiej (z czego 4000 to ofiary cholery) i 6000 po stronie marokańskiej.

</doc>
<doc id="193343" url="https://pl.wikipedia.org/wiki?curid=193343" title="Komunikacja miejska">
Komunikacja miejska



</doc>
<doc id="193345" url="https://pl.wikipedia.org/wiki?curid=193345" title="Wojna urugwajska">
Wojna urugwajska

Wojna urugwajska, "Guerra Grande" (Wielka Wojna) – wojna domowa w Urugwaju toczona w latach 1839-1852 między konserwatystami "Blancos" (Biali) a liberałami "Colorados" (Czerwoni), zakończona zwycięstwem tych ostatnich.
W roku 1843 argentyński dyktator Juan Manuel de Rosas starał się wykorzystać panującą w Urugwaju wojnę domową, chcąc anektować część tego kraju. Rosas wsparł siły urugwajskie pod dowództwem Manuela Oribe, którego armia przez 8 lat atakowała wojska rządowe Fructuoso Rivery w Montevideo. Wśród obrońców miasta znajdował się m.in. Giuseppe Garibaldi. W celu odblokowania miasta do konfliktu włączyły się Francja i Wielka Brytania, które wysłały swoje wojska, blokujące w latach 1845–1849 Rio de la Platę. W tym samym czasie w Argentynie przeciwko siłom Rosasa wystąpił na czele sił rewolucyjnych Justo Jose de Urquiza, którego wsparły Brazylia, Francja i Wielka Brytania. W bitwie pod Caseros dnia 3 lutego 1852 r. Urquiza na czele argentyńskich, brazylijskich i urugwajskich sił pokonał armię Rosasa, który zbiegł do Europy.

</doc>
<doc id="193346" url="https://pl.wikipedia.org/wiki?curid=193346" title="Snuff">
Snuff



</doc>
<doc id="193347" url="https://pl.wikipedia.org/wiki?curid=193347" title="Igor Ter-Owanesian">
Igor Ter-Owanesian

Igor Ter-Owanesian "Игорь Арамович Тер-Ованесян" (ur. 19 maja 1938 w Kijowie) – mający armeńskie i ukraińskie korzenie lekkoatleta specjalizujący się w skoku w dal, który reprezentował Związek Socjalistycznych Republik Radzieckich.
Pięciokrotnie brał udział w igrzyskach olimpijskich (Melbourne 1956, Rzym 1960, Tokio 1964, Meksyk 1968 i Monachium 1972). Dwa razy stawał na najniższym stopniu olimpijskiego podium (w 1960 oraz 1964). Zdobywał też wielokrotnie medale mistrzostw Europy: złote w 1958, 1962 i 1969 oraz srebrne w 1966 i 1971. Odnosił także tryumfy podczas halowych mistrzostw Starego Kontynentu. Trzy razy okazywał się najlepszym zawodnikiem uniwersjady (w latach 1961–1965). Igor Ter-Owanesian dwukrotnie ustanawiał rekord świata na stadionie skacząc 10 czerwca 1962 roku w Erywaniu 8,31 oraz 19 października 1967 w Meksyku 8,35 (wyrównany wynik Ralpha Bostona z 1965). W latach 1956–1967 dziesięciokrotnie ustanawiał nowy rekord Związku Radzieckiego w skoku w dal. Medalista mistrzostw kraju oraz uczestnik meczów międzypaństwowych. Po zakończeniu kariery był trenerem radzieckiej kadry narodowej skoczków w dal. Rekord życiowy: stadion – 8,35 (19 października 1967, Meksyk); hala – 8,23 (27 marca 1966, Dortmund).
Linki zewnętrzne.
 

</doc>
<doc id="193349" url="https://pl.wikipedia.org/wiki?curid=193349" title="Franciszek Modrzewski">
Franciszek Modrzewski

Franciszek Modrzewski (ur. 12 maja 1902 w Lublinie, zm. 21 maja 1985 w Warszawie) – polski działacz gospodarczy, wiceminister handlu zagranicznego, ambasador PRL w Belgii i Luksemburgu.
Życiorys.
Był synem Jana Ignacego Modrzewskiego (1869–1962, chirurga i działacza politycznego, senatora RP), oraz Jadwigi z Juścińskich. Maturę zdał w 1921 w Lublinie, po czym pół roku studiował w Szkole Morskiej. W 1925 ukończył Wyższą Szkołę Handlową w Warszawie. Podczas studiów był członkiem Korporacji Akademickiej Welecja. Pracował do 1929 m.in. w Łódzkim Banku Handlowym. Przed II wojną światową był również delegatem Izb Przemysłowo-Handlowych w Hiszpanii i Portugalii (1929–1930), prokurentem w Sowpoltorgu (1930–1933), zastępcą dyrektora naczelnego w Polskiej Agencji Eksportu Drewna w Gdyni (1933–1938) oraz dyrektorem naczelnym firmy Kompania Eksportowa (1938–1940). Od 1940 do 1943 był na emigracji. W czasie wojny wchodził w skład Zarządu Polskiego Czerwonego Krzyża w Londynie, był delegatem PCK na Bliskim Wschodzie. W latach 1944–1947 pracował w misjach UNRRA (Administracji Narodów Zjednoczonych do Spraw Pomocy i Odbudowy) w Grecji, Francji i Polsce.
W Polsce Ludowej był dyrektorem naczelnym Głównego Urzędu Morskiego w Gdyni, a także Centralnego Zarządu Żeglugi Śródlądowej. W latach 1957–1968 pełnił funkcję podsekretarza stanu (wiceministra) w Ministerstwie Handlu Zagranicznego. Później był ambasadorem w Belgii i Luksemburgu (1968–1971).
W latach międzywojennych był członkiem masonerii w jednej z warszawskich lóż Wielkiej Loży Narodowej Polski. Już przed wojną był także członkiem Klubu Demokratycznego w Warszawie, od 1946 należał do Stronnictwa Demokratycznego. Zasiadał w jego Centralnym Komitecie (1965–1969).
Został odznaczony m.in. Orderem Sztandaru Pracy I i II klasy oraz belgijskim Orderem Korony I klasy. Zasłużony członek SD.
Pochowany w Lublinie.

</doc>
<doc id="193352" url="https://pl.wikipedia.org/wiki?curid=193352" title="D/1993 F2">
D/1993 F2



</doc>
<doc id="193354" url="https://pl.wikipedia.org/wiki?curid=193354" title="Against the Modern World">
Against the Modern World

Against the Modern World – tytuł debiutanckiego wydawnictwa zespołu Sol Invictus, wydanego tylko na winylu w 1987 roku (zob. 1987 w muzyce). Oprócz Tony’ego Wakeforda na płycie zagrali też: Ian Read, Gareth Smith i Liz Grey.

</doc>
<doc id="193355" url="https://pl.wikipedia.org/wiki?curid=193355" title="Narodowy algorytm szyfrujący">
Narodowy algorytm szyfrujący

NASZ (Narodowy Algorytm Szyfrujący) – algorytm szyfrujący o niejawnej specyfikacji, stosowany do ochrony informacji niejawnych stanowiących tajemnicę służbową, oznaczonych klauzulą „poufne”. Według nieoficjalnych danych algorytm oparty jest o 3DES z funkcją whiteningu, której celem jest upodobnienie sygnału wyjściowego do białego szumu. Obecnie algorytm jest implementowany wyłącznie w sprzętowych układach szyfrujących urządzeń polskich producentów. Wersje tych urządzeń zawierające implementacje algorytmu NASZ przygotowywane są we współpracy z Departamentem Bezpieczeństwa Teleinformatycznego Agencji Bezpieczeństwa Wewnętrznego, który jest właścicielem algorytmu.

</doc>
<doc id="193356" url="https://pl.wikipedia.org/wiki?curid=193356" title="Zjawisko Zeemana">
Zjawisko Zeemana



</doc>
<doc id="193357" url="https://pl.wikipedia.org/wiki?curid=193357" title="In the Jaws of the Serpent">
In the Jaws of the Serpent

In the Jaws of the Serpent to zapis koncertu zespołu Sol Invictus, zagranego 19 grudnia 1988 roku (zob. 1988 w muzyce) w klubie "Loft" w Tokio. Płyta została wydana w 1989 roku przez S.V.L. Records.

</doc>
<doc id="193358" url="https://pl.wikipedia.org/wiki?curid=193358" title="Powieść auktorialna">
Powieść auktorialna

Powieść auktorialna – (według Franza Stanzela) typ powieści, w której narrator komentuje wydarzenia, ale między nim a światem przedstawionym istnieje dystans. Narrator nie jest bohaterem, nie występuje w świecie przedstawionym. Charakterystyczne jest pojawianie się dużej ilości wtrąceń, które mogą zmieniać się w dygresje o charakterze eseistycznym.

</doc>
<doc id="193361" url="https://pl.wikipedia.org/wiki?curid=193361" title="Justyna Steczkowska">
Justyna Steczkowska

Justyna Maria Steczkowska (ur. 2 sierpnia 1972 w Rzeszowie) – polska wokalistka, kompozytorka, autorka tekstów, skrzypaczka i osobowość medialna, okazjonalnie także aktorka filmowa i teatralna, prezenterka telewizyjna, projektantka mody i fotografka. Członkini Akademii Fonograficznej ZPAV.
Karierę muzyczną zaczynała od śpiewania w zespołach rockowych i jazzowych. W 1994 została laureatką finału pierwszej edycji programu "Szansa na sukces" oraz zdobyła nagrodę „Karolinki” na 31. Krajowym Festiwalu Piosenki Polskiej w Opolu. W 1995 zwyciężyła w finale Festiwalu Piosenki Krajów Nadbałtyckich i reprezentowała Polskę w 40. Konkursie Piosenki Eurowizji. Od 1996 wydała 17 albumów studyjnych, w tym 12 solowych: "Dziewczyna Szamana" (1996), "Naga" (1997), "Dzień i Noc" (2000), "Alkimja" (2002), "Femme Fatale" (2004), "Daj mi chwilę" (2007), "Puchowe kołysanki" (2008), "To mój czas" (2009), "XV" (2012), "Puchowe kołysanki 2" (2013), "Anima" (2014), "Maria Magdalena. All is One" (2019) i "Szamanka" (2022) oraz cztery nagrane z innymi wykonawcami: "Mów do mnie jeszcze" (2001) z Pawłem Delągiem, "Mezalianse" (2011) z Maciejem Maleńczukiem, "Ale szopka" z Urszulą Dudziak (2011) i "I na co mi to było?" (2015) z Bobanem Markoviciem. Ponadto skomponowała i nagrała ścieżkę dźwiękową do filmu "Na koniec świata" (1999). Wypromowała takie przeboje jak: „Dziewczyna Szamana”, „Grawitacja”, „Oko za oko, słowo za słowo”, „Wracam do domu” czy „Sanktuarium”.
Laureatka licznych nagród muzycznych, w tym sześciu Fryderyków, dwóch Wiktorów, Superjedynki i Bursztynowego Słowika. Uhonorowana Brązowym Medalem „Zasłużony Kulturze Gloria Artis”.
Była główną bohaterką filmu dokumentalnego "Justyna", zagrała też epizodyczne role w kilku filmach i serialach oraz wystąpiła w kilku spektaklach teatralnych. Była wielokrotnie uwzględniana w rankingach na liście najcenniejszych gwiazd polskiego show-biznesu. Prowadzi czynnie działalność charytatywną. Była uczestniczką, jurorką, prowadzącą bądź bohaterką wielu telewizyjnych programów rozrywkowych oraz wzięła udział w ogólnopolskich kampaniach reklamowych dla czterech dużych firm. Zaprojektowała własną kolekcję ubrań dla dziewczynek.
Młodość.
Urodziła się w Rzeszowie, gdzie mieszkała na Baranówce. Jest czwartym z dziewięciorga dzieci Danuty i Stanisława Steczkowskich. Ojciec piosenkarki wywodził się z góralskiej rodziny, natomiast rodzina matki miała korzenie tatarskie. Mając pięć lat, przeprowadziła się z rodzicami do Stalowej Woli, gdzie uczęszczała do Państwowej Szkoły Muzycznej im. Ignacego Jana Paderewskiego. Pod koniec lat 80. wróciła do Rzeszowa, gdzie w 1990 ukończyła naukę w liceum mieszczącym się w Zespole Szkół Muzycznych nr 1.
Studiowała wiolinistykę na Akademii Muzycznej w Gdańsku, ale po roku przerwała studia, by skupić się na wokalistyce. Bez powodzenia zdawała egzaminy do Teatru Muzycznego im. Danuty Baduszkowej w Gdyni, na Wydział Jazzu i Muzyki Rozrywkowej Akademii Muzycznej im. Karola Szymanowskiego w Katowicach i na Wydział Wokalno-Aktorski Akademii Muzycznej w Gdańsku.
Kariera zawodowa.
Początki i lata 90..
W nagrodę za ukończenie w 1990 liceum z wyróżnieniem zagrała koncert d-moll Henryka Wieniawskiego z Orkiestrą Symfoniczną Filharmonii Rzeszowskiej. Następnie przeprowadziła się na studia do Gdańska, gdzie śpiewała w klubach jazzowych, m.in. z Maciejem Miecznikowskim. W tym okresie występowała również z Leszkiem Możdżerem, u którego boku debiutowała z jazzowym koncertem w telewizji. Po przerwaniu studiów założyła własny zespół jazzowy Shoco. Śpiewała też w zespołach rockowych Wańka Wstańka, 1984, Agressiva 69 i Revolutio Cordis. Dorabiała, śpiewając na imprezach okolicznościowych i sprzedając własnoręcznie malowane guziki.
W 1994 wzięła udział w przesłuchaniach do programu TVP2 "Szansa na sukces"; najpierw bez powodzenia wystąpiła z piosenką „Nie przynoś mi kwiatów, dziewczyno” w odcinku z zespołem Trubadurzy, a w kolejnym odcinku zwyciężyła dzięki wykonaniu utworu „Boskie Buenos” z repertuaru grupy Maanam. Dzięki wygranej w programie wystąpiła w koncercie „Debiutów” podczas 31. Krajowego Festiwalu Polskiej Piosenki w Opolu, w którym również zwyciężyła, otrzymując nagrodę im. Anny Jantar. W 1995 z piosenką „Moja intymność” wygrała Festiwal Piosenki Krajów Nadbałtyckich w Karlshamn. W maju, reprezentując Polskę z utworem „Sama”, zajęła 18. miejsce w finale 40. Konkursu Piosenki Eurowizji w Dublinie. W czerwcu wystąpiła z piosenką „Sama” w konkursie o Grand Prix im. Karola Musioła podczas 32. KFPP w Opolu oraz wystąpiła z piosenkami „Dziewczyna Szamana” i „Wrogu mój” na festiwalu sopockim. Również w 1995 nawiązała współpracę z Grzegorzem Ciechowskim, z którym nagrała materiał na debiutancki album studyjny pt. "Dziewczyna Szamana". Tytułowy utwór z albumu był nominowany do nagrody muzycznej Fryderyka w kategoriach „piosenka roku” i „wideoklip roku”. Sam album, wydany na początku 1996, zyskał status platynowej płyty, rozchodząc się w ponad 200 tys. egzemplarzy. W tym samym roku Steczkowska zdobyła Fryderyki w kategoriach: wokalistka roku, album roku (za "Dziewczynę Szamana"), piosenka roku (za „Oko za oko, słowo za słowo”) i fonograficzny debiut roku. Otrzymała także statuetkę Wiktora.
W 1997 wydała drugi album studyjny pt. "Naga", który został wyprodukowany przez Grzegorza Ciechowskiego. Wydawnictwo zapewniło jej certyfikat złotej płyty za sprzedaż ponad 100 tys. egzemplarzy. Płytę promowała singlami „Za dużo wiesz” i „Za karę”. Również w 1997 pojawiła się gościnnie na kilku płytach innych wykonawców, m.in. zespołu Voo Voo ("Flota zjednoczonych sił") i Grzegorza Turnaua ("Tutaj jestem"), a także została bohaterką filmu dokumentalnego Jacka Taszakowskiego i Leszka Molskiego "Justyna", który opowiadał o drodze artystycznej piosenkarki. Poza tym zagrała w dwóch spektaklach Teatru Telewizji: Perełę Wariatkę w "Księdze raju" i Wisztycę w "Ludziach ognia", a także wystąpiła w roli Anity, jednej z pracownik agencji reklamowej w filmie "Billboard" oraz pojawiła się gościnnie w drugim odcinku serialu "Zaklęta".
W 1999 wraz z Antonim Łazarkiewiczem stworzyła ścieżkę dźwiękową do filmu Magdaleny Łazarkiewicz "Na koniec świata", w którym zagrała główną rolę Teresy.
Lata 2000–2010.
W lutym 2000 wydała kolejny album studyjny pt. "Dzień i Noc", na którym znalazły się piosenki z tekstami autorstwa Edyty Bartosiewicz i Katarzyny Nosowskiej. Na pierwszej części albumu wykonała utwory taneczne, na drugiej zawarła utwory inspirowane muzyką filmową, nie zawierające słów, a tylko wokalizy. W grudniu zaśpiewała dla polsko-ukraińskiego batalionu stacjonującego w Kosowie, za co w styczniu 2001 została uhonorowana medalem za „zasługi dla obronności Rzeczypospolitej” przez ministra obrony narodowej Bronisława Komorowskiego. W listopadzie wraz z Pawłem Delągiem wydała album pt. "Mów do mnie jeszcze", zawierający utwory do tekstów Williama Szekspira, Cypriana Kamila Norwida, Kazimierza Przerwy-Tetmajera i Marii Pawlikowskiej-Jasnorzewskiej. W 2001 zagrała podwójną rolę Hipolity/Tytanii w spektaklu "Sen nocy letniej" z muzyką Leszka Możdżera, wyreżyserowanym przez Wojciecha Kościelniaka i wystawionym w Teatrze Muzycznym im. Danuty Baduszkowej w Gdyni.
Kolejny album pt. "Alkimja" wydała w październiku 2002, promowała go singlem „Świt świt”. Albumem nawiązywała do kultury żydowskiej, zawierając utwory śpiewane po hebrajsku, aramejsku oraz w językach ladino i jidysz. W tym czasie pracowała też nad widowiskiem koncertowym "Alkimja", które premierowo zaprezentowała podczas 23. Przeglądu Piosenki Aktorskiej we Wrocławiu. Za sprzedaż albumu w 35 tys. egzemplarzy otrzymała złotą płytę oraz Fryderyka w kategorii „etno-folkowy album roku”. W październiku wystąpiła z materiałem z płyty na Festiwalu Dialogu Czterech Kultur w Łodzi. W maju 2003 wystąpiła na placu Zamkowym w Lublinie podczas gali koncertowej z okazji 83. urodzin Jana Pawła II i 25. rocznicę pontyfikatu papieża. W sierpniu wystąpiła z utworem „Moja intymność” na festiwalu sopockim.
W 2004 wydała kolejny album studyjny pt. "Femme Fatale", na którym umieściła własne interpretacje piosenek wykonywanych przez słynne piosenkarki polskie i zagraniczne. Wydanie krążka zostało poprzedzone spektaklem telewizyjnym, w którym wcielała się w postacie Kaliny Jędrusik, Anny German, Marilyn Monroe czy Édith Piaf. W sierpniu wystąpiła z piosenką „Pod papugami” w koncercie pamięci Czesława Niemena podczas festiwalu sopockiego. W październiku była jurorką w jednym z odcinków programu "Szansa na sukces". W styczniu 2005 wystąpiła gościnnie w programie "Stratosfera", a także wzięła udział w nagraniach charytatywnego singla „Pokonamy fale”. Jeszcze w pierwszym kwartale roku zagrała koncert „Kobiety”, zawierający jej autorskie interpretacje dawnych przebojów w aranżacji Mateusza Pospieszalskiego, za który Telewizja Polska (jako producent) zdobyła nominację do nagrody w kategorii „muzyka koncert” podczas Festiwalu Złota Róża w Lucernie, a także wystąpiła w misterium "Przez tę ziemię przeszedł Pan" w reżyserii Jerzego Fedorowicza. Także w 2005 wraz z siostrą, Cecylią, wydała bajkę pt. „Rudolf jedyny i wyjątkowy” na potrzeby książki „Bajki gwiazd, która ukazała się także w formie audiobooka. Poza tym zaśpiewała podczas trasy "Wiosna Polaków", będącej częścią kampanii wyborczej Prawa i Sprawiedliwości przed wyborami prarlamentarnymi w Polsce, a w grudniu wydała album z popularnymi, polskimi kolędami, który był dołączany jako dodatek do magazynu „Nowy Dzień”.
W marcu 2006 wystąpiła w koncercie "Wielkanocny Gospel", który odbył się w kościele Marii Magdaleny we Wrocławiu z udziałem zespołu gospelowego Visual Ministry Choir z Londynu. W kwietniu premierę miała sztuka taneczno-wokalna "Pasja", wystawiana przez Kielecki Teatr Tańca, w którym zagrała główną rolę Marii Magdaleny.Latem wzięła udział w trasie koncertowej „Urodzinowe Lato z radiem” oraz wystąpiła na 10. Festiwalu Muzyki i Kultury Romów w Ciechocinku i na Przystanku Woodstock. Ponadto pojawiła się gościnnie w jednym z odcinków serialu "Niania". W grudniu wydała singel „Świąteczna piosenka o miłości” oraz wystąpiła w koncertach "Reqiuem pro Pace", organizowanym z okazji 25-lecia wprowadzenia stanu wojennego, i "Arie ze śmiechem", który został wyemitowany drugiego dnia świąt Bożego Narodzenia.
W kwietniu 2007 wystąpiła podczas koncertu "50 lat wizji z Poznania", odbywającego się w Auli Uniwersytetu im. Adama Mickiewicza w Poznaniu z okazji 50-lecia istnienia poznańskiego oddziału TVP. W maju wystąpiła w koncercie "Tajemnica światła – tajemnica miłosierdzia. Pieśń o Janie Pawle II" organizowanym we wrocławskiej bazylice garnizonowej św. Elżbiety. W czerwcu wystąpiła gościnnie w koncercie "Trendy" podczas festiwalu "TOPtrendy 2007", na którym była również jednym z jurorów. Również w czerwcu wydała ósmy album studyjny pt. "Daj mi chwilę", którego producentem był Bogdan Kondracki. Album promowała utworami „To tylko złudzenie (To nie miłość)”, „Tu i tu” i „Wracam do domu”, do których zrealizowała teledyski. Krążek zdobył status złotej płyty za sprzedaż w ponad 15 tys. egzemplarzach. W sierpniu zagrała koncert w Muzycznym Studiu Polskiego Radia im. Agnieszki Osieckiej w Warszawie, we wrześniu wystąpiła gościnnie w finale wyborów Miss Polonia oraz była jedną z jurorek w konkursie o Bursztynowego Słowika podczas Sopot Festival 2007, a w październiku zaśpiewała utwór Paula Simona „The Sound of Silence” podczas Koncertu Dnia Papieskiego. Jesienią 2007 w parze ze Stefano Terrazzino zajęła drugie miejsce w finale szóstej edycji programu rozrywkowego TVN "Taniec z gwiazdami", wcześniej dwukrotnie odrzucała zaproszenie do udziału w programie. W listopadzie odebrała nagrodę Prometeusza, przyznawaną „najwybitniejszym i najbardziej zasłużonym artystom występującym na estradach Polski i świata”. W grudniu zaśpiewała wraz z Piotrem Cugowskim i Eweliną Flintą utwór „Kraków, go!”, napisany na potrzeby promocji Krakowa przed Mistrzostwami Europy w Piłce Nożnej 2012. Również w grudniu zdobyła nominację do Telekamery w kategorii „muzyka”, wystąpiła w parze z Maciejem Florkiem w programie "Po prostu taniec" oraz uświetniła występem świąteczny koncert TVP2 "Do Betlejem – Wieczór kolęd z Przyjaciółmi Zaczarowanej Piosenki" i "Sylwestrową Moc Przebojów", organizowany przez Polsat na krakowskim Rynku.
W lutym 2008 wydała reedycję albumu "Daj mi chwilę", wzbogaconą o singiel „Choć wieje, pada, grzmi”, który nagrała z Borysem Szycem. W marcu wystąpiła na placu Zamkowym w Warszawie podczas koncertu „Solidarni z Białorusią”. W maju odebrała Wiktora w kategorii „gwiazda piosenki i estrady” i wydała album studyjny pt. "Puchowe kołysanki", zawierający jej autorskie piosenki oraz czytane przez nią bajki. Płyta, objęta patronatem Fundacji TVN „Nie jesteś sam”, dotarła do 10. miejsca oficjalnej listy sprzedaży. Również w 2008 wystąpiła w jednym z odcinków programu "Fort Boyard", a także była bohaterką programu "Ranking gwiazd". We wrześniu ukazały się dwie płyty, na których gościnnie wystąpiła: "Balkan Koncept" Sanji Ilicia i Balkaniki (zaśpiewała w utworze „Wróć do mnie”), "Duety" Bogusława Meca (wykonała z nim piosenki: „Mały, biały pies” i „Filozof”). W październiku premierę miał album pt. "Nasza Niepodległa", wydany z okazji 90. rocznicy odzyskania niepodległości Polski, na który nagrała własną interpretację piosenki „Biały krzyż”. Utwór wykonała też podczas koncertu z okazji rocznicy, zorganizowanym 11 listopada przez Telewizję Polską w stołecznym Teatrze Wielkim – Operze Narodowej. Jednocześnie współprowadziła trzecią edycję programu TVP1 "Gwiazdy tańczą na lodzie", do którego wcześniej dwukrotnie była zapraszana w charakterze uczestniczki, jednak za każdym razem odmawiała. Jej potyczki słowne z jurorką programu, Dodą, były szeroko komentowane w ogólnopolskiej prasie. W grudniu wystąpiła na bydgoskim Starym Rynku w koncercie wieńczącym akcję charytatywną „I ty możesz zostać świętym Mikołajem”.
W marcu 2009 wydała dziesiąty w karierze album studyjny pt. "To mój czas". Materiał promowała singlem „Tango”, który wykonała w koncercie „Premier” podczas 46. KFPP w Opolu, a także singlami: „Proszę cię – skłam”, „Tylko ty znasz te zaklęcia”, „To mój czas” i „Kim tu jestem”, do których zrealizowała teledyski. W ramach promocji płyty, jako pierwsza artystka polskiej estrady, zagrała koncert promocyjny, który był transmitowany na żywo przez Internet. Również w marcu wydała koncertowy album DVD pt. "Alkimja", będący zapisem koncertu zagranego w 2001 w ramach Festiwalu Czterech Kultur w Łodzi. Wiosną była gościnnie jurorką w jednym z odcinków programu Polsatu "Jak oni śpiewają", za to latem prowadziła autorski program o fotografii "W obiektywie Justyny Steczkowskiej", emitowany na Polsat Café. W listopadzie wydała teledysk do utworu „Głodna miłość”, który nagrała z Pawłem Małaszyńskim na potrzeby akcji charytatywnej Fundacji TVN „Nie jesteś sam”. W kwietniu 2010 wraz z innymi wykonawcami zaśpiewała przebój Czesława Niemena „Dziwny jest ten świat” na koncercie galowym "Fryderyk 2010. Artyści w hołdzie ofiarom katastrofy lotniczej w Smoleńsku". W maju poinformowała o zakończeniu pięcioletniej współpracy z dotychczasowym menedżerem, Krzysztofem Wasitą. Latem wystąpiła na Przystanku Woodstock. W listopadzie ponownie wystąpiła jako jurorka w jednym z odcinków programu "Szansa na sukces". W grudniu wystąpiła podczas koncertu sylwestrowego "Imperium gwiazd" organizowanego przez TVP2 we Wrocławiu.
Lata 2011–2020.
W lutym 2011 wydała album pt. "Mezalianse", nagrany wspólnie z Maciejem Maleńczukiem, na którym znalazły się ich interpretacje utworów Kabaretu Starszych Panów. W tym czasie wzięła udział również w nagraniu charytatywnego singla „Anioły niebios wstrzymajcie czas”. W marcu wystąpiła z piosenkami Ewy Demarczyk na gali "Anioły w kolorze" podczas 32. Przeglądu Piosenki Aktorskiej we Wrocławiu, a także zaśpiewała podczas koncertu „Jednego serca” organizowanym przez TVP2 ku pamięci ofiar katastrofy smoleńskiej z 10 kwietnia 2010. W kwietniu wystąpiła w koncercie "Noc Miliona Żurawi. Polscy artyści dla Japonii", dedykowanym ofiarom trzęsienia ziemi i tsunami w Japonii, a także pojawiła się ponownie jako jurorka w "Szansie na sukces". Zaangażowała się również w projekt Agnieszki Szczepanik "Szopka", poświęcony twórczości Fryderyka Chopina, występując w maju w koncercie promocyjnym w Och-Teatrze oraz nagrywając album studyjny pt. "Ale szopka" w duecie z Urszulą Dudziak. W maju zasiadła w polskiej komisji jurorskiej podczas 56. Konkursu Piosenki Eurowizji. W czerwcu wystąpiła podczas 48. KFPP w Opolu, śpiewając utwór „Karuzela z madonnami” w koncercie pamięci Ewy Demarczyk. W grudniu premierę miał album dedykowany Grzegorzowi Ciechowskiemu pt. "...to też Ciechowski", na którym znalazł się m.in. utwór „Za dużo wiesz” w wykonaniu Steczkowskiej.
W marcu 2012 wystąpiła w spektaklu Grzegorza Miecugowa "Trójka do potęgi", który został wystawiony w warszawskim Teatrze Syrena z okazji 50-lecia istnienia radiowej Trójki. W kwietniu zaprezentowała dwupłytowe wydawnictwo pt. "XV", na którym zawarła swoje największe przeboje w odświeżonych aranżacjach. Album promowała teledyskami do piosenek: „Skłam”, „Wrogu mój” i „Kryminalna miłość”, a także do premierowego utworu „Sanktuarium”. W ramach promocji planowała wyruszyć w ogólnopolską trasę koncertową, która jednak nie doszła do skutku z powodu choroby nowotworowej jej męża. Za album otrzymała „Różę Gali” w kategorii „muzyka”. Poza tym poprowadziła kolejny program o fotografii dla Polsat Café – "Ach, co to był za ślub". W listopadzie wystąpiła na gali z okazji 50-lecia istnienia radiowej Trójki.
W lutym 2013 premierę miał film Macieja Michalskiego "Kanadyjskie sukienki", w którym zagrała rolę Bożenki. Ogłoszono także, że poprowadzi swój trzeci program o fotografii dla Polsat Café – "Fotorodzinka". W kwietniu wystąpiła premierowo w spektaklu "Śpiewnik Pana W.", podczas którego zaśpiewała utwory Jerzego Wasowskiego z tekstami Jeremiego Przybory. Wiosną była także trenerką w drugiej edycji programu TVP2 "The Voice of Poland". W maju wydała album pt. "Puchowe kołysanki 2". W listopadzie wystąpiła na gali z okazji 10-lecia istnienia dziennika „Fakt”, a w grudniu zaśpiewała na plenerowym koncercie "Disco Sylwester z Dwójką" organizowanym przez TVP2 we Wrocławiu.
W 2014 świętowała 20-lecie pracy artystycznej. Wiosną ponownie została trenerką w "The Voice of Poland", tym razem w czwartej edycji programu, tę funkcję pełniła również w jesiennej, piątej odsłonie widowiska. W kwietniu zaśpiewała gościnnie utwór „Abba Ojcze” z Plácido Domingo podczas jego koncertu odbywającego się w ramach Międzynarodowych Targów Poznańskich, a także wydała teledysk do singla „Terra”, zwiastującego jej kolejny album studyjny. Również w 2014 poprowadziła program "Pełna chata" dla Polsat Café. W czerwcu wystąpiła podczas 51. KFPP w Opolu. W lipcu wystąpiła z koncertem podczas 4. edycji festiwalu Rzeszowskie Święto Wokalne i zaśpiewała w koncercie "Lato Zet i Dwójki" w Zielonej Górze. W sierpniu zagrała koncert jubileuszowy podczas "Polsat Sopot Festival 2014", na którym wykonała największe przeboje oraz odebrała Bursztynowego Słowika. 29 października zaprezentowała teledysk do piosenki „Kochankowie syreny”, która znalazła się na jej kolejnym albumie pt. "Anima". Również w 2014 wyruszyła w ogólnopolską trasę koncertową "Magia trwa", obejmującą występy w największych teatrach i filharmoniach, a także wystąpiła w koncercie "Grzegorz Ciechowski: Spotkanie z Legendą", który został zarejestrowany i wydany w marcu 2015 w formie albumu koncertowego.
Dzięki sukcesowi trasy "Magia trwa", w 2015 wyruszyła w kolejną, tym razem zatytułowaną "Nie jestem, tym kim byłam". W maju zagrała materiał z płyty "Anima" podczas koncertu w Muzycznym Studiu Polskiego Radia im. Agnieszki Osieckiej, a także udostępniła za darmo w wersji cyfrowej kolejny album studyjny pt. "All Is One", który wydała pod pseudonimem Maria Magdalena. W czerwcu wystąpiła na 52. KFPP w Opolu, podczas którego odebrała Superjedynkę za wygraną w kategorii „Super Artystka”. W październiku została uhonorowana Brązowym Medalem „Zasłużony Kulturze Gloria Artis”, a także wydała album pt. "I na co mi to było?", który nagrała w duecie z serbskim muzykiem Bobanem Markovicem. Płyta została utrzymana w klimacie cygańskim, a materiał wykonywany był przez nią podczas trasy koncertowej pt. "Justyna Steczkowska &amp; Orkiestra Cygańska", którą rozpoczęła w listopadzie 2015. W grudniu uświetniła występem plenerowy koncert "Funtastyczny Kraków – Sylwester" organizowany przez stację TVN.
W lutym 2016 wyruszyła w jubileuszową trasę koncertową pt. "Justyna Steczkowska Akustycznie". 5 czerwca wystąpiła w koncercie „Złote Opole” na 53. KFPP w Opolu, na którym zaśpiewała utwór „Dziewczyna Szamana”. W tym samym roku odcisnęła swoją dłoń na Promenadzie Gwiazd w Międzyzdrojach. Przez kolejne miesiące występowała w ramach objazdowej trasy "Koncert Muzyki Filmowej". W sierpniu 2016 zagrała w Operze Leśnej urodzinowy koncert z José Carrerasem. W 2017 odbyła kolejne występy z orkiestrą cygańską, ponadto zagrała minitrasę z okazji 15-lecia od wydania płyty pt. "Alkimja", a w grudniu wyruszyła w świąteczną trasę "Kolędy i pastorałki". W styczniu 2018 występowała gościnnie na polskiej części światowej trasy koncertowej "Lord of the Rings: The Fellowship of the Ring in Concert", równocześnie grała też kolejne koncerty z orkiestrą cygańską. W październiku wraz z innymi wykonawcami wyruszyła w kolejną edycję trasy koncertowej "Ciechowski – Spotkanie z Legendą", poświęconej twórczości Grzegorza Ciechowskiego, równolegle występowała również w trasach "Tribute to..." i drugiej serii Koncertów Muzyki Filmowej.
W lutym 2019 wydała album pt. "Maria Magdalena. All is One", który premierowo udostępniła w wersji cyfrowej w maju 2015. Materiał promowała podczas ogólnopolskiej trasy koncertowej. 27 lutego wystąpiła z piosenką „Wracam do domu” podczas koncertu „Artyści przeciw nienawiści” organizowanym w Łodzi, a jej występ podczas wydarzenia, poprzedzony pojednaniem z piosenkarką Dodą, był szeroko komentowany w ogólnopolskiej prasie. Latem odbyła kolejną serię koncertów "Tribute to...". W lipcu podczas Międzynarodowego Festiwalu Młodych Talentów im. Anny German w Zielonej Górze emitowanego przez TVP2 złożyła hołd Korze, wykonując piosenkę grupy Maanam „Boskie Buenos”. W listopadzie premierę miała piosenka „Karp 2019”, którą nagrała z innymi artystami na potrzeby akcji charytatywnej „Święta bez granic”, a także film Filipa Zylbera "Jak poślubić milionera", w którym zagrała Polę, partnerkę piłkarza Adama Cieślika (Michał Malinowski). W grudniu wystąpiła podczas świątecznych koncertów telewizyjnych: „Wielkie kolędowanie z Polsatem” i „Najpiękniejsze kolędy” przygotowanym przez TVN.
Na początku 2020 zaprojektowała kolekcję ubrań dla dziewczynek „Anima by Justyna Steczkowska”. W maju wystąpiła podczas koncertu TVP2 "Cała Polska śpiewa dla Jana Pawła II". We wrześniu wystąpiła podczas 57. KFPP w Opolu: podczas koncertu „Festiwal, festiwal!!! - złote opolskie przeboje” świętowała 25-lecie pracy artystycznej, z tej okazji zaśpiewała kompilację swoich największych przebojów, a podczas koncertu „Cisza jak ta” poświęconemu Romualdowi Lipko wykonała „Takie tango” z repertuaru Budki Suflera. 14 listopada wystąpiła jako gość muzyczny pierwszego finałowego odcinka jedenastej edycji programu TVP2 "The Voice of Poland", wykonując premierowo singiel „Miej odwagę”, a dzień później na jej oficjalnym kanale w serwisie YouTube ukazał się zapis koncertu "Leśny koncert", na którym wykonała piosenki z albumu "Maria Magdalena. All is One".
Od 2021.
W kwietniu 2021 wykonała utwór Republiki „Moja krew” podczas wielkopostnego widowiska TVP2 "Pasja 2021". 26 czerwca wystąpiła podczas koncertu „Najlepsi z Najlepszych” na Polsat SuperHit Festiwal 2021, śpiewając utwory „Dziewczyna Szamana” i „Oczy Czarne”. 10 lipca gościła na 27. Międzynarodowym Festiwalu Muzycznym im. Krystyny Jamroz w Busku-Zdroju. 30 lipca ukazał się utwór Marzeny Ryt „Kolorado” nagrany z gościnnym udziałem Steczkowskiej. 1 września wystąpiła na koncercie TVP1 z okazji 82. rocznicy wybuchu II wojny światowej "7 x Westerplatte". 3 września oddała hołd Ewie Demarczyk, wykonując jej przebój „Grand Valse Brillante” podczas koncertu „Od Opola do Opola: Największe Gwiazdy! Legendarne Przeboje!” na LVIII KFPP w Opolu. Jesienią powróciła w charakterze trenerki w dwunastej edycji programu "The Voice of Poland". 3 października w Poznaniu zainaugurowała jubileuszową trasę koncertową, która trwała do grudnia 2022. 29 października wydała singiel „Nie poddawaj się” nagrany z Marcinem Maciejczakiem. 1 listopada Polsat wyemitował koncert „Ocalić od zapomnienia”, podczas którego jednym z wykonawców była Steczkowska. 26 listopada wydała nową interpretację singla „Dziewczyna Szamana”, nagraną we współpracy z Leszkiem Możdzerem. 6 grudnia TVP1 i TVP2 wyemitowały charytatywny „Koncert mikołajkowy. Gwiazdy dzieciom”, podczas którego jednym z wykonawców była Steczkowska. 13 grudnia wystąpiła na koncercie TVP1 „Po co nam wolność” z okazji 40. rocznicy wprowadzenia stanu wojennego. 
8 stycznia 2022 wystąpiła na Gali Mistrzów Sportu emitowanej przez Polsat. 27 stycznia wydała singel „Uciekinierzy”, który nagrała w duecie z Arkiem Kłusowskim. 10 lutego wydała singel „Nie mój sen” nagrany w duecie z Luną. 18 lutego wydała singel „Szamanka”, a dzień później wystąpiła jako muzyczny gość specjalny w widowisku TVP "Tu bije serce Europy! Wybieramy hit na Eurowizję!"; zaprezentowała swój utwór „Sama”, a także wykonała eurowizyjny utwór Conchity Wurst „Rise Like a Phoenix”. 25 lutego został wydany jej album "Szamanka". Tego samego dnia miał premierę singel „Między nami” nagrany w duecie z Beatą Kozidrak. 27 lutego wystąpiła w koncercie TVP „Solidarni z Ukrainą”. 3 maja wydała singel „Now”, który skomponował dla niej syn Leon Myszkowski z Michałem Harasimiukiem. 21 maja zaśpiewała „Znak pokoju” w duecie z Dodą w jubileuszowym koncercie z okazji 20-lecia kariery artystycznej Dody podczas Polsat SuperHit Festiwal w Sopocie. 29 maja wystąpiła z synami podczas koncertu „Fundacja Polsat - Jesteśmy dla Dzieci”. W czerwcu wzięła udział w 59. KFPP w Opolu: 17 czerwca wystąpiła podczas koncertu „Od Opola do Opola: Największe Gwiazdy! Legendarne Przeboje!”, a dzień później świętowała 50. urodziny oraz 25-lecie pracy artystycznej podczas koncertu jubileuszowego „Dziewczyna szamana”, zaprezentowała wówczas premierowo singel „D.N.A”. 16 lipca wystąpiła podczas finału konkursu Mister Supranational transmitowanego przez Polsat, a dzień później – na 25. festiwalu piosenki i kultury Romów emitowanym przez TVP. Jesienią występowała w charakterze trenerki w 13. edycji programu "The Voice of Poland". 8 września wraz z Walt Disney Records wydała soundtrack „Milion gwiazd na niebie lśni” do filmu "Pinokio", którego premiera odbyła się na platformie "Disney+". 27 października wystąpiła na gali French Touch emitowanej przez TVP. 10 listopada wydała singiel „Poza ramą”. 31 grudnia zaśpiewała na plenerowym koncercie "Sylwester Marzeń" organizowanym przez TVP2 w Zakopanem.
W styczniu 2023 wyruszyła w trasę koncertową z utworami Ewy Demarczyk.
Charakterystyka muzyczna i inspiracje.
Uchodzi za jedną z najbardziej wyrazistych wokalistek rodzimego popu. Znana z szerokiej skali głosu, wyliczonej na cztery oktawy. Jej możliwości wokalne uważa się za „spektakularne”. Twórczość i występy sceniczne często wzbogaca wokalizami.
W początkowych latach kariery występowała w zespołach grających muzykę rockową i jazzową. W pierwszym okresie działalności solowej wykonywała muzykę popową z elementami rockowymi. Następnie zaczęła sięgać po brzmienia muzyki świata: na albumie "Alkimja" umieściła materiał inspirowany muzyką żydowską wykonywała też piosenki w stylistyce bałkańskiej, do której powróciła przy okazji nagrywania płyty "I na co nam to było?", inspirowanej muzyką cygańską. Równolegle wykonywała też piosenki w stylu smooth jazz, a także zainteresowała się muzyką filmową i nagrywała utwory we współpracy z orkiestrą. Na płycie "XV" po raz pierwszy umieściła utwory w stylistyce trip hopu. Powróciła do niej przy albumach "Anima" i "Maria Magdalena. All Is Love", na której dodatkowo umieściła brzmienia elektroniczne. W 2022 wydała utwory w stylistyce tanecznej.
Wizerunek.
W 2008 została uznana jedną z najseksowniejszych Polek w badaniu zleconym przez magazyn „Wprost”, a także była nominowana do tytułu Viva! Najpiękniejsi.
Wystąpiła w wielu sesjach zdjęciowych, które publikowane były na tytułowych okładkach bądź łamach czasopism, takich jak „Playboy” (1997), „Viva!” (2000, 2002, 2004, 2007, 2013–2016), „Gala” (2012, 2013, 2014, 2015), „Elle” (2012), „Grazia” (2014) i „InStyle” (2015). Była jedną z bohaterek książki „Karuzela z madonnami, czyli 57 bardzo zakręconych kobiet” (2003), w której ukazał się wywiad przeprowadzony z nią przez Tomasza Raczka.
Była jedną ze „100 najcenniejszych gwiazd polskiego show-biznesu” według danych magazynu „Forbes Polska”; jej wizerunek został wyceniony przez reklamodawców na 316 tys. zł w 2008 (66. miejsce), 366,5 tys. zł w 2010 (62. miejsce), 354 tys. w 2012 (65. miejsce) i ponad 245 tys. w 2014 (60. miejsce), a także była notowana na 77. miejscu w 2007, 84. miejscu w 2009 i 100. miejscu w 2011.
Wystąpiła w telewizyjnej kampanii reklamowej Radia Zet (2008) i kampanii „Razem ’89” (2009), promującej obchody 20-lecia III RP, poza tym ambasadorką producenta rajstop Gatta (2000–2007, od 2015), marki odzieżowej Snake Milano (2009), przedsiębiorstwa spożywczego Mokate (2011), marki Panasonic (2019) i herbaty Loyd (2021).
Działalność charytatywna i społeczna.
We wrześniu 2004 wystąpiła w koncercie inaugurującym akcję społeczną „Sprzątanie świata”. W 2005 zaangażowała się w kampanię społeczno-wizerunkową pod hasłem „Ściągaj legalnie”, zwracającą uwagę na problem z piractwem muzycznym. W 2009 wystąpiła w kampanii promującej akcję społeczną „Godzina dla Ziemi”.
W styczniu 2005 wzięła udział w nagraniach charytatywnego singla „Pokonamy fale”, który powstał z myślą o ofiarach trzęsienia ziemi na Oceanie Indyjskim, a w lutym wystąpiła na koncercie charytatywnym "Pokonamy fale", podczas którego zebrano pieniądze na rzecz programu "Adopcja na odległość" wspierającego ofiary tragedii. W sierpniu 2007 wystąpiła w koncercie charytatywnym „Nadzieja to my”, organizowanym na placu Biegańskiego w Częstochowie przez TVP1 i dedykowanym osobom poszkodowanym przez skutki wichur, które dotknęły okolice Częstochowy i Lublina, a także ofiarom katastrofy autokaru w Vizille we Francji. W 2009 zagrała podczas koncertu promującego akcję „Podziel się posiłkiem”. W 2011 wzięła udział w nagraniu charytatywnej piosenki „Anioły niebios wstrzymajcie czas” na potrzeby akcji organizowanej przez fundację Anny Dymnej „Mimo wszystko”, a także wsparła akcję UNICEF „Inspired Gifts – Prezenty bez pudła”. W 2014 zagrała koncert "Magia trwa", z którego część dochodu przekazała na Fundusz Dzieci Osieroconych. W 2015 zaangażowała się w akcję #niejesteśsam oraz nagrała w duecie z Arturem Andrusem utwór „Sny domowe, sny anielskie”, mający pomóc podopiecznym domu dziecka z Częstochowy. Kilkukrotnie wystąpiła w koncercie wieńczącym finał Wielkiej Orkiestry Świątecznej Pomocy. W kwietniu 2020 zagrała internetowy koncert, podczas którego zachęcała do wpłacania datków na rzecz leczenia 4-letniego Gabrysia zmagającego się z zespołem wad wrodzonych.
W 2009 przekazała prezenty na rzecz licytacji charytatywnej „Gwiazdy dla Zuzi” organizowanej przez magazyn „Party” i serwis Allegro.pl. W 2010 przekazała ponad 90 tys. zł, tj. zadośćuczynienie za wygrane procesy sądowe z tabloidem „Super Express”, na rzecz fundacji Anny Dymnej „Mimo wszystko”. W 2013 przekazała honorarium z udziału w sesji zdjęciowej dla magazynu „Gala” na rzecz Domu Dziecka „Ufność” w Częstochowie. W 2022 przekazała honorarium za występ w koncercie TVP „Solidarni z Ukrainą” na rzecz Caritas Ukraina. 
W 2013 za działalność charytatywną otrzymała Bursztynową Różę, nagrodę przyznawaną przez Fundację RC.
Procesy sądowe.
Na przełomie 2002 i 2003 wytoczyła proces Sylwestrowi Latkowskiemu i producentom filmu "Nakręceni, czyli szołbiznes po polsku", oskarżając twórców o bezprawne wykorzystanie jej wizerunku i naruszenie dóbr osobistych.
W 2009 pozwała dziennik „Super Express” za naruszenie dóbr osobistych poprzez opublikowanie na swych łamach jej nagich zdjęć z prywatnego wyjazdu wakacyjnego. W 2010 wygrała proces przeciwko wydawcy tabloidu, Grupie ZPR Media. W 2020 wydawca gazety opublikował kolejne przeprosiny, dotyczące 12 tekstów na łamach tabloidu i 19 tekstów na łamach strony internetowej, w których miał „rażąco naruszyć prawo Justyny Steczkowskiej do prywatności i wizerunku”. W 2019 portal plotkarski Pudelek.pl opublikował przeprosiny w rezultacie przegranego procesu sądowego wytoczonego przez Steczkowską.
Życie prywatne.
W młodości była związana z Pawłem Fortuną. W 2000 poślubiła architekta i modela Macieja Myszkowskiego. Mają troje dzieci: Leona (ur. 2000), Stanisława (ur. 2005) i Helenę (ur. 2013). 27 kwietnia 2017 poinformowali, że pozostają w separacji, jednak z czasem zażegnali kryzys w małżeństwie.

</doc>
<doc id="193362" url="https://pl.wikipedia.org/wiki?curid=193362" title="Powieść pierwszoosobowa">
Powieść pierwszoosobowa

Powieść pierwszoosobowa – (według Franza Stanzela) typ powieści, w której narrator występuje w świecie przedstawionym w tym samym miejscu i czasie, co bohaterowie oraz opowiada, co przeżył lub czego dowiedział się od innych. Narrator jednak wie więcej niż pozostali bohaterowie. Ta forma narracyjna zazwyczaj występuje w autobiografiach.

</doc>
<doc id="193363" url="https://pl.wikipedia.org/wiki?curid=193363" title="The Murky Brine">
The Murky Brine

The Murky Brine to tytuł debiutanckiego albumu grupy HaWthorn, złożonej z długoletnich współpracowników muzycznych: wokalisty i gitarzysty Tony'ego Wakeforda oraz skrzypka i wokalisty Matta Howdena. Płyta wydana w 2004 roku (zob. 2004 w muzyce) przez niemiecki Trisol Music Group GmbH.

</doc>
<doc id="193364" url="https://pl.wikipedia.org/wiki?curid=193364" title="Powieść personalna">
Powieść personalna

Powieść personalna – (według Franza Stanzla) typ powieści, w której trudno wyczuć obecność narratora, gdyż czytelnik patrzy na akcję oczami bohatera. Brak w niej komentarzy do działań bohaterów, występuje tylko opis ich zachowań i myśli. Narrator w powieści personalnej wykazuje się dużym obiektywizmem i bezstronnością.

</doc>
<doc id="193365" url="https://pl.wikipedia.org/wiki?curid=193365" title="Writ in Water">
Writ in Water

Writ in Water - album 3 formacji skupionych wokół dwóch muzyków (Tony'ego Wakeforda i Matta Howdena): Sol Invictus, Sieben i HaWthorn. Płyta zadedykowana Johnowi Keatsowi, Percy Bysshe Shelley i Lordowi George'owi Byronowi.&lt;br&gt;
EP wydane w 2004 roku (zob. 2004 w muzyce).

</doc>
<doc id="193366" url="https://pl.wikipedia.org/wiki?curid=193366" title="Malebolge">
Malebolge



</doc>
<doc id="193368" url="https://pl.wikipedia.org/wiki?curid=193368" title="Malbolge">
Malbolge

Malbolge – ezoteryczny język programowania.
Jest to prawdopodobnie najtrudniejszy istniejący język programowania. Istniejące w nim instrukcje do wykonania nie są zapisywane wprost. Powstają one dopiero po odpowiednim przekształceniu źródła poprzez wykonanie odpowiednich operacji arytmetyczno-logicznych na kodach ASCII znaków z tego źródła, gdzie istnieją również zależności od pozycji, na której umieszczono znak. Najbardziej złożonym programem napisanym w tym języku jest Interpreter Lispa.
Nazwa języka pochodzi od nazwy 8. kręgu piekła z "Boskiej komedii" Dantego, w obecnych wersjach jako Malebolge, w oryginale Dantego natomiast Malbolge.
W trakcie rozwijania swojego pomysłu autor stworzył właściwie dwa języki, jeden z nich to obecny Malbolge, drugim jest nieco łatwiejszy język programowania Dis, którego nazwa pochodzi od miasta w szóstym kręgu piekła w "Boskiej komedii".
Hello World.
Ponieważ Malbolge jest językiem zbyt trudnym dla człowieka, do napisania tego prostego programu wykorzystano algorytm genetyczny.
 (=&lt;`:9876Z4321UT.-Q+*)M'&amp;%$H"!~}|Bzy?=|{z]KwZY44Eq0/{mlk**
 hKs_dG5[m_BA{?-Y;;Vb'rR5431M}/.zHGwEDCBA@98\6543W10/.R,+O&lt;

</doc>
<doc id="193370" url="https://pl.wikipedia.org/wiki?curid=193370" title="Hale-bopp">
Hale-bopp



</doc>
<doc id="193371" url="https://pl.wikipedia.org/wiki?curid=193371" title="Henryk Lisicki">
Henryk Lisicki

Henryk Lisicki, pseud. Henryk Szreniawa (ur. 1839 w Żulicach, Lubelskie, zm. 12 lutego 1899 w Kalinowie koło Sambora) – polski historyk, publicysta, pisarz polityczny, członek Akademii Umiejętności w Krakowie.
Był synem Antoniego (właściciela ziemskiego) i Reginy z Seymanów. Uczęszczał do szkoły powszechnej w Szczebrzeszynie, następnie do gimnazjów w Lublinie i Kielcach; w latach 1856-1860 odbył studia rolnicze w Instytucie Agronomicznym w Marymoncie koło Warszawy. Był zdecydowanym przeciwnikiem ruchów wyzwoleńczych, po wybuchu powstania styczniowego wyjechał do Drezna; w latach 1870-1871 mieszkał we Lwowie, następnie w Krakowie, od 1882 w majątku Kalinów.
W poglądach politycznych był bliski ultrakatolickim konserwatystom galicyjskim, potępiał polskie ruchy demokratyczne, stabilizację polityczną widział w absolutystycznych rządach Rosji. Był członkiem Rady Powiatowej w Samborze. Publikował na łamach „Dziennika Poznańskiego”, „Czasu”, „Unii”, „Kwartalnika Historycznego”, „Przeglądu Polskiego”. Opublikował opowiadania "Kometa" (1868-1869), "Błędne ogniki" (1870-1871), "Serafina" (1873).
Do badań historycznych namówił go Ksawery Liske, historyk, profesor Uniwersytetu Lwowskiego, z którym Lisicki współpracował w „Kwartalniku Historycznym”. Interesował się historią powszechną XVIII i XIX wieku, był autorem biografii m.in. Aleksandra Wielopolskiego. W 1891, głównie dzięki rekomendacji Liskego, został członkiem korespondentem Akademii Umiejętności. Utrzymywał kontakty m.in. z Julianem Klaczką, Stanisławem Koźmianem, Walerianem Kalinką, Stanisławem Tarnowskim. Pod koniec życia ograniczył działalność publicystyczną z powodu ciężkiej choroby (gruźlicy).
Opublikował m.in.:
Przygotował do wydania "Listy Maryi z Ks. Czartoryskich Ks. Wirtemberskiej do Tadeusza Mostowskiego" (1885). Był żonaty z Anną z Mycielskich, publicystką muzyczną, autorką szkiców o kompozytorach i śpiewakach XIX-wiecznych, córką hrabiego Józefa Mycielskiego i Karoliny z Wodzickich (pisarki). Szwagrem Lisickiego był Franciszek Mycielski, ziemianin, działacz społeczny.

</doc>
<doc id="193372" url="https://pl.wikipedia.org/wiki?curid=193372" title="Pudel duży">
Pudel duży

Pudel duży – jedna z ras psów, należąca do grupy psów do towarzystwa, zaklasyfikowana do sekcji pudli.
Rys historyczny.
Słowo "pfudel" w języku starogermańskim oznaczało kałużę, we Francji psy tego typu nazywano "barbetami" ze względu na ich kosmate brody. Z historii tej rasy wyłania się opinia dotycząca pochodzenia z Islandii, skąd sprowadzano na Stary Kontynent średniej wielkości psy zaganiające, krzyżowane następnie z psami myśliwskimi. W ten sposób otrzymywano osobniki o kosmatym włosie (czyli włosie pierwotnym dla pudla), który w związku z pełnionymi funkcjami przez te psy (dowodnymi) odpowiednio strzyżono. Nieprzypadkowo, w związku z tym faktem, klasyczne strzyżenie pudla najbardziej przypomina dawne przeznaczenie tych zwierząt. O ile islandzkie korzenie pudla są jedynie hipotezą, o tyle pewne jest, że w XVI wieku rasa ta była już powszechnie spotykana w Niemczech. Jej przedstawiciele byli tam używani do polowań na ptactwo wodne. Pierwszy wzorzec rasy został opracowany w roku 1880.
Użytkowość.
Pies wykorzystywany dawniej do polowań, głównie na ptactwo wodne, dziś pełni przeważnie funkcje reprezentacyjne. Pudel duży bardzo dobrze pływa i może brać udział w zawodach tropienia, posłuszeństwa, agility, flyball, frisbee oraz dogtrekkingu. Istnieją pudle, które dobrze nadają się do pracy z chorymi i niepełnosprawnymi ludźmi. Fakt ten pozwala je uznać za rasę nie tylko reprezentacyjną, lecz także pomocną w terapii chorych.
Temperament.
W polowaniach ceniono jego zaciętość i upór. Obecnie są to psy towarzyskie i energiczne. Pudel duży jest bardzo aktywny, inteligentny, wrażliwy, ma żywiołowe usposobienie i chętnie się uczy. Dorosłe samce mogą mieć trudności z zaakceptowaniem psów tej samej płci. Inne zwierzęta domowe pudle z reguły akceptują, są też łagodne wobec dzieci.
Wygląd.
Głowa o prostych konturach, stop łagodny, kufa mocna i nieco krótsza od czaszki. Zgryz nożycowy. Oczy w kształcie migdałów, barwy czarnej, ciemnobrązowej lub ciemnobursztynowej, osadzone lekko skośnie na wysokości przełomu nosowo-czaszkowego. Nos duży, grzbiet nosa idealnie prosty. Ogon osadzony wysoko.
Szata i umaszczenie.
Maść jednolicie czarna, biała, brązowa, srebrna, płowa (wzorzec rasy FCI). W Stanach Zjednoczonych właściciele nie mają przeszkód w wystawianiu pudli np. o maści izabelowej, podpalanych czy łaciatych.
Utrzymanie.
Ze względu na specyfikę włosa u tej rasy (podszerstek wyrasta ponad włos okrywowy, zwija się przez to spiralnie lub tworzy kędziory), aby uzyskać pożądany wygląd, konieczna jest regularna i staranna pielęgnacja. Nawet psy niebiorące udziału w wystawach i strzyżone "na owieczkę" zamiast "na lwa" trzeba strzyc raz na 2-3 miesiące i systematycznie, bardzo dokładnie czesać. Pyszczek i łapy goli się raz na dwa tygodnie.
Zdrowie i pielęgnacja.
U psów tej rasy występuje średnie ryzyko wystąpienia, często tragicznego w skutkach, skrętu żołądka. Przeżycie psa w takim wypadku zależne jest od jak najszybszego udzielenia mu pomocy przez weterynarza. Skrętowi żołądka można do pewnego stopnia zapobiegać dzięki umieszczeniu miski psa na podwyższeniu oraz niepozwalaniu mu na wysiłek fizyczny bezpośrednio po posiłku. Poza skrętem żołądka pudlowi dużemu grozić może także dysplazja stawów. Ogólnie rzecz biorąc są to jednak psy zdrowsze i bardziej odporne niż pozostałe rasy pudli.
Popularność.
W Polsce jest to rasa mało popularna.

</doc>
<doc id="193373" url="https://pl.wikipedia.org/wiki?curid=193373" title="C/1995 O1">
C/1995 O1



</doc>
<doc id="193374" url="https://pl.wikipedia.org/wiki?curid=193374" title="Racing Santander">
Racing Santander

Racing Santander – hiszpański klub piłkarski, założony 23 lutego 1913 roku, wywodzący się z miasta Santander. W sezonie 2022/2023 występuje w Segunda División.
Historia.
Racing Santander jest jednym z dziesięciu klubów, które uczestniczyły w pierwszych rozgrywkach Primera División w sezonie 1928/1929. Zespół brał udział w najwyższej klasie rozgrywkowej w latach 1928–1936, 1939–1940, 1950–1955, 1960–1962, 1973–1974, 1975–1979, 1981–1983, 1984–1987, 1993–2001 oraz 2002–2012. W sezonie 2011/2012 drużyna Racingu zajęła ostatnie 20. miejsce w rozgrywkach pierwszej ligi i spadła do Segunda División.
W sezonie 2021/2022 awansował z Primera División RFEF do Segunda División.

</doc>
<doc id="193375" url="https://pl.wikipedia.org/wiki?curid=193375" title="Isaak Lewitan">
Isaak Lewitan

Isaak Iljicz Lewitan (; ur. w Kibartach, zm. w Moskwie) – rosyjski malarz żydowskiego pochodzenia, pejzażysta, członek towarzystwa pieriedwiżników. Uznawany za jednego z najwybitniejszych rosyjskich pejzażystów. 
Życiorys.
Wczesne życie i edukacja.
Urodził się w Kibartach w Królestwie Polskim w żydowskiej, ubogiej, lecz wykształconej rodzinie. Jego ojciec nauczył się kilku języków obcych, dzięki temu później przez pewien czas pracował jako tłumacz. 
Na początku 1870 jego rodzina przeniosła się do Moskwy. Tam we wrześniu 1873 młody Isaak rozpoczął naukę w Moskiewskiej Szkole Malarstwa, Rzeźby i Architektury, gdzie już od dwóch lat pobierał nauki jego starszy brat Abel. Podczas nauki w akademii zwrócił na siebie uwagę swojego profesora Aleksieja Sawrasowa, zyskując jego sympatię. W 1875 zmarła jego matka, a dwa lata później, po ciężkiej chorobie – ojciec. Rodzina straciła wtedy źródła utrzymania. Talent Isaaka został jednak dostrzeżony, dzięki czemu otrzymał stypendium. Był jednym z ulubionych uczniów uczącego w akademii Wasilija Polenowa.
Kariera i dalsze życie.
Pierwszą dostrzeżoną przez prasę wystawę Lewitan miał w 1877. Dwa lata później, w maju 1879, w związku z falą wystąpień antyżydowskich w Rosji, został zmuszony do przeniesienia się do podmoskiewskiego przysiółka Sałtykowka ("Салтыковка"), ale wkrótce, pod naciskiem opinii publicznej i w uznaniu jego twórczości, pozwolono mu na powrót. Na początku lat 80 XIX w. pracował dla różnych ilustrowanych magazynów, w których nie tworzył pejzaży a portrety i rysunki ludzi.
W 1880 jego obraz "Осенний день. Сокольники" („Jesienny dzień. Sokolniki”) został kupiony przez znanego kolekcjonera sztuki i filantropa Pawła Trietiakowa, założyciela Galerii Trietiakowskiej, co było przełomem w malarskiej karierze Lewitana. W 1891 r. Lewitan przystąpił do „Towarzystwa Wystaw Objazdowych” – piriedwiżników.
W latach 80. XIX w. bardzo zaprzyjaźnił się z Antonem Czechowem, Isaak spędzał dużo czasu z Antonem i jego rodziną. W kwietniu 1892 r. przyjaciele pokłócili się. Powodem sporu było opowiadanie Czechowa pt. "Pasikonik", w którym romans głównych bohaterów mocno sugerował istniejący romans między Lewitanem z Sofią Kuwsznikową, żoną znajomego lekarza. W 1895 obaj mężczyźni doszli do pojednania, odbudowując przerwaną przyjaźń. 
W czerwcu 1895 w wyniku nasilenia neurastenii próbował popełnić samobójstwo. W kolejnych latach jego problemy zdrowotne nasilały się, w 1897 roku miał atak serca. W 1897 u szczytu popularności powrócił do swojej alma mater, by uczyć malarstwa pejzażowego. W 1899 r. pracownię Lewitana wizytował książę Siergiej Aleksandrowicz Romanow wraz z małżonką, wtedy też otrzymał pozwolenie na ponowne zamieszkanie w Moskwie.
Zmarł 22 lipca 1900 r. w Moskwie. Ciało Lewitana pierwotnie pochowano na cmentarzu żydowskim, jednak w 1941 szczątki artysty zostały przeniesione na cmentarz Nowodziewiczy i umiejscowione w pobliżu grobu Antona Czechowa. Ostatnim dokończonym obrazem Lewitana był obraz "Sianokosy". 
Twórczość.
Isaak Lewitan znany jest przede wszystkim z licznych nastrojowych pejzaży. Jego obrazy zwykle są niezaludnione, bądź przedstawiają pojedyncze postacie, jak w kupionym przez Trietiakowa obrazie "Jesienny dzień. Saloniki", na którym widoczna spacerująca kobieta w czerni została domalowana dopiero na koniec, po sugestii znajomego Lewitana. Na obrazie "Władimirka" namalowana, drobnymi pociągnięciami pędzla postać jest przytłoczona przez otaczający ogrom przestrzeni, szczególnie pustego nieba i niekończącej się drogi. Surowości przedstawionej sceny dodaje historyczne tło, gdyż przedstawiona droga była wykorzystywana do transportu skazanych z Moskwy na Syberię, dodatkowo sam Lewitan był dwukrotnie wygnany z Moskwy przez żydowskie pochodzenie. 
Największy wpływ na malarski rozwój Lewitana miało jego dwóch wykładowców z akademii - Polenow i Sawarasow. Z okresem nauki (1873 - 1883) łączone bywają pejzaże utrzymane w pogodnym nastroju. Lewitan miał w zwyczaju liczne podróże (także po Europie), szczególnie w miesiącach letnich i jesiennych tworząc podczas studiów plenerowych. W miesiącach letnich i wiosennych zwykle wracał do Moskwy, gdzie tworzył w takiej też tematyce. 
Artysta w wielu dziełach chciał przedstawić drzemiącą w nim poetyckość, a także wpływ kontaktu z naturą na niego samego. Na początku lat 80. XIX w. stworzył wiele niewielkich, intymnych, niekiedy tajemniczych, pejzaży m.in. "Wiosna w lesie" (1882) czy "Pierwsza zieleń. Maj" (1883).
Pejzażom Lewitana przypisywany jest duch metafizyczny i filozoficzny. W swoich dziełach malarz przedstawiał życie ludzkie jako marność przy ogromnie wszechświata i potędze natury. Przykładem w ten sposób interpretowanego dzieła jest "Nad wiecznym spokojem" (1894) - obraz ukazuje mały skrawek lądu nad dominującym niebem i otaczającą wodą. Na skrawku lądu artysta umiejscowił samotny kościół, symbolizujący duchowość i życie, a tuż za nim kilka grobów świadczących o ulotności ludzkiego życia. Niewielkość lądu w porównaniu z dominującym firmamentem świadczy o małości ludzkości przy ogromie nieba. 

</doc>
<doc id="193376" url="https://pl.wikipedia.org/wiki?curid=193376" title="Iwan Szyszkin">
Iwan Szyszkin

Iwan Iwanowicz Szyszkin, (ur. w Jełabudze, zm. w Petersburgu) – rosyjski malarz, pejzażysta, współzałożyciel stowarzyszenia Pieriedwiżników.
Urodził się w Jełabudze (w dzisiejszym Tatarstanie), w rodzinie kupieckiej. Ukończył gimnazjum w Kazaniu. Jego ojciec po długich wahaniach zgodził się na podjęcie przezeń nauki malarstwa. Przez cztery lata studiował w Moskiewskiej Szkole Malarstwa, Rzeźby i Architektury, a następnie, w latach 1856–1860 w petersburskiej Cesarskiej Akademii Sztuk, którą ukończył z najwyższymi wyróżnieniami i złotym medalem za dwa obrazy pod wspólnym tytułem "Widok z wyspy Wałaam. Kukko". Akademia umożliwiła mu także w nagrodę kontynuację studiów za granicą.
Przez trzy lata (1862–1865) Szyszkin mieszkał i pracował w Szwajcarii i w Niemczech, a także w Czechach, Francji, Belgii i Holandii. Tam zainteresował się technikami litografii i akwaforty, jego prace wzbudziły wielki podziw publiczności i krytyki w Düsseldorfie w 1865 m.in. za precyzję kreskowania i filigranowy rysunek detali. Mimo to jego technika malowania pejzaży, skłonność do szczegółowego oddawania wszelkich detali, nie znajdowała poparcia i zrozumienia u malarzy zachodnioeuropejskich, co powiększało jego zniechęcenie i pogłębiało tęsknotę za Rosją. Pod koniec pobytu w Niemczech namalował w 1865 r. "Pejzaż pod Düsseldorfem", olejny obraz wystawiony i nagrodzony dwa lata później w Paryżu na Wystawie Światowej. Obraz ten stał się też przepustką dla Szyszkina do członkostwa w petersburskiej Cesarskiej Akademii Sztuk, które przyznano mu po jego powrocie do Rosji w 1865 r. Przyłączył się do utworzonego w 1870 „Towarzystwa Wystaw Objazdowych” (pieriedwiżnicy – "Передвижники": Iwan Kramskoj, Ilja Riepin, Isaak Lewitan, Wasilij Surikow i in.), a także stowarzyszenia rosyjskich akwarelistów. W tym czasie prowadził także klasę pejzażu w Wyższej Szkole Sztuki. Wkrótce został także profesorem Akademii.
Wystawiał swoje prace w Akademii Sztuk, na Wystawie Ogólnorosyjskiej w Moskwie (1882), w Niżnym Nowogrodzie (1896) oraz na Wystawach Światowych w Paryżu (1867 i 1878) i Wiedniu (1873). Szyszkin w swoich technikach malarskich do perfekcji opanował studium natury, wsławił się doskonałością w malowaniu drzew i lasów, był też wybitnym rysownikiem i grafikiem.
Życie osobiste Szyszkina obfitowało w tragedie. Dwukrotnie żonaty, dwukrotnie owdowiał. Przedwcześnie zmarli także jego synowie. Swoich problemów jednak nie przelewał na płótno, jego pejzaże są pełne słońca i życia, co zresztą niektórzy jego przeciwnicy krytykowali, twierdząc, iż jego obrazy są jedynie kolorowymi pocztówkami.
Sam zmarł w roku 1898 przy sztalugach, rozpoczynając nowy obraz.

</doc>
<doc id="193383" url="https://pl.wikipedia.org/wiki?curid=193383" title="Owczarek środkowoazjatycki">
Owczarek środkowoazjatycki

Owczarek środkowoazjatycki (oryginalna nazwa ros. среднеазиатская овчарка) – rasa psa zaliczana do grupy molosów w typie górskim, wyhodowana w Azji Środkowej, na terenie Rosji. Jego pierwotnym przeznaczeniem była ochrona zwierząt hodowlanych przed wilkami oraz stróżowanie. 
Pochodzenie i użytkowość.
Jest to jedna z najstarszych ras na świecie. Źródła podają, że rasa liczy sobie ok. 4000–5000 lat. Jedna z teorii głosi, że owczarek środkowoazjatycki pochodzi od dawnych mastifów azjatyckich i jest protoplastą mastifa tybetańskiego. Inna, że wywodzi się właśnie od niego. 
Owczarek środkowoazjatycki pochodzi z rejonów Kazachstanu, Turkmenistanu, Kirgistanu, a także Uzbekistanu. Wykorzystywany do pilnowania licznych stad zwierząt hodowlanych, należących do ludów środkowej Azji, współcześnie staje się coraz mniej powszechny. Ma to związek z zanikiem na tamtych terenach typowo pasterskiego stylu życia oraz wypieraniem owczarka środkowoazjatyckiego przez owczarka kaukaskiego, z którym jest blisko spokrewniony. 
Jest psem odważnym, spokojnym i zrównoważonym. Czujny, potrafi błyskawicznie reagować na potencjalne zagrożenie. Doceniono także jego zdolność do pracy z człowiekiem w służbie np. policyjnej. Wymaga doświadczonego, konsekwentnego szkolenia – w szczególności w zakresie PO.
Występuje wiele odmian tej rasy, zarówno w związku z umaszczeniem, budową czy strukturą włosa.
Niezależnie od regionu występowania, pies ten jest przystosowany do trudnych warunków klimatycznych, jak i terenowych środkowej Azji. Na obszarach stepowych, aby uzyskać osobniki szybsze i o lżejszej budowie krzyżuje się owczarki z chartami.
W krajach pochodzenia owczarkom środkowoazjatyckim tradycyjnie obcinano uszy i ogon. Miało to na celu uniknięcie ran w starciu z naturalnym wrogiem. Współcześnie niektóre kraje dopuszczają kopiowanie owczarków w hodowli – w Polsce mimo zakazu kopiowania psów w wystawach mogą uczestniczyć psy z obciętymi uszami i ogonem. W Czechach natomiast dopuszcza się kopiowanie ogona, psy z ciętymi uszami nie mogą być jednak wystawiane. 
Pies charakteryzuje się bardzo niskimi tonami szczeku. Odgłosy wydaje rzadko, są jednak głośne i donośne. Może mieszkać poza domem w okresie całego roku, bez problemu znosi temperatury do −25 stopni Celsjusza.
Oczekiwana długość życia psów tej rasy wynosi około 11 lat.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego. Nie podlega próbom pracy.

</doc>
<doc id="193385" url="https://pl.wikipedia.org/wiki?curid=193385" title="Meduza (ujednoznacznienie)">
Meduza (ujednoznacznienie)



</doc>
<doc id="193387" url="https://pl.wikipedia.org/wiki?curid=193387" title="WSK Meduza">
WSK Meduza

WSK Meduza – polski prototyp mikrosamochodu opracowany w 1957 roku przez Wytwórnię Sprzętu Komunikacyjnego w Mielcu.
Historia modelu.
Premiera Meduzy odbyła się 22 lipca 1957 roku. Model ten zaprezentowany został razem z prototypami samochodu Mikrus MR-300, a stworzony został w celu zaprezentowania alternatywnej wersji nadwozia dla nowego polskiego mikrosamochodu. Konstrukcja Meduzy oparta była na rozwiązaniach wykorzystanych w Mikrusie. Obydwa modele bazowały na tej samej płycie podłogowej i ramie szczątkowej. Nadwozie zostało dostosowane do przewozu czterech osób, na dwóch indywidualnych fotelach z przodu oraz tylnej ławce. Dostęp do umieszczonego z przodu bagażnika możliwy był od zewnątrz przez pokrywę o charakterystycznym wyglądzie, imitującym atrapę chłodnicy. Zawieszenie wszystkich kół było niezależne. W układzie jezdnym wykorzystano wahacze poprzeczne oparte na sprężynach śrubowych i hydraulicznych amortyzatorach teleskopowych. Napęd zapewniał umieszczony z tyłu, dwusuwowy, 2-cylindrowy, silnik rzędowy typu Mi10 o pojemności skokowej 296 cm³, osiągający maksymalnie moc 14,5 KM przy 5100 obr./min. i moment obrotowy 19,6 Nm przy 3500 obr./min. Moc silnika przenoszona była na tylne koła poprzez 4-biegową manualną skrzynię biegów.

</doc>
<doc id="193391" url="https://pl.wikipedia.org/wiki?curid=193391" title="Warkocz kometarny">
Warkocz kometarny

Warkocz kometarny – strumień gazów i pyłu wydobywający się z komety pod wpływem oddziaływania wiatru słonecznego. Z uwagi na różnorodność wydobywających się z komety substancji, posiada ona dwa odrębne warkocze – gazowy oraz pyłowy, z których każdy skierowany jest w innym kierunku.
Warkocz gazowy komety, wyróżniający się niebieskim odcieniem, skierowany jest w stronę przeciwną do Słońca zgodnie z kierunkiem rozchodzenia się wiatru słonecznego i pokrywa się z liniami pola magnetycznego. Warkocz pyłowy, z uwagi na zbyt dużą masę wchodzących w jego skład drobin, nie ulega ciśnieniu promieniowania korpuskularnego Słońca i jego kierunek zasadniczo zgodny jest trajektorią poruszania się komety. Często obserwowane zakrzywienie warkocza pyłowego odzwierciedla jej ruch orbitalny.
Warkocz komety, jak również jej koma, oświetlane są przez Słońce – pył staje się widoczny dzięki zwykłemu odbiciu światła, podczas gdy poświata gazów spowodowana jest ich jonizacją pod wpływem wiatru słonecznego. Długość warkocza może przekraczać jednostkę astronomiczną, mierzącą w przybliżeniu 150 milionów kilometrów.

</doc>
<doc id="193392" url="https://pl.wikipedia.org/wiki?curid=193392" title="Apollo 12">
Apollo 12

Apollo 12 – szósta załogowa misja programu Apollo, druga misja z lądowaniem ludzi na Księżycu. Misja ta była dowodzona przez Charlesa „Pete'a” Conrada. Start rakiety Saturn V misji Apollo 12 nastąpił 14 listopada 1969 roku, cztery miesiące po misji Apollo 11. Miejscem lądowania był księżycowy Ocean Burz. Wielkim osiągnięciem tej misji było precyzyjne lądowanie modułu księżycowego, 163 metry od amerykańskiej sondy kosmicznej Surveyor 3, która również łagodnie lądowała na Księżycu, dwa i pół roku wcześniej. Astronauci wymontowali z Surveyora 3 kamerę telewizyjną oraz kilka innych detali i przywieźli je na Ziemię. Conrad i pilot modułu księżycowego Alan LaVern Bean spędzili na powierzchni Księżyca jeden dzień i siedem godzin, podczas gdy w module dowodzenia na orbicie okołoksiężycowej pozostawał pilot Richard Gordon. Misja zakończyła się wodowaniem na Pacyfiku 24 listopada 1969 roku.
Statek kosmiczny i rakieta nośna.
Statek kosmiczny.
Czas dostarczenia elementów do KSC
Załoga.
Cała załoga wywodziła się z amerykańskiej marynarki wojennej.
Przebieg misji.
Start i przelot na orbitę okołoksiężycową.
Apollo 12 wystartował w zaplanowanym czasie podczas burzy. 36,5 sekundy po wystrzeleniu z Kennedy Space Center statek kosmiczny zainicjował wyładowanie atmosferyczne, które poprzez Saturna V i pióropusz zjonizowanych gazów silników rakietowych zwarło się do ziemi. Było widoczne dla obserwatorów na Ziemi. Obwody zabezpieczające ogniwa paliwowe w module serwisowym wykryły przeciążenie i wyłączyły wszystkie trzy ogniwa. Drugie uderzenie piorunu w 52 sekundzie po starcie, gdy statek i rakieta znajdowały się w chmurach, trafiło w 8-płaszczyznowy wskaźnik położenia. W pomieszczeniu kontroli misji potok telemetrycznych informacji zaindukował lawinę absurdalnych komunikatów. Jednakże Saturn V kontynuował lot prawidłowo, uderzenia piorunów nie wpłynęły na sprawność rakiety.
Utrata trzech ogniw paliwowych spowodowała przełączenie CSM na zasilanie w energię elektryczną z baterii. Baterie nie były w stanie utrzymać 27 V DC przy 75 A obciążeniu. Jedna z przetwornic wyłączyła się. Problemy z dostarczaniem energii elektrycznej powodowały uruchamianie sygnalizacji ostrzegawczej na panelu kontrolnym i wadliwe działanie instrumentów.
W 98 sekundzie od startu, załoga na polecenie kontrolera z Ziemi Johna Aarona, włączyła automatyczny układ przywracania sprawności zasilania i odzyskano dane telemetryczne. Z danych tych wynikało, że trzy ogniwa paliwowe są wyłączone i John Aaron kazał je wyzerować. Ogniwa 1 i 2 wróciły do szyny zasilającej w 144 sekundzie; ogniwo 3 w 171 sekundzie. Napięcie główne wzrosło do około 30 V, i parametry elektryczne wróciły do normy.
Po dotarciu na orbitę parkingową (orbita okołoziemska) astronauci uważnie sprawdzili sprawność statku kosmicznego i okazało się, że uderzenie pioruna nie spowodowało żadnych poważnych uszkodzeń. Bliskoziemski lot trwał do godziny 19:10. Odlot od Ziemi odbył się z prędkością 10 788 m/s. Następnym etapem było kolejne włączenie silnika trzeciego stopnia S-IVB i nadanie statkowi kosmicznemu Apollo 12 prędkości ucieczki z Ziemi i kursu na orbitę okołoksiężycową po tak zwanej trajektorii hybrydowej.W odróżnieniu od misji Apollo 8, Apollo 10 i Apollo 11 astronauci w Apollo 12 nie podróżowali po trajektorii swobodnego powrotu, która wykorzystywała grawitację Księżyca, by zawrócić statek z powrotem ku Ziemi. Zaletą tej trajektorii było względne bezpieczeństwo. Załoga mogła wrócić na Ziemię nawet w sytuacji, gdyby zawiódł system napędowy. Po trzydziestu godzinach i pięćdziesięciu trzech minutach po starcie, statek opuścił trajektorię swobodnego powrotu. Od tego momentu, jedyną siłą, która mogła sprowadzić statek z powrotem na Ziemię, był główny silnik Apollo. Lot po trajektorii hybrydowej oznaczał, że w przypadku awarii silnika, Apollo 12 co prawda zostanie skierowany ku Ziemi, jednak ominie planetę w zbyt dużej odległości, by wejść w atmosferę.Trajektoria swobodnego powrotu stanowi technicznie bardzo wygodne rozwiązanie, ale powoduje poważne ograniczenia, dotyczące wejście statku na orbitę okołoksiężycową, zawężając obszar lądowania i badań do okolic równikowych Księżyca. 
Początkowo istniała obawa, że uderzenie piorunu mogło uruchomić mechanizm rozwijania modułu dowodzenia poprzez zdetonowanie śrub eksplozywnych. Jeżeli rzeczywiście tak się stało, można było oczekiwać różnych efektów podczas lądowania, aż do uderzenia modułu dowodzenia w ocean z dużą prędkością i śmierci astronautów włącznie. Astronauci nic nie wiedzieli o takiej ewentualności i nie zostali o tym powiadomieni aż do szczęśliwego wodowania na Pacyfiku.
Kiedy statek kosmiczny Apollo 12 uzyskał trajektorię i prędkość trans-lunarną, nadszedł moment na rozłączenie członu S-IVB i modułu księżycowego. Następnie moduł księżycowy został połączony z modułem dowodzenia, a w członie S-IVB silnik został włączony po raz ostatni, aby resztki paliwa wykorzystać do wejścia na orbitę okołosłoneczną. Jednak niewielki błąd w systemie sterowania rakiety Saturn V spowodował zbyt wielkie odchylenie od kursu, człon S-IVB nie wykorzystał grawitacji Księżyca do uzyskania prędkości ucieczki z Ziemi i osiągnął jedynie bardzo ekscentryczną, niestabilną orbitę okołoziemską. W końcu człon opuścił orbitę okołoziemską w 1971 roku, aby po 31 latach znowu się na niej znaleźć. Wcześniej został odkryty przez astronoma Billa Yeunga jako planetoida i zanim ustalono, że jest to obiekt sztuczny, skatalogowano go jako J002E3. Rok później, w czerwcu 2002 roku, opuścił orbitę okołoziemską. Jego dalsza trajektoria jest nieznana. Była to ostatnia próba umieszczenia członów S-IVB na orbicie okołosłonecznej w misjach Apollo, następne człony były kierowane w Księżyc.
Lądowanie.
Umieszczenie statku na orbicie okołoksiężycowej zostało przeprowadzone za pomocą dwóch manewrów z wykorzystaniem głównego silnika statku Apollo. W trakcie lotu poza Księżycem o godzinie 3:47 w dniu 18 listopada 1969 roku zmniejszono prędkość o 881 m/s. Po kolejnych czterech godzinach i dziewiętnastu minutach prędkość zmniejszono o dalsze 51,5 m/s, co przekształciło orbitę statku w elipsę o parametrach 100÷122 km. Przed przejściem na orbitę podejścia do lądowania, pozycja statku względem Księżyca była przesunięta o około 8 km na północ w stosunku do zakładanej. Błąd został skorygowany w trakcie lądowania, poprzez aktualizację danych w komputerze systemu kierowania lądownika. Po wejściu na orbitę okołoksiężycową okazało się, że położenie statku jest bardziej odległe od planowanego, niż w przypadku Apollo 11. Problem nie wynikał jedynie z nawigacji, ale także z obliczeń dotyczących położenia miejsca lądowania. Procedury lądowania wyglądały nieco inaczej, niż Apollo 11. Wnioski jakie wyciągnięto z poprzedniej misji spowodowały zmiany w procedurach. Tym razem manewr musiał być bardziej precyzyjny. Statek wyprawowy LM odłączył się o godzinie 4:15 19 listopada 1969 roku. Pierwsze zmniejszenie prędkości o 21,9 m/s nastąpiło po 55. minutach. Peryselenium orbity lądownik osiągnął o 6:42 i w tym momencie rozpoczęło się ostateczne lądowanie. Rozdzielenie statku Apollo i lądownika odbyło się w pozycji radialnej w odniesieniu do Księżyca i zostało przeprowadzone w bardziej delikatny sposób. Pozwoliło to zapobiec powstaniu niezamierzonych przyspieszeń. Zmieniono orientację lądownika w czasie schodzenia. Lądownik rozpoczął schodzenie z przednią stroną skierowaną ku górze, co uniemożliwiło wykonywanie zdjęć. Podczas gdy Aldrin z Apollo 11 sfilmował niemal całe czternastominutowe podejście do lądowania, Bean włączył kamerę na siedem minut przed osadzeniem lądownika Interpid. W zbiornikach człony hamującego było o około 100 kg więcej aerozyny 50 i tetratlenku diazotu niż w czasie misji Apollo 11. Zadaniem tej misji było nie tylko lądowanie, ale także precyzyjne trafienie w sąsiedztwo Surveyora 3. Początkowo silnik dostarczał minimalny ciąg 5700 N (580 kG). Po 27 sekundach został włączony pełny ciąg. Conrad i Bean przejęli sterowanie na wysokości 110 m i miękko posadzili statek niecałe 250 metrów od miejsca, którego współrzędne zaprogramowano w komputerze i 163 metry od sondy, która spoczywała na powierzchni Księżyca od trzydziestu jeden miesięcy. Apollo 12 wylądował na Oceanie Burz, na którym wcześniej lądowało kilka bezzałogowych misji (Łuna 5, Surveyor 3, Ranger 7). Międzynarodowa Unia Astronomiczna ang. "International Astronomical Union" ochrzciła ten region Mare Cognitum łac. "Morze Poznane".
Drugie księżycowe załogowe lądowanie odbyło się przy użyciu zaawansowanego radaru dopplerowskiego, który umożliwiał precyzyjne określenie punktu lądowania. Większość trajektorii zniżania pokonywana była automatycznie, z ręcznym sterowaniem przez końcowe kilkadziesiąt metrów.
EVA.
Pojęcie EVA używane w astronautyce, pochodzi od ang. "Extra-vehicular activity" (EVA) i oznacza działania na zewnątrz statku kosmicznego. Termin ten głównie dotyczy EVA wykonanych na zewnątrz statku kosmicznego orbitującego wokół Ziemi (spacer kosmiczny), również odnosi się EVA wykonanych na powierzchni Księżyca (spacer księżycowy). W późniejszych księżycowych misjach (Apollo 15, Apollo 16, Apollo 17) w drodze powrotnej pilot modułu dowodzenia wykonywał EVA w celu odzyskania puszek z filmami wykonanymi przez kamerę panoramiczną znajdującą się w pojemniku modułu serwisowego. Te były przeprowadzone w głębokiej przestrzeni kosmicznej.
W celu poprawienia jakości obrazu telewizyjnego emitowanego z Księżyca, Apollo 12 wiózł kamerę kolorową, nie monochromatyczną jak Apollo 11. Niestety, kiedy Bean umieszczał kamerę w pobliżu modułu księżycowego skierował obiektyw na Słońce, a była to jedna z niewielu czynności jakich nie było wolno z tą kamerą robić, tak więc relacja telewizyjna misji Apollo 12 przedstawiała obraz składający się z dwóch pól o różnych kolorach połączonych krzywą linią.
Apollo 12 szczęśliwie wylądował w pobliżu sondy Surveyor 3. Astronauci wyszli na zewnątrz nieco później niż planowano. Spowodowane było to dokładnym określeniem miejsca położenia lądownika. Biorąc pod uwagę bliskość horyzontu i nieobecność atmosfery nie było to łatwe. W rezultacie dopiero po wyjściu z lądownika Conrad stwierdzić, że lądownik znajduje się we właściwym miejscu. Astronauci spędzili na powierzchni prawie osiem godzin – dwa razy po cztery godziny, oddzielone dwunastogodzinnym odpoczynkiem. W trakcie pierwszego spaceru astronauci rozstawili ALSEP w odległości około 200 m na północ od LM, a następnie przeszli 200 metrów do brzegu dużego, starego krateru Middle Crescent. Następny spacer był bardziej ambitny. Po dojściu do ALSEP poszli na południowy zachód wokół krawędzi krateru Head, a dalej skierowali się na południe do krateru Bench. Po kolejnych stu metrach osiągnęli najbardziej odległy punkt od lądownika. Dotarli w ten sposób do stosunkowo młodego krateru Aharp-Apollo. W powrotnej drodze ponownie odwiedzili krater Bench i po kolejnych 200 metrach mały krater Halo, położony około 200 metrów na południe od LM. Później skierowali się do krateru Surveyor. Krater ten ma około 200 metrów średnicy. Na jego zachodnim skraju, na stoku pochylonym pod kątem 12 stopni, znajduje się sonda, której krater zawdzięcza swoją nazwę. Conrad i Bean wymontowali części sondy (kamerę telewizyjną i próbnik gruntu), aby zabrać je na Ziemię do analizy. Astronauci zebrali próbki skał i wykonali zdjęcia, które miały być później porównane z fotografiami zrobionymi przez sondę po wylądowaniu w kwietniu 1967 roku. Zwrócili uwagę, że sonda jest pokryta warstwą pyłu, a izolacja przewodów elektrycznych w znacznym stopniu rozpadła się. Następnie powrócili do LM i przygotowali się do powrotu na statek Apollo 12. Obecnie twierdzi się, że pospolite bakterie Streptococcus mitis znalezione na elementach sondy a zanieczyszczone na Ziemi, przeżyły w stanie uśpienia w tych surowych warunkach przez 2 i pół roku. Jednakże znalezisko to jest kwestionowane. Części zabrane z powierzchni Księżyca i przywiezione na Ziemię były traktowane w sposób nieprzestrzegający koniecznych procedur zapewniających sterylność. W tej chwili nie ma żadnych dowodów na to, iż wspomniane bakterie były kiedykolwiek wystawione na oddziaływanie przestrzeni kosmicznej.
Podczas aktywności EVA astronauci Conrad i Bean gromadzili skały księżycowe, ustawiali wyposażenie do pomiaru aktywności sejsmicznej Księżyca, do pomiaru strumienia wiatru słonecznego, strumienia pola magnetycznego i przekazywali te dane na Ziemię. Urządzenia te były częścią pierwszego kompletu stacji , zasilanej energią atomową, założonej przez astronautów na Księżycu do przekazywania danych na Ziemię przez dłuższy okres. Astronauci wykonywali zdjęcia i podczas gdy Alean Bean naświetlił kilka rolek filmu na powierzchni Księżyca, Gordon na pokładzie modułu dowodzenia na księżycowej orbicie wykonał fotografie w różnych widmach.
Pamiątkowa płyta członu zniżania modułu księżycowego Apollo 12 była wyjątkowa, ponieważ inaczej niż inne plakietki programu Apollo nie posiadała opisu Ziemi i posiadała inną strukturę. Plakietki pozostałych misji miały czarne liternictwo na polerowanej stali nierdzewnej, podczas gdy plakietka Apollo 12 miała czarne liternictwo na matowej stali nierdzewnej.
Powrót na Ziemię.
Start kabiny statku wyprawowego nastąpił 20 listopada o godzinie 14:26. Połączenie ze statkiem Apollo miało miejsce o godzinie 18:05. Po starcie członu wznoszenia z powierzchni Księżyca i po operacji dokowania do modułu dowodzenia, człon wznoszenia został odłączony od zestawu CSM i po zmniejszeniu prędkości o 60 m/s, zakończył swoją rolę rozbijając się o powierzchnię Księżyca. Podczas deorbitacji stopnia startowego LM, czas działania silnika hamującego ASP trwał dłużej niż zaplanowano. Spowodowało to przesunięcie miejsca upadku o 65 km w stosunku do zaplanowanego. Stopień startowy uderzył w powierzchnię Księżyca 76 km (planowano 10 km) na południowy wschód od sondy Surveyor 3. Stało się to 20 listopada 1969 roku o współrzędnych 3,94° Płd, 21,20° Zach. Wywołało to wstrząs, jak wybuch 800 kg trinitrotoluenu. Sejsmometry, które astronauci zostawili na Księżycu notowały wibracje tego uderzenia przez ponad godzinę.
Załoga misji Apollo 12 została jeden dzień dłużej na orbicie okołoksiężycowej. Czas poprzedzający odlot selenonauci poświęcili na odpoczynek i badania naukowe, a zwłaszcza na fotografowanie rejonów przewidzianych na lądowiska dla misji Apollo 13, Apollo 14 i Apollo 15. Posługiwali się różnobarwnymi filtrami optycznymi. Odlot Apollo 12 ku Ziemi nastąpił 21 listopada o godzinie 20:21:49. Całkowity czas pobytu na powierzchni Księżyca wynosił trzydzieści jeden i pół godziny, a całkowity czas na orbicie około księżycowej wynosił osiemdziesiąt dziewięć godzin.
W drodze powrotnej na Ziemię, po opuszczeniu orbity księżycowej, załoga Apollo 12 obserwowała i fotografowała zaćmienie Słońca, chociaż tym razem była Ziemia.
Przed wejściem w atmosferę Moduł Dowodzenia/Serwisowy podzielił się na dwa moduły: dowodzenia i serwisowy. Moduł dowodzenia z załogą na pokładzie wykonał sterowane wejście w atmosferę, a moduł serwisowy zgodnie z planem spłonął.
Moduł dowodzenia, "Yankee Clipper" wodował 24 listopada 1969 roku w rejonie Wysp Pago Pago na Oceanie Spokojnym 24 listopada o godzinie 20:58. Również tę wyprawę zakończono kwarantanną biologiczną selenonautów, która trwała do 10 grudnia 1969 roku. Tak jak w przypadku misji Apollo 11 dała wynik negatywny.
"Yankee Clipper" jest wystawiony w Virginia Air and Space Center, w Hampton w Wirginii. Jego okręt poszukiwawczy USS Hornet (CV-12) jest eksponatem w muzeum w Alameda w Kalifornii.
 odzyskana przez załogę Apollo 12 znajduje się teraz w Galerii Eksploracji Planet National Air and Space Museum.
W 2009 roku sztuczny satelita Księżyca Lunar Reconnaissance Orbiter sfotografował miejsce lądowania Apollo 12. 
Podsumowanie.
Wszystkie prace na Księżycu zostały wykonane zgodnie z planem i w przewidzianym czasie.

</doc>
<doc id="193393" url="https://pl.wikipedia.org/wiki?curid=193393" title="Roman Pilat">
Roman Pilat

Roman Pilat (ur. 13 lipca 1846 we Lwowie, zm. 6 kwietnia 1906 tamże) – polski historyk literatury, profesor i rektor Uniwersytetu Lwowskiego, członek Akademii Umiejętności w Krakowie, twórca lwowskiej szkoły historycznoliterackiej, członek Towarzystwa Historycznego we Lwowie.
Życiorys.
Był synem Stanisława (pisarza, pamiętnikarza, pedagoga) i Rudolfiny z Gnatkowskich, bratem Tadeusza (prawnika) i Władysława (ekonomisty i socjologa), stryjem Stanisława (chemika, zamordowanego w 1941). Uczęszczał do gimnazjum klasycznego we Lwowie do 1864. W tym roku zdał egzamin dojrzałości w Gimnazjum Dominikańskim we Lwowie (innymi abiturientami zostali też wtedy m.in. Gwido Battaglia, August Szczurowski). Następnie studiował prawo (1864-1866) i filologię (1866-1868) na Uniwersytecie Lwowskim. Podczas studiów był pierwszym prezesem Czytelni Akademickiej. W 1869 obronił doktorat z filozofii pod kierunkiem Antoniego Małeckiego. W 1871 habilitował się; była to pierwsza na Uniwersytecie Lwowskim habilitacja w języku polskim. Został docentem języka i literatury polskiej. w Katedrze Historii Literatury Polskiej. W 1874 objął kierownictwo tej katedry (do 1901) oraz Seminarium Filologicznego (do 1904); w 1876 został profesorem nadzwyczajnym, w 1880 profesorem zwyczajnym. Trzykrotnie pełnił funkcję dziekana Wydziału Filologicznego (1882/1883, 1890, 1895/1896), był również rektorem (1890/1891) i prorektorem (1891/1892). Od 1905 wykładał jako profesor honorowy.
Od 1880 był członkiem korespondentem Akademii Umiejętności w Krakowie (późniejszej PAU). W 1886 był w gronie członków założycieli Towarzystwa Literackiego im. Adama Mickiewicza, do 1900 był jego prezesem. W latach 1887-1898 redagował "Pamiętnik Towarzystwa Literackiego im. A. Mickiewicza". W 1905 został odznaczony Orderem Żelaznej Korony III klasy.
Zajmował się historią literatury polskiego średniowiecza i romantyzmu, metodologią historii literatury, gramatyką historyczną. Był uważany za twórcę tzw. lwowskiej szkoły historycznoliterackiej, do grona jego uczniów należeli m.in. Ludwik Bernacki, Wilhelm Bruchnalski, Ludwik Finkel, Andrzej Gawroński, Bronisław Gubrynowicz, Wiktor Hahn. Dokonał szerokiej analizy krytycznej "Bogurodzicy". Wspólnie z Wilhelmem Bruchnalskim zainicjował wydanie "Dzieł wszystkich" Mickiewicza, na podstawie analizy rękopisów dokonał rekonstrukcji stopniowego rozrostu "Pana Tadeusza". Badał także twórczość Aleksandra Fredry.
Został pochowany na Cmentarzu Łyczakowskim we Lwowie.

</doc>
<doc id="193394" url="https://pl.wikipedia.org/wiki?curid=193394" title="MI-6">
MI-6



</doc>
<doc id="193396" url="https://pl.wikipedia.org/wiki?curid=193396" title="Autumn Calls">
Autumn Calls

Autumn Calls to wspólna płyta Tony'ego Wakeforda i Tora Lundvalla. Jest ona połączeniem estetyk tych dwóch muzyków - ambientowe pejzaże Lundvalla łączą się na niej z neofolkowymi aranżacjami na klasyczne instrumentarium Wakeforda.&lt;br&gt;
Płyta wydana w 1998 (zob. 1998 w muzyce) nakładem oficyny Wakeforda, Tursa.

</doc>
<doc id="193399" url="https://pl.wikipedia.org/wiki?curid=193399" title="Believe Me">
Believe Me

Believe Me to zapis solowego, akustycznego koncertu Tony'ego Wakeforda z grupy Sol Invictus z dnia 18 czerwca 1998 (zob. 1998 w muzyce) w Paryżu. Płyta limitowana do 109 podpisanych przez artystę egzemplarzy.

</doc>
<doc id="193400" url="https://pl.wikipedia.org/wiki?curid=193400" title="Riverside (Kalifornia)">
Riverside (Kalifornia)

Riverside – miasto w Stanach Zjednoczonych, w Kalifornii, nad rzeką Santa Ana, której Riverside zawdzięcza swą nazwę. Miasto znajduje się 70 km na wschód od Los Angeles. Siedziba władz hrabstwa Riverside. Według spisu ludności przeprowadzonego przez United States Census Bureau w roku 2010, w Riverside mieszka 303 871 mieszkańców. Należy do wielkiego obszaru metropolitalnego miasta Los Angeles mającego około 17,5 mln mieszkańców (2005).
W mieście rozwinął się przemysł spożywczy, lotniczy, maszynowy oraz materiałów budowlanych.
Historia.
Osada powstała na początku roku 1870 nad rzeką, dzięki której w tym miejscu od 1871 r. zaczęto sadzić gaje pomarańczowe. Wokół cytrusów szybko zaczął tworzyć się przemysł przetwórczy, który przyspieszył rozwój miasta.
Druga gorączka złota w Kalifornii przyniosła miastu rynek zbytu na owoce. Liczni przybysze, którym nie powiodło się na polach złotonośnych, zostawali w Riverside pracownikami rolnymi, przysparzając miastu i okolicom mieszkańców. Te okoliczności sprawiły, że osada weszła od początku na drogę stabilnego rozwoju, a w konsekwencji osiągnęła tak liczną populację.

</doc>
<doc id="193404" url="https://pl.wikipedia.org/wiki?curid=193404" title="PT-2">
PT-2

PT-2 – opracowana w Instytucie Maszyn Matematycznych PAN i produkowana od 1967 r. przez Rawar, a następnie Warszawskie Zakłady Urządzeń Informatyki „Meramat”, taśmowa pamięć zewnętrzna stosowana w komputerach ZAM-21, ZAM-41, Odra 1204 i Odra 1304. 
Wyprodukowano prawie 500 egzemplarzy tego urządzenia. Jego rozwinięciem była PT-3, a poprzednikiem – prototyp PT-1.

</doc>
<doc id="193406" url="https://pl.wikipedia.org/wiki?curid=193406" title="Njasa">
Njasa

Njasa – praktyka tantryczna polegająca na rytualnym wizualizowaniu bóstw (aspektów buddy) w różnych częściach ciała.

</doc>
<doc id="193407" url="https://pl.wikipedia.org/wiki?curid=193407" title="Bańkowska Anna">
Bańkowska Anna



</doc>
<doc id="193410" url="https://pl.wikipedia.org/wiki?curid=193410" title="Autobus piętrowy">
Autobus piętrowy

Autobus piętrowy – autobus z dwoma poziomami (piętrami) do przewozu pasażerów.
W komunikacji miejskiej wykorzystywany głównie w Wielkiej Brytanii, gdzie najbardziej rozpoznawalnym modelem jest londyński Routemaster. Autobusy piętrowe stanowią znaczną część taboru również w Hongkongu i Singapurze, a na kontynencie europejskim – w Berlinie oraz w Dublinie, gdzie przewoźnik Dublin Bus posiada 916 autobusów piętrowych.
Istnieją modele autobusów bez dachu, które wykorzystywane są do obwożenia turystów po większych miastach (np. Londyn, Edynburg, Dublin, Kraków).
Piętrowa konstrukcja bywa także stosowana w przypadku autobusów dalekobieżnych (autokarów).
Autokary piętrowe.
Pierwszy autokar piętrowy – Neoplan Skyliner został skonstruowany w 1967 roku. 
W Europie do współcześnie produkowanych autokarów piętrowych należą m.in. Neoplan Skyliner, Setra S 531 DT, Van Hool TDX25 i TDX27 Astromega. Rzadziej występują autokary piętrowe producentów hiszpańskich, np. Ayats Bravo, Beulas Jewel. 
Turystyczne autokary piętrowe zazwyczaj występują w długości nadwozia pomiędzy 13 a 14 metrów. Do początków XXI wieku produkowane były autokary piętrowe o długości 12 metrów – Setra S 228, Setra S 328, Neoplan N122, Ayats Bravo I, jednak ze względu na małą pojemność pasażerską i bagażową producenci stopniowo zastępowali je dłuższymi modelami. 
Największą wadą autokarów piętrowych jest mniejsza pojemność bagażników, co jest szczególnie dokuczliwe ze względu na fakt, że autokary te zabierają nawet o 30 pasażerów więcej od standardowego autokaru 12-metrowego (50 pasażerów). Problem ten częściowo rozwiązywany jest przez montaż dodatkowego bagażnika – tzw. "plecaka" na tylnej ścianie autokaru lub dołączenie przyczepy bagażowej. 
Inną bolączką autobusów piętrowych jest niska ładowność związana z wysoką masą własną pojazdów. Pusty turystyczny autokar piętrowy waży w granicach 17-19 ton, co przy dopuszczalnej masie całkowitej dla pojazdu trzyosiowego wynoszącej 26 ton powoduje, że autokarem takim dość łatwo przekroczyć normy wagowe. 

</doc>
<doc id="193413" url="https://pl.wikipedia.org/wiki?curid=193413" title="Ińsko (gmina)">
Ińsko (gmina)

Ińsko – gmina miejsko-wiejska w Polsce położona w środkowej części województwa zachodniopomorskiego, w powiecie stargardzkim. Siedzibą gminy jest miasto Ińsko.
Położenie.
Gmina znajduje się w środkowej części województwa zachodniopomorskiego, w północno-wschodniej części powiatu stargardzkiego.
Sąsiednie gminy:
Do 31 grudnia 1998 r. wchodziła w skład województwa szczecińskiego.
Gmina stanowi 9,9% powierzchni powiatu.
Demografia.
Dane z 30 czerwca 2004:
Gminę zamieszkuje 2,9% ludności powiatu. 
Przyroda i turystyka.
Gmina leży na Pojezierzu Ińskim. W obrębie gminy znajduje się 10 jezior, z czego największym jest jezioro Ińsko. Większą jej część zajmuje Iński Park Krajobrazowy z rezerwatami przyrody: Wyspa Sołtyski, Kamienna Buczyna, Bórbagno Miałka, Głowacz, Krzemieńskie Źródliska. Przez Iński PK prowadzą znakowane szlaki turystyczne. Na jeziorze Linówko znajdują się pływające wyspy. Tereny leśne zajmują 38% powierzchni gminy, a użytki rolne 45%.
Władze gminy pobierają opłatę miejscową od turystów na terenie miejscowości: Ińsko, Ciemnik, Czertyń, Granica, Gronówko, Linówko, Miałka, Storkowo, Studnica, Ścienne, Waliszewo, Wierzchucice.
Komunikacja.
Przez gminę Ińsko prowadzi droga wojewódzka nr 151 łącząca miasto z Węgorzynem i drogą krajową nr 20 (13 km) oraz z Reczem i drogą krajową nr 10 (22 km). Odległość z Ińska do stolicy powiatu, Stargardu wynosi 44 km (jadąc przez Chociwel).
Ińsko uzyskało połączenie kolejowe w 1895 r. Wtedy zbudowano Stargardzką Kolej Wąskotorową o szerokości 1000 mm ze Stargardu Szczecińskiego Wąsk. przez Starą Dąbrowę. 2 lata później linia została przedłużona do Jankowa Pomorskiego Wąsk., a w 1910 r. jeszcze do Drawska Pomorskiego Wąsk. W 1964 r. linię Ińsko- Drawsko Pomorskie Wąsk. zamknięto, a wkrótce potem rozebrano. W 1996 r. zamknięto pozostałą część linii do Starej Dąbrowy.
W gminie czynny jest 1 urząd pocztowy: Ińsko (nr 73-140).
Administracja i samorząd.
W 2016 r. wykonane wydatki budżetu gminy Ińsko wynosiły 12,3 mln zł, a dochody budżetu 12,6 mln zł. Zobowiązania samorządu (dług publiczny) według stanu na koniec 2016 r. wynosiły 2,5 mln zł, co stanowiło 19,6% poziomu dochodów.
Gmina Ińsko jest członkiem Unii Miasteczek Polskich.

</doc>
<doc id="193414" url="https://pl.wikipedia.org/wiki?curid=193414" title="Renata Basta">
Renata Basta

Renata Walentyna Basta (ur. 14 lutego 1948 w Tucholi) – polska polityk, posłanka na Sejm IV kadencji.
Życiorys.
Ukończyła Państwowe Zaoczne Studium Oświaty i Kultury Dorosłych w Warszawie. W latach 1998–2001 zasiadała w sejmiku kujawsko-pomorskim. W 1999 została członkiem Sojuszu Lewicy Demokratycznej.
W wyborach parlamentarnych w 2001 uzyskała mandat poselski z listy SLD-UP w okręgu bydgoskim. W wyborach parlamentarnych w 2005 nie ubiegała się o reelekcję, rok później z ramienia lokalnego komitetu bezskutecznie kandydowała do rady powiatu tucholskiego.
Do 2010 sprawowała funkcję dyrektora Tucholskiego Ośrodka Kultury w Tucholi, wcześniej zajmowała to stanowisko od 1973 do 2001. Następnie przeszła na emeryturę. W 2010 kandydowała do sejmiku kujawsko-pomorskiego z listy komitetu Lewica (koalicji SDPL, PL i UL), który nie osiągnął progu wyborczego, a w 2014 ubiegała się o mandat radnej powiatu.
W 2001 otrzymała Krzyż Kawalerski Orderu Odrodzenia Polski.

</doc>
<doc id="193417" url="https://pl.wikipedia.org/wiki?curid=193417" title="Sadhana">
Sadhana

Sadhana (dosłownie „środki realizacji”) – w religiach dharmicznych to zbiór indywidualnych praktyk duchowych aspiranta, które mogą obejmować:
Wybór rodzaju i czasu trwania sadhany dokonuje guru, najczęściej w momencie udzielania dikszy (inicjacji w daną tradycję) lub przy okazji darśanu.

</doc>
<doc id="193421" url="https://pl.wikipedia.org/wiki?curid=193421" title="Grażyna Ciemniak">
Grażyna Ciemniak

Grażyna Jolanta Ciemniak z domu Achramowicz (ur. 20 czerwca 1948 w Toruniu) – polska polityk i chemik, doktor nauk chemicznych, senator III kadencji, posłanka na Sejm IV, V, VI i VII kadencji.
Życiorys.
W 1971 ukończyła studia na Wydziale Matematyki, Fizyki i Chemii Uniwersytetu Mikołaja Kopernika w Toruniu, a w 1974 studia podyplomowe z inżynierii chemicznej na Politechnice Warszawskiej. W 1985 uzyskała na UMK stopień doktora. W 1991 ukończyła studia podyplomowe z zakresu zarządzania przedsiębiorstwem w Polskiej Międzynarodowej Szkole Zarządzania. Pracowała w Zakładach Chemicznych „Zachem”, gdzie została zastępcą dyrektora ds. handlowych. W 2004 weszła w skład Rady Okręgowej Stowarzyszenia Ordynacka.
Od 1976 do rozwiązania należała do Polskiej Zjednoczonej Partii Robotniczej. Pełniła funkcję I sekretarza POP PZPR w ZCh „Zachem”. W 1990 współtworzyła Socjaldemokrację Rzeczypospolitej Polskiej i weszła w skład rady krajowej tej partii. Od 1993 do 1998 była także wiceprzewodniczącą władz wojewódzkich SdRP, a następnie przewodniczyła jej strukturom w Bydgoszczy. W 1999 weszła w skład rady krajowej i rady wojewódzkiej Sojuszu Lewicy Demokratycznej. Stanęła również na czele jej władz miejskich.
Od 1990 do 1994 i od 1998 do 2001 była radną w Bydgoszczy, w latach 1993–1997 sprawowała mandat senatora III kadencji wybranego z ramienia SLD w województwie bydgoskim. Była wiceprzewodniczącą klubu senatorskiego SLD. Następnie pełniła funkcję wiceprezydenta Bydgoszczy (od 1998 do 2001). W latach 2001–2007 była posłem na Sejm IV i V kadencji z ramienia SLD z okręgu bydgoskiego. Była obserwatorem w Parlamencie Europejskim, a w 2004 także eurodeputowaną. W 2004 bezskutecznie kandydowała do PE.
W przedterminowych wyborach w 2007 bez powodzenia ubiegała się o reelekcję z listy Lewicy i Demokratów (otrzymała 3997 głosów). W listopadzie 2008 wystąpiła z SLD. W czerwcu 2009 objęła mandat posłanki na Sejm VI kadencji w miejsce Janusza Zemkego, który został wybrany do Parlamentu Europejskiego (po uprzedniej rezygnacji ze strony Sławomira Jeneralskiego). Początkowo pozostawała niezrzeszona, zaś w listopadzie tego samego roku przystąpiła do koła poselskiego Socjaldemokracji Polskiej.
W wyborach samorządowych w 2010 bezskutecznie kandydowała na stanowisko prezydenta Bydgoszczy (z niezależnego komitetu), uzyskując w I turze 5,79% poparcia (6457 głosów). W wyborach do Sejmu w 2011 ubiegała się bez powodzenia o mandat poselski z ramienia Platformy Obywatelskiej, nie uzyskując reelekcji. Została w tym samym roku powołana na stanowisko wiceprezydenta Bydgoszczy. W wyborach samorządowych w 2014 uzyskała z listy PO mandat radnej Bydgoszczy, jednak wkrótce objęła mandat poselski, zastępując Jarosława Katulskiego wybranego do sejmiku. W wyborach w 2015 nie została ponownie wybrana do Sejmu. W wyborach samorządowych w 2018 bez powodzenia kandydowała na radną Bydgoszczy z listy Prawa i Sprawiedliwości.
Życie prywatne.
Jest siostrą byłego marszałka kujawsko-pomorskiego Waldemara Achramowicza oraz matką szachisty Roberta Ciemniaka.

</doc>
<doc id="193422" url="https://pl.wikipedia.org/wiki?curid=193422" title="Program Szczepień Ochronnych w Polsce">
Program Szczepień Ochronnych w Polsce

Program Szczepień Ochronnych (PSO), potocznie kalendarz szczepień – dokument zgodnie z którym realizowane są szczepienia w Polsce. PSO jest aktualizowany każdego roku przez Główny Inspektorat Sanitarny i publikowany w formie Komunikatu Głównego Inspektora Sanitarnego w sprawie Programu Szczepień Ochronnych na dany rok w Dzienniku Urzędowym Ministra Zdrowia.
PSO zawiera wykaz obowiązkowych i zalecanych szczepień oraz zasady ich przeprowadzania. Składa się z czterech części:
Program Szczepień Ochronnych (PSO) jest oparty na danych dotyczących aktualnej sytuacji epidemiologicznej chorób zakaźnych w kraju oraz możliwości finansowych państwa.
PSO jest opracowywany na podstawie zaleceń szerokiego grona uznanych ekspertów, lekarzy pediatrów, zakaźników, specjalistów zdrowia publicznego i epidemiologów sformalizowanych jako Rada Sanitarno-Epidemiologiczna organu doradczego GIS oraz Pediatrycznego Zespołu Ekspertów ds. Programu Szczepień Ochronnych przy Ministrze Zdrowia, rekomendacji Światowej Organizacji Zdrowia (WHO) i Europejskiego Centrum ds. Zapobiegania i Kontroli Chorób (ECDC). Na kształt PSO wpływają także opinie konsultantów krajowych z różnych dziedzin medycyny. Eksperci swoje rekomendacje opierają na potwierdzonych danych z badań klinicznych i obserwacyjnych, sytuacji epidemiologicznej w kraju oraz krajach sąsiednich oraz zaleceniach dotyczących szczepień w innych krajach.
Program Szczepień Ochronnych w Polsce powstawał w latach 1955–1963.
Konsekwencje niespełniania obowiązku poddania się szczepieniom ochronnym.
Niespełnienie obowiązku poddania się szczepieniom ochronnym podlega egzekucji administracyjnej. W razie dalszego uchylania się od tego obowiązku, sąd wymierza grzywnę albo karę nagany.

</doc>
<doc id="193424" url="https://pl.wikipedia.org/wiki?curid=193424" title="Ignacy Polkowski">
Ignacy Polkowski

Ignacy Polkowski, pseud. Stefan Prawdzicki, Tomasz Dobszewicz, Fr. Reuttowicz (ur. 5 marca 1833 w Zdunach, Mazowsze, zm. 27 sierpnia 1888 w Krakowie) – polski historyk, archiwista, bibliograf, badacz życia i dorobku Kopernika, duchowny katolicki, członek Akademii Umiejętności w Krakowie.
Życiorys.
Pochodził z rodziny drobnoszlacheckiej wywodzącej się z wsi Polków-Sagały (Ziemia liwska). Był synem Wawrzyńca i Magdaleny z Rutkowskich. Jego stryj Piotr Polkowski był proboszczem w Zdunach i kanonikiem gremialnym łowickim. Uczęszczał do gimnazjum w Warszawie (do 1851), następnie studiował w Seminarium Duchownym w Warszawie (1851–1855) i Akademii Duchownej w Warszawie (1855–1858); ukończył studia w Akademii Duchownej ze stopniem kandydata św. teologii (1858). W 1857 przyjął w Warszawie święcenia kapłańskie. Był wikariuszem w parafii w Radzyminie (1858–1859), mansjonarzem w Brzezinach (1859–1862), proboszczem w Łaznowie (1862–1863) i Głuchowie Skierniewickim (1863–1864). Otrzymał godność kanonika kapituły łowickiej, był sekretarzem arcybiskupów warszawskich Antoniego Fijałkowskiego i Zygmunta Szczęsnego Felińskiego. Nie brał udziału w powstaniu styczniowym, ale wyjechał z kraju i kilka lat spędził na emigracji; prowadził badania naukowe w Paryżu, Rzymie i Niemczech. Po powrocie był w latach 1866–1876 bibliotekarzem prywatnych zbiorów Skórzewskich w Lubostroniu koło Łabiszyna. Od 1878 pełnił liczne funkcje w kapitule krakowskiej, był podkustoszem katedry wawelskiej, notariuszem i sekretarzem kapituły. Jako dyrektor Archiwum Kapituły Katedralnej w Krakowie (od 1878) zajmował się porządkowaniem skarbca i archiwum wawelskiego.
W 1878 został członkiem korespondentem Akademii Umiejętności w Krakowie (późniejszej PAU). Był członkiem Komisji Archeologicznej AU i przewodniczącym Sekcji Epigrafiki tej komisji (od 1875) oraz członkiem Komisji Językowej AU (od 1878). Należał do Poznańskiego Towarzystwa Przyjaciół Nauk (1872 członek honorowy), Towarzystwa Archeologiczno-Krajowego we Lwowie (członek honorowy), Towarzystwa Literackiego w Paryżu. Był znanym bibliofilem i kolekcjonerem, zgromadził bibliotekę liczącą około 10 tysięcy woluminów oraz cenny zbiór pamiątek kopernikowskich.
Jego zainteresowania naukowe obejmowały dyplomatykę, paleografię, geografię historyczną, numizmatykę, sfragistykę, historię kultury i nauki polskiego średniowiecza i Odrodzenia, edytorstwo. Był jednym z organizatorów uroczystych obchodów 400-lecia urodzin Kopernika w Toruniu (1873), wysunął wówczas projekt wydania dzieł astronoma. Organizował również I Zjazd Historyków Polskich w 400-lecie śmierci Jana Długosza (1880).
Pochowany został na Cmentarzu Rakowickim w Krakowie, w grobowcu kapitulnym, w kwaterze Ld.
Dzieła.
Skatalogował akta kapituły krakowskiej ("Katalog rękopisów kapitulnych katedry krakowskiej", 1884). Opracował i przygotował do wydania "Album Mikołaja Kopernika" (1873), zawierający tablice z wizerunkami Kopernika, medalami wybitymi ku czci astronoma oraz reprodukcjami dwóch stron dzieła "De revolutionibus orbium coelestium"; wydał również "Kopernikijana. Materiały do pism i żywota Mikołaja Kopernika" (1873–1875, 3 tomy), zawierające przekłady dzieł Kopernika, życiorysy oraz pisma o działalności i dorobku uczonego. 
Ponadto wydał "Skorowidz monet polskich" (opracowany przez Karla Bayera, 1880), "Legenda minor de S. Stanislao martyre et pontifice e codice" (1882), "Żywota O. Amandusa (bł. Henryka Suso) Zakonu S. Dominika z kodeksu XVI wieku" (1884), "Vitae episcoporum Poloniae" Jana Długosza (1887), "Acta Stephani Regis" (1887). Z własnych prac Polkowskiego można wymienić:

</doc>
<doc id="193425" url="https://pl.wikipedia.org/wiki?curid=193425" title="Grzegorz Gruszka">
Grzegorz Gruszka

Grzegorz Stefan Gruszka (ur. 2 września 1962 w Koskach Pierwszych) – polski polityk, poseł na Sejm II, III i IV kadencji.
Życiorys.
W 2000 ukończył studia na Wydziale Humanistycznym Wyższej Szkoły Pedagogicznej w Bydgoszczy. Członek Polskiego Związku Łowieckiego.
Należał do Polskiej Zjednoczonej Partii Robotniczej, a następnie do Socjaldemokracji RP, w której kierował strukturami w Bydgoszczy. Pełnił funkcję posła na Sejm II, III i IV kadencji wybranego z listy Sojuszu Lewicy Demokratycznej w okręgach bydgoskich: nr 5 i nr 4. Od 1998 do 2000 był przewodniczącym Sejmiku Województwa Kujawsko-Pomorskiego. W 2004 przeszedł z SLD do Socjaldemokracji Polskiej.
W grudniu 2004 został usunięty z SDPL po opisanej w mediach sytuacji związanej z prowadzeniem samochodu w stanie nietrzeźwości i ucieczką przed pościgiem policyjnym. 
8 października 2007 Sąd Rejonowy w Bydgoszczy skazał go za ten czyn na karę roku pozbawienia wolności z warunkowym zawieszeniem jej wykonania na okres próby wynoszący trzy lata i grzywnę, orzekając jednocześnie świadczenie pieniężne i trzyletni zakaz prowadzenia pojazdów.
W 2011 ponownie został przyjęty do SLD. W marcu 2012 przegrał rywalizację o stanowisko przewodniczącego bydgoskich struktur partii. W 2014 bez powodzenia kandydował do sejmiku.

</doc>
<doc id="193429" url="https://pl.wikipedia.org/wiki?curid=193429" title="Tetraplegia">
Tetraplegia

Tetraplegia (z gr. "tetra" – cztery, "plege" – cios, rana) – paraliż czterokończynowy. Powstaje na skutek uszkodzenia rdzenia kręgowego w odcinku szyjnym.
Rokowania co do poprawy neurologicznej są praktycznie zerowe. Jak do tej pory, poza eksperymentami na zwierzętach, które dały pozytywne wyniki, nie ma możliwości odtworzenia połączeń nerwowych w tymże odcinku.
Rehabilitacja polega jedynie na wykonywaniu ćwiczeń biernych, czyli z obecnością rehabilitanta, które polegają na rozruszaniu zarówno kończyn górnych, jak i dolnych. Jedynym ćwiczeniem możliwym do wykonania samodzielnego jest ćwiczenie oddechowe, które usprawnia układ oddechowy, zwiększa wydolność płuc, co pozwala na łatwiejsze oddychanie. Dodatkowym atutem może być zmniejszenie ryzyka infekcji dróg oddechowych, jak na przykład zapalenie płuc.

</doc>
<doc id="193432" url="https://pl.wikipedia.org/wiki?curid=193432" title="Witold Hatka">
Witold Hatka

Witold Hatka (ur. 25 czerwca 1939 w Bydgoszczy, zm. 13 listopada 2010 w Załachowie) – polski polityk, działacz związkowy, bankowiec, przedsiębiorca, poseł na Sejm IV i V kadencji.
Życiorys.
Syn Ludwika i Stefanii. Był bliskim krewnym Stanisława Mikołajczyka, premiera rządu RP na uchodźstwie.
W 1957 ukończył liceum ogólnokształcące w Żninie. Od 1962 do 1970 był kierownikiem Zakładu Prefabrykatów i Eksploatacji Kruszyw Mineralnych. Następnie, do 1983 prowadził gospodarstwo rolno-ogrodnicze. W 1980 zakładał NSZZ Rolników Indywidualnych „Solidarność” i objął funkcję sekretarza władz krajowych organizacji. Po wprowadzeniu stanu wojennego współorganizował Ogólnopolski Komitet Oporu Rolników (OKOR). We wrześniu 1982 został internowany na trzy miesiące. W 1984 wyemigrował do Stanów Zjednoczonych, gdzie prowadził działalność gospodarczą, był prezesem Fundacji Rzymskiej im. Jana Pawła II w Waszyngtonie oraz zasiadał we władzach emigracyjnego PSL. Po powrocie do Polski był m.in. wiceprezesem, a następnie przewodniczącym rady nadzorczej Wielkopolskiego Banku Rolniczego.
W 2001 współtworzył Ligę Polskich Rodzin i wszedł do jej rady politycznej. W wyborach w 2001 i 2005 z ramienia LPR uzyskiwał mandat poselski w okręgu bydgoskim (otrzymał kolejno 12 699 i 5856 głosów). Zasiadał w Komisji Rolnictwa i Rozwoju Wsi.
W wyborach parlamentarnych w 2007 bez powodzenia ubiegał się o reelekcję (dostał 1001 głosów). Był autorem publikacji "Oblicze ziemi. Początki Solidarności rolniczej. Dokumenty, kalendarium wydarzeń" (Bydgoszcz 2007).
13 listopada 2010 zginął w wypadku samochodowym w miejscowości Załachowo koło Żnina w województwie kujawsko-pomorskim.
Pochowany na cmentarzu komunalnym przy ul. Wiślanej w Bydgoszczy.
W 2015 pośmiertnie odznaczony Krzyżem Wolności i Solidarności.

</doc>
<doc id="193434" url="https://pl.wikipedia.org/wiki?curid=193434" title="Barbara Hyla-Makowska">
Barbara Hyla-Makowska

Barbara Zofia Hyla-Makowska z domu Szczygielska (ur. 30 marca 1946 w Przasnyszu, zm. 17 listopada 2022) – polska polityk, działaczka związkowa i nauczycielka, posłanka na Sejm II, III i IV kadencji.
Życiorys.
Ukończyła studia na Wydziale Matematyczno-Fizycznym Wyższej Szkoły Pedagogicznej w Częstochowie. Pracowała jako nauczycielka, następnie była pracownikiem Związku Nauczycielstwa Polskiego. W ZNP w latach 90. pełniła m.in. funkcję prezesa zarządu oddziału w Bydgoszczy.
W 1993 i 1997 uzyskiwała mandat poselski z listy Sojuszu Lewicy Demokratycznej z okręgu bydgoskiego. W 1999 została członkinią nowo powstałej partii SLD. W 1998 uzyskała mandat radnej Sejmiku Województwa Kujawsko-Pomorskiego, który wykonywała do 2000. W 2001 z powodzeniem ubiegała się o poselską reelekcję z ramienia koalicji SLD-UP z nowego okręgu bydgoskiego. W 2005 nie kandydowała do parlamentu, a w 2006 bez powodzenia startowała ponownie do sejmiku.
Odznaczenia.
Odznaczona Medalem Komisji Edukacji Narodowej i Złotym Krzyżem Zasługi. W 1999 otrzymała peruwiański Krzyż Wielki Orderu Zasługi za Wybitną Służbę ("Orden al Mérito por Servicios Distinguidos").

</doc>
<doc id="193435" url="https://pl.wikipedia.org/wiki?curid=193435" title="Andrzej Kuśniewicz">
Andrzej Kuśniewicz

Andrzej Kuśniewicz (ur. 30 listopada 1904 w Kowenicach koło Sambora, zm. 14 maja 1993 w Warszawie) – polski prozaik, eseista, poeta, redaktor „Miesięcznika Literackiego”.
Życiorys.
Studiował na krakowskiej Akademii Sztuk Pięknych (1929-1931), a następnie prawo i nauki polityczne na Uniwersytecie Jagiellońskim (od 1931-1935). Magisterium uzyskał w 1935. W latach 1925–1928 podróżował po Europie jako przedstawiciel firmy samochodowej. Od 1936 pracował w służbie dyplomatycznej w Czechosłowacji i we Francji, gdzie zastała go wojna. W latach 1940–1943 pracował w Biurze Opieki nad Polakami i był działaczem francuskiego ruchu oporu. W czasie wojny został aresztowany przez gestapo i więziony w obozach we Fresnes, w Neue Bremm pod Saarbrücken i Mauthausen (od kwietnia 1944). W 1943 został członkiem Francuskiej Partii Komunistycznej.
Po wojnie pracował w ambasadzie polskiej w Paryżu. Od 1947 do 1949 kierował Konsulatem Generalnym RP w Lille. W styczniu 1946 wstąpił do PPR a w 1948 został członkiem PZPR. W 1950 odsunięty od pracy w dyplomacji i wyrzucony z partii pod zarzutem współpracy z kontrwywiadem francuskim. W 1953 Komisja Kontroli Partyjnej przychyliła się do jego wielokrotnie ponawianych próśb i przywróciła mu prawa członka partii.
Większa część jego twórczości związana jest z Galicją.
Dzięki przekładowi Krzysztofa Jeżewskiego na francuski powieść "Król obojga Sycylii" otrzymała w 1978 Prix Séguier de littérature étrangère.
Był członkiem Stowarzyszenia Pisarzy Polskich, w 1991 roku został laureatem nagrody literackiej polskiego PEN Clubu im. J. Parandowskiego. Był członkiem Związku Literatów Polskich.
Pochowany na cmentarzu Powązki Wojskowe w Warszawie (kwatera D-1b-12).
Życie prywatne.
Jego pierwsza żona, Maria Ukniewska (1907–1962) była pisarką, druga – Anna Lechicka-Kuśniewicz (1918–2002) – satyrykiem (m.in. w redakcji „Szpilek”).
Współpraca ze Służbą Bezpieczeństwa.
Od 1953 wykorzystywany był przez bezpiekę do rozpracowywania środowisk emigracyjnych. W 1960 zarejestrowany jako kontakt poufny Służby Bezpieczeństwa o kryptonimie "Andrzej" (IPN BU 00328/349). Był autorem pisanych dla SB charakterystyk m.in. Jerzego Andrzejewskiego i Ireny Jurgielewiczowej. Według oceny SB jego donosy były "konkretne, obiektywne, posiadały wartość operacyjną". Po wydarzeniach marca 1968 denuncjował swoich kolegów pisarzy i dziennikarzy pochodzenia żydowskiego, którzy planowali emigrację z PRL.
Odznaczenia.
21 lipca 1977 roku odznaczony Orderem Sztandaru Pracy II. klasy.
W dniu Narodowego Święta Odrodzenia Polski w 1974 roku otrzymał nagrodę państwową I. stopnia.

</doc>
<doc id="193438" url="https://pl.wikipedia.org/wiki?curid=193438" title="Eugeniusz Kłopotek">
Eugeniusz Kłopotek

Eugeniusz Kłopotek (ur. 15 listopada 1953 w Chojnicach) – polski polityk, zootechnik i samorządowiec, doktor nauk rolniczych, poseł na Sejm III, IV, VI, VII i VIII kadencji, naczelnik (1982–1988) i wójt (od 2021) gminy Warlubie.
Życiorys.
Syn Alfonsa i Anastazji, brat Andrzeja Kłopotka. W 1977 ukończył studia na Wydziale Zootechnicznym Akademii Techniczno-Rolniczej w Bydgoszczy, a w 1987 podyplomowe studium pedagogiczne w bydgoskim Instytucie Kształcenia Nauczycieli im. Władysława Spasowskiego.
Po ukończeniu studiów pracował jako zootechnik w Kombinacie PGR Wojnowo. W latach 1982–1988 pełnił funkcję naczelnika gminy Warlubie, a od 1988 do 1990 był zastępcą dyrektora wydziału rolnictwa w Urzędzie Wojewódzkim w Bydgoszczy. Na początku lat 90. był właścicielem firmy doradczej „Kontra” oraz kierownikiem biura wykonawczego zarządu wojewódzkiego PSL w Bydgoszczy. Od stycznia 1994 do października 1997 pełnił funkcję wicewojewody bydgoskiego.
Od 1977 był członkiem Zjednoczonego Stronnictwa Ludowego, a od 1990 należy do Polskiego Stronnictwa Ludowego. Kierował kujawsko-pomorskim zarządem wojewódzkim, zasiadał też w radzie naczelnej PSL. Od 1968 należy do Zrzeszenia Ludowe Zespoły Sportowe. W latach 1995–2007 był przewodniczącym rady wojewódzkiej Kujawsko-Pomorskiego Zrzeszenia LZS.
W 1997 i 2001 uzyskiwał mandat poselski z listy PSL. W Sejmie III był wiceprzewodniczącym Komisji Kultury Fizycznej i Turystyki, a w kolejnej kadencji wiceprzewodniczącym Komisji Kultury Fizycznej i Sportu oraz rzecznikiem dyscypliny Klubu Parlamentarnego PSL. W marcu 2003 został z ramienia Sejmu obserwatorem w Parlamencie Europejskim, następnie od 1 maja 2004 (od dnia akcesji Polski do UE) do 19 lipca 2004 sprawował mandat posła do PE. W wyniku wyborów w 2004 nie został wybrany na kolejną kadencję.
W wyborach w 2005 bezskutecznie ubiegał się o reelekcję. W 2006 został wybrany do sejmiku kujawsko-pomorskiego. W wyborach parlamentarnych w 2007 po raz trzeci dostał się do Sejmu, otrzymując w okręgu bydgoskim 12 975 głosów. W 2009 i 2014 kandydował bez powodzenia do Parlamentu Europejskiego. W wyborach do Sejmu w 2011 z powodzeniem ubiegał się o reelekcję, uzyskując 13 287 głosów. W 2015 ponownie został wybrany do Sejmu, otrzymując 9143 głosy.
W międzyczasie kontynuował pozapolityczną działalność zawodową. W 2017 doktoryzował się w zakresie nauk rolniczych w Instytucie Zootechniki – Państwowym Instytucie Badawczym na podstawie pracy pt. "Wpływ postaci fizycznej ziarna owsa na efekty produkcyjne, strawność i jakość tuszek gęsi białych kołudzkich". Był długoletnim dyrektorem Zakładu Doświadczalnego w Kołudzie Wielkiej w ramach Instytutu Zootechniki, pełnił tę funkcję do 2020.
W sierpniu 2019 ogłosił swoją rezygnację z kandydowania w kolejnych wyborach parlamentarnych i zakończenie aktywnej działalności politycznej. W listopadzie 2020 zarejestrował się jako kandydat na wójta gminy Warlubie w przedterminowych wyborach rozpisanych na grudzień tegoż roku (następnie przekładanych z uwagi na pandemię COVID-19). Wybory odbyły się ostatecznie 13 czerwca 2021 – Eugeniusz Kłopotek został wybrany na wójta w pierwszej turze głosowania. Urząd wójta objął 22 czerwca 2021.
Odznaczenia.
W 1997, "za wybitne zasługi w działalności państwowej i publicznej", został odznaczony Krzyżem Kawalerskim Orderu Odrodzenia Polski.

</doc>
<doc id="193439" url="https://pl.wikipedia.org/wiki?curid=193439" title="Kiat">
Kiat

Kiat (birm. ကျပ်, IPA tɕaʔ) – jednostka walutowa Mjanmy. 1 kiat = 100 pia.

</doc>
<doc id="193440" url="https://pl.wikipedia.org/wiki?curid=193440" title="Dolar brunejski">
Dolar brunejski

Dolar brunejski – jednostka walutowa Brunei. 1 dolar = 100 centów.
Od 1967 roku na podstawie umowy pomiędzy Brunei i Singapurem kurs wymiany waluty jest ustalony na poziomie 1:1 z dolarem singapurskim.

</doc>
<doc id="193441" url="https://pl.wikipedia.org/wiki?curid=193441" title="Peso filipińskie">
Peso filipińskie

Peso filipińskie – jednostka walutowa Filipin, zapisywana symbolicznie jako ₱. 1 peso = 100 centavos.
W sierpniu 2006 opublikowano informację, że moneta 1 peso filipińskiego ma rozmiary identyczne, jak mająca dwanaście razy większą wartość moneta 1 dirham Zjednoczonych Emiratów Arabskich; fakt ten przyczynia się do pewnych strat właścicieli automatów przyjmujących monety w Emiratach.

</doc>
<doc id="193442" url="https://pl.wikipedia.org/wiki?curid=193442" title="Wojciech Mojzesowicz">
Wojciech Mojzesowicz

Wojciech Mojzesowicz (ur. 25 czerwca 1954 w Bydgoszczy) – polski działacz związkowy, polityk, rolnik, poseł na Sejm kontraktowy (X kadencji) oraz na Sejm RP I, IV, V i VI kadencji, w 2006 sekretarz stanu w Kancelarii Prezesa Rady Ministrów, w 2007 minister rolnictwa i rozwoju wsi w rządzie Jarosława Kaczyńskiego.
Życiorys.
Wykształcenie i praca zawodowa.
W 1974 ukończył Państwowe Technikum Rolnicze w Karolewie (uczęszczał do jednej klasy z Andrzejem Lepperem). Należał do władz Związku Młodzieży Wiejskiej. Od 1974 prowadzi indywidualne gospodarstwo rolne w Gogolinku. Był prezesem ochotniczej straży pożarnej na poziomie gminnym.
Działalność polityczna.
W 1981 został przewodniczącym gminnym Niezależnego Samorządnego Związku Zawodowego Rolników Indywidualnych „Solidarność”. W 1989 został po raz pierwszy wybrany do Sejmu X kadencji z listy Zjednoczonego Stronnictwa Ludowego (jako przedstawiciel ZMW). Od 1990 do 2000 pełnił funkcję prezesa zarządu wojewódzkiego Polskiego Stronnictwa Ludowego. W wyborach w 1991, otrzymawszy 5604 głosy został posłem I kadencji jako członek PSL z ramienia „Bydgoskiej Listy Jedności Ludowej”. Od 1991 do 1993 pełnił funkcję wiceprzewodniczącego Komisji Spraw Zagranicznych.
W wyborach parlamentarnych w 1993 bez powodzenia kandydował do Senatu, a w wyborach w 1997 do Sejmu (otrzymał 4238 głosów). W latach 1998–2001 zasiadał w sejmiku kujawsko-pomorskim. Od 1999 do 2002 był wiceprzewodniczącym Związku Zawodowego Rolnictwa „Samoobrona”. W listopadzie 2000 wystąpił z PSL.
W wyborach parlamentarnych w 2001 jako kandydat bezpartyjny z listy Samoobrony Rzeczypospolitej Polskiej, otrzymawszy 14 870 został posłem IV kadencji, w trakcie której pełnił funkcję przewodniczącego Komisji Rolnictwa i Rozwoju Wsi. Był I wiceprzewodniczącym Klubu Parlamentarnego Samoobrony RP. W listopadzie 2002 wystąpił z klubu po ostrym konflikcie z Andrzejem Lepperem. Założył następnie wraz z grupą kilku posłów, którzy także opuścili Samoobronę RP koło poselskie Polski Blok Ludowy, którego został przewodniczącym. Utworzył także partię o takiej samej nazwie i również stanął na jej czele. Ugrupowanie zostało wyrejestrowane w 2004, a koło poselskie przestało istnieć w 2005. W 2005 Wojciech Mojzesowicz przystąpił do Prawa i Sprawiedliwości, z listy którego w wyborach parlamentarnych w 2005 dostał się do Sejmu V kadencji (otrzymał 12 601 głosów).
9 września 2006, po rezygnacji z funkcji przewodniczącego sejmowej Komisji Rolnictwa (spowodowanej konfliktem z klubem Samoobrony RP), został mianowany przez Jarosława Kaczyńskiego na stanowisko sekretarza stanu w Kancelarii Prezesa Rady Ministrów odpowiedzialnego za kwestię polityki rolnej. Pełnił tę funkcję do 23 października 2006. Od 1 czerwca 2007 do 10 lipca 2007 był posłem niezrzeszonym, z klubu parlamentarnego PiS odszedł w sprzeciwie wobec obecności Andrzeja Leppera i Samoobrony RP w rządzie i koalicji (pozostawał jednak członkiem partii). Wrócił do klubu PiS 10 lipca 2007, już po dymisji Andrzeja Leppera.
27 września 2006 nagrane z ukrycia rozmowy ministra Wojciecha Mojzesowicza z posłanką Renatą Beger w sprawie jej poparcia dla rządu Jarosława Kaczyńskiego oraz korzyściach, jakie miałaby dzięki temu osiągnąć, stały się jedną z głównych przyczyn wybuchu tzw. afery taśmowej. 23 października 2006 Wojciech Mojzesowicz podał się do dymisji ze stanowiska sekretarza stanu. 25 października 2006 Komisja Etyki Poselskiej ukarała posła upomnieniem za udział w tzw. aferze taśmowej.
31 lipca 2007 został powołany na urząd ministra rolnictwa i rozwoju wsi. Stanowisko to zajmował do 16 listopada 2007. W wyborach parlamentarnych w 2007 po raz piąty uzyskał mandat poselski, otrzymując w okręgu bydgoskim 37 634 głosy. 21 kwietnia 2009 wystąpił z PiS oraz z klubu parlamentarnego tej partii, motywując to zmianą lidera listy PiS w wyborach do Parlamentu Europejskiego w okręgu kujawsko-pomorskim. W czerwcu 2010 powrócił do klubu PiS, a w październiku tego samego roku wstąpił do partii. W listopadzie 2010 ponownie wystąpił z Prawa i Sprawiedliwości i przystąpił do nowo utworzonego klubu poselskiego stowarzyszenia Polska Jest Najważniejsza, w którym objął funkcję wiceprzewodniczącego. 8 lipca 2011 wstąpił do partii PJN i objął w niej funkcję wiceprezesa. W 2011 nie ubiegał się o reelekcję w wyborach parlamentarnych.
7 grudnia 2013, wraz z innymi działaczami rozwiązanej wówczas PJN, współtworzył partię Polska Razem. Tydzień później został jej skarbnikiem. Pełnił również funkcję pełnomocnika ugrupowania w województwie kujawsko-pomorskim. W marcu 2014 opuścił Polskę Razem. Brał udział w reaktywacji Polskiego Bloku Ludowego jako nieformalnego ugrupowania pod przewodnictwem Wacława Klukowskiego, Wojciech Mojzesowicz został jednym z jego liderów (zawarło ono porozumienie z Solidarną Polską przed wyborami do Parlamentu Europejskiego). W 2019 kandydował bez powodzenia z listy Konfederacji w okręgu mazowieckim do PE oraz w wyborach do Sejmu w okręgu gdańskim. W listopadzie tego samego roku współtworzył działającą w ramach tej formacji nieformalną Konfederację Rolniczo-Konsumencką, zostając jej wiceprezesem. W 2021 współtworzył stowarzyszenie „Tak, Polska!”. W tym samym roku objął funkcję przewodniczącego rady regionalnej NSZZ „Solidarność” RI.
Życie prywatne.
Syn Stanisława i Bożeny Mojzesowiczów, pochodzi z rodziny o korzeniach ormiańskich. Jest żonaty, ma dwoje dzieci.

</doc>
<doc id="193443" url="https://pl.wikipedia.org/wiki?curid=193443" title="Teresa Piotrowska">
Teresa Piotrowska

Teresa Piotrowska z domu Stuczyńska (ur. 5 lutego 1955 w Tczewie) – polska polityk, urzędnik państwowy, samorządowiec, posłanka na Sejm IV, V, VI, VII i VIII kadencji, w latach 2014–2015 minister spraw wewnętrznych.
Życiorys.
Ukończyła I Liceum Ogólnokształcącego im. Marii Skłodowskiej-Curie w Tczewie, a następnie (w 1980) studia magisterskie z zakresu historii na Wydziale Teologicznym Akademii Teologii Katolickiej w Warszawie. Po zakończeniu studiów rozpoczęła pracę jako katechetka.
Działała w Stowarzyszeniu „Pax”, była instruktorką tej organizacji. W drugiej połowie lat 90. pracowała też jako nauczycielka w szkołach podstawowych. W latach 90. należała do Zjednoczenia Chrześcijańsko-Narodowego, a następnie związana była ze Stronnictwem Konserwatywno-Ludowym. W 2001 przystąpiła do Platformy Obywatelskiej.
Od 1994 zasiadała w radzie miejskiej w Bydgoszczy, a od 1995 do 1998 w zarządzie miasta, będąc w nim odpowiedzialną za oświatę i pomoc społeczną. Od marca do grudnia 1998 pełniła funkcję wojewody bydgoskiego, ostatniego w historii tego województwa. W latach 1999–2001 była wiceprezesem Urzędu Zamówień Publicznych. Od 2001 do 2007 sprawowała mandat posłanki IV i V kadencji, wybranej z listy PO w okręgu bydgoskim.
W 2002 była szefem komitetu wyborczego Konstantego Dombrowicza, który został wybrany na prezydenta Bydgoszczy. W 2006 była kandydatką PO na urząd prezydenta Bydgoszczy. Uzyskała trzeci wynik (18,56% poparcia – 20 617 głosów). W wyborach parlamentarnych w 2007 po raz trzeci została posłem, otrzymując 12 558 głosów. W wyborach w 2011 z powodzeniem ubiegała się o reelekcję, dostała 10 009 głosów.
22 września 2014 objęła stanowisko ministra spraw wewnętrznych w rządzie Ewy Kopacz jako pierwsza kobieta na tym stanowisku. W wyborach w 2015 została ponownie wybrana do Sejmu, otrzymując 18 678 głosów. 16 listopada 2015 zakończyła pełnienie funkcji ministra. W Sejmie VIII kadencji została zastępcą przewodniczącego Komisji do Spraw Kontroli Państwowej, pracowała też w Komisji Łączności z Polakami za Granicą (2015–2018). Nie wystartowała w kolejnych wyborach w 2019.

</doc>
<doc id="193444" url="https://pl.wikipedia.org/wiki?curid=193444" title="Robert Wilhelm Bunsen">
Robert Wilhelm Bunsen



</doc>
<doc id="193447" url="https://pl.wikipedia.org/wiki?curid=193447" title="Warkocz komety">
Warkocz komety



</doc>
<doc id="193448" url="https://pl.wikipedia.org/wiki?curid=193448" title="Marcin Wnuk">
Marcin Wnuk

Marcin Wnuk (ur. 11 listopada 1949 w Inowrocławiu, zm. 7 marca 2010 tamże) – polski polityk, poseł na Sejm IV kadencji, samorządowiec.
Życiorys.
Syn Wacława i Anny. W 1985 ukończył studia na Wydziale Prawa i Administracji Uniwersytetu Mikołaja Kopernika w Toruniu. Do 1990 działał w Polskiej Zjednoczonej Partii Robotniczej (był m.in. sekretarzem Komitetu Miejskiego ds. propagandy), następnie w Socjaldemokracji Rzeczypospolitej Polskiej. W 1999 przystąpił do Sojuszu Lewicy Demokratycznej. W latach 1986–1990 był wiceprezydentem, a w okresie od 1994 do 2001 pełnił funkcję prezydenta Inowrocławia. Zasiadał także w radzie miasta i Sejmiku Województwa Kujawsko-Pomorskiego I kadencji.
W latach 2001–2005 sprawował mandat posła na Sejm IV kadencji z okręgu bydgoskiego, wybranego z listy SLD-UP. W 2005 nie uzyskał reelekcji.
W 2007 objął mandat radnego sejmiku III kadencji w miejsce Anny Bańkowskiej, wybranej do parlamentu. Zrezygnował z niego w 2009 po tym, jak został zatrzymany za prowadzenie samochodu w stanie nietrzeźwości i spowodowanie kolizji drogowej.
Pochowany na cmentarzu parafialnym w Inowrocławiu.

</doc>
<doc id="193449" url="https://pl.wikipedia.org/wiki?curid=193449" title="Henryk Sadowski">
Henryk Sadowski

Henryk Sadowski, kryptonim H.S. (ur. 15 lipca 1847 w Warszawie, zm. 28 marca 1908 tamże) – polski publicysta, sekretarz redakcji „Kuriera Warszawskiego”.
Życiorys.
Był synem Szczepana i Klementyny z Boczkowskich. Uczęszczał do gimnazjum w Warszawie, przerwał naukę po wybuchu powstania styczniowego; walczył w powstaniu na terenie ziemi piotrkowskiej. W 1867 podjął studia na Wydziale Prawnym Szkoły Głównej Warszawskiej, ukończył je już po przekształceniu uczelni w Uniwersytet Warszawski (1870). Po studiach pracował jako urzędnik w Banku Polskim, a od 1888 w redakcji „Kuriera Warszawskiego”. Redagował dział numizmatyczny, nowości wydawniczych i czasopiśmienniczych, był recenzentem wystaw malarstwa i rzeźby. Od 1891 (do końca życia) był sekretarzem redaktora naczelnego pisma.
Na łamach „Kuriera Warszawskiego”, a także innych pism („Wędrowiec”, „Biesiada Literacka”, „Kłosy”, „Świat”, „Tygodnik Ilustrowany”, „Tygodnik Polski”, „Ziarno”) publikował artykuły poświęcone zabytkom warszawskim, numizmatyce polskiej, heraldyce. Z większych prac ogłosił m.in. przekład traktatu "O rzeczypospolitej" Cycerona (1873) oraz "Ordery i odznaki zaszczytne" (1904-1907, 2 części).
Był także encyklopedystą. Na prośbę Zygmunta Glogera napisał do jego Encyklopedii staropolskiej hasło "Ordery polskie". Jego nazwisko jako współtwórcę tej encyklopedii wymienia autor w posłowiu tomu IV.
Był żonaty, miał córkę. Został pochowany na Powązkach (kwatera 177-2-6/7/8).

</doc>
<doc id="193450" url="https://pl.wikipedia.org/wiki?curid=193450" title="Awerroizm">
Awerroizm

Awerroizm – doktryna filozoficzna popularna pod koniec XIII wieku, oparta na interpretacji myśli Arystotelesa dokonanych przez Ibn Ruszda (Awerroesa). Głównymi filozofami uznającymi tę doktrynę byli Siger z Brabancji oraz Boecjusz z Dacji. Awerroizm był wielorako zwalczany przez Kościół katolicki, m.in. przez Tomasza z Akwinu i Etienne’a Tempiera, biskupa Paryża.
Treść.
Główne idee awerroizmu, jakie można znaleźć w komentarzach Awerroesa do dzieł Arystotelesa:
Recepcja.
Średniowiecze.
Pogląd ten spotkał się z ostrą krytyką Uniwersytetu Paryskiego w latach 1270 i 1277, tym razem przez biskupa Etienne Tempiera. Tempier wskazał na 219 różnych tez awerroizmu, których nie można było zaakceptować. By rozwiązać ten problem, Siger z Brabancji próbował dowodzić, że istnieje "podwójna prawda":
Ta idea nie wzięła swojego początku w pismach Awerroesa.
Powyższy filozoficzny koncept awerroizmu to idea, że dwa światy, filozoficzny oraz religijny, są oddzielnymi bytami. Jednakże, po wnikliwym zbadaniu 219 błędnych tez wytkniętych przez Tempiera, stało się oczywiste, że niewiele z nich wzięło swój początek w dziełach Awerroesa, stąd też przez pewien czas inne terminy stały się powszechnie używane, w odniesieniu do "właściwego" filozoficznego ruchu, jaki rozpoczęty został przez Sigera i Boecjusza: "radykalny arystotelianizm" lub "heterodoksyjny arystotelianizm" to inne nazwy jakimi określano ów ruch, jednakże w późniejszych czasach pozostał nazywany awerroizmem.
Tomasz z Akwinu zaatakował ideę monofizmu w pracy "De unitate intellectus contra Averroistas". W tym kontekście, słowo awerroizm zostało użyte poprawnie.
Epoka Odrodzenia.
W filozofii renesansu twierdzą arystotelizmu w jego awerroistycznej postaci była Padwa. Doktryna Awerroesa tak, jak została wyrażona w "Wielkim komentarzu" do Arystotelesa i w pracach medycznych, wszechwładnie królowała na uniwersytecie padewskim.
Nowożytność.
Choć nauki te potępione zostały w roku 1277, to jednak wiele tez awerroizmu przeżyło w trakcie XVI wieku, i można je znaleźć w filozofii Giordano Bruno czy Pico della Mirandola. Tezy te mówią o wyższości filozofów nad pospólstwem, i powiązaniem pomiędzy intelektem a ludzką godnością.

</doc>
<doc id="193451" url="https://pl.wikipedia.org/wiki?curid=193451" title="Warkocz (ujednoznacznienie)">
Warkocz (ujednoznacznienie)



</doc>
<doc id="193452" url="https://pl.wikipedia.org/wiki?curid=193452" title="Lari (waluta)">
Lari (waluta)

Lari – jednostka walutowa Gruzji dzieląca się na 100 tetri. Banknoty lari produkowane są przez Polską Wytwórnię Papierów Wartościowych.
Monety.
Monety występują w nominałach 1, 2, 5, 10, 20 i 50 tetri oraz 1 i 2 lari.
Banknoty.
W okresie od listopada 2016 r. do października 2019 r. Narodowy Bank Gruzji wyemitował nową serię pięciu banknotów (o nominałach 5, 10, 20, 50 i 100).

</doc>
<doc id="193453" url="https://pl.wikipedia.org/wiki?curid=193453" title="Zygmunt Cybulski">
Zygmunt Cybulski

Zygmunt Alojzy Cybulski (ur. 17 czerwca 1935 w Milczu) – polski chemik, nauczyciel akademicki i polityk, profesor Uniwersytetu Technologiczno-Przyrodniczego w Bydgoszczy, poseł na Sejm II kadencji, senator V kadencji.
Życiorys.
Ukończył studia chemiczne na Wydziale Matematyczno-Fizyczno-Chemicznym Wyższej Szkoły Pedagogicznej w Gdańsku (1959). W 1972 w Wyższej Szkole Rolniczej w Szczecinie obronił doktorat z zakresu nauk rolniczych. Był stypendystą Fundacji im. Alexandra von Humboldta, kilka lat pracował na uczelniach w Niemczech – Uniwersytecie Hohenheim w Stuttgarcie (1973–1974) i Uniwersytecie Fryderyka Schillera w Jenie (1985–1989), gdzie habilitował się. Później został profesorem nadzwyczajnym na Wydziale Inżynierii i Technologii Chemicznej Akademii Techniczno-Rolniczej w Bydgoszczy. Na bydgoskiej uczelni kierował Zakładem Chemii Ogólnej. W pracy naukowej specjalizował się w chemii ciała stałego i chemii nieorganicznej.
Członek m.in. Polskiego Towarzystwa Chemicznego i Związku Nauczycielstwa Polskiego, działacz Polskiego Związku Łowieckiego i Polskiego Związku Wędkarskiego. Był prezesem Federacji Związków Nauczycielstwa Polskiego Szkół Wyższych i Nauki, członkiem prezydium Ogólnopolskiego Porozumienia Związków Zawodowych, przewodniczącym Komisji Nauki OPZZ.
W latach 1953–1985 był członkiem PZPR, w latach 1995–1999 należał do SdRP, w 1999 wstąpił do Sojuszu Lewicy Demokratycznej (należał do grona członków założycieli SLD, wchodził w skład władz partyjnych w Bydgoszczy). W latach 1993–1997 sprawował mandat poselski w Sejmie II kadencji i był wiceprzewodniczącym sejmowej Komisji Integracji Europejskiej. Ponownie zasiadał w parlamencie w latach 2001–2005, tym razem jako senator z okręgu bydgoskiego, przewodniczył Komisji Spraw Unii Europejskiej. Od maja do lipca 2004 wykonywał równocześnie mandat eurodeputowanego. W 2005 nie został ponownie wybrany do parlamentu.
Żonaty, ma córkę.
Odznaczenia.
Odznaczony Krzyżem Oficerskim (1997) i Komandorskim (2005) Orderu Odrodzenia Polski.

</doc>
<doc id="193454" url="https://pl.wikipedia.org/wiki?curid=193454" title="Rupia indonezyjska">
Rupia indonezyjska

Rupia indonezyjska () – jednostka walutowa Indonezji dzieląca się na 100 senów. Ze względu na wysoki poziom inflacji, monety o nominale niższym niż 50 Rp nie występują w powszechnym obiegu.
Rupia stała się walutą Indonezji w 1949 r. po uzyskaniu niepodległości od Holandii.

</doc>
<doc id="193457" url="https://pl.wikipedia.org/wiki?curid=193457" title="Anicius Manlius Severinus Boethius">
Anicius Manlius Severinus Boethius

Boecjusz (łac. "Anicius Manlius Severinus Boëthius", ur. ok. 480 w Rzymie; zm. między 524 a 526) – rzymski filozof, tłumacz Arystotelesa, teolog chrześcijański, święty Kościoła katolickiego i polityk. 
Życie Boecjusza.
Pochodzenie i młodość.
Urodził się we wpływowej senatorskiej rodzinie Anicjuszów. Dziadek Boecjusza był prefektem Rzymu, a w 454 poniósł śmierć razem z Aecjuszem. Ojciec Boecjusza zmarł w 487. Boecjusz został adoptowany przez Kwintusa Memmiusza Symmachusa, prefekta Rzymu.
Rodzina Symmachusa należała do grona wpływowych arystokratycznych rodów rzymskich. Symmachus uchodził za arbitra literackiego smaku, uprawiał działalność literacką o różnym charakterze; opracował rękopis Makrobiuszowego komentarza do "Snu Scypiona", był także autorem dziejów Rzymu w siedmiu księgach, które zaginęło z wyjątkiem fragmentu o historii Jordanesa. Symmachus cieszył się opinią człowieka o nieposzlakowanym charakterze – także w sferze religii. Był głęboko zaangażowany w życie Kościoła. Oczekiwano od niego ingerencji w konflikty kościelne, tak, jak w przypadku sprawy Symmachusa i Laurencjusza, którzy współzawodniczyli o tron papieski. Symmachus miał trzy córki: Rustycjanę, która później poślubiła Boecjusza, Probę (została mniszką) oraz Gallę (owdowiała i oddała się służbie Bożej). Symmachus i jego najbliższe otoczenie miało decydujący wpływ na Boecjusza. 
Edukacja.
Boecjusz chciał przetłumaczyć na łacinę i opatrzyć komentarzami wszystkie dzieła Arystotelesa oraz dialogi Platona. Miał zamiar wykazać, że teorie Arystotelesa oraz Platona są wewnętrznie zgodne i uzupełniają się wzajemnie, a wszystkie rozbieżności są pozorne. Był on reprezentantem oraz przekazicielem tradycji neoplatońskich, pozostaje jednak problem, gdzie zdobył tak pogłębioną znajomość tego nurtu.
U schyłku starożytności okres rozwoju przeżywały dwie szkoły neoplatońskie: ateńska i aleksandryjska. W Atenach działali tacy filozofowie jak Plutarch z Aten, jego uczeń Syrianos, Hierokles, Proklos, Damaskios. Szkoła ateńska odznaczała się wyraźnie antychrześcijańskim nastawieniem, co przyczyniło się do jej zamknięcia w 529 przez cesarza Justyniana. W Aleksandrii współżycie pogan i chrześcijan układało się bardziej harmonijnie. Działał tam uczeń Proklosa Ammoniusz, syn Hermiasza. Szczyt nauczycielskiej kariery Ammoniusza przypada na lata edukacji Boecjusza, w szkole ateńskiej zaś w tym czasie nie nauczał żaden wybitniejszy filozof.
Przedmiotem sporu jest to, gdzie Boecjusz zdobył tak gruntowne wykształcenie oraz biegłą znajomość greki. Fragment listu Kasjodora oraz stwierdzenie z przedmowy do Pseudo-Boecjańskiego traktatu "De disciplina scholarium", w którym autor wyznaje, że przez 18 lat kształcił się w Atenach, przyczyniły się do utrwalenia przekonania, że Boecjusz pobierał nauki właśnie tam. Do dyskusji dołączył się Jan Satorowicz w artykule pt. „Boecjusz w Atenach. Zamrożony błąd historyczny”. Twierdził on, że stwierdzenie Kasjodora należy traktować jako metaforę podkreślającą szczególną biegłość Boecjusza w języku greckim oraz jego dogłębną znajomość greckiej filozofii. Satorowicz uważał, że pewne zdania w tym tekście są dowodem na to, że Boecjusz w Atenach nie studiował. Z kolei Pierre Courcelle wysunął hipotezę, że prawdopodobnym miejscem edukacji Boecjusza była Aleksandria, bo wiele teorii zawartych w dziełach Boecjusza zdaje się mieć źródło w ostatniej, tamtejszej szkole neoplatońskiej. Tezę tę wsparła również Cornalia de Vogel. Dzisiaj większość uczonych z większymi lub mniejszymi zastrzeżeniami podziela ten pogląd. Henry Chadwick natomiast ma wątpliwości i twierdzi, że tezę tę równie trudno udowodnić, co obalić.
Kariera dworska.
Król Teodoryk szybko zwrócił uwagę na młodego, wykształconego Rzymianina. Boecjusz był zdolnym mechanikiem, na prośbę Teodoryka przesłał królowi Burgundów zegar słoneczny i wodny, a także wysłał mechanicznego lutnistę do króla Franków. Wyrazem uznania dla jego osiągnięć było nadanie mu około 507 tytułu patrycjusza, zaś w 510 został konsulem.
Boecjusz wielokrotnie przeciwstawiał się możnym, których określał mianem „psów pałacowych”. W 510 wystąpił przeciwko przełożonemu, Faustusowi Nigrowi, gdy ten zarządził przymusowy skup zboża, który przyniósłby mieszkańcom Kampanii klęskę głodu. W roku 522 synowie Boecjusza, Symmachus i Boecjusz, zostali wyniesieni do godności konsula, a on sam objął urząd ministra dworu. Pełniona funkcja dawała mu władzę nad urzędnikami dworskimi oraz służbą, do jego zadań należało również wprowadzanie na dwór obcych ambasadorów oraz wszystkich tych, którzy chcieli dostać się do króla.
Pod koniec roku 522 lub 523 prywatny sekretarz króla, Cyprian, oskarżył senatora Albinusa o spiskowanie z Bizancjum. Cyprian odkrył jego korespondencję z cesarzem Justynem, która rzekomo wymierzona była przeciwko państwu Teodoryka. Na to wszystko nałożyły się dodatkowo konflikty religijne; kiedy Justyn zaczął rozprawiać się z arianami, Goci poczuli się zagrożeni. W 519 przemknęła przez niebo kometa, którą widziano w Rzymie i na Wschodzie, a ponieważ przejście komety było interpretowane jako zapowiedź upadku dynastii, Teodoryk odniósł przestrogę do własnego rodu. W 522 zginął Eutaryk, zięć Teodoryka, pozostawiając nieletniego syna, Atalaryka; mimo to Teodoryk obawiał się o ciągłość jego rodu. Dał więc posłuch oskarżeniom o zdradę i bez należytego procesu ogłosił Albina winnym. Boecjusz stanął w obronie Albinusa i sam został oskarżony. Zarzucano mu zacieranie dowodów winy Albinusa oraz podtrzymywanie korespondencji wyrażającej nadzieję na wolność rzymską, bez gockiego panowania; dodatkowo dodano oskarżenie o bezbożność. Wynik procesu był dla Boecjusza niekorzystny. Został osadzony w więzieniu w Pawii, gdzie napisał "O pocieszeniu, jakie daje filozofia".
Boecjusz został stracony najprawdopodobniej w 525. Możliwe, że przed śmiercią został poddany torturom. Taki sam los spotkał jego teścia, głowę senatu, Symmachusa, który głośno wyrażał swoje niezadowolenie i oburzenie na bezwzględność władcy. Teodoryk nakazał ukryć ciała, obawiając się oskarżenia o prowadzenie polityki terroru. Po jego śmierci w 526 jego córka, Amalasunta, sprawująca rządy w imieniu nieletniego syna, Atalaryka, uznała błąd ojca i przywróciła Rustycjanie oraz dzieciom Boecjusza skonfiskowane rodzinne dobra. Rustycjana zachowała jednak urazę i w roku 535, gdy armia Justyniana najechała gocką Italię, Rustycjana publicznie zniszczyła posąg Teodoryka w Rzymie.
Dzieła.
Kasjodor mówił, że dzięki tłumaczeniom Boecjusza zostały udostępnione łacinnikom: 
Boecjusz chciał ocalić podstawy wiedzy, komponując podręczniki sztuk wyzwolonych; pierwszym było "Wprowadzenie do arytmetyki" - dzieło to stanowiło adaptację popularnego podręcznika matematyki autorstwa neopitagorejczyka - Nikomacha z Gerazy. Cztery dyscypliny matematyczne stanowią "quadrivium", poprzez studium niezmiennych przedmiotów matematyki, umysł może się wznieść na szczyty doskonałości. Matematyka stanowi zatem niezbędne przygotowanie do filozofii. Następny podręcznik to "Wprowadzenie do muzyki" – prezentowana teoria muzyki jest wzorowana na teorii Nikomacha z Gerazy oraz sięga do źródeł wcześniejszych – Archytasa z Tarentu czy Filalosa. Boecjusz wyróżnia trzy rodzaje muzyki: 
Mimo że Boecjusz chciał napisać wprowadzenia do każdej z dyscyplin "quadrivium", to jednak dzisiaj nie dysponujemy żadnym jego wprowadzeniem do astronomii, mimo że Gerbert z Aurillac, późniejszy papież Sylwester II napisze, że Boecjusz jest autorem 8 ksiąg na temat astronomii, a także wprowadzenia do geometrii. Boecjusz przetłumaczył bądź napisał:
Traktaty teologiczne zwane pod nazwą "Opuscula sacra": 
Ostatnim utworem Boecjusza jest napisane w więzieniu dzieło "Consolatio Philosophiae". Składa się z pięciu ksiąg, w których partie wierszowane przeplatają się z prozą. 
Pojawiły się pewne wątpliwości, czy autorem "Opuscula sacra" oraz "O pocieszeniu jakie daje filozofia", jest ta sama osoba. O ile jednak dla myślicieli średniowiecznych problemem był absolutnie świecki charakter dzieła "O pocieszeniu jakie daje filozofia", który zdawał się nie do pogodzenia z teologią traktatów, o tyle w czasach nowożytnych zaistniała sytuacja odwrotna. Gottfried Arnold w XVIII wieku stwierdził, że to właśnie "Opuscula sacra" stanowi problem na tle dorobku Boecjusza. W 1860 niemiecki filolog klasyczny Alfred Holder badał zasoby rękopiśmiennictwa i odnalazł tam między innymi foliał z IX wieku pochodzący z benedyktyńskiego klasztoru w Reichenau, przekazał go swojemu koledze Hermannowi Usenerowi, który zbadał go i znalazł tam fragment dotyczący Boecjusza stwierdzający, że Boecjusz napisał traktaty "O Trójcy Świętej" oraz "Przeciw Eutychesowi i Nestoriuszowi". Traktat o wierze katolickiej uważa Usener za nieautentyczny a jedynie przypadkowo włączony do Boecjuszowego corpus. Rzecznikiem autentyczności z kolei jest E.K. Rand i H.F. Stewart oraz Henry Chadwick.
Tło historyczne.
Sytuacja w Rzymie.
Wiek V to czas krzepnięcia państw założonych przez Germanów na terytorium cesarstwa rzymskiego w zamian za służbę wojskową. 
W V wieku w polityce zagranicznej cesarstwa widać wyraźnie, że presja na jego granice wydaje się stale rosnąć. Część zachodnia imperium była bardziej wystawiona na ataki plemion barbarzyńskich. Ataki poszczególnych plemion wywierały nań stały, nigdy nie ustający nacisk. 
W 455 Wandalowie zajęli Rzym i go splądrowali. Następnie wrócili do Afryki, ale nie zaprzestali ataków łupieżczych. Owe najazdy stały się powodem podjęcia wspólnej, zakończonej klęską, wyprawy wojennej przeciwko Wandalom przez cesarzy Leona I i Antemiusza w 468 roku. 
Na terenach północnej Afryki dochodziło do konfliktów religijnych, ponieważ Wandalowie byli arianami, Rzymianie zaś katolikami. Genzeryk rozpoczął prześladowania religii katolickiej, które wzmocniło się za panowania jego syna Huneryka. Ten z kolei wydał w 484 dekret nakazujący wszystkim przejście na religię ariańską pod karą konfiskaty majątku. Dopiero w 523 Hilderyk przywrócił tolerancję religijną.
Sytuacja w Italii.
W 451 Attyla wraz z hordami Hunów zagroził cesarstwu rzymskiemu. Wówczas Walentynian III, a dokładniej jego generał Aecjusz, starał się pozyskać pomoc plemion germańskich. Zwycięstwo na Polach Katalaunijskich w Szampanii przyczyniło się do poprawy stosunków z ludami germańskimi. Jednakże rok później Attyla wkroczył do Italii, ale po wstawiennictwie papieża Leona I oszczędził Rzym. W 454 Aecjusz ginie z rozkazu cesarza Walentyniana III, z kolei rok później Walentynian III zostaje zamordowany przez byłych żołnierzy Aecjusza.
W 475 Orestes, Rzymianin, obwołuje cesarzem swojego nieletniego syna – Romulusa. Z kolei armia składająca się przeważnie z żołnierzy germańskich obwołuje królem Odoakra, który w 476 wkracza do Rawenny, zrzuca z tronu Romulusa i rozdaje swym żołnierzom italską ziemię. Wysyła do cesarza wschodnio-rzymskiego Zenona poselstwo, chcąc otrzymać tytuł „patricium” i za jego zgodą rządzić w Italii. 
Odoakra pozbawia panowania Teodoryk Ostrogocki z inicjatywy Zenona. Ostrogoci byli stowarzyszeni z cesarstwem wschodniorzymskim jako „federatus”, dlatego Teodoryk przebywał od roku 461 na dworze w Konstantynopolu jako zakładnik. Zyskał on nowe ziemie dla Ostrogotów a dla siebie tytuł patrycjusza. Bitwa o Rawennę zwana „Bitwą kruków” ciągnęła się przez dwa lata i zakończyła w 493 układem, który ustanawiał wspólną władzę obu władców. Po 10 dniach Teodoryk kazał jednak zamordować Odoakra i jego rodzinę w odwecie za podobny czyn w 487. W 498 cesarz uznał państwo ostrogockie z Teodorykiem jako królem. W 500 roku Teodoryk złożył wizytę w Rzymie, gdzie był przywitany w bazylice św. Piotra. Boecjusz wówczas wygłosił tam mowę powitalną.
Linki zewnętrzne.
Polskojęzyczne
Anglojęzyczne

</doc>
<doc id="193458" url="https://pl.wikipedia.org/wiki?curid=193458" title="Kagan">
Kagan

Kagan (, staroturecki. 𐰴‬𐰍𐰣 – "kaγan", klasyczny mongolski ᠬᠠᠭᠠᠨ – "qaγan") – tytuł używany na określenie najwyższego władcy wśród ludów Wielkiego Stepu.
Pierwsze świadectwo odnośnie do używania tytułu kagan pochodzi z ok. 265 roku. Wtedy to w źródłach chińskich tytuł pojawia się w związku z Qifu, jednym z plemion Xianbei. Tytuł rozpowszechnił się w związku z używaniem go przez władców Rouran oraz ich następców, Turkutów. Następnie używany był przez wielu władców tureckich, mongolskich, Awarów, a także Rusów, którzy przyjęli go za pośrednictwem Chazarów.

</doc>
<doc id="193459" url="https://pl.wikipedia.org/wiki?curid=193459" title="Szekel">
Szekel

Szekel (hebr. שקל, hebr. l.mn. שקלים, "szkalim"; arab. شيقل) – oficjalna jednostka walutowa Państwa Izrael od 1980 roku, kiedy ogłoszono prawo ustanawiające nową walutę, 1985 roku. Zastąpiła ona funta izraelskiego. Emitentem szekli był Bank Izraela. Propozycja druku nowych banknotów, podobnych do tych z okresu liry, zapadła już w 1978 roku, ale emisję banknotów oraz monet rozpoczęto w 1980 roku.
Jeden szekel równy był 100 nowym agorom, z kolei jedna nowa agora równała się 10 agorom. Według standardu ISO 4217 waluta ta posiadała kod ILR.
W 1985 roku szekel został zastąpiony nowym izraelskim szeklem.
Historia.
W 1969 roku Kneset przegłosował prawo zmieniające nazwę izraelskiej waluty z liry izraelskiej na szekla. Jednak datę wejścia w życie tych przepisów uzależniono od zarządzenia dyrektora Banku Izraela. W 1977 roku podjęto działania mające na celu wprowadzenie nowego prawa w życie. Rok później premier Menachem Begin oraz minister finansów Simcha Erlich zaakceptowali decyzję dyrektora Banku Izraela o emisji banknotów nowej waluty. Decyzję o emisji nowych monet podjęto później, 24 lutego 1980 roku. Ustalono, że jedna nowa agora będzie równa 10 agorom. Seria monet objęła aż dziewięć nominałów (1 agora, 5 i 10 agor, ½ szekla, 1 szekel, 5, 10, 50 i 100 szekli), co sprawiło, że była to największa liczba nominałów w Izraelu w ramach serii. Podobnie było w przypadku banknotów, obejmowały one 10 nominałów (1 szekel, 5,10, 50, 100, 200, 500, 1000, 5000, 10 000 szekli).
Wprowadzenie nowej waluty było pomysłem rządu na zastopowanie i zmniejszenie inflacji. Jednak nie przyniosło to pożądanych rezultatów, ponieważ pomiędzy 1981 rokiem a 1985 dodano do pierwszych pięciu nominałów banknotów, kolejnych pięć. Część izraelskich historyków uważa decyzję o wprowadzeniu nowej waluty za działania czysto psychologiczne i kosmetyczne.
Etymologia nazwy.
Szekel jest jednostką znaną z Biblii. Wspomina została w momencie, kiedy Abraham chciał nabyć grotę oraz kawałek pola w Hebronie od Chetytów.
W starożytności szekel (gr. "síklos") stanowił jedną z jednostek wagi (np. w Syrii, Babilonii czy Egipcie), równą w przybliżeniu 1/50 części miny (11,4 g). Po roku 515 p.n.e. Dariusz I wprowadził szekla srebrnego o wadze 5,60 g (w tym okresie srebro miało wartość 13,3 razy niższą niż złoto). O tym srebrnym syklu wspomina biblijna Księga Nehemiasza (por. Ne 5,15). Również w 1 Księdze Machabejskiej jest mowa o szeklu (por. 1 Mch 10,40), była to jednak najprawdopodobniej dwudrachma, która stała się potem powszechnie używanym terminem na określenie obowiązkowego podatku na świątynię w Jerozolimie (Mt 17,24 – gr. dídrachmon). Co roku każdy żyd musiał wpłacić do skarbca świątynnego półsykla z Tyru, czyli dwudrachmę. Rabini zalecali tę monetę ze względu na jej doskonałą jakość. Srebrnymi szeklami z Tyru były prawdopodobnie monety, które otrzymał Judasz Iskariota za wydanie Jezusa (gr. argýrion – jako określenie jej ciężaru; por. Mt 26,14–16), za które potem kupiono tzw. "Pole Garncarza" (por. Mt 27,3 nn). Współczesna nazwa waluty izraelskiej odwołuje się właśnie do tej, z czasów biblijnych.

</doc>
<doc id="193460" url="https://pl.wikipedia.org/wiki?curid=193460" title="Riel kambodżański">
Riel kambodżański

Riel (khm. រៀល) – jednostka walutowa Kambodży. 1 riel = 100 senów.
Symbol waluty.
Kodowanie.
W standardzie Unicode symbol waluty jest kodowany na pozycji codice_1 pod nazwą: KHMER CURRENCY SYMBOL RIEL. W kodzie HTML symbol uzyskiwany jest po wpisaniu wartości: codice_2.

</doc>
<doc id="193462" url="https://pl.wikipedia.org/wiki?curid=193462" title="Bashar Assad">
Bashar Assad



</doc>
<doc id="193463" url="https://pl.wikipedia.org/wiki?curid=193463" title="Krążek międzykręgowy">
Krążek międzykręgowy

Krążek międzykręgowy, inaczej tarcza międzykręgowa, potocznie dysk (łac. "discus intervertebralis") – struktura kręgosłupa występująca między trzonami kręgów i zbudowana z jądra miażdżystego (gęste galaretowate wypełnienie) otoczonego pierścieniem włóknistym. Pierścień włóknisty tworzą przebiegające naprzemiennie skośne włókna kolagenowe i elastynowe. Pierścień ten jest znacznie grubszy w części przedniej, cieńszy zaś w tylnej, gdzie najczęściej ulega uszkodzeniom (dyskopatia, lumbago). Wraz z dwoma sąsiednimi kręgami tworzy segment ruchowy kręgosłupa. Właściwie uwodnione jądro miażdżyste zapewnia segmentowi ruchowemu elastyczność i umożliwia przenoszenie znacznych obciążeń. Pierścień włóknisty natomiast zapobiega jego przemieszczeniom.
Jądro miażdżyste ("nucleus pulposus") obejmuje jedynie 15% całkowitej masy krążka, lecz jest to wystarczająca ilość płynu aby pozwolić dyskowi działać hydraulicznie – za każdym razem kiedy zmienia się nachylenie jednego z trzonów kręgu względem sąsiedniego kręgu, jądro miażdżyste odpowiednio się odkształca, wybrzuszając elastyczny pierścień włóknisty ("annulus fibrosus") z jednej strony, a za każdym razem kiedy człowiek się skręca, jądro miażdżyste wyciska pierścień włóknisty na zewnątrz. Twarde elastyczne włókna tkanki łącznej, z których składa się pierścień włóknisty, łączą każdy krążek międzykręgowy z trzonami kręgów powyżej i poniżej. Biegną one nawet od krążka do kości. Dlatego właśnie krążek międzykręgowy nigdy nie „ślizga się”. Może on jedynie przerwać się, wysączając część żelowego jądra miażdżystego przez osłabiony pierścień włóknisty lub ulec zwyrodnieniu.
Tak jak inne rodzaje tkanki łącznej, krążki międzykręgowe również posiadają żywe komórki, które do przetrwania potrzebują substancji odżywczych i wytwarzają zbyteczne produkty przemiany materii, które muszą być usuwane, jednak proces ten nie jest jeszcze do końca poznany. Brak jest w nich natomiast, przynajmniej po przekroczeniu 25 roku życia, komórek krwi. Łożyska włośniczkowe, które obsługują krążki międzykręgowe kiedy jesteśmy młodzi, zostają utracone jako naturalny efekt starzenia.
Funkcje.
Krążek międzykręgowy pełni jednocześnie funkcję amortyzatora kręgosłupa i zapewnia mu ruchomość (jak łożysko ślizgowe). Umożliwia zgięcie, prostowanie, ruchy boczne i obrotowe kręgosłupa. Dzięki dyskom kręgi nie ocierają się o siebie.
Patologia.
Z wiekiem i w wyniku przeciążeń elastyczność krążków międzykręgowych maleje i mogą powstawać uszkodzenia (pęknięcia) pozwalające na przemieszczanie się całości lub części jądra miażdżystego (dyskopatia) oraz powstanie jego przepukliny, która może powodować przemieszczanie się go do korzeni rdzeniowych. W zależności od stopnia zaawansowania dyskopatii (stopnia rozerwania pierścienia włóknistego oraz ilości substancji galaretowatej wydostającej się do kanału kręgowego) wyróżnia się trzy etapy chorobowe:
a) wypuklina krążka międzykręgowego,
b) przepuklina krążka międzykręgowego,
c) sekwestracja krążka międzykręgowego.
W dyskopatii w przypadku wyraźnego modelowania rdzenia kręgowego w rezonansie magnetycznym lub tomografii komputerowej, albo gdy wywołuje ona zespół korzeniowy, stosuje się fenestrację, tzn. wycięcie tego fragmentu jądra miażdżystego.

</doc>
<doc id="193464" url="https://pl.wikipedia.org/wiki?curid=193464" title="Dorota Kempka">
Dorota Kempka

Dorota Maria Kempka z domu Kadow (ur. 4 stycznia 1935 w Piotrkowicach) – polska polityk, posłanka na Sejm X kadencji, senator III, IV i V kadencji.
Życiorys.
Jest absolwentką bydgoskiego Seminarium Nauczycielskiego. Ukończyła studia na Wydziale Pedagogiki Uniwersytetu Warszawskiego. Przez kilkanaście lat była instruktorem Związku Harcerstwa Polskiego i komendantką Bydgoskiej Chorągwi ZHP. Następnie pracowała jako dyrektor Pałacu Młodzieży w Bydgoszczy. W latach 1983–1989 zasiadała w Narodowej Radzie Kultury. Pełniła funkcję wiceprzewodniczącej Ligi Kobiet Polskich.
W 1960 wstąpiła do Polskiej Zjednoczonej Partii Robotniczej, należała do niej do rozwiązania w 1990. Z jej ramienia w 1989 uzyskała mandat posła na Sejm kontraktowym w okręgu bydgoskim. W 1993 i 1997 z ramienia Sojuszu Lewicy Demokratycznej uzyskiwała mandat senatora III i IV kadencji z województwa bydgoskiego. W 2001 po raz trzeci została wybrana z okręgu bydgoskiego. Od 1996 przewodniczyła Parlamentarnej Grupie Kobiet. Była członkiem komitetu wyborczego Włodzimierza Cimoszewicza w wyborach prezydenckich w 2005. W wyborach parlamentarnych w tym samym roku nie ubiegała się o reelekcję.
14 listopada 1978 otrzymała Order Uśmiechu, w tym samym czasie przyznano jej tytuł „Bydgoszczanina Roku 1978” i Krzyż Kawalerski Orderu Odrodzenia Polski, a wcześniej Złoty (1974) i Srebrny (1969) Krzyż Zasługi. W 2005 otrzymała Srebrny Medal „Zasłużony Kulturze Gloria Artis”.

</doc>
<doc id="193465" url="https://pl.wikipedia.org/wiki?curid=193465" title="The Cinematic Orchestra">
The Cinematic Orchestra

The Cinematic Orchestra – brytyjski zespół tworzący muzykę z gatunku nu jazz łączącą elementy jazzu i muzyki elektronicznej. Grupa wydaje płyty w wytwórni płytowej Ninja Tune.
Historia i twórczość.
Założony pod koniec lat 90. XX wieku przez Jasona Swinscoe'a. Zarówno na koncertach jak i podczas nagrywania płyt, The Cinematic Orchestra współpracuje z zespołem, który improwizuje przy współudziale turntabilisty i elektronicznych elementów (sampli) stworzonych przez Swinscoe'a. W studio Swinscoe często remiksuje materiał nagrany na żywo, przez co końcowy produkt jest kompilacją nagranej improwizacji i elektronicznej postprodukcji. Już pierwsza płyta - "Motion" przyniosła zespołowi duża popularność i uznanie krytyków. Potwierdzeniem tej opinii było zaproszenie zespołu do występu na żywo podczas prezentacji dorobku i jednocześnie ceremonii wręczenia nagrody Lifetime Achievement Stanleyowi Kubrickowi podczas "Director's Guild Awards". Jeszcze większy rozgłos zespół zdobył dzięki nowemu soundtrackowi do rosyjskiego filmu niemego z 1929 roku – "Człowiek z kamerą".

</doc>
<doc id="193467" url="https://pl.wikipedia.org/wiki?curid=193467" title="Riverside">
Riverside

Miejscowości w USA:
Gminy w USA:
Hrabstwa w USA:

</doc>
<doc id="193469" url="https://pl.wikipedia.org/wiki?curid=193469" title="Janusz Kowalski (kolarz)">
Janusz Kowalski (kolarz)

Janusz Kowalski (ur. 8 czerwca 1952 w Buczach) – polski kolarz szosowy, mistrz świata amatorów, zwycięzca Tour de Pologne.
Kariera.
W dzieciństwie rodzina przeprowadziła się do Lednogóry, gdzie rozpoczął trenowanie biegów i zapasów. W 1968 ze środków z hodowli królików zakupił pierwszy rower marki "Huragan". W tym samym roku wziął udział w swoim pierwszym wyścigu z Pobiedzisk przez Kiszkowo i Kostrzyn do Pobiedzisk. W 1969 zajął drugie miejsce w biegu przełajowym młodzików na poznańskim Świerczewie, a potem został mistrzem przełajowym młodzików okręgu poznańskiego. Był zawodnikiem LZS Gniezno, LKS Wielkopolska i CWKS Legii Warszawa. W 1972 zajął trzecie miejsce w rowerowym wyścigu dookoła Mazowsza, i został wicemistrzem Polski w wyścigu górskim. 5 stycznia 1973 przeżył w Skomielnej Białej groźny wypadek samochodowy, w którym zginął kolarz Jerzy Żwirko i trener Henryk Łasak. W 1973 obronił tytuł wicemistrza Polski w kolarstwie górskim. W 1974 zdobył złoty medal w wyścigu ze startu wspólnego amatorów na mistrzostwach świata w Montrealu. W zawodach tych wyprzedził bezpośrednio Ryszarda Szurkowskiego oraz Szwajcara Michela Kuhna. Był to jedyny medal wywalczony przez Kowalskiego na międzynarodowej imprezie tej rangi. W 1975 roku wygrał Tour of Bulgaria, a rok później był najlepszy w Tour de Pologne. Dwukrotnie startował w Wyścigu Pokoju, zajmując czołowe miejsca w klasyfikacji drużynowej (1974 – 1. miejsce, 1976 – 3. miejsce). Nigdy nie wziął udziału w igrzyskach olimpijskich.
Jeździł razem z najlepszymi polskimi kolarzami, jeden z tzw. złotej polskiej dwunastki.

</doc>
<doc id="193473" url="https://pl.wikipedia.org/wiki?curid=193473" title="Slim Harpo">
Slim Harpo

Slim Harpo (ur. 11 stycznia 1924 w Baton Rouge, Luizjana, zm. 31 stycznia 1970) – amerykański wykonawca muzyki bluesowej, wokalista, wirtuoz harmonijki ustnej. Przedstawiciel bluesa luizjańskiego. 
Zaczynał karierę w swoim rodzinnym mieście, Baton Rouge, akompaniamentując swojemu szwagrowi, Lightnin’ Slimowi. Jego debiutem był singiel "I'm a King Bee"/"I Got Love If You Want It" w 1957 roku, kiedy to przydomek Slim Harpo nadał mu Jay Miller, producent pierwszej profesjonalnej solowej sesji muzyka. We wczesnych latach 60. nagrywał z powodzeniem dla Excello Records. Duży wpływ na jego styl miał Jimmy Reed, utwory Slima Harpo charakteryzowały się jednak niecodzienną, ostrą jak na tamte czasy grą na harmonijce oraz brzęczącym wokalem. Zespół The Rolling Stones nagrał jego piosenki "I'm a King Bee" na swoim pierwszym albumie i "Shake Your Hips" na albumie "Exile on Main St.".
Mimo dużego sukcesu "Baby Scratch My Back" z 1966 roku bluesmen nigdy nie został profesjonalnym muzykiem, w latach 60. prowadził swój zakład samochodowy.

</doc>
<doc id="193474" url="https://pl.wikipedia.org/wiki?curid=193474" title="Janusz Kowalski">
Janusz Kowalski



</doc>
<doc id="193475" url="https://pl.wikipedia.org/wiki?curid=193475" title="Crossdresser">
Crossdresser



</doc>
<doc id="193479" url="https://pl.wikipedia.org/wiki?curid=193479" title="Teresa Sukniewicz-Kleiber">
Teresa Sukniewicz-Kleiber

Teresa Sukniewicz-Kleiber (ur. 10 listopada 1948 w Warszawie) – polska lekkoatletka, występująca w biegach płotkarskich.
Życiorys.
W 1968 uczestniczyła w igrzyskach olimpijskich w Meksyku, gdzie odpadła w półfinale biegu na 80 metrów przez płotki.
Dwukrotnie startowała w mistrzostwach Europy. W Atenach (1969) była piąta na 100 metrów przez płotki, a w Helsinkach (1971) zdobyła w tej konkurencji brązowy medal. Na Uniwersjadzie w Turynie w 1970 zdobyła złoty medal.
Ma w swym dorobku także trzy medale halowych mistrzostw Europy: srebrny na 50 metrów przez płotki z Grenoble (1972) i brązowe na 60 metrów ppł z Wiednia (1970) i Sofii (1971).
Trzykrotnie ustanawiała rekord świata w biegu na 100 m przez płotki w najwcześniejszym okresie rozwoju tej dyscypliny: w 1969 pobiegła ten dystans w 13,3 s, a w 1970 – w 12,8 s i 12,7 s. Ustanowiła też rekord świata w biegu na 200 m przez płotki – 25,8 s w 1970. 
Siedem razy zdobyła tytuł mistrzyni Polski: 
W 1970 zdobyła tytuł sportowca roku w Plebiscycie "Przeglądu Sportowego". Otrzymała też tytuł „Zasłużonego Mistrza Sportu”. Postanowieniem prezydenta RP Aleksandra Kwaśniewskiego z 14 grudnia 1999 została odznaczona Złotym Krzyżem Zasługi "za zasługi dla rozwoju sportu, za osiągnięcia w działalności na rzecz Polskiego Związku Lekkiej Atletyki".
Życie prywatne.
Żona Michała Kleibera, byłego ministra nauki i byłego prezesa Polskiej Akademii Nauk.

</doc>
<doc id="193481" url="https://pl.wikipedia.org/wiki?curid=193481" title="Bayer Full">
Bayer Full

Bayer Full – najstarszy i jeden z najpopularniejszych zespołów nurtu polskiej muzyki tanecznej (disco polo). Liderem i wokalistą zespołu jest Sławomir Świerzyński.
Grupa ma w swoim dorobku siedem płyt, jak sama podaje sprzedanych w łącznym nakładzie 16 mln egzemplarzy.
Historia.
Zespół istnieje od 19 listopada 1984. Na początku istnienia zespół występował na weselach, a później także na przeglądach i festiwalach, w tym przeglądach piosenki turystycznej i poezji śpiewanej. W 1991 roku zespół podpisał swój pierwszy kontrakt płytowy.
W 1993 piosenka „Moja muzyka”, którą nagrał zespół, była emitowana na antenie TVP1 w programie muzycznym „Muzyczna Jedynka”. W latach 1994–2002 piosenki zespołu były emitowane na antenie telewizji Polsat w programie muzycznym "Disco Relax".
W 1995 zespół zaangażował się w kampanię prezydencką Waldemara Pawlaka, zaś lider zespołu w 1997 startował do Sejmu z listy PSL. W 1997 Bayer Full jako jedyny zespół tego nurtu muzyki nagrał płytę z piosenkami religijnymi. Od 1997 Sławomir Świerzyński jest organizatorem corocznej Biesiady Weselnej w Węgrowie, która odbywa się pod patronatem TVP2.
Skład.
Skład zespołu zmieniał się wielokrotnie. Przez 35 lat występów w zespole przewinęło się ponad 50 osób. Członkami zespołu byli m.in. Jacek Łyziński (wokal, gitara), Jarosław Czajkowski (wokal, gitara basowa), Jacek Fudała (wokal, instrumenty klawiszowe), Dina Fudała (wokal), Artur Pyciarz (wokal, gitara), Joanna Domagała (wokal), Michał Przytula (saksofon tenorowy), Piotr Kelm (skrzypce), Paweł Mielnik (gitara elektryczna i akustyczna), Krzysztof Kwiatkowski (instrumenty klawiszowe, akordeon), Iwona Ościk (saksofon), Krzysztof Sochacki (saksofon) oraz Paweł Opasiński (wokal, gitara).
W obecnym składzie są: Sławomir Świerzyński (wokal), Nikola Świerzyńska-Dutkiewicz (wokal), Beata Jasińska (wokal), Roman Matuszewski (wokal, perkusja), Damian Świerzyński (wokal), Sebastian Świerzyński (wokal). Z zespołem w roli wokalistki w chórkach występuje niekiedy również żona Sławomira Świerzyńskiego i manager zespołu – Renata Świerzyńska.
Osiągnięcia, nagrody i wyróżnienia.
Bayer Full jest laureatem i zdobywcą licznych nagród zdobytych na festiwalach i w różnych plebiscytach.
Kontrowersje.
W 2010 powstał pomysł występów zespołu w Chinach, z inspiracji sinologa i dziennikarza Krzysztofa Darewicza, z przetłumaczonym i częściowo napisanymi przez niego tekstami piosenek. Sprawa stała się wówczas głośna w mediach, służąc promocji zespołu, a jego lider Sławomir Świerzyński w wywiadach twierdził o ogromnej popularności zespołu w Chinach, granych tam koncertach i zawartym kontrakcie na 67 mln egzemplarzy płyt. Na kanwie tego w 2011 reżyser Maciej Bochniak wyprodukował film dokumentalny pt. "Miliard szczęśliwych ludzi", opowiadający o podróży zespołu i jego występach w Chinach. Według Krzysztofa Darewicza nie doszło jednak ani do wydania płyty w Chinach, ani koncertów tam zespołu, a zespół nagrał jedynie materiał promocyjny dla telewizji chińskiej i nie opanował utworów w stopniu wystarczającym do ich wykonywania na żywo, wykonując je na nielicznych występach w Polsce z playbacku. Doszło jedynie do udostępnienia płyty z chińskimi wersjami piosenek na rynek polski, aczkolwiek nie wydanej oficjalnie.
Lider zespołu oskarżany jest także o kilkakrotne dopuszczanie się plagiatów lub innego naruszania praw autorskich oryginalnych autorów piosenek z kręgu piosenki turystycznej, które były wydawane na płytach Bayer Full bez wskazania rzeczywistego autora i uregulowania kwestii licencyjnych. Dotyczy to między innymi takich przebojów grupy, jak: „Bo to jest moja muzyka”, „Tawerna »Pod Pijaną Zgrają”, „Wszyscy Polacy”, „Gdzie ta keja”. Również Marek Drajewicz oskarża zespół o wykorzystanie bez jego zgody i podania autora opracowanych przez niego chińskich tekstów kilkunastu piosenek.

</doc>
<doc id="193482" url="https://pl.wikipedia.org/wiki?curid=193482" title="Transseksualista">
Transseksualista

Transseksualista, rzadziej transseksualistka () – określenie na osobę transseksualną lub transpłciową, które bywa odbierane jako pejoratywne.

</doc>
<doc id="193483" url="https://pl.wikipedia.org/wiki?curid=193483" title="Sailing to Philadelphia">
Sailing to Philadelphia

Sailing to Philadelphia – album nagrany w 2000 roku przez Marka Knopflera. W edycji amerykańskiej albumu zamiast „One More Matinee” zamieszczono utwór „Do America”. Zmieniona została również kolejność niektórych piosenek.

</doc>
<doc id="193486" url="https://pl.wikipedia.org/wiki?curid=193486" title="Irena Szewińska-Kirszenstein">
Irena Szewińska-Kirszenstein



</doc>
<doc id="193488" url="https://pl.wikipedia.org/wiki?curid=193488" title="Citroën Ami (1961)">
Citroën Ami (1961)

Citroën Ami ("fr. przyjaciel") – osobowy samochód kompaktowy, produkowany przez francuski koncern Citroën w latach 1961–1978. Jeden z najpopularniejszych modeli w historii tej marki. Wyprodukowano 1 840 396 egzemplarzy.
Geneza.
Po zaprezentowaniu przez Renault modelu R4 w 1961 Citroën musiał zareagować na potrzeby rynku, produkując auto nowocześniejsze i nieco większe, niż przestarzały 2CV. Model Ami miał wypełniać lukę w ofercie firmy pomiędzy modelem 2CV a Citroënem DS. Wszystkie te trzy samochody zostały zaprojektowane przez Flaminio Bertoniego – model Ami był ostatnim projektem tego artysty wykonanym dla francuskiej firmy.
Ami 6.
W samochodzie zostało wykorzystane podwozie oraz silnik, pochodzące z 2CV. Założenia projektu przewidywały konstrukcję auta do wygodnego przewozu 4 osób. Przy wymiarach narzuconych przez podwozie wymusiło to poprowadzenie wysoko linii dachu i zamocowanie tylnej szyby odwrotnie skośnej do kierunku jazdy. Początkowo planowano zastosować większy silnik, jednak ostatecznie wybrano dużo słabszą jednostkę pochodzącą z modelu 2CV i w związku z tym maskę silnika można było pogłębić. Zastosowano także reflektory prostokątne, zajmujące mniej miejsca niż tradycyjne, okrągłe. Był to pierwszy samochód z tego typu oświetleniem, obok Forda Taunusa. Siedzenia Ami były łatwo demontowalne – materiały reklamowe zawierały fotografie foteli używanych jako krzesła piknikowe.
Do napędu stosowano dwucylindrową jednostkę M4 o przeciwległych cylindrach o pojemności 602 cm³, mocy 22 KM z chłodzeniem powietrznym, którą wzmocniono najpierw do 26 KM w 1964 roku i następnie do 28 KM w 1968. W 1968 zastąpiono oryginalną jednostkę silnikiem typu M28 tej samej pojemności, ale o mocy 35 KM. Skrzynia biegów miała 4 przełożenia, biegi 2-4 były synchronizowane. Napęd przekazywany był na przednią oś. Hamulce przednie i tylne miały konstrukcję bębnową.
Samochód oferowany był w kilku wersjach wyposażeniowych: "Tourisme", "Comfort" i "Club". Ta ostatnia wyróżniała się m.in. 4 okrągłymi reflektorami przednimi, a wersja "Tourisme" posiadała lakierowane pod kolor nadwozia ramki reflektorów oraz fotele z modelu 2CV. Samochody przeznaczone na eksport do Stanów Zjednoczonych, posiadały lampy z wersji "Club" razem z nowymi kierunkowskazami, wykonaną ze stali nierdzewnej atrapę chłodnicy, powiększone zderzaki, cztery czerwone światła tylne oraz inne mocowanie tablicy rejestracyjnej.
Wersja sedan "(Berline)" nie była zbyt popularna – dopiero model kombi "(Break)", wprowadzony w sierpniu 1964 roku odniósł znaczny sukces rynkowy. Ładowność wersji "Break" wynosiła 320 kg.
W 1965 na bazie wersji "Break" zbudowano model dostawczy "Service", został on pozbawiony pary tylnych drzwi i okien. W 1967 pojawiła się przeszklona wersja "Ami 6 Service Vitrée". Zastosowano w niej nowe tylne lampy zespolone, użyte później przy produkcji modelu "Ami 6" (od 1968), "Ami 8" i kolejnych wersjach 2CV ("4" oraz "6").
Wersję Ami 6 "Berline" produkowano do roku 1969, bardziej lubiany Ami 6 "Break" dwa lata dłużej, do 1971. Wersję Ami 6 "Service" w 1969 zastąpiono Ami 8 "Service".
Ami 8.
Ami 8 został zaprezentowany na salonie samochodowym w Genewie w 1969 roku. Zaprojektowała go firma Heuliez i był to czterodrzwiowy hatchback oraz pierwszy osobowy samochód Citroen z blaszanym dachem. Ami 8 wyposażano w silnik o pojemności 597 cm³ i mocy 32 KM osiąganej przy 5750 obr/min. W zawieszeniu pojazdu wprowadzono amortyzatory teleskopowe przy kołach przednich i tylnych oraz drążki reakcyjne z przodu. Takie rozwiązanie ograniczało charakterystyczne dla Citroenów 2CV i Dyane przechyły nadwozia na zakrętach. Średnica zawracania samochodem wynosiła 11 m, a dopuszczalna nośność samochodu 325 kg. Zbiornik paliwa miał pojemność 31 litrów.
W 1973 wprowadzono nowy silnik – czterocylindrowy bokser chłodzony powietrzem o pojemności 1015 cm³ i mocy 53,5 KM z modelu GS, razem ze skrzynią biegów i przednimi hamulcami tarczowymi oraz zawieszeniem z wahaczami wzdłużnymi.
Samochód osiągał prędkość maksymalną 140 km/h. Silnik ten oferowano w modelu Ami 8 Super, do roku 1976, kiedy wstrzymano produkcję po wytworzeniu około 42 000 egzemplarzy różnych wersji tego auta.
M35.
W latach 1969–1971 Heuliez na bazie Ami 8 zbudował także serię prototypów coupé o nazwie M35, lecz poza elementami przodu samochodu, w M35 nie wykorzystywano podzespołów z Ami 8. Auto posiadało silnik z tłokiem obrotowym (tzw. "silnik Wankla") o pojemności 995 cm³ i mocy 49 KM. Maksymalna prędkość wynosiła 144 km/h. Oferowano je wyłącznie wyselekcjonowanym klientom do testów za 14 000 franków. Każdy prototyp posiadał swój numer seryjny, wypisany na lewym przednim nadkolu. Planowano wyprodukować 500 sztuk, lecz udało się wykonać tylko 267 egzemplarzy.
Produkcja.
Model Ami był pierwszym samochodem produkowanym w fabryce "La Janais" w Rennes, otwartej w 1961 roku.
Samochody Ami produkowano również w Vigo w Hiszpanii od 1967 do 1978 pod nazwami:
Model Ami 6 produkowano także w zakładach TOMOS w Jugosławii w mieście Koper.
Testy.
Ami 6 testowany przez brytyjski magazyn "The Motor" w 1962 r. osiągnął prędkość maksymalną 105,1 km/h i mógł przyśpieszać od 0 do 80 km/h w 30,3 s. Średnie spalanie wyniosło 5,3 l/100 km. Cena samochodu testowego po wliczeniu opłat wynosiła 823 funty.

</doc>
<doc id="193489" url="https://pl.wikipedia.org/wiki?curid=193489" title="LIO 1964">
LIO 1964



</doc>
<doc id="193490" url="https://pl.wikipedia.org/wiki?curid=193490" title="Tatjana Szczełkanowa">
Tatjana Szczełkanowa

Tatjana Siergiejewna Szczełkanowa (ros. Татьяна Сергеевна Щелканова; ur. 18 kwietnia 1937 w Jejsku, zm. 24 listopada 2011 w Petersburgu) – radziecka lekkoatletka, uprawiająca skok w dal.
Największe osiągnięcia Szczełkanowej to brązowy medal Igrzysk Olimpijskich w Tokio 1964 oraz mistrzostwo Europy w Belgradzie 1962.
Tatjana Szczełkanowa poprawiła też czterokrotnie rekord świata w skoku w dal: 6,48 m w 1961, 6,53 m i 6,62 w 1962 oraz 6,70 m w 1964. Jej ostatni rekord jeszcze tego samego roku pobiła Brytyjka Mary Rand.
Rekord życiowy: 6,73 (hala, 1966).

</doc>
<doc id="193493" url="https://pl.wikipedia.org/wiki?curid=193493" title="Jakub Bohme">
Jakub Bohme



</doc>
<doc id="193495" url="https://pl.wikipedia.org/wiki?curid=193495" title="Toples">
Toples

Toples – polska grupa muzyczna założona przez Marcina Siegieńczuka, grająca nowoczesną odmianę muzyki disco polo. Działała w Białymstoku w latach 1998-2014.
Ostatnim liderem i wokalistą grupy Toples był Błażej Lange, wraz z którym na scenie występowała grupa tancerzy.
Autorem wielu utworów (m.in.: "Sąsiadka", "Kochaś", "Hej hej dobry dj", "Nie mydło nie granat", "Tęsknię", "Jak na imię ta dziewczyna ma") i wokalistą grupy do 2006 roku był Marcin Siegieńczuk.
Od 2006 roku do 2014 roku grupa związana była kontraktem w firmie fonograficznej Green Star z Błażejem Lange. Kontrakt w 2006 roku został jednostronnie zerwany przez Siegieńczuka.
Wytwórnia Green Star poinformowała, iż posiada świadectwo ochronne na znak towarowy TOPLES wydane przez Urząd Patentowy Rzeczypospolitej Polskiej, przez co ma wyłącznie prawa do nazwy zespołu jak i jego piosenek.
28 czerwca 2010 roku zakończył się spór sądowy o prawa autorskie, w wyniku którego Marcin Siegieńczuk został pozbawiony praw do zespołu. Tego też dnia zaczął karierę solową.
Na początku listopada 2014 roku Błażej Lange odszedł z zespołu i rozpoczął solową karierę.

</doc>
<doc id="193496" url="https://pl.wikipedia.org/wiki?curid=193496" title="Moskiewska Strefa Czasowa">
Moskiewska Strefa Czasowa



</doc>
<doc id="193497" url="https://pl.wikipedia.org/wiki?curid=193497" title="SGR 1806-20">
SGR 1806-20

SGR 1806-20 – magnetar, czyli jeden z rodzajów gwiazd neutronowych. Pierwszy raz SGR 1806-20 został zaobserwowany jako powtarzalne źródło miękkich promieni gamma. Gwiazda ta znajduje się ok. 50 000 lat świetlnych od Ziemi, na przeciwległym krańcu Drogi Mlecznej, w gwiazdozbiorze Strzelca. Średnica magnetara jest nie większa niż 20 km. Pełny obrót tej gwiazdy wokół osi trwa zaledwie 7,5 s. SGR 1806-20 powstał na skutek eksplozji supernowej, po której pozostała oprócz niego mgławica, będąca źródłem fal radiowych oznaczona jako G10.0-0.3.
Grecka astronom Chryssa Kouveliotou w roku 1998 wykonała pomiary okresu obrotu magnetara SGR 1806-20 i porównała je z danymi z roku 1993. Okazało się, że pełny obrót zajmuje gwieździe o 0,008 s więcej. Energia mechaniczna ruchu obrotowego SGR 1806-20 przekształcana jest przez jego pole magnetyczne w promieniowanie. Kouveliotou obliczyła, że dla takiej zmiany prędkości obrotowej pole to musi mieć indukcję rzędu 8 T. Najsilniejsze używane przez fizyków nadprzewodnikowe elektromagnesy chłodzone helem są w stanie wytworzyć pole o indukcji 14,7 T.
27 grudnia 2004 roku do Ziemi dotarło promieniowanie pochodzące z ogromnej eksplozji, która miała miejsce na powierzchni SGR 1806-20. W zakresie fal gamma rozbłysk był jaśniejszy niż Księżyc w pełni, a jego absolutna jasność odpowiadała magnitudo −29. W historii astronomii nie zaobserwowano silniejszego źródła promieniowania gamma znajdującego się poza Układem Słonecznym. Uderzenie radiacji było tak silne, że wywarło wyraźny wpływ na ziemską jonosferę. Magnetar wyzwolił w ciągu dziesiątej części sekundy więcej energii niż Słońce emituje w ciągu 100 000 lat, czyli 1,3 J. Przypuszcza się, że była to największa zaobserwowana w naszej Galaktyce eksplozja od roku 1604, kiedy Kepler dostrzegł na niebie supernową SN 1604. Należy podkreślić, że wybuch na SGR 1806-20 miał miejsce 50 tys. lat temu, bo tyle czasu potrzebowały promienie gamma, aby dotrzeć do naszej planety.
Gdyby podobna eksplozja miała miejsce 10 lat świetlnych od Ziemi, to doprowadziłaby do zniszczenia warstwy ozonowej. Obserwowana energia byłaby zbliżona do wybuchu na wysokości 7,5 km bomby atomowej o sile 12 kiloton.

</doc>
<doc id="193498" url="https://pl.wikipedia.org/wiki?curid=193498" title="Mary Rand">
Mary Rand

Mary Denise Rand (ur. 10 lutego 1940 w Wells jako Mary Bignal) – brytyjska lekkoatletka, trzykrotna medalistka olimpijska z 1964.
Kariera sportowa.
Na igrzyskach Imperium Brytyjskiego i Wspólnoty Brytyjskiej reprezentowała Anglię, a na pozostałych dużych imprezach międzynarodowych Wielką Brytanię.
W wieku 18 lat zdobyła srebrny medal w skoku w dal na Igrzyskach Imperium Brytyjskiego i Wspólnoty Brytyjskiej w 1958 w Cardiff, przegrywając jedynie ze swą koleżanką z reprezentacji Anglii Sheilą Hoskin, a wyprzedzając Bev Watson z Australii. Na tych samych igrzyskach zajęła 5. miejsce w skoku wzwyż. Na mistrzostwach Europy w 1958 w Sztokholmie zajęła 7. miejsce w pięcioboju. Zajęła 4. miejsce w biegu na 80 metrów przez płotki i 9. miejsce w skoku w dal na igrzyskach olimpijskich w 1960 w Rzymie, a sztafeta 4 × 100 metrów z jej udziałem nie ukończyła biegu finałowego.
Rand zdobyła brązowe medale w sztafecie 4 × 100 metrów (która biegła w składzie: Ann Packer, Dorothy Hyman, Daphne Arden i Rand) oraz w skoku w dal (za Tatjaną Szczełkanową ze Związku Radzieckiego i Elżbieta Krzesińską z Polski na mistrzostwach Europy w 1962 w Belgradzie.
Największy sukces odniosła na igrzyskach olimpijskich w 1964 w Tokio. Zdobyła tam trzy medale: zloty w skoku w dal (przed Ireną Kirszenstein (Szewińską) i Szczełkanową, srebrny w pięcioboju (rozdzielając zawodniczki radzieckie Irinę Press i Galinę Bystrową) oraz brązowy w sztafecie 4 × 100 metrów (w składzie: Janet Simpson, Rand, Arden i Hyman). Złoty medal Mary Rand był pierwszym kobiecym złotym medalem olimpijskim w historii brytyjskich występów olimpijskich w lekkoatletyce. Jednocześnie zdobywając ten medal Rand pobiła rekord świata w skoku w dal wynikiem 6,76 m, odbierając tytuł rekordzistki Tatjanie Szczełkanowej. Rekord Mary Rand przetrwał dokładnie cztery lata aż do igrzysk w Meksyku 1968, gdzie poprawiła go Rumunka Viorica Viscopoleanu.
Na pierwszych europejskich igrzyskach halowych w 1966 w Dortmundzie zdobyła srebrny medal w skoku w dal (za Szczełkanową, a przed Heide Rosendahl z RFN) i brązowy medal w biegu na 60 metrów (za Margit Nemesházi z Węgier i Galiną Mitrochiną z ZSRR) oraz zajęła 4. miejsce w skoku wzwyż. Zwyciężyła w skoku w dal (wyprzedzając inną Angielkę Sheilę Parkin i Violet Odogwu z Nigerii) oraz zajęła 8. miejsce w skoku wzwyż na Igrzyskach Imperium Brytyjskiego i Wspólnoty Brytyjskiej w 1966 w Kingston. Na mistrzostwach Europy w 1966 w Budapeszcie zajęła 4. miejsce w pięcioboju i 11. miejsce w skoku w dal.
Mary Rand zdobyła wiele tytułów mistrzyni Wielkiej Brytanii: w skoku w dal w latach 1959, 1961 i 1963–1965, w biegu na 80 metrów przez płotki w 1959 i w biegu na 100 metrów przez płotki w 1966, w skoku wzwyż w 1958 i w pięcioboju w 1959 i 1960.
Oprócz ustanowienia rekordu świata w skoku w dal Rand była także sześciokrotną rekordzistką Wielkiej Brytanii w pięcioboju do wyniku 5035 punktów, uzyskanego podczas igrzysk olimpijskich w Tokio 17 października 1964, jednokrotną w sztafecie 4 × 100 metrów z wynikiem 44,0 s (21 października 1964 w Tokio) oraz jednokrotną w biegu na 80 metrów przez płotki z czasem 10,8 s (29 września 1963 w Wołgogradzie).
Życie prywatne.
Mary Bignal trzykrotnie wychodziła za mąż. Jej pierwszym mężem był wioślarz, olimpijczyk Sidney Rand, drugim mistrz olimpijski w dziesięcioboju Bill Toomey, a trzecim John Reese. Mieszka ze swym trzecim mężem w Stanach Zjednoczonych.

</doc>
<doc id="193499" url="https://pl.wikipedia.org/wiki?curid=193499" title="LIO 1960">
LIO 1960



</doc>
<doc id="193500" url="https://pl.wikipedia.org/wiki?curid=193500" title="Kulturka">
Kulturka

Kulturka – polski zespół muzyczny powstały w 1998 w Krakowie. Założycielami grupy, był kompozytor i dziennikarz Krzysztof Filus oraz wokalistka Joanna Mendyka.
Skład został uzupełniony następującymi muzykami: Artur Malik, perkusja (również Lombard i Oddział Zamknięty), Paweł Mąciwoda, gitara basowa (obecnie gra w Scorpions), Piotr Płonka, gitara solowa (równocześnie w Sztywnym Palu Azji), Marek Krupa, saksofon (zespoły Dekiel i Siedem) oraz Maciej Rapacz na instrumentach klawiszowych.
W 2003 zespół wystąpił na festiwalu Top Trendy w Sopocie. W 2004 nagrał swoją debiutancką płytę "Nie chcę spać", która była promowana singlami: "Kraj marynarek", "Miłość nad morzem", "Piosenka dla Jurka" oraz "Telefon z kulturką".

</doc>
<doc id="193501" url="https://pl.wikipedia.org/wiki?curid=193501" title="LIO 1968">
LIO 1968



</doc>
<doc id="193511" url="https://pl.wikipedia.org/wiki?curid=193511" title="Viorica Viscopoleanu">
Viorica Viscopoleanu

Viorica Viscopoleanu z domu "Viorica Belmega" (ur. 8 sierpnia 1939 w Storożyńcu) – rumuńska lekkoatletka, uprawiająca skok w dal.
Viscopoleanu startowała trzykrotnie na letnich igrzyskach olimpijskich: w Tokio w 1964, Meksyku w 1968 i Monachium w 1972. Największy sukces odniosła podczas Igrzysk w Meksyku w 1968, gdzie nie tylko zdobyła tytuł mistrzyni olimpijskiej, ale również ustanowiła nowy rekord świata w skoku w dal. W korzystnych wysokościowych warunkach startowych uzyskała wynik 6,82 m. W 1964 była piąta, a w 1972 siódma.
W 1965 została medalistką uniwersjady.
Viscopoleanu zdobyła też tytuł wicemistrzyni Europy w Atenach w 1969 i halowej mistrzyni Europy w Wiedniu w 1970. Trzykrotnie zdobywała brązowe medale w hali podczas europejskich igrzysk halowych w Pradze w 1967 i Madrycie w 1968 oraz mistrzostw Europy w Sofii w 1971.

</doc>
<doc id="193512" url="https://pl.wikipedia.org/wiki?curid=193512" title="LIO">
LIO



</doc>
<doc id="193513" url="https://pl.wikipedia.org/wiki?curid=193513" title="LIO 1972">
LIO 1972



</doc>
<doc id="193514" url="https://pl.wikipedia.org/wiki?curid=193514" title="Hate Crew Deathroll">
Hate Crew Deathroll

Hate Crew Deathroll – czwarty album studyjny zespołu Children of Bodom wydany w 2003 roku. Jest on uważany zarówno przez twórców jak i fanów za największe osiągnięcie zespołu. 

</doc>
<doc id="193519" url="https://pl.wikipedia.org/wiki?curid=193519" title="Królestwo Boże">
Królestwo Boże

Królestwo Boże, królestwo niebieskie − pojęcie dotyczące odnowy świata przez zapowiadanego Mesjasza w teologii judaizmu i chrzescijaństwa, m.in. katolicyzmu, prawosławia, luteranizmu, ruchu zielonoświątkowego, które rozpoznają jego urzeczywistnienie w Jezusie Chrystusie i jego Kościele. Jezus nauczał o nim w przypowieściach, wyjaśniając jego tajemnicę. Następnie głoszenie to przejęli apostołowie i inni uczniowie Jezusa jako Dobrą Nowinę (Ewangelię).
W Izraelu i judaizmie.
Starożytny Izrael.
W starożytnym Izraelu, królestwo Boże było rozumiane jako absolutne panowanie Boga nad swym ludem. Okres, kiedy dwanaście pokoleń (plemion) Izraela pod wodzą Mojżesza i Jozuego wędrowało po pustyni i zdobywało ziemię Kanaan był rozumiany jako okres wyższego porządku społecznego i panowania Pana – wiek idealny, złoty. Okres sędziów, którzy przewodzili Izraelowi był kontynuacją tego złotego wieku. Ta organizacja przetrwała znacznie dłużej niż wśród otaczających ludów. Moabici i Ammonici ustanowili u siebie monarchię zaraz po osadzeniu się. Dane biblijne znalazły potwierdzenie w wykopaliskach archeologicznych. Dla zapewnienia większej stabilności i obronności Izraela, instytucja królewska została jednak wprowadzona – najpierw w formie dziedzicznej władzy sędziów, miał ją np. Gedeon i jego syn Abimelek (por. Sdz 8,22). Tak rozumiana była władza Saula. Dążenie do ustanowienia króla było postrzegane w tym czasie jako sprzeczne z bezpośrednią władzą Pana nad swym ludem (Sdz 8,22, 23; 1 Sm 8,7). Przeważyły jednak względy praktyczne. Ostatecznie monarchia w Izraelu połączyła ustrój plemienny z rozwiązaniami zapożyczonymi od sąsiadujących społeczeństw. Ustrój królewski Izraela kształtował się pod wpływem wzorców kananejskich, mezopotamskich i egipskich. Proces tworzenia się monarchii teokratycznej zakończył się za panowania Dawida i jego syna Salomona.
Król był pomazańcem, "namaszczonym Pana" / "Meshi'ah YHWH") – wybranym przez Boga. Tradycyjnie w czasie intronizacji nowego króla były śpiewane Psalmy 20, 101 oraz 110. Namaszczenie oznaczało zmianę statusu, uświęcenie i osadzenie na urzędzie. Istnienia podobnych zwyczajów namaszczania w sąsiednich narodach można domyślać się jedynie dzięki pośrednim świadectwom, mimo to jest prawdopodobne, że Izrael naśladował ówczesne zwyczaje bliskowschodnie. Jednak wydaje się, że w żadnym sąsiednim społeczeństwie poza Izraelem termin "Mashi'ah, namaszczony, Mesjasz" nie był używany w odniesieniu do króla z całym tym znaczeniem, które miał u Żydów (por. 1 Sm 24,7; 2 Sm 7,14; 2 Sm 19,20–25). Księga Lamentacji 4,20 mówi:
Jednym z głównych cech króla w wizji biblijnej było sądzenie w sposób prawy. Relacja między Bogiem i królem była opisywana jako relacja Ojciec–syn (por. 2 Sm 7,14; Ps 89[88], 27, 28; Ps 110[109],1; Ps 45[46],7).
Judaizm.
W judaizmie Królestwo Boże to świat jaki ma nastać jako królestwo samego Boga zwane również jako "„Królestwo Wszechmogącego"". Żydzi wierzą, że ich powinnością, posłannictwem jest już teraz "„doskonalenie świata poprzez Królestwo Wszechmogącego"" ("„L’takken olam b’malkut Szaddaj""). Mówienie w takim sensie o "Królestwie" zakłada, że wszelkie działania Żydów polegające na naprawianiu, doskonaleniu świata (np. etyczne postępowanie względem siebie nawzajem) dokonują się w odwołaniu do władzy Boga nad światem i Jego pomocy. Każdy wierzący, przyjmujący Boga Abrahama, Izaaka i Jakuba przyjmuje już teraz to Królestwo Boga, które ma dopiero w pełni nadejść. Żydzi nie tyle czekają na świat jaki ma nadejść co skupiają się na działaniu tu i teraz w celu naprawiania tego świata poprzez korzystanie z wolnej woli w celu zbliżania się do Boga. Takie życie zgodnie z zasadami prawa Mojżesza zapewnia Żydom udział "„w świecie jaki ma nadejść"" (olam haba), a nie-Żydom życia zgodnego z zasadami potomków Noego. Rozpoczęcie się w pełni Królestwa Bożego charakteryzują słowa Księgi Izajasza Iz 2:2, 3, lecz do tego czasu zadaniem Żydów jest nie tyle skupianie się na przyszłym czasie lecz bycie tu i teraz "„światłem dla narodów"" (Iz 42:6).
W pojęciu żydowskim czasów, gdy formowały się Ewangelie, Królestwo Boże istniało w dwóch znaczeniach: Bóg jako król swego ludu, oraz w znaczeniu czegoś co ma się objawić (por. Dn 7,18).
Chrześcijaństwo.
Chrześcijaństwo rozwinęło nauczanie judaizmu na temat królestwa Bożego i związało go z osobą i imieniem Jezusa Chrystusa. Zapowiadaną przez proroka Daniela interwencję Boga i jego Mesjasza (por. Dn 2,28.44.45), mającą unicestwić bunt grzechu i zaprowadzić królowanie Boga, chrześcijanie uznali za spełnioną w swym Mistrzu. Według wiary chrześcijańskiej, Jezus nie tylko ogłosił bliskie nadejście królestwa Bożego (por. Mt 4,17.23; Łk 4,43), lecz także je zrealizował. Uczynił to w sposób zaskakujący dla swych współczesnych, nie przez działania polityczne czy patriotyczne powstanie, lecz duchowo (por. Mk 11,10; Łk 19,11; Dz 1,6; Mk 1,34; J 18,36). Odniósł do siebie starotestamentalne tytuły „Syna Człowieczego” (Mt 8,20+) i „Sługi” (Mt 8,17; Mt 20,28; Mt 26,28) i rzeczywiście dokonał tego, co one zapowiadały: przez swe Misterium paschalne przyniósł zbawienie, wyzwalając ludzi spod władzy królestwa szatana (por. Mt 4,8; Mt 8,29; Mt 12,25. 26).
Teologia biblijna.
Stary Testament.
Idea Boga jako króla nad Izraelem pojawiła się w Biblii dopiero po osiedleniu się Żydów w Kanaanie (por. Sdz 8,23; 1 Sm 8,7). Według autorów natchnionych, panowanie Boga jest odwieczne (Wj 15,9), w całym świecie (Psalmy: 24,7–10; 11,4; 103,19; 47,3; 93,1n; 95,3nn). Bóg króluje nad wszystkimi narodami (Jr 10,7.10), lecz szczególnie nad Narodem Wybranym – Izraelem. Na mocy przymierza na Synaju naród ten jest określany jako „królestwo kapłanów i lud święty” (Wj 19,6). Bóg, jako „Wielki Król” panuje wśród swojego narodu w Jerozolimie (Ps 48,3; Jr 8,19). Jahwe Zastępów panuje nad losami całego świata (Iz 6,5), a w Izraelu szczególnie przez Prawo-Torę. Jest to więc panowanie moralne, a nie polityczne. To odróżniało rozumienie królowania Bożego przez Żydów, od wszystkich starożytnych sposobów ukazywania królewskiej władzy bóstw wśród narodów.
W okresie rozpadu królestwa Izraela temat bezpośredniego panowania Boga znów stał się ważny. Pojawiły się też przepowiednie przyszłego Pomazańca-Mesjasza w czasach ostatecznych. Po niewoli babilońskiej jest ono opiewane w psalmach (Psalmy 47 oraz 96–99; por. Iz 24,23). W czasach prześladowań za panowania Antiocha Epifanesa, apokaliptyczne proroctwa Daniela odnowiły wiarę w spełnienie obietnic wcześniejszych proroków zapowiadających zbudowanie królestwa Bożego nie ręką ludzką uczynionego, na ruinach imperiów ludzkich (Księga Daniela 2,4). Po zwycięstwie nad „Bestią”, symbolizującą ziemskie królestwa, dokona się sąd, i władza powszechna nad światem zostanie przekazana „Synowi Człowieczemu i ludowi świętych Najwyższego” (Dn 7,4.27, por. Mdr 3,8).
Nowy Testament.
Jezus.
Nauka o królestwie Bożym zajmowała centralne miejsce w misji Jezusa Chrystusa. Od samego początku swej publicznej działalności głosił on Dobrą Nowinę, Ewangelię o Królestwie (por. Mt 4,23; 9,35). Liczne cuda, uzdrowienia, cudowne nakarmienie tłumów, a nawet wskrzeszenia, o których piszą Ewangelie, były znakami potwierdzającymi nadejście królestwa. Żydzi, którzy rozumieli Pisma, po cudownym rozmnożeniu chleba chcieli obwołać Jezusa królem (por. J 6,15). Królestwo, które Jezus głosił i realizował, usuwało panowanie szatana, grzechu i śmierci (por. Mt 12,28).
Apostołowie.
Apostołowie byli tymi, których Jezus wybrał specjalnie po to, by w jego imieniu głosili i urzeczywistniali Ewangelię o królestwie (por. Mt 10,7). Rzeczywiście, po zesłaniu Ducha Świętego cała ich działalność i nauczanie koncentrowały się wokół tematu królestwa ustanowionego przez Jezusa. Filip ewangelizujący w Samarii, ściśle łączył imię Jezusa z królestwem: „nauczał o królestwie Bożym oraz o imieniu Jezusa Chrystusa (=Mesjasza)” (por. Dz 8,12).
Centralne miejsce królestwa Bożego w działalności i nauczaniu św. Pawła Apostoła ukazują Dzieje Apostolskie. Paweł w synagogach „przekonywał o królestwie Bożym” (Dz 19,8). W Efezie, podsumowując swoje głoszenie wobec zapowiedzi zbliżającej się śmierci wymienił królestwo jako treść całego jego nauczania: "Wiem teraz, że wy wszyscy, wśród których po drodze głosiłem królestwo, już mnie nie ujrzycie" (Dz 20,25; por. Dz 28,23 i 31; Dz 14,22; 1 Tes 2,12). W Liście do Galatów opisał występki, które uniemożliwią odziedziczenie królestwa Bożego: "Jest zaś rzeczą wiadomą, jakie uczynki rodzą się z ciała: nierząd, nieczystość, wyuzdanie, uprawianie bałwochwalstwa, czary, nienawiść, spór, zawiść, wzburzenie, niewłaściwa pogoń za zaszczytami, niezgoda, rozłamy, zazdrość, pijaństwo, hulanki i tym podobne. Co do nich zapowiedziałem: ci, którzy się takich rzeczy dopuszczają, królestwa Bożego nie odziedziczą" (Ga 5,19–21). W innym miejscu dodał "We czci niech będzie małżeństwo pod każdym względem i łoże małżeńskie nieskalane, gdyż rozpustników i cudzołożników osądzi Bóg" (Hbr 13, 4,5).
Stopniowe objawienie i urzeczywistnienie królestwa Bożego.
Królestwo Boże, według słów samego Jezusa, jest rzeczywistością, którą nie wszyscy pojmują. Różni się od jakiegokolwiek innego ziemskiego królestwa, jest „nie z tego świata” (J 18,6). Tajemnice królestwa są objawiane przez Ojca niebieskiego osobom o prostym, pokornym sercu, „niemowlętom” (Mk 4,11).
Rozumienie tajemnic królestwa wśród ludzi dokonywało się w trzech etapach. Najpierw, za życia Jezusa, przez przypowieści. Następnie, Chrystus po zmartwychwstaniu, jak podają Dzieje Apostolskie, „ukazywał się uczniom przez czterdzieści dni i mówił im o królestwie” (Dz 1,3). Z kolei po Zesłaniu Ducha Świętego, misję wprowadzenia uczniów w pełnię prawdy ma posłany przez Ojca, w imię Jezusa, Duch Święty (por. J 16,13; 14, 26).
Królestwo Boże zasiewane jest w sercach ludzkich, gdy głoszone jest „słowo królestwa” na wzór ziarna rzucanego w ziemię urodzajną lub nieurodzajną (por. Mt 13,3–9.18–23). Jest ono przyrównane do małego ziarnka gorczycy, które rośnie niezależnie od świadomości siewcy – głoszącego słowo Boże (por. Mk 4,26–29). Innym obrazem użytym w Ewangeliach jest zaczyn ciasta. Królestwo jest jak zaczyn dodany do mąki świata, „aby się wszystko zakwasiło” (Mt 13,33; Łk 13,20). Królestwo jest najpierw w posiadaniu „małej trzódki” (Łk 12,32), lecz z czasem staje się ogromną rzeczywistością ogarniającą wszystkie narody, przyrównaną do wielkiego drzewa (por. Mt 13,31n; Mk 4, 30–32; Łk 13,18n). Według Jezusa królestwo Boże nie jest rzeczywistością widzialną, jest czymś wewnętrznym (por. Łk 17,20). Jednak można je dostrzec. Odróżnia się dobrą pszenicę od kąkolu (Mt 13,24). Widzialnym obliczem królestwa jest Kościół, choć jednocześnie jego struktura nie jest strukturą królestwa ziemskiego. Kościół w osobie apostoła otrzymał od Chrystusa klucze, którymi może otwierać lub zamykać dostęp do królestwa niebieskiego (por. Mt 16,18). Kościół jest powołany do dawania świadectwa o królestwie w czasie pośrednim, to znaczy między wniebowstąpieniem Jezusa, a jego powtórnym przyjściem na sąd. Przy końcu tego czasu pośredniego, królestwo rozwinie się jak roślinność na wiosnę (por. Łk 21,31). Uczniowie modlą się o nadejście pełni królestwa w Modlitwie Pańskiej, wołając do Ojca „Przyjdź królestwo Twoje!” (Mt 6,10). Wraz z nadejściem pełni królestwa dokona się misterium paschalne. Będzie miała miejsce uczta eschatologiczna, podczas której zaproszeni ze wszystkich narodów „zasiądą za stołem w królestwie Bożym” z Abrahamem, ojcem wiary, patriarchami i prorokami (por. Łk 13,28-30; por Łk 14,15; Mt 22, 2-10; 25,10). Ci, którzy okażą się godni, poprzez czyny miłosierdzia względem „najmniejszych braci Jezusa”, odziedziczą królestwo (por. Mt 25,34.40). Dokona się to po zmartwychwstaniu oraz chwalebnym przemienieniu ciał zmarłych (por. 1 Kor 15,50; por. 1 Kor 6,10; Ga 5,21; Ef 5,5).
Katolicyzm.
Według określenia, jakie podaje Katechizm Kościoła Katolickiego, "Kościół jest zalążkiem i początkiem tego królestwa. Jego klucze zostały powierzone Piotrowi" (KKK 567; por. Mt 16,19). Wszyscy ludzie są powołani przez Boga by być uczestnikami królestwa. Wcześniej zaproszony był do niego Izrael, wraz z przyjściem Chrystusa zaproszenie zostało rozszerzone na wszystkie narody. Warunkiem uczestnictwa w nim jest przyjęcie słowa Jezusa (KKK 543; por. Lumen gentium, 5; Mk 4,14.26-29 i par. ewangelie synoptyczne).
Współczesna myśl posoborowa czerpie z wizji ojców Kościoła, którzy bardzo wyraźnie utożsamiali Chrystusa i Kościół jako jego ciało z królestwem Bożym. Henri de Lubac przestrzega przed odchodzeniem od wizji wyrażonej przez Augustyna z Hippony:
Jak zauważył Christoph Schönborn, w nauczaniu zarówno Augustyna z Hippony jak i Tomasza z Akwinu mowa jest o istnieniu dwóch kolejnych stanów Kościoła: "teraz i później" (łac. "nunc et tunc"), obydwa są już królestwem Bożym, z tym że "teraz" jest stanem tymczasowym, "później" zaś stanem ostatecznym królestwa.
Pojmowaniu królestwa Bożego w Kościele katolickim współcześnie poświęcił Jan Paweł II cały drugi rozdział (nn.12–20) swej encykliki Redemptoris missio (1990 r.). Papież pisał w niej, że królestwo Boże utożsamia się z osobą Chrystusa. Po zmartwychwstaniu Bóg zapoczątkował w Nim królestwo zapowiadane przez proroków, które „budowane jest stopniowo w człowieku i w świecie poprzez tajemniczą więź z Jego osobą” (n.16). Wbrew niektórym zsekularyzowanym koncepcjom królestwa Bożego – które opisują je w kategoriach «antropocentrycznych», skupiających się na ziemskich potrzebach człowieka i na budowaniu pokoju między religiami, kulturami i społeczeństwami na ziemi – nie można, według papieża, królestwa Bożego „odłączać ani od Chrystusa ani od Kościoła” (n.18).
Królestwo Boże może więc być pojmowane jako rzeczywistość już obecna, bliska, urzeczywistniająca się w Kościele, bądź też eschatologiczna, która dopiero objawi się w czasach ostatecznych.
Protestantyzm.
Dla Marcina Lutra królestwo Boże tożsame jest ze zbawczym działaniem Boga w Chrystusie, aktualizującym się poprzez moc Ducha Świętego. Królestwo Boże ma zarówno wymiar teraźniejszy, jak i przyszły. W teraźniejszości realizuje się poprzez wiarę w Słowo Boże i wyzwolenie człowieka od władzy szatana, w wieczności poprzez ostateczne pokonanie śmierci, grzechu i piekła. Luter w swym wykładzie prośby „przyjdź królestwo Twoje” podkreśla jednak teraźniejszy charakter królestwa. Odróżnia go to od późnośredniowiecznego wykładu, który akcentował wymiar eschatologiczny królestwa, powiązany z przyjściem Chrystusa na sąd, i konieczność zasłużenia na przyszłe królestwo. Sferą, w której realizuje się królestwo Boże w swym doczesnym wymiarze, jest Kościół. Luter podkreśla, że królestwo Boże jest dziełem Bożym, a nie ludzkim. Ludzie nie są twórcami królestwa, ani nie zasługują na nie, lecz to Bóg swym zbawczym działaniem czyni wybranych jego uczestnikami.
Protestancka teologia liberalna XIX i początku XX wieku uważała królestwo Boże za wielkość rozwijającą się w świecie. Utożsamiano je z postępem kulturowym dokonywującym się dzięki nauce Ewangelii. Z tego powodu nurt ten nazywano protestantyzmem kulturowym. Działanie w świecie rozumiano jako służbę Bogu, która przybliża królestwo Boże.
Krytykiem teologii liberalnej był Karl Barth. Jego zdaniem królestwo Boże jest wyłącznym i powszechnym panowaniem Boga, jego Słowa i Ducha, w całej sferze stworzenia. Panowanie to urzeczywistnia się w świecie w Jezusie Chrystusie. Sam Chrystus jest królestwem Bożym w całej jego doskonałości, w nim panowanie Boże zostaje zainaugurowane. Barth podziela w tym zakresie ujęcie Orygenesa (Chrystus jako "autobasileia"). W Chrystusie Król i królestwo, Pan i panowanie stanowią jedno. Jak stwierdza, zapisane w ewangeliach synoptycznych słowa Jezusa „przybliżyło się królestwo Boże” i zawarte w Ewangelii Jana stwierdzenie "ego eimi" – „ja jestem” – są w istocie materialnie tożsame.
Barth rozważa również związek pomiędzy Królestwem Bożym a Kościołem. Królestwo Boże nie jest tożsame z Kościołem. Panowanie Boże nie urzeczywistnia się w nim sposób doskonały, tak jak ma to miejsce w zmartwychwstaniu Chrystusa i jego ponownym przyjściu. Kościół jest społecznością grzesznych ludzi powołanych do społeczności świętych. Modli się on nieustannie o bezpośrednie, uniwersalne i ostateczne nadejście Królestwa. Niemniej, dzięki działaniu Ducha Świętego, Królestwo Boże w niedoskonały i prowizoryczny, lecz zarazem autentyczny sposób urzeczywistnia się w Kościele. Zmartwychwstały Chrystus panuje nad Kościołem jako jego niebiańska Głowa, rządząc nim i kierując przez swego Ducha. Jako Ciało Chrystusa, ziemsko-historyczna forma jego egzystencji, Kościół nie jest "alter Christus", drugim Chrystusem, ale obrazem niepowtarzalnie jednego Chrystusa (2 Kor 3,18). Urzeczywistnione w Chrystusie panowanie Boga stanowi źródło życia i wzrostu wspólnoty. Kościół stanowi obraz i podobieństwo Królestwo Bożego, i przez to jego egzystencja ma charakter prorocki, wskazując poza siebie na urzeczywistnioną w Chrystusie i oczekiwaną rzeczywistość panowania Bożego.
Związek pomiędzy królestwem Bożym a Kościołem rozważa również Eberhard Jüngel. Jego zdaniem Kościół w swej służbie wobec całego świata stanowi duchowy obraz nadchodzącego królestwa Bożego. Jüngel podkreśla także związek królestwa Bożego ze sferą polityki. Według niego Kościół przez swe zwiastowanie reprezentuje wezwanie Ewangelii w stosunku do państwa, by przez swe prawodawstwo stało się ono świeckim obrazem nadchodzącego królestwa.
Świadkowie Jehowy.
Świadkowie Jehowy wierzą, że Królestwo Boże to realny rząd, który jest jedyną nadzieją dla ludzkości i usunie przyczyny ludzkich cierpień; z tego też powodu unikają wszelkiego angażowania się w doczesne sprawy polityczno-samorządowe narodów i społeczności lokalnych – chociaż biorą udział w pracach społecznych. Jest to rząd, znajdujący się już w Niebie (od roku 1914), złożony z Jezusa (króla) oraz 144 000 wybranych pomazańców (tzw. "pierwsze owce", których liczba nie jest do dziś wypełniona), namaszczonych duchem chrześcijan, który zapanuje nad Ziemią po Armagedonie. Wierzą, że już niedługo zostaną zniszczone wszystkie rządy i religie, a Jehowa Bóg zaprowadzi nowy system, w którym zapanuje sprawiedliwość i pokój, położy kres wojnom, chorobom, klęskom głodu, a nawet śmierci. Pozostali zbawieni ludzie będą żyć w raju na przemienionej ziemi, na podobieństwo Adama i Ewy. Jezus Chrystus będzie królował nad ziemią przez 1000 lat – przez ten okres ludzkość będzie doprowadzona do doskonałości, nastąpi zmartwychwstanie osób, które na to zasługują oraz zostanie unicestwiony Szatan – po czym Jezus odda władzę swemu Ojcu, Jehowie, który będzie królował wiecznie, a jego poddani będą w doskonałości żyli wiecznie na ziemi.
Islam.
Termin „królestwo Boga” jako taki nie pojawia się w Koranie. W nowoczesnym języku arabskim słowo "królestwo" brzmi "mamlaka" (المملكة), w Koranie pojawia się słowo o tym samym korzeniu "mul'kan" (مُّلْكًا), rozumiane jako Niebiosa, np. w 4:54 "Lub czy zazdroszczą oni rodzajowi ludzkiemu za to co Allah dał mu jako swoją zdobycz? Lecz My daliśmy już ludowi Abrahama Księgę Mądrości i ustanowiliśmy nad nimi wielkie królestwo". Także w 6:75: "Przeto ukazaliśmy Abrahamowi królestwo nieba i ziemi.".

</doc>
<doc id="193521" url="https://pl.wikipedia.org/wiki?curid=193521" title="Teresa Sukniewicz">
Teresa Sukniewicz



</doc>
<doc id="193522" url="https://pl.wikipedia.org/wiki?curid=193522" title="Traktat Oregoński">
Traktat Oregoński



</doc>
<doc id="193523" url="https://pl.wikipedia.org/wiki?curid=193523" title="LIO 1932">
LIO 1932



</doc>
<doc id="193524" url="https://pl.wikipedia.org/wiki?curid=193524" title="Sol (waluta)">
Sol (waluta)

Sol (hiszp. "Sol") jest od roku 1991 jednostką monetarną Peru, dzieli się na 100 centymów (centimos). Obecnie w obiegu jest siedem monet, bitych przeważnie z mosiądzu albo ze stopu miedzioniklowego. Na awersie wszystkie peruwiańskie monety mają herb państwowy, a na rewersie znak nominału (wartość), który jest przedstawiany nie tylko cyframi arabskimi, ale również alfabetem Braille’a. Na monetach 2 i 5 soli znajdują się dodatkowo rysunki kolibra i kondora z Nazca. Monety te są bite w mennicy w stolicy kraju – Limie.
Przed reformą walutową w 1991 roku jednostką pieniężną był inti (dzielący się na 100 centymów), który w 1985 roku został wprowadzony w miejsce sola (dzielącego się na 100 centavos). Pierwsze pieniądze papierowe w Peru wprowadzono w roku 1879, a podział dziesiętny monety w roku 1858.
Od momentu wprowadzenia do 15 grudnia 2015 waluta nazywana była „nowym solem” ("nuevo sol").
Banknoty.
W roku 1991 wprowadzono do obiegu banknoty o nominałach: 10, 20, 50 oraz 100 soli. W 1995 roku wprowadzono banknot o nominale 200 soli. Ze względów na bezpieczeństwo są drukowane w różnych miejscach i na różnym papierze dla każdego nominału, np.: w Rzymie drukowany jest banknot 20-solowy, a w Wielkiej Brytanii banknot 10-solowy. Wszystkie banknoty peruwiańskie mają atrakcyjną szatę graficzną z wizerunkami np.: samolotu bojowego, budowli historycznych, postaci.

</doc>
<doc id="193531" url="https://pl.wikipedia.org/wiki?curid=193531" title="Tyge Ottesen Brahe">
Tyge Ottesen Brahe



</doc>
<doc id="193532" url="https://pl.wikipedia.org/wiki?curid=193532" title="Brahe">
Brahe



</doc>
<doc id="193533" url="https://pl.wikipedia.org/wiki?curid=193533" title="System heliocentryczny">
System heliocentryczny



</doc>
<doc id="193535" url="https://pl.wikipedia.org/wiki?curid=193535" title="Hełm (heraldyka)">
Hełm (heraldyka)

Hełm, właściwie hełm heraldyczny – jeden z elementów herbu szlacheckiego, umieszczany nad tarczą herbową. Przedstawiany jako jeden z typów hełmów rycerskich lub będący jego stylizacją. W zależności od stulecia, hełm na herbie miał stylizowaną formę hełmu rzeczywistego, charakterystyczną dla aktualnych czasów.
Historia.
Hełm pojawił w heraldyce, w związku z rozpowszechnieniem się turniejów rycerskiej w XIII wieku. Klejnot umieszczany na herbie był bowiem głównym znakiem rozpoznawczym w czasie turnieju. Hełm ma realne uzasadnienie w heraldyce tylko w przypadku, jeśli znajduje się na nim klejnot.
Hełm swój początek zaczyna zaraz po tarczy herbowej. Umieszczany jest nad nią, na jednym z górnych rogów tarczy pochylonej, lub nad górną krawędzią pionowej. Taka kompozycja miała prawdopodobnie obrazować syntetyczną sylwetkę atakującego rycerza.
Hełm, podobnie jak i inne elementy uzbrojenia rycerskiego, zmieniał swą formę: w herbach więc XIII i XIV-wiecznych występują hełmy garnkowe i kubłowe – zakrywające całą głowę rycerza, z wąską, poziomą wizurą. W XV w. pojawił się hełm turniejowy – dziobowy, tzw. żabi pysk. W następnym zaś stuleciu hełm prętowy, zwany często również turniejowym. Ta ostatnia forma hełmu jest najpopularniejsza w późnej heraldyce polskiej.
Hełm pozostawał w określonym stosunku proporcjonalnym w stosunku do tarczy herbowej, najczęściej miał 2/3 wysokości tarczy, niekiedy jego wysokość wraz z klejnotem równała się wysokości tarczy. Te proporcje stanowią jedne z cech narodowych reguł heraldycznych. Heraldyka niemiecka stosowała najczęściej duże hełmy z klejnotami, zaś we Francji, Hiszpanii i Portugalii stosowano najczęściej hełmy dużo mniejsze od tarczy. Hełmy umieszczane ponad koroną rangową były również przedstawiane mniejsze, zwłaszcza przy umieszczeniu kilku obok siebie (w herbach złożonych). Przedstawiany najczęściej w barwie srebrnej, mógł być ustawiony en face, w 3/4, bądź profilem; umieszczany (osadzony) zawsze na górnej krawędzi tarczy lub którymś z górnych rogów – gdy tarcza była pochylona, czyli w tzw. ukłonie heraldycznym. Ponieważ w późnej heraldyce zachodniej hełm zaczął funkcjonować (przynajmniej w traktatach teoretycznych) jako oznaka godności, jego forma, kolor, położenie względem tarczy, czy liczba prętów w hełmie prętowym (5 lub 7), miały przekazywać informacje o randze właściciela. Zazwyczaj hełm przedstawiony frontalnie, otwarty oznaczał wyższą godność, zwrócony w prawo niższą, zamknięty, zwykle oznaczał świeżej daty szlachectwo a zwrócony w lewo – bastarda. W przypadku umieszczania kilku hełmów nad tarczą, lub przedstawiania herbów zwróconych ku sobie, w tzw. kurtuazyjnym ukłonie zasada oznaczenia godności przestawała obowiązywać. W heraldyce polskiej z hełmem nie wiązano podobnych znaczeń i najczęściej przedstawiano go w formie hełmu prętowego. Hełm turniejowy – dziobowy stosowano najczęściej w herbach mieszczańskich.
W heraldyce polskiej, podobnie jak szeroko pojętej niemieckiej, hełm stanowił długo ważny i niepomijalny element herbu szlacheckiego. Dopiero w XVII w. częstsze stają się przedstawienia samej tarczy z koroną i klejnotem, popularne już wcześniej w Wielkiej Brytanii, Francji czy heraldyce iberyjskiej. Sporadycznie spotyka się hełmy z klejnotami (bez tarczy) jako jedyne identyfikatory herbu. Najczęściej zdarzało się to w XIV w., w okresie takiego rozwoju klejnotów herbowych, że pozwalały one identyfikację herbu nawet bez wizerunku tarczy. Najczęściej hełmy z klejnotami prezentowane były na zwornikach gotyckich sal reprezentacyjnych i na pieczęciach. W Polsce znane są m.in. z "Sali hetmańskiej" kamienicy przy Rynku Głównym 17 w Krakowie. Spotykane były stosunkowo często też w heraldyce niemieckiej. Rzadko zdarzały się takie skrótowe przedstawienia herbów także później, i w XIX i XX w.
W Polsce hełmy z reguły stanowiły element herbu rodowego – szlacheckiego i mieszczańskiego. Rzadziej wieńczono nimi herb królewski, a już zupełnie sporadycznie spotyka się je w herbach miast, co jest częste np. w Anglii.

</doc>
<doc id="193536" url="https://pl.wikipedia.org/wiki?curid=193536" title="Metical">
Metical

Metical – oficjalna waluta Mozambiku, wprowadzona w 1976 roku, w zastępstwie portugalskich escudo. Jeden metical dzieli się na 100 centavo.
Nazwa "metical" pochodzi od arabskiego słowa ciężar. W obiegu jest sześć monet: największa o wartości 20 meticali, a najmniejsza o wartości 50 centavo. Wszystkie monety wykonane są z miedzioniklu lub z aluminium. Główną mennicą jest mennica w Lizbonie (Portugalia). Wzornictwo na wszystkich monetach jest podobne, nawiązuje do gospodarki, kultury i historii kraju. Na awersie wszystkich monet znajduje się godło Mozambiku, na rewersie umieszczone zostały wizerunki symbolizujące np: statek i dźwig portowy na monecie z nominałem 2,5 meticala; traktor na 5 meticalach; studentka pochylona nad książkami na monecie 1 meticala. Monety te są tanie oraz łatwo dostępne, lecz istnieją również cenniejsze, wybite dla upamiętnienia niecodziennych, szczególnych wydarzeń (monety okolicznościowe), na przykład: wizyta papieża Jana Pawła II w 1988 roku, piłkarskie mistrzostwa świata lub 10. rocznica uzyskania niepodległości.
Mozambickie banknoty są projektowane i drukowane w Wielkiej Brytanii (drukarnia De La Rue), mają nominały: 100, 500, 1000, 5000 oraz 10000 meticali, wzornictwo na nich nie różni się od wzornictwa monet. W latach 1976 - 1980 używano metica i centimo, z biegiem czasu przekształcono je w meticale i centavo. Na awersie banknotów znajduje się godło państwowe i portrety przywódców, a na rewersie:

</doc>
<doc id="193537" url="https://pl.wikipedia.org/wiki?curid=193537" title="Grecka mitologia">
Grecka mitologia



</doc>
<doc id="193540" url="https://pl.wikipedia.org/wiki?curid=193540" title="Godło Mozambiku">
Godło Mozambiku

Godło państwowe Mozambiku jest wzorowane na godle Związku Radzieckiego. To skrzyżowany nad otwartą książką karabinek Kałasznikowa z motyką, otoczony wieńcem z kukurydzy:

</doc>
<doc id="193541" url="https://pl.wikipedia.org/wiki?curid=193541" title="Duszek">
Duszek

Duszek − w terminologii LARP-ów osoba pełniąca funkcję sędziego, osoby kontrolującej przebieg rozgrywki i moderatora.
Duszki odgrywają podobną rolę co mistrz gry w tradycyjnych systemach Role Playing. Są oni najczęściej wybierani z grona osób, mających doświadczenie w uczestnictwie w danym LARP-ie. W wielu tego typu imprezach osoby te mają element odróżniający ich od reszty graczy, np. ubiór. Osoby te mają najczęściej prawo przerwać grę oraz upomnieć gracza nieprzestrzegającego reguł (łącznie z drobnymi karami), jednak poważne decyzje, np. o wykluczeniu gracza z zabawy podejmują organizatorzy.

</doc>
<doc id="193544" url="https://pl.wikipedia.org/wiki?curid=193544" title="Rębowo (powiat gostyński)">
Rębowo (powiat gostyński)

Rębowo – wieś w Polsce położona w województwie wielkopolskim, w powiecie gostyńskim, w gminie Piaski.
Historia.
Nazwa wioski typu służebnego. W pobliżu dzisiejszego Rębowa znaleźć można jeszcze ślady grodziska z okresu wczesnośredniowiecznego. W okresie pierwszych Piastów gród rębowski spełniał funkcję komory celnej i czuwał nad szlakiem handlowym Wrocław -Pyzdry i Kalisz - Pyzdry. Z biegiem lat u podnóża grodu powstała osada służebna zasiedlona przez rębaczy książęcych - stąd nazwa wsi.
Pierwszą wzmianka źródłowa o Rębowie pochodzi z roku 1292, kiedy to osada dostała się w ręce biskupa poznańskiego drogą zastawu. W 1564 roku posiadało Rębowo 2 łany sołeckie i 14 łanów kmiecich. Istniał już wtedy przy wsi mały folwark, w którym pracowało 2 zagrodników, 3 komorników i 2 rzemieślników. Wieś duchowna, własność biskupstwa poznańskiego, pod koniec XVI wieku leżała w powiecie kościańskim województwa poznańskiego. W 1765 roku notowano we wsi 4 chłopów-okupników, którzy nabyli ziemie na własność.
W okresie Wielkiego Księstwa Poznańskiego (1815-1848) miejscowość wzmiankowana jako "Rembowo" należała do wsi większych w ówczesnym pruskim powiecie Kröben (krobskim) w rejencji poznańskiej. Rembowo należało do okręgu ekonomii Krobia tego powiatu i stanowiło część majątku Chumiętki, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 146 mieszkańców, którzy zamieszkiwali 22 dymy (domostwa).
Uwłaszczenie wsi nastąpiło w 1880 roku na skutek rozparcelowania folwarku. Wieś chłopska powiększyła się wtedy znacznie, gdyż notowano w niej 35 domów chłopskich i około 240 mieszkańców.
W latach 1975–1998 miejscowość położona była w województwie leszczyńskim.
Obecnie Rębowo jest wsią sołecką liczącą 270 mieszkańców i 43 gospodarstw chłopskich, dysponuje 352 hektarami ziemi. We wsi znajduje się świetlica wiejska mieszcząca się w budynku zbudowanym prawdopodobnie w 1913 roku jako jednoklasowa szkoła wiejska. W wiosce zachowały się jeszcze biskupiańskie stroje ludowe. Istnieje także zespół ludowy "Biskupianie", który kultywuje stare tradycje, tańce, stroje, śpiewy oraz grę na dudach.
Zobacz też: Rębowo, Rębowola

</doc>
<doc id="193545" url="https://pl.wikipedia.org/wiki?curid=193545" title="Alexander Vinokourov">
Alexander Vinokourov



</doc>
<doc id="193546" url="https://pl.wikipedia.org/wiki?curid=193546" title="Edmund Borawski">
Edmund Borawski

Edmund Borawski (ur. 17 kwietnia 1946 w Świdrach Podleśnych) – polski polityk i przedsiębiorca, poseł na Sejm IV, V i VII kadencji.
Życiorys.
Ukończył w 1972 studia na Wydziale Technologii Mleczarstwa i Żywności Akademii Rolniczo-Technicznej w Olsztynie, uzyskując tytuł inżyniera technologii żywności. Obejmował funkcje wiceprezesa spółdzielni mleczarskiej w Sanoku oraz prezesa spółdzielni w Krośnie. Od 1982 pełni funkcję prezesa jednej z największych w Polsce spółdzielni mleczarskich „Mlekpol” w Grajewie (produkującej m.in. mleko „Łaciate”, posiadającej certyfikaty Unii Europejskiej).
Był członkiem Zjednoczonego Stronnictwa Ludowego, następnie przystąpił do Polskiego Stronnictwa Ludowego.
W wyborach parlamentarnych w 2001 został wybrany na posła z listy PSL w okręgu białostockim, cztery lata później w kolejnych wyborach ponownie uzyskał mandat z list PSL. W wyborach w 2007 bez powodzenia ubiegał się o reelekcję. W wyborach do Parlamentu Europejskiego w 2009 także nie uzyskał mandatu. Do Sejmu powrócił w 2011 w wyniku kolejnych wyborów krajowych. Bezskutecznie kandydował w eurowyborach w 2014. W 2015 nie wystartował w kolejnych wyborach parlamentarnych.

</doc>
<doc id="193548" url="https://pl.wikipedia.org/wiki?curid=193548" title="Terabajt">
Terabajt

Terabajt (skrót TB), tebibajt (skrót TiB) – jednostki używane w informatyce między innymi do określania rozmiaru największych pamięci masowych, zasobów plików i baz danych. Przedrostek tera pochodzi od greckiego słowa "téras" oznaczającego potwora; przedrostek "tebi" został utworzony sztucznie (zob. przedrostek dwójkowy).
Formalnie, terabajt oznacza bilion (1012) bajtów, natomiast tebibajt to 240 ≈ 1,1 bajtów, zatem tebibajt jest jednostką nieznacznie większą od terabajta. Ze względów historycznych tebibajt jest jednostką używaną znacznie rzadziej, natomiast terabajt bywa rozumiany zarówno jako wielkość odpowiadająca formalnej definicji terabajta, jak i tebibajta.
Zgodnie ze standardem IEC 60027-2 w systemie przedrostków dwójkowych (binarnych) obowiązują zależności:
 1 TiB = 1024 GiB = 1024 · 1024 MiB = 1024 · 1024 · 1024 kiB = 1024 · 1024 · 1024 · 1024 B
Powyższe przeliczenia znajdują zastosowania w określaniu rozmiaru plików i pojemności nośników danych. Natomiast w systemie przedrostków dziesiętnych SI jest następująco:
 1 TB = 1000 GB = 1000 · 1000 MB = 1000 · 1000 · 1000 kB = 1000 · 1000 · 1000 · 1000 B
jednak w praktyce nowy standard (zaproponowany w roku 1998) jest rzadko przestrzegany i zarówno w opracowaniach pisemnych, jak i w mowie potocznej, przedrostki dziesiętne są nadal używane w zastępstwie binarnych. Brak jednoznaczności oznaczeń jest od dawna (tzn. od czasów poprzedzających ustanowienie standardu IEC 60027-2) wykorzystywany przez producentów pamięci masowych. Twarde dyski o pojemności 1 terabajta istotnie posiadają pojemność około 10004 bajtów, podczas gdy większość nabywców, nieznających ustandaryzowanej definicji terabajta i gigabajta, spodziewa się pojemności 1024 GiB, zamiast faktycznej 931 GiB = 0,91 TiB, co w rezultacie jest pojemnością aż o 9% mniejszą od spodziewanej.

</doc>
<doc id="193554" url="https://pl.wikipedia.org/wiki?curid=193554" title="Roman Sikorski">
Roman Sikorski

Roman Sikorski (ur. 11 lipca 1920 w Mszczonowie, zm. 12 września 1983 w Warszawie) – polski matematyk, profesor Uniwersytetu Warszawskiego i Instytutu Matematycznego PAN, członek rzeczywisty PAN, autor prac z logiki matematycznej, algebr Boole’a, topologii, funkcji rzeczywistych, analizy funkcjonalnej (teoria wyznacznikowa dla pewnego typu operatorów liniowych ograniczonych na przestrzeniach Banacha), oryginalne ujęcie teorii dystrybucji.
Życiorys.
Studia rozpoczął w czasie II wojny światowej, był żołnierzem Armii Krajowej, aresztowany, ukrywał się. Kształcił się na tajnych kompletach, kończąc studia na Uniwersytecie Warszawskim w 1947, ale już od 1945 prowadził zajęcia dla studentów. W 1948 przebywał 8 miesięcy na stypendium w Zurychu, gdzie napisał pracę doktorską, w której udowodnił twierdzenie, nazwane później "twierdzeniem Loomisa-Sikorskiego" o reprezentowalności formula_1-algebr Boole'a. 
Razem z Heleną Rasiową udowodnił twierdzenie, nazywane dziś lematem Rasiowej–Sikorskiego. Lemat ten posłużył im do konstrukcji nowego dowodu twierdzenia Gödla. Wspólnie z Rasiową napisał też monografię "The Mathematics of metamathematics" ("Matematyka metamatematyki", 1963). Ponadto jest autorem monografii "Boolean Algebras" ("Algebry Boole’a", 1960), napisał również podręczniki: "Funkcje rzeczywiste" (t I i II 1958-1959), "Rachunek różniczkowy i całkowy. Funkcje wielu zmiennych" (1967) i "Wstęp do geometrii różniczkowej" (1972).
W 1967 roku uogólnił pojęcie rozmaitości różniczkowej do przestrzeni różniczkowej. Rozpowszechniał to pojęcie w swoim podręczniku. Po jego śmierci tę teorię rozwijali matematycy warszawscy (Zbigniew Żekanowski, Adam Kowalczyk, Wiesław Sasin) i krakowscy (Jacek Gruszczak, Piotr Multarzyński), stosując ją do problemu osobliwości w ogólnej teorii względności Einsteina. 
Był promotorem 8 doktoratów, w tym: Adama Buraczewskiego, Karola Krzyżewskiego, Marcina Kuczmy, Tadeusza Leżańskiego, Tadeusza Traczyka, Antoniego Wiwegera i Wacława Zawadowskiego. 
W latach 1965-1977 był prezesem Polskiego Towarzystwa Matematycznego. 
Otrzymał wiele nagród i odznaczeń, w tym Krzyż Komandorski Orderu Odrodzenia Polski. W 1962 został członkiem korespondentem, a w 1972 członkiem rzeczywistym PAN.
Pochowany na Cmentarzu Powązkowskim (kwatera 44-1-24).

</doc>
<doc id="193556" url="https://pl.wikipedia.org/wiki?curid=193556" title="Moyez G. Vassanji">
Moyez G. Vassanji

Moyez G. Vassanji (ur. 1950 w Nairobi) – pisarz kanadyjski pochodzenia kenijskiego.
Uczęszczał na uniwersytet w Nairobi, gdzie otrzymał stypendium na studia w Massachusetts Institute of Technology. Następnie otrzymał doktorat z fizyki na Uniwersytecie Pensylwanii. Wyemigrował do Kanady w 1978, gdzie pracował w laboratorium atomowym Chalk River w Ontario. W 1980 przeniósł się do Toronto, gdzie rozpoczął swoją karierę pisarską. Mieszka tam do dziś z żoną i dwoma synami.

</doc>
<doc id="193557" url="https://pl.wikipedia.org/wiki?curid=193557" title="Folie a deux">
Folie a deux



</doc>
<doc id="193558" url="https://pl.wikipedia.org/wiki?curid=193558" title="M.G. Vassanji">
M.G. Vassanji



</doc>
<doc id="193561" url="https://pl.wikipedia.org/wiki?curid=193561" title="Gajim">
Gajim

Gajim – wieloplatformowy klient XMPP/Jabbera napisany w Pythonie z wykorzystaniem biblioteki GTK+. Nazwa Gajim jest akronimem rekurencyjnym od nazwy "Gajim is a jabber instant messenger".
Gajim działa pod Linuksem, BSD i Windows. Jest wolnym oprogramowaniem wydanym na licencji GPL.
Założenia.
Celem twórców Gajima jest stworzenie w pełni funkcjonalnego i łatwego w użyciu klienta XMPP w oparciu o bibliotekę GTK+. Gajim nie wymaga GNOME do uruchomienia, ale doskonale pracuje w tym środowisku.
Najważniejsze możliwości programu.
Gajim jest dostępny w 26 wersjach językowych: angielskiej, baskijskiej, białoruskiej, brazylijskiej, brytyjskiej, bułgarskiej, chińskiej, chorwackiej, czeskiej, esperanto, francuskiej, galicyjskiej, hiszpańskiej, litewskiej, niemieckiej, norweskiej (Bokmål), polskiej, rosyjskiej, serbskiej, słowackiej, szwedzkiej i włoskiej.
Możliwości protokołu.
Ponieważ Jabber pozwala na użycie bramek do innych usług, tak zwanych transportów, używając Gajima można połączyć się z użytkownikami Tlenu, Gadu-Gadu, AIM czy ICQ. Możliwa jest też obsługa kanałów RSS i ATOM oraz wysyłanie wiadomości SMS na telefony komórkowe. Więcej informacji dostępnych jest pod hasłem Jabber.

</doc>
<doc id="193562" url="https://pl.wikipedia.org/wiki?curid=193562" title="Islandczycy">
Islandczycy

Islandczycy () – naród skandynawski zamieszkujący wyspę Islandię pochodzenia nordycko-celtyckiego. Liczy około 425 tys. ludności. Posługuje się językiem islandzkim.

</doc>
<doc id="193565" url="https://pl.wikipedia.org/wiki?curid=193565" title="Przegląd technik zdobniczych">
Przegląd technik zdobniczych

Techniki zdobnicze sprowadzają się w zasadzie do dwu rodzajów:
Stosowane są też techniki mieszane..
Szczegółowy opis technik znajduje się na wskazanych odnośnikami stronach.

</doc>
<doc id="193567" url="https://pl.wikipedia.org/wiki?curid=193567" title="The Death of the West">
The Death of the West

The Death of the West to szósty studyjny album grupy Sol Invictus, wydany w 1994 roku (zob. 1994 w muzyce).
Oryginalnie miał to być minialbum (EP), zbierający parę nowych utworów. Tony Wakeford dodał do tego jednak jeszcze dwa nagrane na nowo utwory z płyty Lex Talionis i jeden dotychczas niepublikowany kawałek live ("Sheath &amp; Knife"), nagrał na nowo piosenkę Death in June, napisaną przez Douglasa P. - "Death of the West" i tak z minialbumu powstała płyta długogrająca.

</doc>
<doc id="193569" url="https://pl.wikipedia.org/wiki?curid=193569" title="Trieste (album)">
Trieste (album)

Trieste to zapis koncertu zespołu Sol Invictus, jaki odbył się 28 listopada 1999 roku (zob. 1999 w muzyce) we włoskim mieście Triest.&lt;br&gt;
Tony'ego Wakeforda na koncercie wspomagali Matt Howden i Sally Doherty. Płyta wydana w 2000 roku w oficynie Tursa.

</doc>
<doc id="193570" url="https://pl.wikipedia.org/wiki?curid=193570" title="In the Rain">
In the Rain

In the Rain to siódmy już studyjny album grupy Sol Invictus, wydany w 1995 roku (zob. 1995 w muzyce).
Jest on bardziej stonowany, wyciszony niż poprzednie krążki zespołu, sam tytuł wskazuje na towarzyszący nagraniom melancholijny klimat. Tony Wakeford wprowadził też do swoich nagrań więcej orkiestrowych aranżacji (obie wersje "Europa in the Rain"), zapewne pod wpływem doświadczeń ze swojej innej, bardziej klasycznie-orkiestrowo zorientowanej grupy - L'Orchestre Noir.
Oprócz Wakeforda na płycie zagrali też Karl Blake i Eric Roger.

</doc>
<doc id="193571" url="https://pl.wikipedia.org/wiki?curid=193571" title="The Blade (album)">
The Blade (album)

The Blade, ósmy studyjny album grupy Sol Invictus, został wydany w 1997 roku (zob. 1997 w muzyce).&lt;br&gt;
Po bardzo osobistej i melancholijnej płycie In the Rain, "mózg" grupy, Tony Wakeford powrócił do mizantropistycznej i nihilistycznej tematyki, opisując własną wizję upadku współczesnego świata.&lt;br&gt;
The Blade to pierwsza płyta zespołu, na której zagrali Matt Howden i Sally Doherty, późniejsi stali współpracownicy Wakeforda. 

</doc>
<doc id="193572" url="https://pl.wikipedia.org/wiki?curid=193572" title="Real brazylijski">
Real brazylijski

Real brazylijski (l.mn. "reais") – jednostka monetarna Brazylii. Wewnętrznie oznaczana jest jako R$. 1 real dzieli się na 100 centavos.
Historia.
Real był walutą używaną przez pierwszych osadników portugalskich przybyłych do "Nowego Świata". Pierwsze oficjalne obiegowe reale zostały wypuszczone w roku 1654 przez Holendrów podczas okupacji północnej części Brazylii. Oficjalną brazylijską walutą stał się real w roku 1690 i był nią do roku 1942, kiedy został zastąpiony przez cruzeiro (wymiana w stosunku 1 cruzeiro = 1000 reais).
Ponownie real wprowadzony został 1 lipca 1994 roku w trakcie prezydentury Itamara Franco. Był częścią planu stabilizacyjnego, zastępując cruzeiro real (wymiana w stosunku 1 real = 2750 cruzeiros reais).
W obiegu.
Monety.
Monety mają nominały 1, 5, 10, 25 i 50 centavo i 1 real. Wszystkie nowe monety są bite z nierdzewnej stali i mają podobne wzornictwo: na awersie wizerunki symbolizujące swobody polityczne Brazylii, a na rewersie nominał monety. Główna mennica mieści się w Rio de Janeiro.
Monety o nominale 1 reala w serii obowiązującej do 1998 r. były produkowane tylko w 1994 r. Były często podrabiane, więc 23 grudnia 2003 r. Bank Centralny Brazylii podjął decyzję o demonetyzacji tych monet. Nadal można płacić monetami o niższych nominałach.

</doc>
<doc id="193573" url="https://pl.wikipedia.org/wiki?curid=193573" title="Above Us the Sun">
Above Us the Sun

Above Us the Sun to specjalne wydawnictwo artysty Tony'ego Wakeforda, składające się z minialbumu (EP) i książki. Płyta zawiera 3 premierowe utwory, książka natomiast – wywiady z muzykiem i wszystkie dotychczas napisane teksty artysty do utworów solowych i grupy Sol Invictus.
Zestaw limitowany, wydany w 1994 roku. Utwory z płyty zostały w 1999 roku wydane ponownie na minialbumie grupy Sol Invictus, zbierającym różne nagrania ze składanek – All Things Strange and Rare.

</doc>
<doc id="193574" url="https://pl.wikipedia.org/wiki?curid=193574" title="Godło Brazylii">
Godło Brazylii

Godło Brazylii - jeden z symboli narodowych Brazylii. Zostało zaprojektowane w 19 listopada 1889 roku. Aktualna wersja powstała 11 maja 1992 roku.

</doc>
<doc id="193575" url="https://pl.wikipedia.org/wiki?curid=193575" title="Robby Ginepri">
Robby Ginepri

Robby Ginepri, Robert Louis Ginepri (ur. 7 października 1982 w Fort Lauderdale) – amerykański tenisista, reprezentant w Pucharze Davisa, olimpijczyk z Pekinu (2008).
Jego ojciec ma na imię Rene i jest z pochodzenia Luksemburczykiem. Matka nazywa się Nancy. Poza tym ma starszą siostrę, Janni. Mieszka obecnie w Kennesaw.
Kariera tenisowa.
Grając jeszcze jako junior Ginepri w roku 2000 uzyskał finał US Open. W decydującym meczu przegrał z Andym Roddickiem.
Jako zawodowy tenisista występował w latach 2001–2015.
Początkowo grał w głównie w turniejach kategorii ATP Challenger Tour. W turniejach rangi ATP World Tour pierwszy finał Ginepri rozegrał w połowie 2003 roku w Newport, na nawierzchni trawiastej. W pojedynku finałowym pokonał Jürgena Melzera. W tym samym roku doszedł ponadto do finału debla w Indianapolis, partnerując Diego Ayali. Spotkanie finałowe przegrali z duetem Mario Ančić–Andy Ram. W 2005 roku Ginepri wygrał swój drugi zawodowy turniej w singlu, w Indianapolis, eliminując po drodze m.in. będącego wówczas na 3. miejscu w rankingu Andy'ego Roddicka; w finale pokonał Taylora Denta. We wrześniu tegoż sezonu awansował do półfinału wielkoszlemowego US Open, pokonując wcześniej m.in. Guillermo Corię; przegrał z Andre Agassim. W 2009 roku Ginepri ponownie zatriumfował w Indianapolis, po pokonaniu w meczu o tytuł Sama Querreya.
W lutym 2004 roku Amerykanin zadebiutował w reprezentacji USA, podczas Pucharu Davisa w I rundzie grupy światowej przeciwko Austrii. Swoje oba singlowe pojedynki zakończył zwycięsko, wygrywając najpierw z Jürgenem Melzerem, a potem ze Stefanem Koubkiem.
W 2008 roku zagrał na igrzyskach olimpijskich w Pekinie. Wystąpił w rywalizacji singlowej, z której odpadł w 1 rundzie wyeliminowany przez Novaka Đokovicia.
W rankingu gry pojedynczej Ginepri najwyżej był na 15. miejscu (26 grudnia 2005), a w klasyfikacji gry podwójnej na 134. pozycji (12 stycznia 2004).

</doc>
<doc id="193576" url="https://pl.wikipedia.org/wiki?curid=193576" title="Attachment Unit Interface">
Attachment Unit Interface

AUI (ang. "Attachment Unit Interface") - wymienna końcówka urządzenia interfejsu mająca 15 pinów do podłączenia kabla w Ethernecie. Interfejs jest zgodny z medium wtyczki wymiennej urządzenia (Medium Attachment Unit). Port AUI zgodny jest ze standardem IEEE (IEEE 802.3) Ethernetu i MAC. Firma Apple Computer zmodyfikowała standard w swoich komputerach do AAUI w 1990 roku.

</doc>
<doc id="193578" url="https://pl.wikipedia.org/wiki?curid=193578" title="Chima jeogori">
Chima jeogori

Chima jeogori – tradycyjne koreańskie ubranie kobiece, składające się z górnej części zwanej jeogori oraz spódnicy chima. Męska wersja tego ubioru składa się z chima i baji - workowatych spodni. Ubranie to jest jedną z form hanboka, tradycyjnego, koreańskiego stroju.

</doc>
<doc id="193582" url="https://pl.wikipedia.org/wiki?curid=193582" title="Hoe (potrawa)">
Hoe (potrawa)

Hoe ( 회; 膾/鱠; IPA: /hø/ lub /hwe/) – koreańskie danie głównie przyrządzane z cienko pokrojonej, surowej ryby, podawane razem z wieloma dodatkami lub innymi surowymi owocami morza. Zazwyczaj je się tę rybę maczając ją w pikantnym sosie "gochujang" i zawijając w liście sałaty lub sezamu. Występuje w wielu odmianach. Hoe uważane jest za odpowiednik japońskiego sashimi.
Odmiany.
Odmiany tego dania można podzielić na surowe " hoe" (회) i blanszowane "sukhoe" (숙회).
Surowe.
"Hoe" (회), danie z surowej ryby lub mięsa, można podzielić na "saengseon-hoe" (생선회) – filetowaną surową rybę i "yukhoe" (육회) – cienko pokrojone surowe mięso. "Saengseon-hoe" może być przyrządzane ze świeżej ryby ("hwareo-hoe" (활어회)) lub przy użyciu starszej ryby ("seoneo-hoe" (선어회)). "Mulhoe" (물회) to zupa z surowych ryb podawana na zimno.
Blanszowane.
"Sukhoe" (숙회) to blanszowane danie rybne, owoce morza, mięso lub warzywa. "Ganghoe" (강회) to danie ze zrolowanych i związanych pasków blanszowanych warzyw, takich jak "oenanthe javanica" lub czosnek.

</doc>
<doc id="193583" url="https://pl.wikipedia.org/wiki?curid=193583" title="Kamelia">
Kamelia

Zobacz też:

</doc>
<doc id="193584" url="https://pl.wikipedia.org/wiki?curid=193584" title="Sucre (waluta)">
Sucre (waluta)

Sucre – waluta Ekwadoru w latach 1872-2000.
W 1872 wprowadzono w Ekwadorze dziesiętny system walutowy. Oficjalną walutą państwową został sucre, który dzielił się na 100 centavo. Nazwa monety pochodzi od bohatera narodowego Ekwadoru - generała Antonio José de Sucre. Podstawowym wzorem na monetach był portret generała i godło państwowe. W 1995 weszły do obiegu pierwsze monety bimetaliczne, czyli składające się z dwóch metali, ze środkiem z pokrytej brązem stali i pierścieniem ze stali powleczonej niklem, o nominałach 100 i 500 sucre. Główną mennicą, w której wybijano po raz ostatni sucre, była Mennica Królewska w Wielkiej Brytanii, przedtem wybijano je również w USA i w Peru, a w XIX wieku też w Ekwadorze. Pierwsze pieniądze papierowe wprowadzono w Ekwadorze w 1928. Przed wycofaniem sucre z obiegu najwyższy nominał miał 50 000 sucre.
W styczniu 2000 prezydent Jamil Mahuad zapowiedział - z powodu kryzysu gospodarki - częściowe wprowadzenie dolara amerykańskiego jako waluty dla dużych transakcji. Sucre miał pozostać jedynie w handlu detalicznym, jednak później został wycofany z obiegu całkowicie.
Obecnie nazwę SUCRE nosi waluta regionalna używana przez kraje ALBA.

</doc>
<doc id="193585" url="https://pl.wikipedia.org/wiki?curid=193585" title="Grażyna Rabsztyn">
Grażyna Rabsztyn

Grażyna Józefa Rabsztyn (ur. 20 września 1952 we Wrocławiu) – polska lekkoatletka, uprawiająca biegi płotkarskie. Dwukrotna halowa mistrzyni Europy (1975, 1976) w biegu na 60 m ppł, trzykrotna mistrzyni Uniwersjady (1973, 1975, 1977) i mistrzyni Europy juniorów (1970) w biegu na 100 m ppł, trzykrotna olimpijka (1972, 1976, 1980), rekordzistka świata w biegu na 100 m ppł i biegu na 60 m ppł, wielokrotna mistrzyni Polski.
Kariera sportowa.
Była zawodniczką Burzy Wrocław (1967–1972) i Gwardii Warszawa, a jej trenerami byli Roman Guderski, Tadeusz Szczepański i Sławomir Nowak.
Igrzyska olimpijskie.
Trzykrotnie startowała na igrzyskach olimpijskich, za każdym razem występując w finale biegu na 100 m ppł. W 1972 zajęła 8. miejsce, z wynikiem 13,44, w 1976 – 5 m. miejsce, z wynikiem 12,96, w 1980 – 5. miejsce z wynikiem 12,74. Na tych ostatnich igrzyskach wystąpiła także w sztafecie 4 x 100 m, zajmując 7. miejsce, z wynikiem 43,59 (razem z Zofią Bielczyk, Lucyną Langer i Elżbietą Stachurską).
Mistrzostwa Europy.
Dwukrotnie wystąpiła na mistrzostwach Europy seniorów. W 1974 zajęła 8. miejsce w biegu na 100 m ppł, z wynikiem 13,53. Na mistrzostwach w 1978 zakwalifikowała się do finału biegu na 100 m ppł, w którym zderzyła się na przedostatnim płotku z Rosjanką Niną Morguliną i spowodowała jej upadek (sama dobiegła zaś do mety na 7. pozycji). W konsekwencji została zdyskwalifikowana i nie dopuszczona do powtórzonego finału. Na tych samych zawodach w sztafecie 4 × 100 m zajęła 5. miejsce, z wynikiem 43,83 (z Zofią Bielczyk, Jolantą Stalmach i Ireną Szewińską).
Halowe mistrzostwa Europy.
Dziesięciokrotnie wystąpiła na halowych mistrzostwach Europy, zdobywając dwa złote (1975, z czasem 8,04, 1976, z czasem 7,96 (rekord Polski) – brązowy medal w tym biegu zdobyła Bożena Nowakowska, a piąta była Teresa Nowak) i cztery srebrne medale (1974, z czasem 8,08 identycznym, jak czas zwyciężczyni Annerose Fiedler, 1978, z czasem 8,07 – piąta w tym biegu była Zofia Bielczyk, 1979, z czasem 8,00 – zwycięstwo w tym biegu odniosła Danuta Perka i 1980 w biegu na 60 m ppł, z czasem 7,89 – zwycięstwo w tym biegu odniosła Zofia Bielczyk) oraz brązowy medal w biegu na 50 m ppł w 1972, z czasem 7,05 (srebrny medal w tym biegu wywalczyła Teresa Sukniewicz, natomiast sama G. Rabsztyn poprawiła w trzecim biegu eliminacyjnym rekord świata, wynikiem 7,05, który jednak w czwartym biegu eliminacyjnym poprawiła wynikiem 6,87 Annelie Ehrhardt). Ponadto w 1971 i 1973 odpadła w półfinale biegu na 60 m ppł, w 1982 zajęła 5. miejsce w finale biegu na 60 m ppł, a w 1979 i 1980 startowała także w biegu na 60 m, odpadając jednak w obu tych startach odpadła w półfinale.
Uniwersjady.
Trzykrotnie wygrywała bieg na 100 m ppł na Uniwersjadzie – w 1973, z wynikiem 13,2, w 1975, z wynikiem 13.14 (drugie miejsce w tym biegu zajęła Bożena Nowakowska), w 1977, z wynikiem 12,86.
Puchar Europy.
Reprezentowała Polskę w Pucharze Europy w 1973 (w zawodach półfinałowych zajęła 1. miejsce w biegu na 100 m ppł, z wynikiem 13,27, ale reprezentacja Polski nie awansowała do finału), 1975 (1. miejsce w zawodach półfinałowych w biegu na 100 m ppł z rekordem Polski 12,82, 2. miejsce w tej samej konkurencji w finale A, z wynikiem 12,85), 1977 (tylko w zawodach półfinałowych, gdzie wygrała bieg na 100 m ppł, z wynikiem 13,46, w finale A pobiegła Bożena Nowakowska) i 1979 (w półfinale: 1 m. miejsce w biegu na 100 m ppł, z wynikiem 12,76 i 2. miejsce w sztafecie 4 x 100 m, z wynikiem 44,21, w finale A: 2 m. miejsce w biegu na 100 m ppł, z wynikiem 12,85 i 6. miejsce w sztafecie 4 x 100 m, z wynikiem 43,73.
Puchar Świata.
Dwukrotnie wystąpiła w zawodach Pucharu Świata, w reprezentacji Europy. W 1977 zwyciężyła w biegu na 100 m ppł, z czasem 12,70, w 1979 zwyciężyła w tej samej konkurencji z wynikiem 12,67.
Mistrzostwa Europy juniorów.
Na Europejskich Igrzyskach Juniorów w Lekkoatletyce w 1968 zajęła 6. miejsce w biegu na 60 m ppł, z czasem 11,6. W 1970 została mistrzynią Europy juniorek na 100 m ppł, z czasem 14,06. 
Mistrzostwa Polski.
Na mistrzostwach Polski seniorów zdobyła 10 złotych, trzy srebrne i jeden brązowy medal, w tym: złoty medal w biegu na 100 m w 1978, sześć złotych medali w biegu na 100 m ppł (1973, 1975, 1976, 1978, 1979, 1980), trzy złote medale w sztafecie 4 x 100 m (1973, 1978, 1979), dwa srebrne medale w biegu na 100 m ppł (1974, 1982), srebrny medal w pięcioboju (1971), brązowy medal w biegu na 100 m ppł (1972).
Na halowych mistrzostwach Polski zdobyła siedem złotych medali w biegu na 60 m ppł (1973, 1974, 1975, 1976, 1978, 1979, 1980), srebrny medal w tej samej konkurencji w 1982 oraz dwa srebrne medale w biegu na 60 m (1979, 1980).
Rekordy świata i Polski.
Rekordy świata.
10 czerwca 1978 ustanowiła rekord świata w biegu na 100 m ppł, uzyskując wynik 12,48 (poprzedni rekord należał od 8 września 1972 do Annelie Ehrhardt i wynosił 12,59). 18 czerwca 1979 wyrównała ten rekord, a 13 czerwca 1980 poprawiła go, uzyskując wynik 12,36 (rezultat ten wyrównała 13 sierpnia 1986 Bułgarka Jordanka Donkowa, który następnie poprawiła cztery dni później wynikiem 12,35).
11 marca 1972 w biegu eliminacyjnym halowych mistrzostw Europy poprawiła wynikiem 7,05 rekord świata w biegu na 50 m ppł, który wynosił 7,09 i został ustanowiony tego samego dnia w pierwszym biegu eliminacyjnym HME przez Teresę Sukniewicz, jednak rekord ten straciła tego samego dnia na rzecz Annelie Ehrhardt, która w kolejnym biegu eliminacyjnym uzyskała rezultat 6,87.
10 lutego 1974 wyrównała wynikiem 7,9 rekord świata w biegu na 60 m ppł (ustanowiony 25 lutego 1973 przez Valerię Bufanu). Na tym samym dystansie kolejne dwa rekordy świata ustanowiła najpierw 7 lutego 1979, wynikiem 7,86 (w finale halowych mistrzostw Polski – poprzedni rekord należał od 9 marca 1974 do Annelie Ehrhardt i wynosił 7,90), następnie 16 lutego 1980 (również w finale mistrzostw Polski), wynikiem 7,84 (poprawiła go 1 marca 1980 Zofia Bielczyk, uzyskując wynik 7,77).
Rekordy Polski.
Rekord Polski na 100 m ppł mierzony pomiarem ręcznym, wynoszący 12,7 i należący od 20 września 1970 do Teresy Sukniewicz wyrównała czterokrotnie (pierwszy raz 28 czerwca 1972). Rekord Polski mierzony pomiarem elektronicznym poprawiała wynikiem 12,84 w dniu 12 czerwca 1975, bijąc rekord należący do Teresy Nowak i wynoszący od 7 września 1974 – 12,91. Następnie rekord ten poprawiała 12 lipca 1975 (12,82), 22 czerwca 1976 (12,69), 2 czerwca 1978 (12,61) oraz bijąc równocześnie rekord świata (12,48 – 10 czerwca 1978 i 18 czerwca 1978, 12,36 – 13 czerwca 1980 – jest to wciąż (2018) rekord Polski). Ten ostatni wynik pozostał także jej rekordem życiowym na tym dystansie.
Rekord Polski na 60 m ppł mierzony pomiarem elektronicznym poprawiała kolejno 7 lutego 1976 (7,99 w finale halowych mistrzostw Polski), 21 lutego 1976 (7,96 – w finale halowych mistrzostw Europy), 14 marca 1978 (7,95) i bijąc równocześnie rekord świata – 7 lutego 1979 (7,86 w finale halowych mistrzostw Polski) oraz 16 lutego 1980 (7,84 w finale halowych mistrzostw Polski). Ten ostatni wynik pozostał jej rekordem życiowym i jest wciąż (2018) drugim w historii wynikiem w polskiej lekkoatletyce.
Miejsca na światowych listach rocznych.
W latach 1971–1982 była dziesięciokrotnie klasyfikowana w 1. dziesiątce najlepszych płotkarek na listach światowych, w tym w 1976, 1977, 1978, 1979, 1980 na miejscu pierwszym (1971 – 9 m. z wynikiem 13,2, 1972 – 7 m. z wynikiem 12,95, 1973 – 2 m. z wynikiem 12,92, 1975 – 2 m. z wynikiem 12,82, 1976 – 1 m. z wynikiem 12,69, 1977 – 1 m. z wynikiem 12,70, 1978 – 1 m. z wynikiem 12,48, 1979 – 1 m. z wynikiem 12,48, 1980 – 1 m. z wynikiem 12,36, 1982 – 10 m. z wynikiem 12,93).
Wyróżnienia.
W latach 1978, 1979 i 1980 zwyciężała w rankingu Złotych Kolców. Dwukrotnie znalazła się w pierwszej dziesiątce Plebiscytu Przeglądu Sportowego na najlepszego sportowca roku – w 1978 na miejscu siódmym, w 1979 na miejscu dziewiątym. W 1996 otrzymała tytuł Honorowego Obywatela Miasta Koła. Postanowieniem prezydenta RP Bronisława Komorowskiego z 30 czerwca 2015 została odznaczona Krzyżem Kawalerskim Orderu Odrodzenia Polski "za wybitne zasługi w działalności na rzecz polskiego ruchu olimpijskiego".
W 2017 została nagrodzona medalem Kalos Kagathos.
Życie prywatne.
Ukończyła studia magisterskie na Wydziale Ekonomii Produkcji Szkoły Głównej Planowania i Statystyki w Warszawie (1978) oraz studia trenerskie w Akademii Wychowania Fizycznego Poznaniu (1981). Jej córką jest płotkarka Kaja Tokarska, siostrą lekkoatletka Elżbieta Rabsztyn.

</doc>
<doc id="193586" url="https://pl.wikipedia.org/wiki?curid=193586" title="LIO 1976">
LIO 1976



</doc>
<doc id="193587" url="https://pl.wikipedia.org/wiki?curid=193587" title="LIO 1980">
LIO 1980



</doc>
<doc id="193588" url="https://pl.wikipedia.org/wiki?curid=193588" title="Bazyli (Doroszkiewicz)">
Bazyli (Doroszkiewicz)

Bazyli, imię świeckie Włodzimierz Doroszkiewicz (ur. 15 marca 1914 w Cisach, zm. 11 lutego 1998 w Warszawie) – piąty metropolita warszawski i całej Polski, zwierzchnik Polskiego Autokefalicznego Kościoła Prawosławnego od 1970 do śmierci w 1998.
W 1938 przyjął święcenia kapłańskie. Do 1960 prowadził pracę duszpasterską w różnych parafiach na Białostocczyźnie oraz Grodzieńszczyźnie. W grudniu 1959 złożył wieczyste śluby zakonne, przyjmując imię Bazyli. W roku następnym został wyświęcony na biskupa bielskiego, wikariusza diecezji warszawsko-bielskiej, którym pozostawał przez rok. Następnie od 1962 do 1970 był biskupem wrocławskim i szczecińskim. Jako ordynariusz tejże diecezji przyczynił się do organizacji kilkudziesięciu nowych parafii tworzonych na potrzeby przesiedlonych w Akcji „Wisła”. W 1970 objął urząd metropolity warszawskiego i całej Polski. 
W okresie pełnienia przez niego zwierzchnictwa w PAKP doszło do znacznego ożywienia kontaktów z innymi lokalnymi Kościołami prawosławnymi, jak również do otwarcia czterech monasterów i powołania dwóch nowych diecezji oraz Prawosławnego Ordynariatu Wojska Polskiego.
Życiorys.
Edukacja i kapłaństwo.
Urodził się w niewielkiej wsi Cisy, podlegającej parafii Podwyższenia Krzyża Pańskiego w Narwi, w ówczesnym powiecie hajnowskim, w rodzinie chłopskiej Aleksego i Marii Doroszkiewiczów jako jedno z sześciorga dzieci.
W latach 1927–1936 uczył się w seminarium duchownym w Wilnie, w którym uzyskał również maturę. Po ukończeniu seminarium starał się o przyjęcie na studia w Studium Teologii Prawosławnej Uniwersytetu Warszawskiego. Jego kandydatura została odrzucona z powodu zadeklarowania przez niego w ankiecie narodowości białoruskiej. Udał się wówczas do Grodna, gdzie biskup Antoni (Marcenko) skierował go do pracy w parafii prawosławnej w Świsłoczy w charakterze psalmisty. 6 września 1937, jako mężczyzna żonaty, przyjął z rąk biskupa Sawy (Sowietowa) święcenia diakońskie. Ten sam duchowny zarekomendował go na studia w Studium Teologii Prawosławnej w Warszawie, dzięki czemu tym razem Włodzimierz Doroszkiewicz został przyjęty.
17 kwietnia 1938 przyjął święcenia kapłańskie. Duszpasterską posługę prowadził w Łyskowie, Gronostajewicach, Świsłoczy, Michałowie (w latach 1940–1943 jako wikariusz i do 1946 jako proboszcz) i Gródku (Białostocczyzna).
W czasie II wojny światowej był represjonowany zarówno przez władze radzieckie, jak i niemieckie (złożono na niego donos na Gestapo). Po zakończeniu działań wojennych pozytywnie odnosił się do zaprowadzonego w Polsce ustroju socjalistycznego.
W ostatniej z wymienionych miejscowości pracował od 1946 do 1960, kierując pracami nad wzniesieniem parafialnej cerkwi. Między 1957 a 1960 łączył posługę duszpasterską z pracą wykładowcy prawosławnego seminarium duchownego w Warszawie.
Z żoną Margarytą miał córki Iraidę i Mirosławę oraz syna Jerzego. W 1959 zdecydował się jednak na rozstanie z małżonką i złożenie ślubów zakonnych. Według jego własnych wspomnień motywem dla tej decyzji była, oprócz powołania mniszego, trudna sytuacja materialna rodziny.
Biskup.
30 grudnia 1959 ks. Włodzimierz Doroszkiewicz złożył w monasterze św. Onufrego w Jabłecznej wieczyste śluby mnisze i przyjął imię Bazyli. 11 stycznia 1960 nadano mu godność archimandryty. 25 marca 1960 w soborze św. Marii Magdaleny w Warszawie przyjął chirotonię biskupią i został mianowany wikariuszem diecezji warszawsko-bielskiej z tytułem biskupa bielskiego.
5 maja 1961 biskup Bazyli został przeniesiony na katedrę wrocławsko-szczecińską. W nowej diecezji znacząco przyczynił się do powstania jej soboru katedralnego, soboru Narodzenia Przenajświętszej Bogurodzicy, urządzonego w dawnym kościele. W 1962, na podstawie pracy poświęconej rzymskokatolickiej mariologii pierwszej połowy XX wieku, otrzymał dyplom magistra teologii, kończąc tym samym studia rozpoczęte przed II wojną światową.
W tym samym roku, po wyborze na metropolitę warszawskiego i całej Polski arcybiskupa Tymoteusza, biskup Bazyli zaprotestował przeciw tej decyzji soboru biskupów, jako podjętej wbrew zapisom statutu Kościoła (według niego bowiem zwierzchnika powinien wybierać sobór lokalny).
W 1962 w notatce Urzędu ds. Wyznań biskup Bazyli został opisany jako człowiek „ograniczony”, o niewielkim doświadczeniu politycznym, związany z „najbardziej dewocyjnymi” kręgami Kościoła. Już cztery lata wcześniej duchowny został pozyskany do współpracy z SB w Białymstoku.
W diecezji wrocławsko-szczecińskiej biskup Bazyli organizował życie cerkiewne wśród ludności, która została przesiedlona na zachodnie ziemie Polski wskutek Akcji „Wisła” oraz repatriacji z Kresów Wschodnich. Stworzył 42 nowe parafie. Kierował również do Urzędu ds. Wyznań pisma, w których podkreślał problemy z obsadą personalną parafii diecezji, niskim poziomem wykształcenia duchownych oraz sugerował zorganizowanie we Wrocławiu dwuletnich kursów przygotowujących do święceń kapłańskich, jak i dalszych studiów teologicznych w Chrześcijańskiej Akademii Teologicznej. Sugerował, iż kursy mogłyby przygotować do pracy w diecezji duchownych posługujących (odprawiających) w języku polskim, co miało przynieść korzyści i Kościołowi, i państwu. Biskup był zwolennikiem polonizacji swojej diecezji i niechętnie odnosił się do Ukraińców zamieszkujących na jej terenie. Uważał bowiem, że w ich społeczności może odrodzić się nacjonalizm ukraiński, który doprowadzi następnie do wewnętrznych konfliktów w Kościele, uniemożliwiając jego normalne funkcjonowanie.
Biskup Bazyli (Doroszkiewicz) działał na rzecz stworzenia prawosławnej diecezji obejmującej obszar Podkarpacia, co miało stanowić zaplecze dla akcji misyjnej wśród grekokatolików – Ukraińców i Łemków. W latach 60. XX wieku skierował do Urzędu ds. Wyznań kilka pism, w których sugerował powołanie diecezji krakowsko-rzeszowskiej lub sanocko-przemyskiej, na czele której miałby stanąć, po złożeniu ślubów zakonnych, ks. Aleksander Dubec.
Metropolita warszawski i całej Polski.
Po śmierci metropolity warszawskiego i całej Polski Stefana, został 24 stycznia 1970 wybrany na jego następcę. Władze państwowe poparły kandydaturę biskupa Bazylego na nowego zwierzchnika Polskiego Autokefalicznego Kościoła Prawosławnego z uwagi na treść składanych przez niego wcześniej memoriałów z propozycjami przekształceń w Kościele oraz nowej polityki narodowościowej PAKP. Urząd ds. Wyznań uznał również, iż na korzyść Bazylego przemawiał jego niechętny stosunek do katolickiego episkopatu Polski przy równoczesnym poparciu dla ruchu ekumenicznego, jak również zrozumienie dla zmian zachodzących na świecie. Stwierdzono wreszcie, że Bazyli zarówno w działalności wewnętrznej, jak i zagranicznej był rzecznikiem polskiej i socjalistycznej racji stanu.
Intronizacja nowego zwierzchnika Kościoła odbyła się 1 marca 1970 w soborze św. Marii Magdaleny w Warszawie pod przewodnictwem patriarchy gruzińskiego Efrema II, z udziałem delegacji Patriarchatów Konstantynopolitańskiego, Moskiewskiego, Rumuńskiego, Serbskiego, Bułgarskiego i Gruzińskiego, jak również Kościołów Czechosłowacji i Grecji. Jego wybór na metropolitę warszawskiego i całej Polski Antoni Mironowicz uważa za kluczowe wydarzenie w procesie odzyskiwania stabilności przez PAKP po II wojnie światowej. 
12 października 1970 metropolita założył we Wrocławiu polskojęzyczną parafię Świętych Cyryla i Metodego, ówcześnie jedyną taką placówkę duszpasterską w Polsce. Był bowiem przekonany, iż tylko polonizacja duszpasterstwa w diecezji uniemożliwi rozwój konfliktów narodowościowych na jej terenie, jak również zatrzyma odchodzenie wiernych do Kościoła katolickiego.
W roku wyboru metropolity Bazylego zostały, z jego udziałem, sfinalizowane prace nad nowym statutem wewnętrznym PAKP oraz statutem parafialnym. W tym samym roku sobór biskupów, pod kierunkiem metropolity, zreorganizował również prowadzone przez Kościół szkoły, w tym seminarium duchowne w Warszawie. Powołany został również nowy organ prasowy PAKP – oprócz rosyjskojęzycznego "Cerkownogo wiestnika" rozpoczęto wydawanie w języku polskim "Wiadomości Polskiego Autokefalicznego Kościoła Prawosławnego". 
W latach 1971–1972 metropolita korespondował z prymasem Polski Stefanem Wyszyńskim w sprawie konfliktów prawosławno-katolickich o przynależność obiektów sakralnych w Polanach, Komańczy i Rokosowie. Kontynuował również starania o stworzenie diecezji, a przynajmniej dwóch dekanatów, na Podkarpaciu.
W 1971 został zarejestrowany jako tajny współpracownik o pseudonimie Włodzimierz. Jego współpraca miała w założeniach SB polegać na infiltrowaniu Kościoła i „środowisk nacjonalistycznych” w jego obrębie oraz za granicą, jak również na działaniu przeciwko Kościołowi rzymskokatolickiemu. „Włodzimierza” uważano za jednego z najcenniejszych tajnych współpracowników spośród prawosławnego duchowieństwa.
Jako zwierzchnik PAKP Bazyli (Doroszkiewicz) przyczynił się do reaktywacji monasteru Zwiastowania w Supraślu oraz założenia klasztorów w Wojnowie, Białymstoku–Dojlidach i Ujkowicach oraz do wzniesienia ponad 100 cerkwi i kaplic na terenie całego kraju. Ponadto w czasie sprawowania przez niego urzędu metropolity warszawskiego i całej Polski zostały erygowane dwie nowe diecezje: przemysko-nowosądecka (po wieloletnich staraniach metropolity powstała ostatecznie w 1983) i lubelsko-chełmska (w 1989). W 1994 swoją działalność rozpoczął funkcjonujący na prawach diecezji Prawosławny Ordynariat Wojska Polskiego. Metropolita Bazyli przyjął również w jurysdykcję PAKP autonomiczny Portugalski Kościół Prawosławny oraz dwie parafie na terytorium Włoch.
W 1994 przeprowadził kanonizację ks. Maksyma Sandowycza (znanego odtąd jako św. Maksym Gorlicki), co było pierwszym takim wydarzeniem w Kościele.
Rozwinął szeroką współpracę z innymi prawosławnymi Kościołami lokalnymi. W czasie sprawowania urzędu odwiedził Patriarchat Konstantynopolitański, Rosyjski Kościół Prawosławny, Grecki Kościół Prawosławny, Bułgarski Kościół Prawosławny, Rumuński Kościół Prawosławny, Kościół Prawosławny Czechosłowacji, Kościół Prawosławny w Ameryce oraz autonomiczny Fiński Kościół Prawosławny. Był również uczestnikiem ruchu ekumenicznego: brał udział w pracach Chrześcijańskiej Konferencji Pokojowej i był wiceprezesem Polskiej Rady Ekumenicznej. Metropolita rozwinął działalność charytatywną i społeczną PAKP. W 1991 zainicjował powstanie przy parafii św. Michała Archanioła Policealnego Studium Ikonograficznego, zaś w 1996 – Studium Psalmistów i Dyrygentów Cerkiewnych w Hajnówce. Przyczynił się również do stworzenia nowych organizacji zrzeszających świeckich wiernych Kościoła, w tym Bractwa Młodzieży Prawosławnej. 
Zmarł w Warszawie wskutek wylewu; w ostatnim miesiącu życia, gdy przebywał w szpitalu, nie był w stanie wypełniać obowiązków metropolity. Uroczystości pogrzebowe miały miejsce 13 lutego 1998 w soborze w Warszawie, w obecności przedstawicieli Patriarchatu Konstantynopolitańskiego (metropolita Paryża Jeremiasz) i Patriarchatu Moskiewskiego (metropolita wołokołamski Pitirim (Nieczajew)), przedstawicieli władz państwowych i innych Kościołów chrześcijańskich działających w Polsce. Został pochowany na cmentarzu prawosławnym na Woli. Antoni Mironowicz wysoko ocenia okres zwierzchnictwa metropolity Bazylego w PAKP, podkreślając wszechstronny rozwój Kościoła w tym czasie. Zaznacza przy tym, że wpływ na ten proces miały również przemiany polityczne zachodzące w Polsce. W ocenie Piotra Gerenta okres kierowania Kościołem przez Bazylego (Doroszkiewicza) należy ocenić za ważny i niełatwy, w którym podjęto szereg istotnych dla jego rozwoju inicjatyw.

</doc>
<doc id="193591" url="https://pl.wikipedia.org/wiki?curid=193591" title="LIO 1996">
LIO 1996



</doc>
<doc id="193592" url="https://pl.wikipedia.org/wiki?curid=193592" title="LIO 1896">
LIO 1896



</doc>
<doc id="193593" url="https://pl.wikipedia.org/wiki?curid=193593" title="Bieg na 100 m ppł">
Bieg na 100 m ppł



</doc>
<doc id="193594" url="https://pl.wikipedia.org/wiki?curid=193594" title="Bieg na 110 m ppł">
Bieg na 110 m ppł



</doc>
<doc id="193595" url="https://pl.wikipedia.org/wiki?curid=193595" title="Xiang Liu">
Xiang Liu



</doc>
<doc id="193597" url="https://pl.wikipedia.org/wiki?curid=193597" title="Mistrzostwa Świata w Lekkoatletyce 2005">
Mistrzostwa Świata w Lekkoatletyce 2005

10. Mistrzostwa Świata w Lekkoatletyce – zawody sportowe, które odbywały się w dniach 6-14 sierpnia na Stadionie Olimpijskim w Helsinkach. W zawodach lekkoatletycznych startowało ogółem 1891 zawodników (840 kobiet i 1051 mężczyzn) ze 196 krajów. Walczyli oni o medale w 47 konkurencjach, w tym po raz pierwszy w historii w biegu na 3000 metrów z przeszkodami kobiet.
W tym samym miejscu rozgrywane były pierwsze w historii mistrzostwa świata w lekkoatletyce w 1983. Zawody miały się początkowo odbyć w Londynie, ale organizatorzy nie mogli zapewnić na czas odpowiedniego stadionu, tracąc tym samym szansę na organizację mistrzostw. Pozostałymi kandydatami do organizacji mistrzostw były następujące miasta: Berlin (Niemcy), Bruksela (Belgia), Budapeszt (Węgry), Moskwa (Rosja) i Rzym (Włochy).
Zawody w Helsinkach rozgrywane były w dość trudnych warunkach: było dość chłodno (temperatura spadała nawet poniżej 15 °C), często padał deszcz i wiał dość silny, zmienny wiatr. Czwartego dnia organizatorzy zmuszeni byli przerwać zawody z powodu ulewnego deszczu, a część konkurencji przeniesionych zostało na kolejne dni,
Mimo trudnych warunków uzyskano wiele bardzo dobrych wyników. Poprawiono m.in. trzy rekordy świata (Olimpiada Iwanowa w chodzie na 20 km, Jelena Isinbajewa w skoku o tyczce i Osleidys Menéndez w rzucie oszczepem) oraz pięć rekordów mistrzostw świata. Oprócz rekordzistów mistrzostwa miały też innych bohaterów: po dwa złote medale w konkurencjach indywidualnych zdobyli Justin Gatlin (100 m i 200 m), Rashid Ramzi (800 i 1500 m) oraz Tirunesh Dibaba (5000 m i 10 000 m). Po dwa złote medale przypadły też niektórym mistrzom biegających później w „złotych”” sztafetach: Ladji Doucouré, Jeremy Wariner i Julia Pieczonkina. Byli też wielcy przegrani, jak płotkarka Joanna Hayes, która przewróciła się na przedostatnim płotku czy skoczek wzwyż Stefan Holm, który zajął dalsze miejsce.
Polacy zdobyli dwa medale (oba srebrne): Monika Pyrek w skoku o tyczce i Szymon Ziółkowski w rzucie młotem. Ogółem Polacy zajmowali 12 razy miejsca w czołowych ósemkach.

</doc>
<doc id="193598" url="https://pl.wikipedia.org/wiki?curid=193598" title="Tadeusz Pilat">
Tadeusz Pilat

Tadeusz Zygmunt Pilat (ur. 8 września 1844 w Gumniskach, zm. 9 stycznia 1923 we Lwowie) – prawnik polski, specjalista prawa administracyjnego, profesor i rektor Uniwersytetu Lwowskiego, poseł na galicyjski Sejm Krajowy, członek Akademii Umiejętności w Krakowie (późniejszej Polskiej Akademii Umiejętności).
Życiorys.
Był synem Stanisława (pisarza, pedagoga, autora pamiętników) i Rudolfiny z Gnatkowskich, bratem Romana (historyka literatury, profesora Uniwersytetu Lwowskiego) i Władysława (ekonomisty i socjologa, również profesora Uniwersytetu Lwowskiego).
Uczęszczał do gimnazjum we Lwowie (do 1862). W latach 1862-1867 studiował prawo na Uniwersytecie Lwowskim. W 1867 obronił doktorat praw na podstawie pracy "Zdania ze wszystkich umiejętności prawniczych i politycznych". 
Po studiach podjął pracę w administracji Namiestnictwa we Lwowie (do 1872). W 1869 habilitował się (praca pt. "Ueber den Begriff des wirtschaftlichen Werthes") i został docentem w Katedrze Ekonomii Społecznej Uniwersytetu Lwowskiego. Habilitację uzyskał również z prawa administracyjnego (1870) i – po studiach uzupełniających w Pruskim Biurze Statystycznym w Berlinie – ze statystyki (1871). 
W 1872 mianowany profesorem nadzwyczajnym Uniwersytetu Lwowskiego, objął Katedrę Statystyki i Nauki Administracji; profesorem zwyczajnym został w 1878. Pełnił funkcję dziekana Wydziału Prawa i Administracji (czterokrotnie, 1880/1881, 1884/1885, 1889/1890, 1900/1901), rektora (1886/1887), prorektora (1887/1888). Od 1909 był profesorem honorowym. 30 listopada 1908 otrzymał austriackie szlachectwo II stopnia (tytuł „Ritter”, dosł. podniesiony do stanu rycerskiego).
W latach 1876–1914 zasiadał w Sejmie Krajowym. Kierował przez kilkadziesiąt lat (1874-1920) Biurem Statystycznym Wydziału Krajowego we Lwowie, a w latach 1901-1920 był zastępcą marszałka Wydziału Krajowego. W 1888 został powołany na członka korespondenta krakowskiej Akademii Umiejętności (od 1918 PAU). Był członkiem korespondentem Centralnej Komisji Statystycznej w Wiedniu (od 1876), członkiem czynnym Towarzystwa Naukowego we Lwowie (od 1920).
Członek i działacz Galicyjskiego Towarzystwa Gospodarskiego, członek jego Komitetu (24 czerwca 1874 – 15 czerwca 1892, 18 czerwca 1903 – 20 czerwca 1914), jego wiceprezes (15 czerwca 1892 – 18 czerwca 1903). Był działaczem Polskiego Towarzystwa Gimnastycznego „Sokół” na przełomie XIX/XX wieku sprawując funkcje prezesa Okręgu II oraz gniazda w Tarnowie.
Zajmował się prawem administracyjnym, historią administracji, statystyką. Przygotowywał projekty reform administracyjnych, m.in. dotyczące prawa przynależności do gminy, działania służby sanitarnej, prawa wyborczego. Analizując przyczyny zahamowania rozwoju produkcji rolnej w Galicji wskazał na niekorzystne warunki transportu kolejowego oraz wysokie taryfy przewozowe. Redagował dzieło zbiorowe "Wiadomości statystyczne o stosunkach krajowych" (1876, 11 tomów). Jego studentami byli m.in. Maurycy Jaroszyński i Stanisław Starzyński.
Został odznaczony m.in. Orderem Korony Żelaznej III klasy, krzyżem komandorskim Orderu Franciszka Józefa oraz Medalem Jubileuszowym Pamiątkowym dla Cywilnych Funkcjonariuszów Państwowych.
Został pochowany na Cmentarzu Łyczakowskim we Lwowie. Był ojcem Stanisława (chemika, profesora Politechniki Lwowskiej, zamordowanego przez hitlerowców w grupie uczonych lwowskich w 1941).
Publikacje.
Ogłosił m.in.:

</doc>
<doc id="193599" url="https://pl.wikipedia.org/wiki?curid=193599" title="Kościół Wniebowzięcia Najświętszej Maryi Panny w Bytomiu">
Kościół Wniebowzięcia Najświętszej Maryi Panny w Bytomiu

Kościół pw. Wniebowzięcia Najświętszej Marii Panny w Bytomiu – murowany kościół rzymskokatolicki z około 1231 roku w Bytomiu, wpisany do rejestru zabytków nieruchomych województwa śląskiego.
Historia.
Kościół w obecnej lokalizacji został założony przez księcia wrocławskiego Henryka Brodatego w 1231 roku. 
Od lat sześćdziesiątych XVI wieku do 1632 kościołem władali protestanci. Pożar w 1675 roku strawił prawie doszczętnie wyposażenie świątyni.
Większe przebudowy miały miejsce w latach 1851–1857 (w wystroju pojawiły się wtedy elementy neogotyckie, została też podwyższona wieża kościoła), w 1935–1938 oraz remont 1957–1967. 
22 października 2006 obchodzono 775 rocznicę konsekracji kościoła i erygowania parafii. Uroczystą mszę koncelebrowali biskupi – Jan Kopiec i Jan Wieczorek.
W kościele od 1990 roku w każdą sobotę, odprawiana jest msza w j. niemieckim, jako języku mniejszości narodowych.
W roku 2009 rozpoczął się remont zewnętrza kościoła obejmujący także odnowienie witraży. 
Architektura.
Kościół został zbudowany pierwotnie w stylu gotyckim. Z tego okresu zachowała się część głównej nawy i prezbiterium. Rozbudowywany był w XIV wieku oraz po pożarze miasta w 1515 roku (do 1530 roku wybudowano wieżę, zachodnią część budowli i nawy boczne).
Wnętrze.
Najważniejsze elementy wyposażenia kościoła:
Postacie historyczne.
Ważniejsze postaci związane z historią kościoła pw. WNMP to m.in.:
Msze w rycie trydenckim.
W parafii regularnie, w każdą niedzielę, święta oraz kilka razy w ciągu tygodnia są odprawiane msze „trydenckie” (w formie nadzwyczajnej rytu rzymskiego). Msze trydenckie odprawiane są w kościele filialnym parafii – w kościele pw. Ducha Świętego.

</doc>
<doc id="193601" url="https://pl.wikipedia.org/wiki?curid=193601" title="Kamelia (roślina)">
Kamelia (roślina)

Kamelia ("Camellia" L.) – rodzaj roślin z rodziny herbatowatych. Należy do niego ok. 215 gatunków. Rośliny te występują we wschodniej i południowo-wschodniej Azji, nieliczne gatunki rosną w Himalajach i na Archipelagu Malajskim. Na północy sięgają do południowej Korei i południowej Japonii. Kamelie w naturze rosną zwykle w lasach i na skalistych, górskich zboczach, często nad strumieniami.
Rośliny z tego rodzaju uprawiane są od ponad tysiąca lat w Chinach i Japonii. Początkowo pozyskiwano olej z ich nasion (ceniona i od dawna uprawiana w tym celu jest kamelia olejodajna), później stały się popularne jako ozdobne (zwłaszcza kamelia japońska) i źródło surowca do zaparzania herbaty (herbata chińska).
Systematyka.
Rodzaj z podrodziny "Theeae", rodziny herbatowatych "Theaceae" z rzędu wrzosowców.
Uprawa.
Uprawa ogrodowa jest możliwa tylko w krajach o łagodnym klimacie i dużej wilgotności powietrza. W krajach o zimniejszym klimacie kamelie uprawiane są jako roślina doniczkowa lub szklarniowa. Rośliny z tego rodzaju kwitną w czasie zimy i wiosny. Są bardzo wrażliwe na niską temperaturę. Podłoże powinno być próchniczne i lekko kwaśne. W pokoju roślinę ustawia się w miejscu słonecznym, latem najlepiej wynieść na dwór. Ziemia w doniczce powinna być stale wilgotna, zimą należy roślinę zraszać wodą. Nawozi się słabą dawką nawozów takich, jak do rododendronów.

</doc>
<doc id="193608" url="https://pl.wikipedia.org/wiki?curid=193608" title="Konrad II czerski">
Konrad II czerski

Konrad II czerski (ur. ok. 1250, zm. 23 czerwca lub 21 października 1294) – książę mazowiecki w latach 1264-1294, w wyniku podziału 1275 r. książę w Czersku, w 1289 r. książę sandomierski.
Życiorys.
Konrad II był starszym synem księcia mazowieckiego Siemowita I i księżniczki halickiej Perejesławy, córki Daniela Romanowicza. Na kartach historii Konrad po raz pierwszy pojawia się w 1262 r. w związku ze sprawą napadu na Mazowsze wojsk litewskich pod dowództwem Trojnata. Napastnicy zaskoczyli wtedy młodego księcia wraz z ojcem, w niewielkim gródku - Jazdowie. Dotychczasowy władca mazowiecki zginął wówczas, według różnych wersji, w zamieszaniu bitewnym lub zamordowany został przez napastników, podczas gdy Konrad znalazł się na całe dwa lata w litewskiej niewoli.
W związku ze śmiercią Siemowita, na czas niewoli Konrada i małoletności jego młodszego brata Bolesława władzę na Mazowszu objęła regencja kierowana przez księcia wielkopolskiego - Bolesława Pobożnego i matkę książąt mazowieckich - Perejesławę. Samodzielne rządy na Mazowszu Konrad objął dopiero w jakiś czas po powrocie z litewskiej niewoli, zapewne po osiągnięciu szesnastego roku życia.
W polityce zagranicznej Konrad II oparł się z początku na kontynuacji linii rządów ojca, rozpoczynając ścisłą współpracę z księciem małopolskim - Bolesławem Wstydliwym, sieradzkim - Leszkiem Czarnym i wielkopolskim - Bolesławem Pobożnym, angażując się po stronie węgierskiej w wielki europejski konflikt pomiędzy Czechami a Węgrami dotyczący spadku po austriackich Babenbergach. W 1271 r. wziął udział m.in. w wyprawie prowęgierskiej koalicji przeciwko władcy wrocławskiemu Henrykowi Probusowi, by uniemożliwić mu przeprowadzenie akcji udzielenia pomocy królowi czeskiemu - Przemysłowi Ottokarowi II. Podobne znaczenie miała również wyprawa prewencyjna dwa lata później skierowana przeciwko władcy opolskiemu Władysławowi, który przy okazji konfliktu czesko-węgierskiego chciał osiągnąć swoje własne cele - zdobycie tronu krakowskiego - na szczęście jednak dla Bolesława Wstydliwego bez rezultatu.
W 1275 r. za pełnoletniego uznany został brat Konrada - Bolesław, co zmusiło pierworodnego syna Siemowita do wydzielenia mu własnej dzielnicy - części Mazowsza ze stolicą w Płocku. Konrad II zadowolił się wtedy Mazowszem Czerskim. Dokonany podział nie satysfakcjonował Bolesława, co spowodowało między braćmi długotrwały konflikt nie przynoszący żadnej ze stron realnej korzyści, a powodujący tylko znaczne zniszczenie dużych połaci Mazowsza.
7 grudnia 1279 r. zmarł książę małopolski - Bolesław Wstydliwy, przekazując całość swojego dziedzictwa usynowionemu Leszkowi Czarnemu. Wojna domowa na Mazowszu uniemożliwiła Konradowi zgłoszenie pretensji do spadku małopolskiego, pomimo to książę czerski postanowił nie rezygnować nawiązując szerokie kontakty z opozycją przeciwko władzy Leszka w Krakowie i Sandomierzu.
Okazja do zbrojnego wystąpienia przydarzyła się już w 1282 r. Wyprawa zorganizowana przez Konrada zakończyła się jednak pełnym niepowodzeniem, choć wojskom mazowieckim udało się zająć przejściowo Radom i Sandomierz. O wiele lepiej Konrad do wystąpienia był przygotowany w 1285 r., kiedy akcję wojsk władcy Czerska wsparli w Małopolsce buntownicy skupieni wokół możnego rodu Toporczyków. Do decydującego starcia doszło 2 sierpnia 1285 r. w bitwie pod Bugucicami niedaleko Krakowa, gdzie oddziały Konrada doznały druzgocącej klęski, zaś sam władca ratował się ucieczką do Czerska. 
W 1286 roku wraz z posiłkami litewskimi najechał na pozostający pod kontrolą Łokietka gród w Gostyninie.
Śmierć 30 września 1288 Leszka Czarnego otworzyła przed Konradem II nowe możliwości. Tym razem (w przeciwieństwie do sytuacji w 1279 r.) Konrad II, który przebywał właśnie na Rusi u swojego sojusznika Włodzimierza, zareagował błyskawicznie i z pomocą Rusinów wtargnął do Małopolski usiłując zdobyć ją dla siebie. Wśród możnych dzielnicy małopolskiej o wiele bardziej ceniono kandydatury: księcia wrocławskiego - Henryka Probusa i rodzonego brata Konrada - Bolesława II Płockiego. Niemniej Konrad II nie rezygnował i kiedy w 1289 r. zwycięstwo zaczęło coraz bardziej przechylać się na stronę Piasta Śląskiego, zawarł on układ z Bolesławem. Dokładnej treści zawartego wówczas zawieszenia broni nie znamy, choć możemy przypuszczać, że Bolesław II w zamian za rezygnację Konrada z Krakowa, pogodził się z podziałem ojcowizny, dokonanym w 1275 r. oraz zgodził się na jego panowanie w Sandomierszczyźnie. Układ już niebawem okazał się fikcją, gdyż Bolesław z nieznanych przyczyn zrezygnował, pomimo zwycięstwa w bitwie pod Siewierzem, z ubiegania się o tron krakowski, zaś Konrad został wyparty z Sandomierza przez przyrodniego brata Leszka Czarnego - Władysława Łokietka, który wystąpił z własnymi pretensjami do małopolskiego spadku.
Wydarzenia w Małopolsce były już ostatnim przejawem aktywności politycznej Konrada II. Książę czerski zmarł 23 czerwca lub 21 października 1294 r. , przekazując dziedzictwo po sobie bratu, z którym całe życie walczył. Około 1270 r. Konrad poślubił Jadwigę, córkę księcia legnickiego - Bolesława Rogatki, z którą miał córkę Annę, wydaną za mąż za księcia raciborskiego - Przemysława.
Wywód przodków:

</doc>
<doc id="193612" url="https://pl.wikipedia.org/wiki?curid=193612" title="Demons &amp; Wizards">
Demons &amp; Wizards

Demons &amp; Wizards – zespół powermetalowy powstały w wyniku współpracy dwóch przyjaciół, Hansi Kürscha (wokalista Blind Guardian) i Jona Shaffera (gitarzysta i założyciel Iced Earth).
Historia.
Idea przedsięwzięcia powstała w roku 1997 podczas trasy koncertowej Blind Guardian i Iced Earth. Po jej zakończeniu Kürsch i Shaffer zaczęli przygotowywać materiał na pierwszy album, który nagrali w 1999 i wydali w 2000 roku. Kolejna płyta, "Touched by the Crimson King", została nagrana, kiedy muzycy zakończyli pracę nad albumami swoich macierzystych zespołów i została wydana w roku 2005.

</doc>
<doc id="193615" url="https://pl.wikipedia.org/wiki?curid=193615" title="Szczucin">
Szczucin

Szczucin – miasto w Polsce położone w województwie małopolskim, w powiecie dąbrowskim, w gminie Szczucin.
W latach 1975–1998 miejscowość administracyjnie należała do województwa tarnowskiego.
Miasto jest siedzibą gminy Szczucin.
Etymologia nazwy.
Pierwotnie "Szczuczyn", a więc nazwa dzierżawcza, w XIV w. wieś należąca do Szczuki (od słowa "szczuka", czyli szczupak). W 1326 r. zanotowano "Sucin", w 1345 r. "Sczucin" (porównaj Szczuczyce, dzisiaj Szczucice koło Opatowa, czy Szczuczyn).
Położenie.
Szczucin położony jest w Kotlinie Sandomierskiej w północno-wschodniej części województwa małopolskiego. Miejscowość graniczy z województwem świętokrzyskim, a konkretnie z wsią Rataje Słupskie; granicę między województwami wyznacza w tym miejscu rzeka Wisła. Poza tym Szczucin graniczy z Łęką Szczucińską, Łęką Żabiecką, Świdrówką, Dąbrowicą oraz Lubaszem.
Transport.
Transport drogowy.
Przez Szczucin przebiega droga krajowa nr 73 (Warszawa – Kielce – Tarnów – Jasło), droga wojewódzka nr 982 (Szczucin – Mielec), a także liczne drogi lokalne. Most na Wiśle sprawia, że Szczucin jest ważnym węzłem komunikacyjnym dla transportu samochodowego.
Transport kolejowy.
W Szczucinie kończy się, biegnąca z Tarnowa i licząca niespełna 50 km, linia kolejowa nr 115. Wybudowana została w 1906 roku. Po II wojnie światowej korzystali z niej głównie mieszkańcy Powiśla i pracownicy dużych zakładów przemysłowych w Tarnowie. W 2000 r., z powodu braku rentowności, zawieszono kursy pasażerskie na całej długości linii, natomiast w 2007 r. został zawieszony ruch towarowy (na odcinku Żabno – Szczucin). Próby ratowania "szczucinki", ponawiane przez samorządy powiatu dąbrowskiego i tarnowskiego, nie powiodły się. PKP PLK nadały jej status "zawieszona z przeznaczeniem do likwidacji". W marcu 2015 roku przedstawiciele sześciu samorządów, przez które przebiega linia kolejowa, podpisali porozumienie w sprawie wspólnej realizacji trasy rowerowej biegnącej w śladzie nieczynnej linii. Do realizacji kontrowersyjnej inwestycji jednak nie doszło, gdyż z początkiem sierpnia 2016 roku, po protestach ludności zamieszkującej okolice linii kolejowej oraz działaniach Stowarzyszenia Miłośników Kolei w Krakowie, udało się zablokować decyzję o likwidacji nieczynnej linii kolejowej. Również w sierpniu 2016 roku prywatny przewoźnik kolejowy SKPL złożył do Urzędu Marszałkowskiego Województwa Małopolskiego oraz do gmin, przez które przebiega rzeczona linia kolejowa, ofertę wznowienia na linii, najpierw na odcinku Tarnów – Dąbrowa Tarnowska, obsługi ruchu osobowego oraz towarowego. Na spotkaniu 17 października w starostwie powiatowym doszło do porozumienia między przewoźnikiem oraz powiatami przez które biegnie linia z Urzędem Marszałkowskim województwa małopolskiego w sprawie uruchomienia pociągów; urzędnicy zgodzili się na dotowanie przewoźnika. W marcu 2018 roku pojawiła się informacja w mediach (m.in. Radiu Kraków), że połączenia nie zostały wznowione z powodu braku pieniędzy (rezygnacji ze współfinansowania połączenia ze strony Tarnowa i gminy Żabno) oraz obaw ze strony niektórych władz jednostek samorządu terytorialnego o brak lub bardzo małą liczbę pasażerów. W sierpniu 2018 roku powstał plan reaktywacji linii kolejowej i wydłużenia jej do Buska-Zdroju w związku z planowaną budową Centralnego Portu Komunikacyjnego i stworzenia połączenia kolejowego dla pasażerów CPK z Tarnowa przez Kielce. Plan reaktywacji linii kolejowej nr 115 w związku z budową CPK potwierdził w październiku 2018 roku wiceminister infrastruktury i pełnomocnik rządu ds. budowy Centralnego Portu Komunikacyjnego Mikołaj Wild. Oprócz tego połączenie miałoby być częścią szlaku łączącego Warszawę przez Tarnów i Nowy Sącz ze stolicą Węgier, Budapesztem. Rozporządzenie Rady Ministrów z dnia 29 kwietnia 2019 r. zmieniające rozporządzenie w sprawie wykazu linii kolejowych o znaczeniu państwowym wymienia dawną linię kolejową nr 115 wraz z linią kolejową nr 73 Sitkówka Nowiny – Busko-Zdrój i planowanym odcinkiem Busko-Zdrój – Szczucin, oznaczając ją w całości jako linia kolejowa nr 73. Rozporządzenie weszło w życie po upływie 14 dni od dnia ogłoszenia w Dzienniku Ustaw, czyli 29 maja 2019 roku.
Klimat.
Klimat Szczucina zaliczany jest do klimatów podgórskich nizin i kotlin, jest łagodny i dość suchy. Sprzyja on rolnictwu i sadownictwu.
Historia.
Pierwsze wzmianki.
Osada istniała już na początku XIV w., a pierwsza o niej wzmianka pochodzi z 1326 roku. Wspomina o szczucińskiej parafii, o której źródła historyczne jednak milczą. Szczucin był własnością rycerską; jego mieszkańcy trudnili się flisactwem, połowem ryb, rolnictwem i drobnym rzemiosłem.
Nad Wisłą powstał port rzeczny, za pośrednictwem którego wysyłano na północ drewno z Puszczy Sandomierskiej, zboże dostarczane z obszaru Małopolski oraz inne towary. W tym okresie Szczucin rozwijał się głównie dzięki żegludze na Wiśle. W rejonie osady znajdowała się przeprawa przez Wisłę i wiódł tędy trakt handlowy północ – południe o ponadregionalnym znaczeniu.
W XVI wieku właścicielem Szczucina był działacz reformacyjny Jakub Przyłuski.
I wojna światowa.
I wojna światowa powstrzymała rozwój miasteczka. We wrześniu 1914 r., na zachód od Szczucina, wzdłuż Wisły rozlokowały się oddziały Legionów Józefa Piłsudskiego, atakując Rosjan po drugiej stronie rzeki i odnosząc spore sukcesy. Po wycofaniu się legionistów, ziemię szczucińską i cały powiat dąbrowski zajęły wojska rosyjskie. Szczucin był okupowany do maja 1915 r., kiedy to, po bitwie gorlickiej, Rosjanie zmuszeni zostali do odwrotu na froncie galicyjskim.
Okres międzywojenny.
W 1934 r. w wyniku reformy samorządowej utworzono gminę Szczucin. Nie pomogły protesty mieszkańców domagających się zatwierdzenia praw miejskich. Szczucin nie spełniał podstawowego kryterium pozwalającego zachować status miasta; liczył mniej niż 3 tys. mieszkańców. W 1936 r. ostatecznie zdegradowany został urzędowo do rangi wsi.
W 1939 r. 40% mieszkańców miejscowości stanowili Żydzi.
II wojna światowa.
We wrześniu 1939 r. w rejonie Szczucina miały miejsce ciężkie walki toczone przez cofającą się Armię Kraków z przeważającymi siłami niemieckimi. 7 września 1939, na rozkaz gen. Szyllinga, wysadzono w powietrze tutejszy most na Wiśle wraz ze znajdującymi się już na jego środku Niemcami. Po rozbiciu polskich oddziałów wielu żołnierzy dostało się do niewoli. Blisko stu z nich zamknięto w strzeżonej przez Niemców szczucińskiej szkole. 12 września znieważony i spoliczkowany polski oficer uderzył Niemca; w rezultacie żołnierze Wehrmachtu zaczęli strzelać do jeńców, a do wnętrza szkoły wpadły pociski zapalające. Jeńcy usiłowali wydostać się z płomieni, podczas gdy hitlerowcy strzelali do wyskakujących przez okna. Zginęło 70 żołnierzy. Ich śmierć upamiętniono obeliskiem.
Podczas okupacji niemieckiej w Szczucinie działały ugrupowania ruchu oporu i prowadzono tajne nauczanie. W 1943 r. żołnierze oddziału "Jędrusie" wykonali w Szczucinie wyrok na znienawidzonym, wysługującym się hitlerowcom komendancie powiatowym policji granatowej. Na przełomie 1944 i 1945 r. hitlerowcy, przygotowujący się do obrony pozycji nad Wisłą i fortyfikujący teren, wysiedlili mieszkańców Szczucina. Część domów zniszczono, a materiał wykorzystano do budowy umocnień.
Po zakończeniu wojny Szczucin pozostał wsią z zachowanym małomiasteczkowym układem przestrzennym.
Prawa miejskie.
Szczucin posiadał prawa miejskie w latach 1780–1934. Do końca 2008 r. był wsią. 1 stycznia 2009 r. na nowo stał się miastem. 
Po 1998.
W nocy z 13/14 sierpnia 1998 r. w pobliskiej miejscowości Łęka Szczucińska zamordowano 17-letnią Iwonę Cygan. W samym Szczucinie zginęły przynajmniej dwie osoby związane ze sprawą jej zabójstwa. Przez lata wokół sprawy trwała zmowa milczenia i dopiero po 20 latach od morderstwa na ławie oskarżonych zasiadło 17 osób, a wśród nich oskarżony o zabójstwo Paweł K. oraz te osoby, które wiedziały o zbrodni, mataczyły i utrudniały śledztwo (w tym 14 byłych policjantów).
Zabytki.
Obiekty wpisane do rejestru zabytków nieruchomych województwa małopolskiego:
Atrakcje turystyczne.
W Szczucinie ulokowano jedyne w Polsce i Europie "Muzeum Drogownictwa", obecnie będące Zespołem "Historii Drogownictwa Generalnej Dyrekcji Dróg Krajowych i Autostrad". Na obszarze ok. 2 ha byłego obwodu drogowego znajduje się kilkadziesiąt starych maszyn i urządzeń drogowych: walców, ciągników, lokomobil, a także bogaty zbiór znaków drogowych, słupów kilometrowych i urządzeń pomiarowych. W budynku muzeum zgromadzono natomiast m.in. dokumenty, projekty, mundury oraz makiety. Zbiór jest stopniowo powiększany. Całość terenu wpisana jest do rejestru zabytków.
W północno-wschodnim narożu placu rynkowego znajduje się "Kościół parafialny pw. św. Marii Magdaleny". Zwarta bryła kościoła łączy w sobie starą, barokową część i nowsze, wzniesione w stylu neobarokowym człony. Murowana i tynkowana budowla o ramowo-pilastrowych i skromnych podziałach zewnętrznych elewacji jest najlepiej widoczna z rynku, skąd można zauważyć neorenesansową fasadę poprzedzoną niższą i węższą kruchtą. Odbudowa wieży składającej się z trzech zwężających się kondygnacji objęła m.in. wykonanie baniastego hełmu, nawiązującego do barokowego kształtu sygnaturki górującej ponad dachem korpusu. Najcenniejszym obiektem w szczucińskiej świątyni jest polichromia autorstwa Karola Frycza, pokrywająca rozczłonkowane pilastrami i zamknięte profilowanym gzymsem ściany wnętrza. Na szczególną uwagę zasługują także obrazy "Matki Boskiej z Dzieciątkiem" (w typie "Matki Boskiej Tuchowskiej" (XVI–XVII w.) umieszczony w głównym ołtarzu), "Matki Boskiej Niepokalanie Poczętej" (II poł. XVIII w., umieszczony w bocznym ołtarzu), barokowy wizerunek "Matki Boskiej Różańcowej" ukazanej w asyście świętych (1714 r.) oraz "Chrystus Ukrzyżowany i św. Maria Magdalena" (ok. 1960 r.), których autorem jest Stanisław Westwalewicz.
Przy ulicy św. Marka usytuowana jest kamienna figura zwana "Markiem". Wzniesiona została w 1684 r. Ma kształt wysokiej kolumny zwieńczonej kompozytowym kapitelem, na którym umocowana jest czworoboczna, ażurowa kapliczka z płaskorzeźbami świętych, nakryta daszkiem, ponad którym znajduje się niewielka wieżyczka i krzyż. Legenda głosi, że została wzniesiona z okazji przeprawy wojsk Jana III Sobieskiego przez Wisłę w wyprawie na Wiedeń.
Przy ul. Wolności znajduje się "Kwatera Pamięci Narodowej". Obelisk stoi na miejscu dawnej szkoły i upamiętnia tragedię polskich żołnierzy spalonych żywcem przez hitlerowców w szkole 12 września 1939 roku.
W Szczucinie znajdują się również zabytki rodziny Boguszów, która niegdyś zamieszkiwała Szczucin. Przy wyjeździe z miasta w kierunku Delastowic rozciągają się resztki zespołu dworskiego należącego w przeszłości do tej rodziny. Na nowo zagospodarowanym obszarze wznosi się rozległy budynek dworu, wybudowany ok. 1917 r. na miejscu starszego, w którym przyszedł na świat Andrzej Rawicz Gawroński, sekretarz "Komisji Edukacji Narodowej" i lekarz króla Stanisława Augusta Poniatowskiego. Na miejscowym cmentarzu, w otoczeniu pomników nagrobnych, stoi neogotycka kaplica grobowa Boguszów. Wybudowano ją w 1877 roku. Jest murowana i otynkowana, ozdobiona na narożach lizenami i arkadowym fryzem poniżej pasa gzymsu wieńczącego oraz posiada trójkątny szczyt z arkadami.
Ponadto w Szczucinie znajduje się cmentarz żydowski, stary cmentarz, wiele przydrożnych figurek, kapliczka z XIX w., dwie wiekowe kamienice w rynku, kilka staropolskich dworków, a na "nowym" cmentarzu pomnik Powstańców 1863 i grób ofiar 12 września 1939 roku. Dwa razy w tygodniu odbywa się tu targ, którego tradycja sięga kilku wieków.
Administracja.
Gmina Szczucin jest członkiem stowarzyszenia Unia Miasteczek Polskich
Sport w Szczucinie.
W Szczucinie od 1948 r. działa klub sportowy "LKS Wisła Szczucin". Aktualnie działają sekcje piłkarska, kulturystyczna oraz tenisa stołowego. W skład bazy sportowej klubu wchodzi stadion na 2300 miejsc, boiska treningowe oraz budynek siłowni/sekcji tenisa stołowego. W 2009 r. drużyna juniorów młodszych zajęła II miejsce w "Halowych Mistrzostwach Małopolski", przegrywając jedynie z "Wisłą Kraków".
Oprócz "LKS Wisła" w Szczucinie działają 3 uczniowskie kluby sportowe: "MKS Junis", "UKS Pantera" i "UKS Orliki".
W 2003 r. oddano do użytku "Halę Widowiskowo-Sportową" przy ul. Rudnickiego. Mieści się w niej pełnowymiarowe boisko do piłki koszykowej, siatkowej, nożnej i ręcznej, 4 boiska do badmintona oraz siłownia. Trybuny mieszczą ok. 300 osób.

</doc>
<doc id="193617" url="https://pl.wikipedia.org/wiki?curid=193617" title="Radgoszcz (województwo małopolskie)">
Radgoszcz (województwo małopolskie)

Radgoszcz – wieś w Polsce położona w województwie małopolskim, w powiecie dąbrowskim, w gminie Radgoszcz. 
Miejscowość jest siedzibą gminy Radgoszcz.
Opis.
W latach 1975–1998 miejscowość położona była w województwie tarnowskim.
Od 1991 roku we wsi prowadzi działalność przedsiębiorstwo ZPiOAS Tarsmak – producent majonezów, sosów majonezowych, sosów pomidorowych, keczupów, musztard, dressingów oraz przetworów warzywnych.
Części wsi.
Integralne części wsi Radgoszcz: Czarkówka, Górki, Grochowiska, Krzywda, Lisiaki, Łęg, Narożniki, Podlesie, Podmałec, Poręby, Trzydniaki, Zarzecze Duże, Zarzecze Małe.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="193618" url="https://pl.wikipedia.org/wiki?curid=193618" title="Poczesna">
Poczesna

Poczesna – wieś w Polsce położona w województwie śląskim, w powiecie częstochowskim, w gminie Poczesna, nad Wartą, na południe od Częstochowy.
Miejscowość jest siedzibą gminy Poczesna.
Położenie.
Poczesna położona jest w Obniżeniu Górnej Warty, na Wyżynie Woźnicko-Wieluńskiej, która jest częścią Wyżyny Śląsko-Krakowskiej. Przez Poczesną przebiega droga krajowa nr 91. Miejscowość leży około 40 km od lotniska Pyrzowice. Położona jest w strefie podmiejskiej Częstochowy. Podobnie jak inne miejscowości gminy wchodzi w skład Aglomeracji Częstochowskiej.
Historia.
Poczesna pojawia się w pismach Jana Długosza z 1470 roku. Lustracja królewska z 1569 roku informuje o istnieniu w starostwie olsztyńskim, w powiecie lelowskim kuźnicy w Poczesnej. Jako wieś królewska wzmiankowana jest po raz pierwszy w 1578 roku. W 1598 roku starosta olsztyński, dzierżawca dóbr królewskich Jan Ocieski (młodszy) wybudował przy kuźnicy drewnianą kaplicę pw. św. Trójcy dla jej pracowników. Według innych źródeł musiało to nastąpić przed rokiem 1583, w którym umarł Jan Ocieski (młodszy); w 1598 starostą olsztyńskim był Joachim Ocieski. Msze odprawiał w niej ksiądz z parafii w Zrębicach. Później kaplica stała się pierwszym kościołem rozebranym w 1719 roku. Parafia w Poczesnej erygowana została 12 lipca 1606 przez bp. krakowskiego Bernarda Maciejowskiego; obecnie rolę kościoła parafialnego pełni XIX-wieczny kościół św. Jana Chrzciciela. Historycznie Poczesna leżała wówczas na obszarze Małopolski, ziemi Krakowskiej. Należała do starostwa olsztyńskiego, jako ośrodek jednego z czterech kluczy starostwa. W kluczu tym znajdowała się również Częstochowa. Klucz pocześniański przynosił skarbowi koronnemu 37% dochodów z całego starostwa. Król Zygmunt III Waza uposażył nową parafię w Poczesnej w ziemię, która miał dać utrzymanie proboszczowi. Obszary na południowy zachód od Poczesnej były rzadko zasiedlone, porastały je lasy mieszane sosnowo-dębowe. Drewno wykorzystywano do wytwarzania żelaza oraz papieru w papierni w Poczesnej, którą założył fundator pierwszego kościoła w Poczesnej, starosta olsztyński Joachim Ocieski. Odsłaniane tereny wykorzystywano przy zakładaniu nowych wsi. Powstałe miejscowości pojawiały się w różnych zapisach w księgach metrycznych lub też w dokumentach z lustracji parafii czy starostwa. Drugą kuźnicę zwaną Klepaczką założył w Poczesnej starosta olsztyński, marszałek wielki koronny Mikołaj Wolski. Po jego śmierci w 1630 roku została spustoszona.
Poczesna leżała w powiecie lelowskim, w województwie krakowskim I Rzeczypospolitej. W 1655 roku podczas potopu szwedzkiego Szwedzi zdobyli i zgrabili Olsztyn. Do Poczesnej przeniesiono siedzibę starostwa. W okresie tym rezydowali w Poczesnej starostowie o wielkich nazwiskach, m.in. Wacław Wikliński, Jerzy Lubomirski czy Teodor Potocki.
W 1660 roku istniała jeszcze pierwsza kuźnica i wymieniana jest kuźnica Mikołaja Wolskiego.
II rozbiór Polski objął swym zasięgiem Poczesną. Wieś znalazła się w zaborze pruskim, w prowincji Prusy Południowe ze stolicą w Poznaniu. Leżała w powiecie częstochowskim, w departamencie łęczyckim, następnie piotrkowskim, a od 1798 roku w departamencie kaliskim. Miejsce byłego starosty olsztyńskiego Stanisława Sołtyka zajęła pruska dzierżawczyni Wilhelmina Beata Szmekla.
W okresie wojen napoleońskich Poczesna znalazła się w granicach Księstwa Warszawskiego, w powiecie częstochowskim, w departamencie kaliskim. 
W Królestwie Polskim wieś była siedzibą jednej z pięciu ekonomii rządowych regionu częstochowskiego. Leżała w powiecie częstochowskim, w obwodzie wieluńskim, w województwie kaliskim, od 1837 roku w guberni kaliskiej. 
Około 1820 roku naddzierżawca dóbr rządowych ekonomii Poczesna Benedykt Lemański i jego brat Jan Lemański założyli fabrykę sukna, podziwianą przez przyjezdnych dla zaradności krajowych przedsiębiorców. W 1827 roku Poczesna posiadała 56 domów, 386 mieszkańców. Ukazem carskim z 4 listopada 1841 roku część ekonomii Poczesna (3000 morgów ziemi) zostało nadanych prawem majoratu rosyjskiemu generałowi artylerii Michałowie Sobolewowi (w tym 1252 morgów wsi Poczesna). Po zmarłym w 1866 roku generale Sobolewie majorat odziedziczył jego syn Michał, a po nim jego siostra księżna Eliza Teniszew. Na mocy ustawy z 25 lipca 1919 r. majoraty przeszły na własność Skarbu Państwa.
W latach 1842–1867 gmina Poczesna leżała w powiecie wieluńskim, w guberni kaliskiej. Od 1867 roku wchodziła w skład powiatu częstochowskiego w guberni piotrkowskiej.
W 1887 roku wieś liczyła 96 domów i 663 mieszkańców. Pod koniec XIX wieku uruchomiono w Poczesnej kopalnie rud żelaza.
W 1908 roku rozpoczyna działalność Stowarzyszenie Spożywców „Praca”, w 1910 roku Towarzystwo Pożyczkowo-Oszczędnościowe oraz kółko rolnicze „Przebudzenie”. Wszystkie organizacje powstały z inicjatywy proboszcza parafii w Poczesnej ks. Jana Knorra. Po I wojnie światowej w budynku byłego dworu działa szpital dla chorych na tyfus.
W 1919 roku Poczesna jako siedziba gminy (od 1923) weszła w skład powiatu częstochowskiego, województwa kieleckiego.
W latach 1935–1936 wybudowano biegnącą do tej pory przez wieś drogę Warszawa- Będzin. Jest ona ułożona ręcznie z klinkieru w formie jodełki (fragment od Częstochowy do Będzina wybudowano z klinkieru). Fragment tej drogi stanowią obecnie ulice Bankowa i Strażacka w Poczesnej. Pozostałe fragmenty drogi przebudowano w latach 1972–1976 budując tzw. gierkówkę, łączącą Warszawę z Będzinem, a od 1984 roku z Katowicami. Obecnie stanowi ona część drogi krajowej nr 1. Fragment starej drogi nie został przebudowany dzięki budowie obwodnicy Poczesnej.
W trakcie II wojny światowej wieś została włączona do III Rzeszy i znajdowała się w okręgu urzędowym (niem. "Amtsbezirk") Kamienica Polska (zmieniono nazwę na Hochsteinau) w powiecie Blachownia w rejencji opolskiej w prowincji Śląsk (od stycznia 1941 roku w nowej prowincji Górny Śląsk). Podczas II wojny światowej zginęło 9 mieszkańców miejscowości, z tego 4 żołnierzy AK i 1 zamordowany w Katyniu.
Po wojnie stała się częścią powiatu częstochowskiego i województwa kieleckiego (katowickiego od 1950). W latach 1954–1973 Poczesna była siedzibą gromady. W latach 1975–1998 miejscowość administracyjnie należała do województwa częstochowskiego.
W 1950 roku na plebanii parafii miało miejsce zabójstwo księdza i czterech jego współpracowników.
W 2010 roku miejscowość została nawiedzona przez powódź w wyniku wylania rzeki Warty.
Kopalnie rud żelaza.
Poczesna leży w Częstochowskim Obszarze Rudonośnym. W dwudziestoleciu międzywojennym we wsi działało Towarzystwo Akcyjne Zakładów Hutniczych „Huta Bankowa” w Poczesnej z siedzibą w Borku. Skupiało ono niektóre kopalnie rud żelaza funkcjonujące na terenie gminy. Na terenie Poczesnej funkcjonowały kopalnie „Gabriel” i „Ludwik”, oraz na terenie Całki kopalnie „Nowa Huta III” i „Nowa Huta IV”. Kopalnia „Ludwik” znajdowała się w miejscu ul. Bociania Górka. Huta była zarządzana przez Austriaków. W 1908 roku przeszła na własność Francuskiego Towarzystwa Anonimowego. W 1918 roku zarząd przeszedł w ręce Polaków. Następnie z powodu trudności finansowych wszystkie akcje wykupił największy francuski zakład metalurgiczny Schneider &amp; Cie. Dyrektorem towarzystwa był Ludwik Hennequin. Oprócz wymienionych wcześniej kopalni Towarzystwo posiadało kopalnie w Bargłach („Bargły I”, „Bargły VI”), Michałowie („Elżbieta”), Hucie Starej A („Maszynowy I”, „Maszynowy II”). Poczesna słynęła z najlepszej w regionie orkiestry górniczej, konkurując z orkiestrą wojskową 27 Pułku Piechoty w Częstochowie.
Po wojnie kopalnie pracowały pod szyldem Kopalnie Rudy Żelaza i Topików Rejon Borek w Borku. Do 1950 roku działały kopalnie w Poczesnej („Ludwik”), w Michałowie („Jan”), Hucie Starej A („Maszynowy II”, „Tadeusz I”), Jastrzębiu („Józef”), Włodowicach („Jan-Włodowice”) i Żarkach („Żarki”). Średnia produkcja roczna z wszystkich kopalń w tych latach wynosiła około 200 tysięcy ton. W 1950 roku przedsiębiorstwo zatrudniało 2177 osób, w tym 189 pracowników umysłowych. Na początku lat 50. w regionie utworzono dwa przedsiębiorstwa górnicze: Kopalnia Rud Żelaza „Nowa Wieś” i Kopalnia Rud Żelaza „Osiny”. W 1955 roku przedsiębiorstwa połączyły się i powstała KRŻ „Osiny” działająca do 1985 roku. W 1962 roku przedsiębiorstwo zatrudniało 4812 pracowników.
W 1963 roku pod „KRŻ Osiny” podlegały następujące kopalnie: „Dębowiec” w Dębowcu, „Rudniki” koło Zawiercia, „Tadeusz I” w Hucie Starej A, „Tadeusz II” w Nowej Wsi, „Teodor” w Osinach, „Szczekaczka” w Brzezinach i „Żarki” w Żarkach.
Oprócz wymienionych kopalni na terenie gminy działały kopalnie w Sobuczynie („Aleksander” i „Włodzimierz”). W 1911 roku mieszkańcy Poczesnej wystarali się by symbole ich pracy, dwa skrzyżowane kilofy, zostały umieszczone na ołtarzu głównym kościoła parafialnego w Poczesnej. W 2000 roku Rada Gminy przeniosła ten motyw do herbu gminy Poczesna, poszerzając jego wizerunek o piec kuźniczy oraz fale rzeki Warty.
Parafia rzymskokatolicka.
W 1606 roku powstała rzymskokatolicka parafia w Poczesnej, wydzielona z parafii w Zrębicach. Erygowana została przez biskupa krakowskiego Bernarda Maciejowskiego. Pierwszy drewniany kościół ufundował starosta olsztyński Jan Ocieski (młodszy). Obecna, trzecia świątynia została zbudowana w latach 1870–1878. W 1950 roku na plebanii miał miejsce mord księdza i czterech współpracowników. Cmentarz parafialny znajduje się we wsi Zawodzie.
Oświata.
Historia.
Pierwsza szkoła została zbudowana w 1792 roku w oparciu o decyzje i środki Komisji Edukacji Narodowej. Jednak w wyniku drugiego rozbioru Polski już w 1793 roku przerwała nauczanie. W 1808 szkoła elementarna w Poczesnej wznowiła działalność zarządzeniem prezesa Izby Edukacyjnej Księstwa Warszawskiego W. Borotyńskiego. Szkoła została zamknięta w 1830 roku. W 1906 szkołę w Poczesnej otworzyła Macierz Szkolna, jednak już w 1907 roku nauka prowadzona była tajnie. W 1915 roku działały dwie szkoły w Poczesnej (szkoła publiczna) i w Całce (utrzymywana przez chłopów). W wyniku odzyskania niepodległości przez Polskę szkoła w Poczesnej staje się w 1919 roku publiczną szkołą powszechną nr 1. W 1928 roku szkoła działa w dawnym dworze, który po I wojnie światowej używany był jako szpital dla chorych na tyfus. W 1937 roku zostaje otwarty nowy budynek (obecnie ośrodek zdrowia na terenie Kolonii Poczesnej), a w 1938 roku szkoła otrzymuje sztandar oraz nadane jej zostaje imię Józefa Piłsudskiego. W budynku dworu mieści się przedszkole. Po ustaniu działań wojennych w 1939 roku wznowiono nauczanie, które w listopadzie zostało zakazane przez Niemców. Dopuścili oni naukę w formie ograniczonej, w budynkach gospodarzy. Oprócz tego prowadzono nauczanie tajne. W 1945 roku niezniszczony budynek szkoły zajęły wojska radzieckie, jednak już we wrześniu szkoła rozpoczyna swoją działalność. W 1965 roku został otwarty nowy budynek szkoły zbudowany w ramach obchodów 1000-lecia Polski. Fundatorem była Kopalnia Rud Żelaza Osiny. Pierwotnie szkoła miała mieć nadane imię Feliksa Dzierżyńskiego, ostatecznie patronem został Gustaw Morcinek. W 1972 roku zlikwidowano okręg szkolny w Bargłach. Od tej pory wieś podlegała pod szkołę w Poczesnej, która była Zbiorczą Szkołą Gminną. W 1989 roku szkoła otrzymała nowy sztandar. W latach 1999-2019 w nowym budynku działało Gimnazjum im. K.K. Baczyńskiego. W 2011 roku oddano do użytku nowy budynek szkoły podstawowej im. G. Morcinka w Poczesnej. W budynku obok szkoły, na terenie Kolonii Poczesnej działa od 1966 roku Publiczne Przedszkole w Poczesnej. Budynek dworu rozebrano.
Placówki oświatowe.
Szkoła Podstawowa i Przedszkole znajdują się w Kolonii Poczesnej
OSP Poczesna.
5 maja 1915 roku powstała jednostka Ochotniczej Straży Pożarnej w Poczesnej z inicjatywy ks. Jana Knorra, proboszcza w Poczesnej. Była to szósta ochotnicza straż pożarna w regionie częstochowskim. Pierwszym prezesem został ks. Jan Knorr, a komendantem Stefan Mieszkowski. W 1921 r. jednostka otrzymała własny sztandar z wizerunkiem św. Floriana. W 1926 roku Straż uzyskała własny plac nadany przez wójta Poczesnej Wincentego Rycombel, na który przeniesiono drewnianą remizę, wcześniej stojącą na prywatnym placu. Aby upamiętnić tę chwilę strażacy posadzili dąb. Dawniej na tym placu znajdowała się ochronka. W okresie międzywojennym do Ogniowej Straży Pożarnej należało 71 druhów. Jednostka działała podczas II wojny światowej, a sztandar ukryto przed Niemcami w jednej z wież kościoła parafialnego. W latach 1954–1962 wybudowano murowaną remizę, która służy do dzisiaj. 13 czerwca 2015 roku odbyła się uroczystość 100-lecia istnienia jednostki. Jednostka oraz jej komendant dh. Łukasz Hutkiewicz zostali odznaczeni najwyższymi odznaczeniami Związku OSP RP – Złotymi Znakami Związku, wręczono również druhom medale honorowe im. Bolesława Chomicza, medale za zasługi dla pożarnictwa oraz odznaki za wysługę lat.
Kultura.
W Poczesnej, od 1994 roku, działa Gminne Centrum Kultury Informacji i Rekreacji, w którym znajduje się również biblioteka. Działalność merytoryczna prowadzona jest m.in. poprzez: organizowanie zajęć grupowych, udział i organizowanie przeglądów i konkursów o zasięgu lokalnym i ponadlokalnym, prezentację twórczości artystycznej przed społecznością gminy na okazjonalnych uroczystościach. Program jest realizowany pod kierunkiem instruktorów w kołach zainteresowań, takich jak: plastyczne, wokalno-instrumentalne, teatralne, tenisa stołowego, zespole folklorystycznym, gminnej orkiestrze dętej, indywidualną naukę gry na instrumentach. W roku 2012 Gminne Centrum Kultury otrzymało tytuł Miejsca Odkrywania Talentów przyznawane przez Ośrodek Rozwoju Edukacji w Warszawie, a w roku 2013 tytuł Miejsca Przyjaznego Seniorom. Gminne Centrum Kultury realizuje również zadania związane z organizacją rekreacji ruchowej.
Sport.
W Poczesnej działa Ludowy Klub Sportowy „Grom Złota Dama” powstały w 2003 roku na bazie klubów „Grom” i „Złota Dama”. Działają w nim 3 sekcje: tenisa stołowego (powstała w 1970 roku), warcabowa i piłki siatkowej (powstała w 2007 roku). Największymi sukcesami sekcji tenisa stołowego był drużynowy awans do I ligi w latach 70. XX wieku. W 2009 roku w rozgrywkach III ligi drużyna „Grom Złota Dama” zajęła II miejsce. Drużyna bierze udział w rozgrywkach wojewódzkich oraz ogólnopolskich. Na mistrzostwach powiatu drużyna zdobyła 10 medali.
Założycielem klubu "Złota Dama" był propagator warcab stupolowych w Polsce i wielokrotny mistrz Polski w warcabach Stanisław Markowski. Z jego inicjatywy w 1997 roku, w Poczesnej, odbyły się Mistrzostwa Świata w warcabach stupolowych. Wśród zawodników klubu są mistrzowie Polski: Barbara Stolarczyk, Barbara Wąsińska, Ewa Minkina-Schalley (w 1997 r. podczas Mistrzostw Świata Kobiet została wicemistrzynią Świata i pierwszą arcymistrzynią międzynarodową), Iwona Stasiak (brązowa medalistka Mistrzostw Europy), Konrad Wachowski, Marcin Sobiegraj, Kinga Aneta Pętlicka (oboje reprezentowali Polskę podczas 1. Olimpiady Sportów Umysłowych w Pekinie), Monika Pyrcz (mistrzyni i wicemistrzyni Europy), Daniel Glin (mistrz Europy), Maksym Puchała. Zawodnicy ci wielokrotnie sięgali także po drużynowe mistrzostwa Polski. W latach 2008 i 2009 zawodnicy drużyny zdobyli 19 medali na Mistrzostwach Polski i Europy. W klasyfikacji ogólnej współzawodnictwa polskich klubów w 2008 roku „Grom Złota Dama” uplasował się na piątym miejscu. Podczas Młodzieżowych Indywidualnych Mistrzostw Polski w 2010 roku drużyna zdobyła 6 medali, w tym 1 złoty.
Zespół sekcji piłki siatkowej uczestniczy w rozgrywkach grupy B ligi miejsko-powiatowej.

</doc>
<doc id="193619" url="https://pl.wikipedia.org/wiki?curid=193619" title="Droga krajowa nr 20 (Polska)">
Droga krajowa nr 20 (Polska)

Droga krajowa nr 20 – droga krajowa w północnej Polsce o długości ok. 318 km przebiegająca w środkowej i wschodniej części województwa zachodniopomorskiego oraz zachodniej części województwa pomorskiego. Droga ta łączy Pomorze Zachodnie z Pomorzem Gdańskim i dalej pośrednio z Warmią i Mazurami, przez co stanowi szlak turystyczny.
Prowadzi w kierunku północno-wschodnim przez obszary Pojezierza Pomorskiego; Pojezierze Ińskie z Ińskim Parkiem Krajobrazowym, Pojezierze Drawskie z Drawskim Parkiem Krajobrazowym, Pojezierze Bytowskie oraz Pojezierze Kaszubskie.
Do 1945 r. odcinek między Stargardem a Bytowem był częścią niemieckiej drogi Reichsstraße 158.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
We wcześniejszych latach droga krajowa nr 20 była objęta ograniczeniami dopuszczalnego nacisku pojedynczej osi:

</doc>
<doc id="193620" url="https://pl.wikipedia.org/wiki?curid=193620" title="Mykanów">
Mykanów

Mykanów – wieś w Polsce położona w województwie śląskim, w powiecie częstochowskim, w gminie Mykanów.
Opis.
Wieś duchowna, własność klasztoru klarysek w Krakowie położona była w końcu XVI wieku w powiecie wieluńskim ziemi wieluńskiej województwa sieradzkiego.
W latach 1975–1998 miejscowość administracyjnie należała do województwa częstochowskiego.
Miejscowość jest siedzibą gminy Mykanów.
W Mykanowie bierze początek niewielka rzeka Pijawka, dopływ Warty.

</doc>
<doc id="193621" url="https://pl.wikipedia.org/wiki?curid=193621" title="Kłomnice">
Kłomnice

Kłomnice – wieś w Polsce położona w województwie śląskim, w powiecie częstochowskim, w gminie Kłomnice.
Leży na północny wschód od Częstochowy, przy drodze krajowej nr 91 Częstochowa – Piotrków Trybunalski.
W latach 1954–1972 wieś należała i była siedzibą władz gromady Kłomnice. W latach 1975–1998 miejscowość administracyjnie należała do województwa częstochowskiego.
Miejscowość jest siedzibą gminy Kłomnice.
Kultura.
Od 1960 r. w Kłomnicach znajduje się Gminny Ośrodek Kultury, z którym związany jest zespół folklorystyczny „Klepisko” (założony w 1980). W 1994 powstał zespół taneczny „Kłomnickie Płomyczki”. Oba zespoły zdobywały nagrody w wojewódzkich i ogólnopolskich konkursach.
Edukacja.
W Kłomnicach działa: przedszkole i szkoła podstawowa.
Przemysł.
Przez wiele lat XX wieku działał młyn zbożowy (obecnie nieczynny), świadczący usługi głównie dla okolicznych rolników. W Kłomnicach znajdował się również oddział Herbapolu. Obecnie działa odlewnia stopów aluminium oraz tartak.
Ponadto w Kłomnicach działa Gminna Spółdzielnia „Samopomoc Chłopska” posiadająca na terenie gminy ponad dwadzieścia sklepów spożywczo-przemysłowych. Znajdują się też sklepy Biedronka i Dino.
Komunikacja.
Kłomnice posiadają stację kolejową PKP z której są bezpośrednie połączenia do Częstochowy, Radomska, Piotrkowa Trybunalskiego, Koluszek oraz Łodzi. Miejscowość Kłomnice ma również połączenia PKS z Częstochową, Radomskiem, Gidlami, Kruszyną, Rudnikami i Mykanowem. Do Kłomnic dojeżdża również prywatny przewoźnik łączący Kłomnice z Częstochową.
Zabytki.
Na terenie Kłomnic znajdują się dwa obiekty wpisane do rejestru zabytków Wojewódzkiego Oddziału Służby Ochrony Zabytków w Katowicach:
Na cmentarzu znajduje się także wspólny grób zamordowanych przez hitlerowców działaczy Armii Krajowej: Kwiryna Ślaskiego i Juliana Świątka.

</doc>
<doc id="193622" url="https://pl.wikipedia.org/wiki?curid=193622" title="Ryszard Dołomisiewicz">
Ryszard Dołomisiewicz

Ryszard Dołomisiewicz, pseud. Dołek (ur. 2 stycznia 1966 w Tarnogrodzie) – polski żużlowiec.
Przez całą swoją sportową karierę (w latach 1982-1991) reprezentował barwy jednego klubu, Polonii Bydgoszcz, stanowiąc jej największą podporę. Karierę zakończył przedwcześnie na skutek licznych kontuzji odniesionych na torze, ostatni raz wystąpił podczas swojego pożegnalnego turnieju na stadionie bydgoskiej Polonii 25 kwietnia 1993. Finalista IMŚ (1986 – XI miejsce), MŚP i IMP. Medalista mistrzostw Polski zarówno w parach, jak i w drużynie.
Po zakończeniu kariery zajął się prowadzeniem działalności gospodarczej, aktualnie jest właścicielem restauracji "Czarny Koń" w Żołędowie niedaleko Bydgoszczy.
W sezonie 2022 powrócił do żużla jako menedżer II-ligowej Polonii Piła.

</doc>
<doc id="193623" url="https://pl.wikipedia.org/wiki?curid=193623" title="Mstów (województwo śląskie)">
Mstów (województwo śląskie)

Mstów – wieś w Polsce położona w województwie śląskim, w powiecie częstochowskim, siedziba gminy Mstów. Położona nad Wartą, przy drodze wojewódzkiej nr 786. W latach 1279–1870 miejscowość miała status miasta.
Geografia.
Mstów znajduje się około 12 km na wschód od Częstochowy, nad Wartą, w rejonie jej przełomu. Pod względem fizycznogeograficznym położony jest na pograniczu dwóch mezoregionów: tereny po południowej stronie Warty (z przełomowym odcinkiem rzeki włącznie) należą do Wyżyny Częstochowskiej, po stronie północnej do Wyżyny Wieluńskiej. Miejscowość leży zatem na północnym krańcu Wyżyny Krakowsko-Częstochowskiej.
W Mstowie znajduje się zbudowana z wapieni Skała Miłości będąca jego charakterystycznym, widocznym z daleka obiektem. W Mstowie i jego najbliższych okolicach znajduje się kilka wzniesień, m.in. Góra Szwajcera (267 m), Góra Wał (293 m), Chrapoń (308 m), Dobra Góra (279 m), Ściegna (281 m). Przełomowa dolina Warty jest uznawana za atrakcyjną krajobrazowo. Tereny nad rzeką, położone wokół Skały Miłości i zbiornika wodnego Tasarki są zagospodarowane w celach rekreacyjnych.
Mstów znajduje się w granicach Parku Krajobrazowego Orlich Gniazd. Przez miejscowość przebiegają szlaki turystyczne: Szlak Jury Wieluńskiej, Szlak Warowni Jurajskich (szlak ten ma tutaj swój początek) i rowerowy Jurajski Szlak Zygmunta Krasińskiego.
Historia.
Pierwsza historyczna pisana wzmianka o Mstowie pochodzi z 1193 roku. Miejscowość została wówczas wymieniona (w formie "Mstou") w bulli papieża Celestyna III jako własność kanoników regularnych laterańskich na Piasku we Wrocławiu. Istnieją jednak przesłanki, że miejscowość istniała już wcześniej – Jan Długosz zamieścił wzmiankę o Mstowie opisując życie Piotra Włostowica, zmarłego przed tą datą.
Prawdopodobnie na początku XIII wieku założono w Mstowie klasztor. W 1212 w miejscowości odbył się synod z udziałem Henryka Kietlicza, arcybiskupa gnieźnieńskiego, oraz biskupów krakowskiego, wrocławskiego, lubuskiego i poznańskiego. W 1220 roku w łacińskim dokumencie biskupa krakowskiego Iwo Odrowąża wydanym w Krakowie miejscowość wymieniona jest w formie "Mstovia" oraz "Msthow".
W połowie XIII wieku miejscowość miała już wczesnomiejski charakter, funkcjonowały tu już targ, komora celna, karczmy, młyn i folusz. Rozwojowi miejscowości sprzyjało położenie na szlaku handlowym z Krakowa do Wielkopolski. 10 czerwca 1279 roku, lub w roku 1278, Bolesław Wstydliwy zezwolił na utworzenie w Mstowie miasta na prawie średzkim. Lokacja Mstowa nastąpiła na gruntach dawnej osady, którą jedynie uregulowano przestrzennie. Do XIV wieku Mstów był stolicą opola, potem stolica została przeniesiona do Olsztyna. Miasto zachowało obowiązek udzielania stacji. 
Do XVI wieku Mstów był największym miastem w regionie, przewyższającym znaczeniem Częstochowę. Miejscowość kilkukrotnie odwiedzali władcy Polski: Władysław Łokietek, Kazimierz Wielki, Władysław Jagiełło, Kazimierz Jagiellończyk, Władysław IV Waza, Jan Kazimierz, Zygmunt August.
W 1569 w wyniku unii lubelskiej miejscowość znalazła się w granicach Rzeczypospolitej Obojga Narodów. W końcu XVI wieku miasto znajdowało się w powiecie lelowskim województwa krakowskiego, było własnością klasztoru kanoników regularnych. Od około XVI wieku znaczenie miasta zaczęło słabnąć. Przyczyniło się do tego m.in. przesunięcie szlaku handlowego tak, aby przebiegał przez Częstochowę. Miasto zostało w dużym stopniu zniszczone w 1655 roku, w trakcie potopu szwedzkiego. Wymordowano wówczas prawie połowę ludności i spalono zabudowania.
Podczas powstania styczniowego mieszkańcy Mstowa brali udział w walkach przeciwko Rosjanom, służąc między innymi w oddziale kapitana Zygmunta Chmieleńskiego. W 1870 roku, w ramach represji po powstaniu, władze carskie skasowały prawa miejskie i włączyły miejscowość do gminy Wancerzów.
Od 1952 roku Mstów jest siedzibą gminy. W latach 1954–1972 wieś należała i była siedzibą władz gromady Mstów. W latach 1975–1998 miejscowość administracyjnie należała do województwa częstochowskiego.
Transport.
Przez miejscowość przebiega droga wojewódzka nr 786. Połączenie z Częstochową zapewnia linia autobusowa nr 30, która obsługiwana jest przez Miejskie Przedsiębiorstwo Komunikacyjne w Częstochowie.
Funkcjonują także 3 linie Komunikacji Gminnej, obsługiwanej przez PKS Częstochowa:
Sport.
We Mstowie od 1947 roku działa piłkarski Ludowy Klub Sportowy "Warta".

</doc>
<doc id="193625" url="https://pl.wikipedia.org/wiki?curid=193625" title="Przyrów">
Przyrów

Przyrów – wieś w Polsce położona w województwie śląskim, w powiecie częstochowskim, w gminie Przyrów, nad Wiercicą. Siedziba gminy Przyrów. Dawniej miasto.
Historia.
Przyrów został założony jako miasto 15 marca 1369 r. na terenie wsi Komorów przez Jakuba Rechickiego z Nagłowic jako miasto królewskie przez Kazimierza Wielkiego na prawie średzkim. W XV-XVII w. nastąpił znaczny rozwój miasta i wzrost liczby mieszkańców, ale w latach 1655-1660 miał miejsce upadek w wyniku najazdu szwedzkiego (zniszczono ok. 70% zabudowy) i rokoszu Lubomirskiego. Spadek znaczenia Przyrowa był też skutkiem zmiany przebiegu głównej drogi z Krakowa do Wielkopolski. Pozbawiony praw miejskich w 1870 r. dekretem cara Rosji Aleksandra II z 13 lipca wraz z 15 innych miastami guberni piotrkowskiej.
Od końca XVIII w. Przyrów zamieszkiwała społeczność żydowska (w 1857 - 954 osób, czyli 43 proc. mieszkańców; w 1921 - 802, około 32 proc.). Istniała synagoga i cmentarz. Wśród Żydów była grupa chasydów, związanych z Lelowem. W 1940 r. Niemcy utworzyli w Przyrowie obóz pracy, w którym zgromadzili ponad 800 Żydów. 18 września 1942 r. wszystkich wywieziono do getta w Koniecpolu, skąd 7 października trafili do obozu zagłady w Treblince i zginęli.
5 stycznia 1945 r. wieś została spacyfikowana przez oddział własowców pod dowództwem SS. Zamordowali oni 43 osoby, a zabudowania spalili. W latach 1975–1998 miejscowość administracyjnie należała do województwa częstochowskiego.
21 października 2022 r. rada gminy jednogłośnie przyjęła uchwałę o podjęciu działań zmierzających do nadania Przyrowowi statusu miasta. Na przełomie 2022 i 2023 r. rozpoczęły się konsultacje społeczne nad zmianą statusu gminy wiejskiej na miejsko-wiejską.
Bibliografia.
R. Dulias, A. Hibszer; "Województwo śląskie. Przyroda, Gospodarka, Dziedzictwo kulturowe", Kraków 2004, s.192.

</doc>
<doc id="193626" url="https://pl.wikipedia.org/wiki?curid=193626" title="Kimchi bokkeumbap">
Kimchi bokkeumbap

Kimchi bokkeumbap () – popularne koreańskie danie przyrządzane z kimchi i ryżu, a także kilku innych składników, między innymi smażonego jajka, warzyw i wodorostów. Nazwa oznacza dosłownie „kimchi ze smażonym ryżem”.

</doc>
<doc id="193627" url="https://pl.wikipedia.org/wiki?curid=193627" title="DK1">
DK1



</doc>
<doc id="193628" url="https://pl.wikipedia.org/wiki?curid=193628" title="Kimchi jjigae">
Kimchi jjigae

Kimchi jjigae () – pikantna "jjigae" (potrawka) popularna w Korei. Jej głównym składnikiem jest kimchi, oprócz tego dodaje się jeszcze warzywa, tofu oraz owoce morza. Oprócz kimchi inne składniki występują w dowolnej konfiguracji. Danie jest podawane z miską ryżu oraz surowym jajkiem rozbijanym do zupy.

</doc>
<doc id="193629" url="https://pl.wikipedia.org/wiki?curid=193629" title="DK2">
DK2



</doc>
<doc id="193630" url="https://pl.wikipedia.org/wiki?curid=193630" title="DK3">
DK3



</doc>
<doc id="193631" url="https://pl.wikipedia.org/wiki?curid=193631" title="DK20">
DK20



</doc>
<doc id="193632" url="https://pl.wikipedia.org/wiki?curid=193632" title="DK4">
DK4



</doc>
<doc id="193633" url="https://pl.wikipedia.org/wiki?curid=193633" title="DK5">
DK5



</doc>
<doc id="193634" url="https://pl.wikipedia.org/wiki?curid=193634" title="DK10">
DK10



</doc>
<doc id="193636" url="https://pl.wikipedia.org/wiki?curid=193636" title="DK12">
DK12



</doc>
<doc id="193637" url="https://pl.wikipedia.org/wiki?curid=193637" title="DK13">
DK13



</doc>
<doc id="193638" url="https://pl.wikipedia.org/wiki?curid=193638" title="DK22">
DK22



</doc>
<doc id="193639" url="https://pl.wikipedia.org/wiki?curid=193639" title="DK24">
DK24



</doc>
<doc id="193640" url="https://pl.wikipedia.org/wiki?curid=193640" title="DK31">
DK31



</doc>
<doc id="193641" url="https://pl.wikipedia.org/wiki?curid=193641" title="DK36">
DK36



</doc>
<doc id="193643" url="https://pl.wikipedia.org/wiki?curid=193643" title="DK81">
DK81



</doc>
<doc id="193644" url="https://pl.wikipedia.org/wiki?curid=193644" title="DK86">
DK86



</doc>
<doc id="193645" url="https://pl.wikipedia.org/wiki?curid=193645" title="Makgeolli">
Makgeolli

Magkeolli (hangul: 막걸리), zwany także Makuly(takju) – tradycyjny koreański alkohol destylowany z ryżu. Był bardzo popularny wśród rolników, co spowodowało, że nadano mu nazwę "alkohol rolników" (nongju, 농주, 農酒).

</doc>
<doc id="193646" url="https://pl.wikipedia.org/wiki?curid=193646" title="DK94">
DK94



</doc>
<doc id="193647" url="https://pl.wikipedia.org/wiki?curid=193647" title="Kościół św. Katarzyny w Goleniowie">
Kościół św. Katarzyny w Goleniowie

Kościół św. Katarzyny w Goleniowie – dawny kościół farny, wybudowany w XV wieku w stylu gotyckim na fundamentach kościoła romańskiego, najokazalsza świątynia i zabytek Goleniowa, od 1534 roku protestancki, po II wojnie światowej zniszczony, odbudowany w latach 1957–1959, obecnie podlega parafii przy ul. Jana Pawła II prowadzonej przez księży chrystusowców. Jego patronką jest św. Katarzyna Aleksandryjska z Egiptu.
Kościół złożony jest z trzynawowego, halowego korpusu, wspartego na czterech gładkich ośmiobocznych filarach, wydłużonego prezbiterium zamkniętego trójbocznie, kwadratowej w rzucie wieży oraz 2 kaplic.
Historia kościoła.
Kościół wznoszony był w dwóch fazach budowlanych:
Trzy główne człony budowli (prezbiterium, korpus nawowy i wieża) wykonane zostały z cegły w wiązaniu wendyjskim. Kościół wielokrotnie przebudowywano. W wyniku pożaru w 1686 r. uległ zniszczeniu średniowieczny wystrój świątyni oraz dokumenty dotyczące historii kościoła, co uniemożliwiło rekonstrukcję w czasie odbudowy, przez co zastosowano ówcześnie panujące trendy. Jedynym elementem architektonicznym zachowanym od czasów średniowiecza jest ostrołukowy portal w zachodniej elewacji wieży. Nowo wybudowana wieża była niższa, okna węższe i krótsze, arkady wejściowe do kaplic zmienione z ostrołukowych na półkoliste. W takiej formie kościół istniał do XVIII wieku. W latach 1865–1867 wykonano niemal 100% neogotyckich detali architektonicznych (wejścia, okna, sklepienia, szczyty kaplic). W roku 1892 wykonano nowe neogotyckie zwieńczenia wieży w postaci czterech narożnych wieżyczek i trójkątnych szczycików. W takiej postaci świątynia przetrwała do 1945 r., gdy została częściowo zburzona i spalona w wyniku działań wojennych. Po 12 latach kościół został odgruzowany i odbudowany w stanie sprzed II wojny światowej. W roku 1961 kościół został poświęcony przez ks. biskupa Ignacego Jeża. W latach 1962–1964 prowadzono prace restauratorskie przy wieży, zaś wykończenie wnętrza ukończono w roku 1967.
Do roku 1895 przy kościele istniał średniowieczny cmentarz. Został on zamknięty w roku 1865, zaś trzydzieści lat później został splantowany i wybrukowany kamieniem polnym.
Kościół obecnie.
Obecny wystrój wnętrza świątyni jest odtworzeniem planów XIX-wiecznej regotyzacji. W prezbiterium znajduje się ołtarz w formie tryptyku z postaciami: xx, xx, xx, wykonany przez artystę Stanisława Szulca. Witraże w czterech ostrołukowych oknach przedstawiają (od lewej): św. Maksymiliana Kolbe, Chrystusa Króla oraz świętych: Jadwigę, Wojciecha i Stanisława, Jana Pawła II oraz ostatni: św. Katarzynę. Kaplice znajdujące się w kościele poświęcone są: zmarłym, Augustowi Hlondowi, papieżowi Janowi Pawłowi II, Matce Boskiej Nieustającej Pomocy. W kolejnej z kaplic, którą zdobi witraż przedstawiający chrzest Jezusa w Jordanie, znajduje się chrzcielnica. Przy wejściu głównym można zobaczyć zdjęty z wieży kościelnej dzwon, natomiast w pobliżu nawy bocznej znajdują się relikwie św. Faustyny Kowalskiej.

</doc>
<doc id="193648" url="https://pl.wikipedia.org/wiki?curid=193648" title="Samgyeopsal">
Samgyeopsal

Samgyeopsal () – popularne danie koreańskie. Przyrządza się je z boczku wieprzowego, w ten sam sposób co "galbi", wraz z czosnkiem i cebulą. Czasami smaży się na grillu wraz z kimchi. Je się maczając w sosie ssamjjang i zawija w ssangchu.

</doc>
<doc id="193649" url="https://pl.wikipedia.org/wiki?curid=193649" title="Brama Wolińska w Goleniowie">
Brama Wolińska w Goleniowie

Brama Wolińska w Goleniowie – najcenniejszy zabytek miasta Goleniowa, zbudowana w XV wieku jako jedna z czterech bram strzegących miasta (Brama Szczecińska, Brama Stargardzka, Brama Młyńska). Pierwotnie strażnica obronna z kamieni narzutowych (II połowa XIII w.), w kolejnych stuleciach (XIV, XV w.) nadbudowana ceglaną wieżą. To budynek pięciokondygnacyjny, typowa budowla obronna (taką funkcję pełniła do XVIII wieku). Na jednej z wieżyczek będącej zakończeniem muru przy Bramie Wolińskiej widnieją dwa herby Goleniowa – historyczny (z rzeką, łodzią, drzewem i Gryfem) oraz obecny (z dwoma półksiężycami i czterema gwiazdami). Ocalała jako jedyna z bram.
Reprezentuje typ bramy szczytowej. Zachowana w niezmienionej formie od XV w. Zbudowana w 1/4 z kamienia i z 3/4 z cegły. Ściany szczytowe mają odmienne rozwiązania architektoniczne, zewnętrzna – obronną, wewnętrzna – estetyczną. Wysokość bramy wynosi 26 m (ze sterczyną 29,85 m), natomiast otworu bramowego – 5,25 m, jego szerokość 4,85 m, a długość przejazdu – 10,5 m.
Brama została odrestaurowana w latach 1971-1972 z przeznaczeniem na Muzeum Ziemi Goleniowskiej. Po ukończeniu prac stała się siedzibą obecnego Goleniowskiego Domu Kultury. W dawnym przejściu, po jego zabudowie w latach 2002-2003, powstało Centrum Informacji Turystycznej.

</doc>
<doc id="193650" url="https://pl.wikipedia.org/wiki?curid=193650" title="Mury miejskie w Goleniowie">
Mury miejskie w Goleniowie

Mury miejskie w Goleniowie, jeden z zabytków miasta Goleniowa, pochodzą z XIV-XV wieku, zachowały się jedynie fragmenty. Są to budowle zbudowane z kamienia i cegieł, o charakterze obronnym, obecnie stanowią atrakcję turystyczną.
Historia.
Budowę fortyfikacji obronnych miasta rozpoczęto tuż po lokacji miasta (1268 r.). Do połowy XIV wieku Goleniów był otoczony murem kamiennym i kamienno ceglanym z kilkoma czatowniami i basztami (np. Baszta Prochowa), a także czterema bramami:
W 2 połowie XIV i w XV w. mury podwyższono, bramy zostały rozbudowane, w murze od strony portu umieszczono 3 furty wodne oraz wzniesiono dodatkowe baszty:
Mury miejskie obecnie.
Do czasów obecnych zachowały się następujące fragmenty murów:
Pozostałe fragmenty murów oraz budowli rozebrano w XIX wieku:
Decyzję o zachowaniu murów obronnych wraz z Bramą Wolińską, Basztą Więzienną i Wieżą Menniczą władze miasta podjęły w roku 1889. Decyzja ta została upamiętniona w postaci daty umieszczonej pomiędzy herbami na jednej z wieżyczek kończącej mur przy Bramie Wolińskiej. Obecny stan fortyfikacji to wynik odbudowy murów po zniszczeniach II wojny światowej.

</doc>
<doc id="193651" url="https://pl.wikipedia.org/wiki?curid=193651" title="Baszta Prochowa w Goleniowie">
Baszta Prochowa w Goleniowie

Baszta Prochowa w Goleniowie (zwana także Basztą Strażniczą) – cylindryczna baszta, wchodząca w skład murów obronnych w Goleniowie, położona nad rzeką Iną, na rogu murów, przy Gimnazjum nr 1 i niewielkim parku. Zwieńczona stożkowatym szczytem, zbudowana z czerwonej cegły. Dawniej pełniła funkcje penitencjarne (inna nazwa Baszta Więzienna), a także prochowni. Obecnie zamknięta i udostępniona do zwiedzania od zewnątrz.

</doc>
<doc id="193653" url="https://pl.wikipedia.org/wiki?curid=193653" title="Baszta Mennicza w Goleniowie">
Baszta Mennicza w Goleniowie

Baszta Mennicza w Goleniowie – ośmioboczna baszta, wchodząca w skład murów obronnych w Goleniowie, w ich fragmencie rozciągającym się wzdłuż deptaka nad rzeką Iną.
Dawniej znajdowała się tutaj mennica miejska, bito m.in. monety zwane białym groszem goleniowskim, obecnie zamknięta, istnieje możliwość zwiedzania jedynie od zewnątrz. Obok baszty znajdują się wrota - furta wodna, będące dawniej przejściem z otoczonego murami miasta nad rzekę.

</doc>
<doc id="193654" url="https://pl.wikipedia.org/wiki?curid=193654" title="Pęzino">
Pęzino

Pęzino (niem. "Pansin") – wieś w Polsce położona w województwie zachodniopomorskim, w powiecie stargardzkim, w gminie Stargard.
Wieś położona jest nad Krąpielą i Pęzinką. 
W latach 1973–1976 miejscowość była siedzibą gminy Pęzino. W latach 1975–1998 miejscowość administracyjnie należała do województwa szczecińskiego.
W miejscowości znajduje się przystanek kolejowy Pęzino.
Historia.
W X-XI w. był tu słowiański gród obronny. Osada została darowana przez Barnima I w XIII w. templariuszom, którzy rozpoczęli budowę zamku-klasztoru. Następnie zespół klasztorny został przejęty przez zakon joannitów, a kolejnymi właścicielami byli przedstawiciele rodów: Borków i Puttkamerów. W 1657 w zamku rezydował hetman Stefan Czarniecki, który stojąc na czele lekkiej jazdy ścigał Szwedów.

</doc>
<doc id="193656" url="https://pl.wikipedia.org/wiki?curid=193656" title="Robert Gawliński">
Robert Gawliński

Robert Gawliński (ur. 31 sierpnia 1963 w Warszawie) – polski muzyk rockowy, wokalista i autor tekstów. Członek Akademii Fonograficznej ZPAV.
Współtwórca zespołu Madame, który funkcjonował w latach 1983–1986. Od 1992 wokalista i lider zespołu Wilki, z którym wydał dziewięć albumów: "Wilki" (1992), "Przedmieścia" (1993), "Acousticus Rockus" (1994), "4" (2002), "Watra" (2004), "Obrazki" (2006), "Światło i mrok" (2012), "Przez dziewczyny" (2016) i "Wszyscy marzą o miłości" (2022). Również artysta solowy, wydał pięć albumów: "Solo" (1995), "Kwiaty jak relikwie" (1997), "X" (1998), "Gra" (1999) i "Kalejdoskop" (2010).
Życiorys.
Był wychowywany przez matkę. Gdy miał siedem lat, jego ojciec opuścił rodzinę. W wieku 19 lat zakończył edukację z wykształceniem średnim, nie zdawał jednak matury. Był zbuntowanym nastolatkiem, a z uwagi na swój ekstrawagancki wygląd miał założone dwie sprawy w sądzie dla nieletnich.
Gdy miał 16 lat, dołączył jako wokalista i gitarzysta do punk rockowego zespołu Gniew, który istniał w latach 1979–1982. Następnie należał do Nieustraszonych Łowców Wampirów. W noc sylwestrową 1982 założył zespół Madame, z którym wystąpił na Festiwalu w Jarocinie w 1984. W tym czasie pomagał Igorowi Czerniawskiemu przy tworzeniu utworu „Wariant C”. Formacja przestała istnieć wiosną 1986, po zarejestrowaniu w warszawskim klubie „Riviera-Remont” materiału na koncertową płytę, która ostatecznie została wydana dopiero w 1999.
Po rozpadzie Madame udzielał się w zespołach Made in Poland oraz Złotousty i Anioły, który założył z Markiem Jackowskim. Zespół rozpadł się po tym, jak Olga Jackowska postanowiła reaktywować Maanam. W 1986 został muzykiem zespołu Opera, który tworzyli dawni muzycy Republiki, z którym zarejestrował materiał koncertowy, wydany dopiero w pierwszych latach następnej dekady. Zespół rozpadł się po reaktywacji Republiki przez Grzegorza Ciechowskiego.
Po rozwiązaniu Opery nawiązał współpracę ze Zbigniewem Hołdysem. Wtedy powstał zespół The Didet Bidet, który tworzyła muzykę określaną przez Gawlińskiego jako „psychodeliczny punk-rock”. W 1992 założył zespół Wilki, z którym zdobył ogólnopolską rozpoznawalność. W latach 1992–1994 rokrocznie wydawał płyty z Wilkami: "Wilki", "Przedmieścia" i "Acousticus Rockus". W 1994 zawiesił działalność Wilków, po czym rozpoczął karierę solową.
Do końca lat 90. nagrał i wydał cztery solowe płyty: "Solo", "Kwiaty jak relikwie", "X", "Gra". Poza tym zagrał Edwarda Stachurę w filmie "Wojaczek" (1999) oraz napisał muzykę i zagrał w wystawianym na deskach teatru Ochota dramacie "Hamlet" Williama Szekspira. W 2001 reaktywował działalność Wilków, z którym wydał kolejne trzy płyty: "4" (2002), "Watra" (2004) i "Obrazki" (2006). W 2009 ponownie zawiesił działalność Wilków.
W 2010 wydał piąty solowy album pt. "Kalejdoskop". Napisał dwie piosenki dla Anny Wyszkoni – „W całość ułożysz mnie” i „Dźwięki nocy” na jej solowy album pt. "Życie jest w porządku" z 2012. W tym samym roku był trenerem chóru w programie rozrywkowym TVP2 "Bitwa na głosy".
Życie prywatne.
24 września 1987 poślubił Monikę (ur. 30 listopada 1966), którą poznał w 1983 na koncercie zespołu Madame i która jest menedżerką Wilków. Trzy dni przed ślubem zdiagnozowano u niego nowotwór przysadki mózgowej. Po udanej operacji i wyjściu ze szpitala kontynuował karierę. Ma synów-bliźniaków, Emanuela i Beniamina (ur. 2 grudnia 1992), którzy również zostali muzykami Wilków.
W marcu 2020 ze względu na epidemię COVID-19 i związane z nią liczne obostrzenia, które w Polsce znacznie dotknęły branżę muzyczną, przeprowadził się wraz z żoną do Grecji.

</doc>
<doc id="193658" url="https://pl.wikipedia.org/wiki?curid=193658" title="Zieleniewo (powiat stargardzki)">
Zieleniewo (powiat stargardzki)

Zieleniewo (dawniej niem. "Grünhof") – wieś w Polsce położona w województwie zachodniopomorskim, w powiecie stargardzkim, w gminie Kobylanka, położona 4 km na wschód od Kobylanki (siedziby gminy) i 8 km na zachód od Stargardu (siedziby powiatu).
Miejscowość wypoczynkowa położona nad północnym skrajem jeziora Miedwie, przy drodze krajowej nr 10. Pierwsza wzmianka o Zieleniewie pochodzi z roku 1865. Od przełomu XIX i XX w. letnisko.
W Zieleniewie nad jeziorem Miedwie wyznaczono kąpielisko śródlądowe.
W latach 1975–1998 miejscowość należała administracyjnie do województwa szczecińskiego.

</doc>
<doc id="193667" url="https://pl.wikipedia.org/wiki?curid=193667" title="Petabajt">
Petabajt

Petabajt (skrót PB), pebibajt (skrót PiB) – jednostki używane w informatyce głównie do określania największych posiadanych przestrzeni dyskowych, zasobów plików milionów użytkowników określonego serwisu internetowego lub baz danych gromadzących informacje z zasobów całego Internetu.
Formalnie, petabajt oznacza biliard (1.000.000.000.000.000 = 1015) bajtów, natomiast pebibajt (zgodnie z zaleceniami IEC) – 250, czyli 1.125.899.906.842.624 = 10245 bajtów. Ze względów historycznych pebibajt jest jednostką używaną znacznie rzadziej, natomiast petabajt bywa rozumiany zarówno jako wielkość odpowiadająca formalnej definicji petabajta, jak i pebibajta.
Zgodnie ze standardem IEC 60027-2 w systemie przedrostków dwójkowych (binarnych) obowiązują zależności:
 1 PiB = 1024 TiB = 1024 · 1024 GiB = 1024 · 1024 · 1024 MiB = 1024 · 1024 · 1024 · 1024 kiB = 1024 · 1024 · 1024 · 1024 · 1024 B
natomiast w systemie przedrostków dziesiętnych SI:
 1 PB = 1000 TB = 1000 · 1000 GB = 1000 · 1000 · 1000 MB = 1000 · 1000 · 1000 · 1000 kB = 1000 · 1000 · 1000 · 1000 · 1000 B

</doc>
<doc id="193668" url="https://pl.wikipedia.org/wiki?curid=193668" title="Morzyczyn (województwo zachodniopomorskie)">
Morzyczyn (województwo zachodniopomorskie)

Morzyczyn (dawniej niem. "Moritzfelde") – wieś letniskowa w Polsce, w województwie zachodniopomorskim, w powiecie stargardzkim, w gminie Kobylanka, nad jeziorem Miedwie. Wieś jest położona 3 km na wschód od Kobylanki (siedziby gminy) i 9 km na zachód od Stargardu (siedziby powiatu). Na zachód od wsi do Jeziora Miedwie uchodzi rzeka Miedwinka.
W latach 1975–1998 miejscowość administracyjnie należała do województwa szczecińskiego.
Promenada w Morzyczynie nad Miedwiem ma około 2 kilometrów. Obok niej jest skatepark, muszla koncertowa, plac zabaw i pomosty nad „bagienkiem”.
Transport.
Na północ od wsi przebiega droga krajowa nr 10. Najbliższa stacja kolejowa Miedwiecko jest oddalona o 3 km na północ.
Historia.
Pierwsza wzmianka o miejscowości pochodzi z roku 1752, wieś powstała w okresie XVIII wiecznej kolonizacji po osuszeniu mokradeł wokół Pramiedwia. Osadnicy zostali sprowadzeni z okolic Dessau w związku z tym wsi nadano imię ku czci księcia Moritza von Anhalt-Dessau. Na przełomie XIX I XX wieku powstało tu letnisko, a po I wojnie światowej ośrodek wczasowy. W 1945 większa część zabudowy została niszczona, a urządzenia letniska całkowicie. Po odbudowie powstał tu popularny ośrodek wypoczynkowy wśród mieszkańców Gminy Kobylanka i Stargardu. W II połowie XIX w. zbudowano kościół o konstrukcji kamienno-ceglanej, który został podobnie jak większość dawnej zabudowy (w tym szkoła i karczma z końca XVIII wieku), zniszczony podczas II wojny światowej.

</doc>
<doc id="193671" url="https://pl.wikipedia.org/wiki?curid=193671" title="Cudne manowce">
Cudne manowce

Cudne manowce – dwupłytowa antologia nagrań koncertowych zespołu Stare Dobre Małżeństwo wydana w 2000.
Ten dwupłytowy zestaw Pomaton EMI wydało na płytach CD i kasetach magnetofonowych. Rejestracji całości w postaci cyfrowej, mastering przeprowadzono w Studio Buffo.
W 2002 "Cudne manowce" zdobyły status platynowej płyty.
Muzycy.
nagrania z koncertu zespołu w Teatrze Buffo – 23 maja 1999. W koncercie tym udział wzięli: 
Muzycy.
Na drugiej płycie zebrano nagrania z archiwum zespołu (2 – 6 z 1986; 14 z 1990, 15 z 1993), archiwum Krzysztofa Myszkowskiego (16 z 1995), Studenckiego Radia „Żak” w Łodzi (7 – 12), Rozgłośni Polskiego Radia w Łodzi (13) oraz taśmoteki Pawła Szeromskiego (1). W nagraniach zamieszczonych na płycie drugiej udział brali:
oraz

</doc>
<doc id="193672" url="https://pl.wikipedia.org/wiki?curid=193672" title="Argeadzi">
Argeadzi

Argeadzi (albo Temenidzi) – dynastia rządząca w Macedonii w latach 700 p.n.e.-309 p.n.e. Najwybitniejsi przedstawiciele tej dynastii to: Filip II (zwany Macedońskim), który stworzył silne i nowoczesne państwo i Aleksander III Macedoński (zwany Wielkim), który pokonał Persów i stworzył wielkie imperium. Dynastia Argeadów wygasła w czasie wojen diadochów, kiedy to zostali zamordowani Aleksander IV i jego matka Roksana.

</doc>
<doc id="193673" url="https://pl.wikipedia.org/wiki?curid=193673" title="Piastowie mazowieccy">
Piastowie mazowieccy

 Piastowie mazowieccy – boczna linia dynastii Piastów, panująca na Mazowszu, wywodząca się od Konrada I mazowieckiego, syna Kazimierza II Sprawiedliwego, wygasła w 1526 na Januszu III. W XIV i XV w. (do 1462) panowali także w niektórych księstwach Rusi Czerwonej, głównie jako lennicy królów Polski.
Za panowania Konrada I, w 1226 Mazowsze utraciło ziemię chełmińską na rzecz Krzyżaków.
Ostatnim Piastem, który zjednoczył pod swoim władaniem cały obszar Mazowsza, był prawnuk Konrada I, Siemowit III. Po jego śmierci w 1381 dziedzictwo władcy zostało podzielone w następujący sposób:
Ostatnim przedstawicielem starszej linii, zwanej też warszawską, był zarazem ostatni Piast mazowiecki, Janusz III. Młodsza linia wywodząca się od Siemowita IV – zwana płocką lub zachodniomazowiecką – wygasła na Władysławie II, zmarłym w 1462. Po jego śmierci, jego władztwo (prócz ziemi płockiej, którą przejęła jeszcze linia warszawska) zostało ostatecznie inkorporowane do Polski.

</doc>
<doc id="193674" url="https://pl.wikipedia.org/wiki?curid=193674" title="Poranek z TVN24">
Poranek z TVN24



</doc>
<doc id="193675" url="https://pl.wikipedia.org/wiki?curid=193675" title="Witkowo Drugie">
Witkowo Drugie

Witkowo Drugie (niem. "Wittchow bei Stargard") – wieś w Polsce, w województwie zachodniopomorskim, w powiecie stargardzkim, w gminie Stargard
Miejscowość leży nad Małą Iną, 3 km na południe od Stargardu. 
Wieś w 1229 została nadana joannitom. Wieś jest wytyczona ze wschodu na zachód w kształcie owalnicy, z centralnie położonym kościołem pw. Matki Boskiej Różańcowej, który został zbudowany w końcu XV. Wewnątrz zachowały się oryginalne freski naścienne, drewniany ołtarz, empora organowa oraz ławki.
W latach 1975–1998 miejscowość administracyjnie należała do województwa szczecińskiego.
Do Witkowa można dojechać linią MZK Stargard nr: 36.

</doc>
<doc id="193679" url="https://pl.wikipedia.org/wiki?curid=193679" title="Kryterium Asów Polskich Lig Żużlowych im. Mieczysława Połukarda">
Kryterium Asów Polskich Lig Żużlowych im. Mieczysława Połukarda

Kryterium Asów Polskich Lig Żużlowych im. Mieczysława Połukarda – turniej żużlowy rozgrywany w Bydgoszczy, na stadionie Polonii Bydgoszcz, od 1982 (z przerwami między 2013 i 2020) tradycyjnie otwierający sezon żużlowy w Polsce.
Inicjatorem tej imprezy była redakcja Gazety Pomorskiej, która jest fundatorem przechodniej nagrody (koła żużlowego z wplecioną stroną tytułową gazety). Turniej ten nawiązuje do "Criterium Asów" rozgrywanego w Bydgoszczy w latach 1951–1960. Od roku 1986 impreza ta nosi imię Mieczysława Połukarda, tragiczne zmarłego na bydgoskim stadionie w 1985 roku.
Największa gwiazdą rozegranych dotąd turniejów był Tomasz Gollob, który zwyciężał w tej imprezie aż 14-krotnie (w tym 9 razy z rzędu) w latach 1990–1998, 2000–2003 i 2008. Jego passę zwycięstw przerwał Roman Jankowski z Unii Leszno – trzykrotny zwycięzca tej imprezy (z lat 1986, 1989 i 1999). Po dwa zwycięstwa mają Andrzej Huszcza (1983–1984), Wojciech Żabiałowicz (1985, 1987), Norweg z polskim obywatelstwem Rune Holta, reprezentujący barwy Włókniarza Częstochowa (2004 i 2005), Rosjanin Emil Sajfutdinow (2010 i 2011) oraz Bartosz Zmarzlik (2021 i 2022). Po jednym zwycięstwie mają reprezentanci gospodarzy Marek Ziarnik (1982) i Ryszard Dołomisiewicz (1988), a także reprezentant Włókniarza Sebastian Ułamek (2006), Słoweniec Matej Ferjan (2007), Szwed Andreas Jonsson (2008) i Australijczyk Darcy Ward (2012).
Jedynym zawodnikiem, któremu udało się wygrać turniej z kompletem pięciu zwycięstw biegowych (15 punktów) jest Tomasz Gollob – dokonał tej sztuki 10 razy (mając dwie czteroturniejowe serie bez biegowej porażki) w latach 1990, 1992, 1994–1997, 2000–2003. W 1986 Roman Jankowski także nie doznał goryczy porażki, jednak tamten turniej przerwano po 12 biegach i zgromadził on w trzech biegach 9 punktów.
Turniej jest rozgrywany według następującej tabeli biegowej.
W 2013 Kryterium Asów po raz pierwszy od 1982 się nie odbył. Powodem była przedłużająca się zima, która uniemożliwiła zorganizowanie tych zawodów. W późniejszych latach nie odbywał się z przyczyn finansowych (nie uzbierano odpowiedniej kwoty), a także problemów organizacyjnych. 18 października 2020 początkowo zaplanowano kolejną edycję, nazwaną „Turniejem Asów”, jednakże później została odwołana z powodu rosnącej wówczas fali zakażeń COVID-19 w Polsce oraz w samej Bydgoszczy.
Impreza miała wrócić ostatecznie po 9-letniej przerwie do kalendarza żużlowego 29 marca 2021, jednak z powodu niekorzystnych warunków atmosferycznych (mocno padający deszcz) przeniesiono ją na kolejny dzień – 30 marca 2021. Kolejna edycja odbyła się 25 marca 2022. Najbliższa, 34. jest planowana na 26 marca 2023.

</doc>
<doc id="193680" url="https://pl.wikipedia.org/wiki?curid=193680" title="Droga ekspresowa S16 (Polska)">
Droga ekspresowa S16 (Polska)

Droga ekspresowa S16 – polska droga ekspresowa w północnej i północno-wschodniej Polsce, docelowo o przebiegu Olsztyn (S51) – Ełk – Knyszyn (S19). Przebiegać ma przez województwo warmińsko-mazurskie i podlaskie.
Istniejące odcinki.
Odcinki istniejące o statusie drogi ekspresowej:
Południowa cz. obwodnicy Olsztyna (14,7 km) – Olsztyn Południe – Olsztyn Wschód.
Historia.
1985–2014: Plany budowy drogi.
Droga ekspresowa o przebiegu Grudziądz – Olsztyn – Augustów występowała w "Postanowieniu Nr 55/85 Prezydium Rządu z dnia 14 czerwca 1985 r." W kolejnym dokumencie rządowym w 1993 oraz wszystkich następnych nie występowała. W różnych projektach przebudowy czy też rozbudowy drogi krajowej nr 16 prowadzonych przez olsztyński oddział GDDKiA pojawiają się informacje o projektowaniu/budowie drogi klasy GP o parametrach zgodnych z wymaganiami drogi klasy S bądź z możliwością dostosowania do klasy drogi ekspresowej. Równolegle w Ministerstwie Infrastruktury trwają prace nad propozycjami modyfikacji sieci TEN-T w Polsce, których częścią jest włączenie do tej sieci drogi krajowej nr 16, w najnowszych dokumentach o skróconej trasie (Grudziądz-Ełk), a w jednym nazywanej „droga krajowa S-16". Droga ekspresowa S16 pojawia się również w dwóch rządowych dokumentach: w raporcie Polska 2030 (przygotowanym przez zespół doradców strategicznych Prezesa Rady Ministrów) oraz w Koncepcji Przestrzennego Zagospodarowania Kraju 2030 (przygotowanej przez Ministerstwo Rozwoju Regionalnego).
2015: Decyzja o budowie.
30 września 2015 na stronach RCL został opublikowany Projekt rozporządzenia Rady Ministrów zmieniającego rozporządzenie w sprawie sieci autostrad i dróg ekspresowych, w którym m.in. pojawia się droga ekspresowa S16 na odcinku Olsztyn – Ełk, natomiast odcinek Grudziądz – Ostróda ma objąć przedłużoną drogę S5.
13 października 2015 rząd zmienił rozporządzenie o autostradach i drogach ekspresowych w Polsce, dodając na listę drogę ekspresową S16.
2016.
19 maja 2016 droga ekspresowa S16 została przedłużona o odcinek Ełk-Białystok.
5 sierpnia 2016 r. ogłoszono przetarg na wykonanie koncepcji programowej budowy drogi ekspresowej S16 na odcinku Borki Wielkie-Mrągowo wraz z obwodnicą Mrągowa w ciągu DK59.
2018.
Minister Infrastruktury zatwierdził Program Inwestycji dla budowy drogi ekspresowej S16 Borki Wielkie – Mrągowo wraz z obwodnicą Mrągowa w ciągu drogi krajowej nr 59. Oznacza to zapewnienie finansowania budowy drogi, która obecnie znajduje się na etapie przygotowania dokumentacji.
Pod koniec kwietnia br. zakończą się trwające od stycznia 2017 r. prace nad koncepcją programową. Dzięki temu na przełomie lipca i sierpnia tego roku można będzie ogłosić przetarg na projekt i budowę tej drogi. Będzie ona miała długość 17–12,9 km w ciągu S16 oraz 4,1 km w ciągu DK 59 (obwodnica Mrągowa). Przebiegać będzie w okolicach miejscowości Borki Wielkie, Sorkwity, Nowe Bagienice, Bagienice, Marcinkowo, a następnie ominie Mrągowo od strony południowo-zachodniej. Droga na odcinku S16 będzie miała przekrój dwujezdniowy, po dwa pasy ruchu w każdym kierunku, natomiast na przebiegu obwodnicy Mrągowa w ciągu DK 59 będzie to droga o przekroju 2x2 na odcinku 1,2 km oraz 1x2 na odcinku 2,9 km. Dostęp do drogi ekspresowej będzie możliwy jedynie poprzez węzły drogowe: Sorkwity, Bagienice i Mrągowo.
Borki Wielkie – Mrągowo.
19 września 2018 Generalna Dyrekcja Dróg Krajowych i Autostrad ogłosiła przetarg na projekt i budowę drogi ekspresowej S16 Borki Wielkie – Mrągowo, wraz z budową obwodnicy Mrągowa w ciągu DK59. Jednak 10 maja 2019 przetarg został unieważniony z powodu braku oferty, która mieściłaby się w budżecie zamawiającego. 21 sierpnia tego samego roku ogłoszono ponowny przetarg na to zadanie, a 28 maja 2020 podpisano wartą niemal 626 mln złotych umowę z firmą PORR S.A. Inwestycja ma zostać zrealizowana w ciągu 36 miesięcy.
Nowa droga będzie miała 17,1 km długości – 13,1 km w ciągu S16 oraz 4 km w ciągu DK59 (obwodnica Mrągowa). Przebiegać będzie w okolicach miejscowości Borki Wielkie, Sorkwity, Nowe Bagienice, Bagienice, Marcinkowo, a następnie ominie Mrągowo od strony południowo-zachodniej. Droga na odcinku S16 będzie miała przekrój dwujezdniowy, po dwa pasy ruchu w każdym kierunku, natomiast na przebiegu obwodnicy Mrągowa w ciągu DK59 będzie to droga o przekroju w większości jednojezdniowym (1x2). Dostęp do drogi ekspresowej będzie możliwy tylko przez węzły drogowe: Sorkwity, Bagienice i Mrągowo. 18 czerwca 2021 r. olsztyński oddział GDDKiA poinformował o wydaniu przez wojewodę warmińsko- mazurskiego decyzji o zezwoleniu na realizację inwestycji drogowej. Zadanie ma zostać zakończone pod koniec 2023 roku.
W fazie przygotowawczej jest następny etap rozbudowy tej drogi. W trakcie opracowania są materiały do uzyskania decyzji o środowiskowych uwarunkowaniach oraz dokumentacja techniczna do zlecenia budowy w systemie PIB dla drogi S16 Mrągowo – Orzysz – Ełk o długości ok. 80 km. Dokumentacja będzie gotowa do realizacji w 2021 r. Planowane lata realizacji to 2022–2025.
Wytyczanie przebiegu S16 w rejonie Wielkich Jezior Mazurskich spotyka się z protestami społecznymi. W 2021 Fundacja "Dla Biebrzy" opublikowała "Studium sieciowego przebiegu Via Carpatia i S16 w północno-wschodniej Polsce", w którym wskazano alernatywne możliwości realizacji sieci drogowej względem budowy drogi ekspresowej S16 przez Biebrzański Park Narodowy i Krainę Wielkich Jezior Mazurskich, w minimalnym stopniu ingerujące w chronione przyrodniczo tereny i biegnące przez tereny znacznie dogodniejsze do realizacji inwestycji drogowych.

</doc>
<doc id="193681" url="https://pl.wikipedia.org/wiki?curid=193681" title="Święte (województwo zachodniopomorskie)">
Święte (województwo zachodniopomorskie)

Święte (niem. "Schwendt") – wieś w Polsce położona w województwie zachodniopomorskim, w powiecie stargardzkim, w gminie Stargard.
W latach 1975–1998 miejscowość położona była w województwie szczecińskim.
Wieś położona na południowo-wschodnim skraju Stargardu, 3 km od jego centrum, przy drodze krajowej nr 10 i drodze ekspresowej S10. W miejscowości rozpoczyna swój bieg prowadząca do Gdyni droga krajowa nr 20. 
Historia.
Od 1329 do XIX stanowiła własność Stargardu, pod koniec XVIII odkryto tu źródła żelaziste. Jest ona typu owalnicy z centralnie położonym kościołem pw. św. Antoniego z Padwy, który został wzniesiony w XV przez joannitów jako kaplica, w XIX w. rozbudowana poprzez dodanie smukłej wieży. Z zabytków ruchowych w kościele znajdują się m.in. wapienna chrzcielnica z przełomu XIII i XIV oraz piętnastowieczny tryptyk. Największym zakładem we wsi była piekarnia znajdująca się w budynku byłej gorzelni (dziś należy do Strachocina).
Do Świętego można dojechać linią MPK Stargard numer 33.

</doc>
<doc id="193682" url="https://pl.wikipedia.org/wiki?curid=193682" title="Tour de Pologne 2004">
Tour de Pologne 2004

61. edycja wyścigu kolarskiego Tour de Pologne odbyła się w dniach 6–13 września 2004 roku. Rywalizację rozpoczęło 148 kolarzy z 18 grup zawodowych (w tym 7 polskich), oraz reprezentacji młodzieżowej Polski. Ukończyło 75 kolarzy. Łączna długość wyścigu – 1264,5 km.
Pierwsze miejsce, po wygraniu finałowej jazdy na czas, zajął dobrze znany w Polsce Czech Ondřej Sosenka (Acqua &amp; Sapone) powtarzając swój wyczyn z 2001 roku (wówczas w barwach polskiej ekipy CCC Mat). Nagrodą dla zwycięzcy było 27 tys. złotych brutto.
Wyścig był pierwszym od 1998 roku, w którym na podium nie stanął żaden Polak.
Była to ostatnia edycja wyścigu klasyfikowanego w kategorii 2.2. Od 2005 roku decyzją władz UCI Tour został włączony do kolarskiej elity – cyklu wielu imprez nazwanych Pro Tour.

</doc>
<doc id="193683" url="https://pl.wikipedia.org/wiki?curid=193683" title="Egbert (król Anglii)">
Egbert (król Anglii)

Egbert, (zm. w 839) – anglosaski monarcha Wesseksu w latach 802–839 oraz bretwalda od 825. Zjednoczył większość królestw Heptarchii, a w latach 829–830 rządził całą Anglią. Uznawany przez wielu za pierwszego króla Anglii, ale sam jeszcze nie używał takiego tytułu.
Życiorys.
Pochodzenie Egberta jest niepewne. Kronika Anglosaska pod datą 825 podaje, że król Egbert wysłał swojego syna Ethelwulfa do Kentu, gdzie miał dochodzić dziedzicznych praw ojca do korony. Ojciec Egberta nosi w tej kronice imię Ealhmund. Pod koniec VIII w. rządził w Kencie król o imieniu Ealhmund, wspomniany w tej samej kronice pod datą 784. Historycy uważają go za ojca Egberta. Imię jego matki jest nieznane.
Przyrodnią siostrą Egberta była święta Alburga, opatka z Wilton.
Egbert był kandydatem na tron Wesseksu już w 786 po śmierci króla Cynewulfa. Tron zdobył jednak Beorhtric, sprzymierzeniec króla Mercji Offy. W 789 Beorhtric i Offa doprowadzili do wygnania Egberta, który udał się na kontynent, na dwór Karola Wielkiego. Nie wiadomo, ile czasu na nim przebywał. Niektórzy historycy twierdzą, że 3, inni, że 13 lat.
Po śmierci Beorhtrica w 802 Egbert został uznany królem Wesseksu. Jego poprzednik rządził pod silnymi wpływami królestwa Mercji; Egbert był bardziej niezależny w swojej polityce, wykorzystując stopniowe osłabienie Mercji, które trwało od śmierci króla Offy w 796. Natychmiast po objęciu tronu Egbert musiał stawić czoło atakowi Æthelmunda, earla Hwicce. Æthelmund został jednak pokonany i zabity przez earla Wiltshire, Weoxtana, który również zginął w bitwie.
W 815 Egbert spustoszył terytoria zachodniej Walii, które to tereny historycy utożsamiają z obecną Kornwalią, która mniej więcej w tym czasie dostała się pod władzę monarchów z Wesseksu. Kolejnym ważnym wydarzeniem za panowania Egberta była bitwa pod Ellandun, którą stoczył z królem Mercji Beornwulfem w 825. Zwycięstwo uczyniło z Egberta najpotężniejszego z anglosaskich królów. W tym samym roku obalono promercjańskich władców Kentu, Esseksu i Susseksu, a ich korony przypadły Egbertowi. Mieszkańcy Anglii Wschodniej zbuntowali się w tym samym roku i wygnali popleczników króla Mercji. Swoim zwierzchnikiem (ale nie królem) uczynili Egberta. W 825 Egbert przyjął tytuł "bretwaldy".
W 829 pokonał nowego króla Mercji Wiglafa i objął panowanie nad tym królestwem. Następnie wyprawił się na północ, do Nortumbrii. Tamtejszy król, Eanred, odmówił walki z Egbertem na polach Dore (obecne przedmieścia Sheffield) i uznał go za swojego zwierzchnika. W 830 Egbert przedsięwziął zwycięską wyprawę na Walię. W tym samym roku niepodległość odzyskała Mercja, której królem ponownie został Wiglaf. Nie wiadomo, czy stało się tak w wyniku zwycięskiej rebelii, czy też wskutek decyzji Egberta.
Pod koniec panowania Egbert musiał zmagać się z najazdami „duńskich ludzi”, wikingów. W 836 poniósł z ich rąk klęskę, ale w stoczonej w 838 bitwie pod Hingston Down w Kornwalii odniósł nad wikingami i ich sojusznikami zwycięstwo.
Egbert zmarł latem 839, został pochowany w Old Minster w Winchesterze a jego prochy zostały przeniesione do tamtejszej katedry w XI w. Tron odziedziczył jego najstarszy syn.
Podczas angielskiej wojny domowej w XVII w. żołnierze Parlamentu wyrzucili kości Egberta i innych władców z trumien i użyli ich do wybicia okien kościoła.
Małżeństwo i potomstwo.
Podczas pobytu na dworze Karola Wielkiego Egbert poślubił frankijską księżniczkę Redburgę, siostrę, siostrzenicę, córkę lub prawnuczkę cesarza. Urodziła mu potomstwo: 

</doc>
<doc id="193684" url="https://pl.wikipedia.org/wiki?curid=193684" title="Ozy Kiczarowskie">
Ozy Kiczarowskie



</doc>
<doc id="193686" url="https://pl.wikipedia.org/wiki?curid=193686" title="Ethelwulf">
Ethelwulf

Æthelwulf (ur. ok. 795 w Akwizgranie, zm. 13 stycznia 858) – anglosaski król Wesseksu, Esseksu, Susseksu i Kentu, najstarszy syn króla Egberta i jego żony, frankijskiej księżniczki Redburgi, bliskiej krewniaczki (siostry, siostrzenicy, córki lub prawnuczki) Karola Wielkiego.
Życiorys.
Urodził się, gdy jego ojciec przebywał na wygnaniu na dworze władcy Franków. Do Anglii przybył w 802 r., kiedy Egbert został królem Wesseksu. W 825 r. w imieniu ojca wyprawił się na Kent, który przyłączył do jego władztwa. Wiele wskazuje na to, że przez następne lata Ethelwulf rządził w Kencie w imieniu ojca, gdyż jest czasem tytułowany „królem Kentu” . W 839 r. zmarł Egbert i Æthelwulf objął tron Wesseksu. Jego pierwszą decyzją był podział władztwa między siebie i najstarszego syna, Athelstana. Athelstan otrzymał wschodnią część państwa (Kent, Essex, Sussex i Surrey), Ethelwulf zatrzymał dla siebie Wessex i Kornwalię.
Panowanie Ethelwulfa upłynęło na walkach z najazdami wikingów. W 843 r. został pokonany pod Carhampton (6 km na wschód od Minehead) w bitwie z flotą 35 okrętów duńskich. Najsłynniejsze natomiast zwycięstwo odniósł w 851 r. w miejscu zwanym „Acleah”, które historycy utożsamiają z Ockley lub z Oakley w hrabstwie Surrey. Kronika anglosaska określiła bitwę jako "najwspanialszą rzeź pogan jaka kiedykolwiek miała miejsce". W 853 r. wyprawił się razem z królem Mercji Burgredem na Walię, pokonał tamtejszego władcę Cyngena ap Cadella i podporządkował sobie jego państwo. Mimo licznych sukcesów nie udało się Ethelwulfowi powstrzymać duńskich najazdów na Anglię. Pod koniec jego panowania wikingowie po raz pierwszy przezimowali na Wyspach Brytyjskich (na wyspie Sheppey u wybrzeży wschodniej Anglii). Za panowania następców Ethelwulfa mieli przystąpić do regularnego podboju.
Ethelwulf był człowiekiem bardzo religijnym. Przed każdą bitwą wzywał bożej pomocy, a od pierwszych lat panowania jego marzeniem była pielgrzymka do Rzymu, gdzie wyprawił się po śmierci pierwszej żony w 855 r. Wsławił się tam hojnymi datkami na rzecz Kościoła. Do Anglii powrócił w 856 r. Na miejscu okazało się, że jego najstarszy syn Ethelbald (Athelstan nie żył już od kilku lat) spiskował przeciw ojcu, chcąc uniemożliwić mu powrót do władzy po powrocie z pielgrzymki. Ethelwulf miał jednak dość siły, aby pokonać syna i skazać go na wygnanie – nie zdecydował się jednak na to i podzielił państwo między siebie a Ethelbalda. Zatrzymywał Essex, Sussex i Surrey, a Ethelbald rządzić miał w Wesseksie i Kencie. Taki stan rzeczy utrzymał się do śmierci Ethelwulfa w 858 r.
Król został pochowany w Steyning. Później jego ciało przeniesiono do Old Minster w Winchesterze, a na końcu złożono w tamtejszej katedrze.
Za panowania Ethelwulfa dokonała się zmiana tytulatury żon władców Wesseksu, dotychczas tytułowanych jako "żona króla". Druga żona Ethelwulfa, Judyta Martel, pochodząca z możnego frankijskiego rodu, była już tytułowana "królową Sasów".
Ok. 830 r. poślubił Osburgę, córkę cześnika Oslaca. Miał z nią pięciu synów i córkę:
1 października 856 r. w Verberie-sur-Oise, podczas powrotu z pielgrzymki do Rzymu, Ethelwulf poślubił Judytę Martel (844–870), córkę Karola II Łysego, króla Franków Zachodnich, i Ermentrudy, córki Odona, hrabiego Orleanu. Małżonkowie nie mieli razem dzieci.

</doc>
<doc id="193687" url="https://pl.wikipedia.org/wiki?curid=193687" title="Rezerwat przyrody Ozy Kiczarowskie">
Rezerwat przyrody Ozy Kiczarowskie

Rezerwat przyrody „Ozy Kiczarowskie” – rezerwat przyrody nieożywionej w województwie zachodniopomorskim, w powiecie stargardzkim, w gminie Stargard, 2,2 km na południe-południowy zachód od Kiczarowa, 2,5 km na północny zachód od Ulikowa, 4,5 km na północny wschód od Stargardu, po południowej stronie drogi krajowej nr 20 do Chociwla.
Został utworzony zarządzeniem Ministra Leśnictwa i Przemysłu Drzewnego z dnia 18 lipca 1962 r. na powierzchni 4,70 ha. Obecnie zajmuje powierzchnię 1,88 ha.
Jest to rezerwat przyrody nieożywionej, typu geologicznego i glebowego, podtypu form tektonicznych i erozyjnych. Obejmuje zespół form o kształcie wałów i wydłużonych pagórków, o osiach zorientowanych południkowo, porośnięty murawami kserotermicznymi, położony w całości na gruntach prywatnych.
Celem ochrony jest zachowanie wyróżniającego się w krajobrazie, dobrze ukształtowanego ozu zbudowanego z piasków i żwirów, pochodzących z akumulacji czołowej w czasie ostatniego zlodowacenia bałtyckiego, stanowiącego charakterystyczny element rzeźby w obszarze polodowcowej wysoczyzny morenowej wraz z porastającymi je płatami zbiorowisk roślinności ciepłolubnej. Ozy Kiczarowskie są jednym z większych zespołów ozów w Polsce.
Według obowiązującego planu ochrony ustanowionego w 2008 roku (z późniejszymi zmianami), obszar rezerwatu objęty jest ochroną czynną.

</doc>
<doc id="193688" url="https://pl.wikipedia.org/wiki?curid=193688" title="Eksabajt">
Eksabajt

Eksabajt (skrót EB), eksbibajt (skrót EiB) – jednostki używane w informatyce oznaczające odpowiednio trylion (1.000.000.000.000.000.000 = 1018) bajtów i 260, czyli 1.152.921.504.606.846.976 = 10246 bajtów. Stosowane m.in. do określania pojemności zespołów pamięci masowych.
Zgodnie ze standardem IEC 60027-2 w systemie przedrostków dwójkowych (binarnych) obowiązują zależności:
 1 EiB = 1024 PiB = 1024 · 1024 TiB = 1024 · 1024 · 1024 GiB = 1024 · 1024 · 1024 · 1024 MiB = 10245 kiB = 10246 B
natomiast w systemie przedrostków dziesiętnych SI:
 1 EB = 1000 PB = 1000 · 1000 TB = 1000 · 1000 · 1000 GB = 1000 · 1000 · 1000 · 1000 MB = 10005 kB = 10006 B
Potocznie jednak eksabajt w informatyce utożsamiany jest z eksbibajtem (skrót EiB). Maksymalna pojemnością pamięci operacyjnej, którą może teoretycznie zaadresować procesor 64-bitowy, jest 16 EiB (264 bajtów).

</doc>
<doc id="193691" url="https://pl.wikipedia.org/wiki?curid=193691" title="Leonardo DiCaprio">
Leonardo DiCaprio

Leonardo Wilhelm DiCaprio (ur. 11 listopada 1974 w Los Angeles) – amerykański aktor, producent filmowy i scenarzysta; działacz społeczny i ekologiczny.
Laureat Oscara dla najlepszego aktora pierwszoplanowego za rolę w filmie "Zjawa" (2015).
Rodzina i edukacja.
Urodził się 11 listopada 1974 jako jedyne dziecko autora komiksów i pracownika fizycznego o włosko-niemieckim pochodzeniu George’a DiCaprio oraz asystentki w kancelarii prawnej o niemiecko-rosyjskim pochodzeniu Irmelin Indenbirken. Jego babka od strony matki – Helene – urodziła się w Rosji jako Jelena Smirnowa i osiedliła się z mężem Wilhelmem w Düsseldorfie, gdzie młody Leonardo często spędzał wakacje. Otrzymał imię na cześć malarza i odkrywcy Leonarda da Vinci. Rodzice aktora rozstali się jeszcze przed jego narodzinami, jednak mimo rozpadu małżeństwa wciąż mieszkali po sąsiedzku, by nie pozbawiać dziecka regularnego kontaktu z obojgiem rodziców. Zamieszkał z matką (wówczas pracującą jako opiekunka do dzieci) w Echo Parku, biednej podmiejskiej dzielnicy Los Angeles. Z następnego związku ojca z Peggy Farrar ma starszego o trzy lata brata przyrodniego Adama Farrara, który zainteresował go aktorstwem. 
Uczęszczał do szkoły podstawowej Corinne A. Seeds, a dwa lata później został przepisany do szkoły Center for Enriched Studies. Był pewnym siebie i aroganckim dzieckiem, przez co padał ofiarą zbirów i był szykanowany w szkole. Na początku lat 90. przeprowadził się z matką do dzielnicy Los Feliz w Los Angeles i podjął naukę w liceum Johna Marshalla, jednak w trzeciej klasie zrezygnował z dalszej edukacji z powodu nadmiaru pracy przy produkcjach filmowych; ostatecznie uzyskał dyplom ukończenia szkoły średniej, zdając egzamin General Educational Development. W okresie licealnym udzielał się w szkolnym kółku teatralnym.
Kariera zawodowa.
Początki.
Gdy miał cztery lata, wziął udział w nagraniach programu "Romper Room", jednak został wyrzucony z planu z powodu nadpobudliwego i zbyt hałaśliwego zachowania. Od najmłodszych lat przejawiał talent aktorski, szczególnie do parodiowania innych osób (m.in. Charlesa Mansona i Michaela Jacksona), czym zdobył uznanie rówieśników. W wieku 11 lat zaczął szukać agenta, jednak przez kolejne trzy lata bez powodzenia. Brał udział w wielu castingach, ale bez sukcesu. 
Po znalezieniu agenta zaczął występować w reklamach (m.in. producenta zabawkowych samochodzików Matchbox, płatków śniadaniowych i gumy do żucia), a także grać w filmach edukacyjnych (m.in. w "How to Deal with a Parent Who Takes Drugs") oraz epizodyczne role w filmach i serialach (m.in. jako kolega głównego bohatera w filmie "The New Lassie" oraz młody chłopak w serialu "The Outsiders"). Wykazywał też umiejętności taneczne, a z uwagi na opanowanie techniki poppingu zyskał pseudonim "Noodle" (pol. Makaron).
W wieku 15 lat wystąpił w kilku serialach telewizyjnych: zagrał nastoletniego alkoholika Masona Capwella w pięciu odcinkach "Santa Barbary", Garry’ego Buckmana we wszystkich odcinkach "Spokojnie, tatuśku" i bezdomnego Luke’a Browera w "Dzieciaki, kłopoty i my". Dzięki działaniom matki coraz częściej pojawiał się w młodzieżowych czasopismach, którym udzielał wywiadów. Wystąpił w filmie science fiction "Critters 3" (1991), w którym zagrał Josha, pasierba nikczemnego właściciela domu z mieszkaniami do wynajęcia. Następnie zagrał epizod w thrillerze "Trujący bluszcz" (1992).
Lata 90..
Dzięki roli Toby’ego Wolffa w dramacie "Chłopięcy świat" (1993) u boku Roberta De Niro zdobył uznanie krytyków, a za występ w obrazie otrzymał swoją pierwszą branżową nagrodę – "New Generation Award" od Stowarzyszenia Krytyków Filmowych Los Angeles. Przychylne recenzje otrzymał również za rolę Arniego w dramacie "Co gryzie Gilberta Grape’a" (1993), a żeby oddać charakter swojej postaci – upośledzonego brata tytułowego bohatera (w tej roli Johnny Depp), w trakcie prac nad filmem odwiedzał domy opieki i zakłady dla dzieci niepełnosprawnych umysłowo. Za rolę w filmie otrzymał nagrodę National Board of Review i kolejną statuetkę New Generation Award oraz był nominowany do Złotego Globu i Oscara dla najlepszego aktora drugoplanowego. Po sukcesie filmu zaczął być nazywany przez prasę „nowym Marlonem Brando” oraz stał się również idolem nastolatek. Nie chcąc angażować się w komercyjne produkcje, odrzucił propozycję zagrania Robina w superprodukcji "Batman Forever" (1995) i rolę w filmie "Hokus pokus" (1993), a przez rok po zakończeniu pracy nad dramatem "Co gryzie Gilberta Grape’a" pozostawał bez pracy i w tym czasie wystąpił tylko w jednym filmie jako piosenkarz rockowy powołany do wojska w "Foot Shooting Party" (1994).
Mimo kilkukrotnego odrzucenia oferty, po długich namowach wystąpił w roli Fee Heroda „The Kida” w szeroko krytykowanym westernie "Szybcy i martwi" (1995) z Sharon Stone. W tym samym roku zagrał też główne role w filmach biograficznych: Jima Carrolla, koszykarza uzależnionego od narkotyków w "Przetrwać w Nowym Jorku" (ekranizacji powieści o tym samym tytule) w reżyserii Scotta Kalverta i francuskiego poetę-geja Arthura Rimbauda w negatywnie przyjętym przez krytyków dramacie obyczajowym "Całkowite zaćmienie" w reż. Agnieszki Holland; za występ w drugim filmie był szeroko krytykowany w prasie. Następnie zagrał Hanka, sprawiającego problemy wychowawcze nastolatka w dramacie psychologicznym "Pokój Marvina" (1996) u boku Meryl Streep oraz bezczelnego Dereka w krótkometrażowym filmie artystycznym "Don’s Plum", który miał premierę dopiero w 2001. Mimo negatywnych recenzji krytyków, w 1997 na Międzynarodowym Festiwalu Filmowym w Berlinie otrzymał statuetkę Srebrnego Niedźwiedzia dla najlepszego aktora za rolę w filmie "Romeo i Julia" (1996), uwspółcześnionej ekranizacji powieści Williama Szekspira, która osiągnęła spory sukces komercyjny i cieszyła się dużą popularnością głównie wśród nastoletnich widzów.
Odrzucił główną rolę w filmie Paula Thomasa Andersona "Boogie Nights", by zagrać beztroskiego młodego artystę Jacka Dawsona, głównego bohatera filmu Jamesa Camerona "Titanic" (1997). W produkcji wystąpił u boku Kate Winslet, z którą się zaprzyjaźnił. Za rolę w filmie zainkasował 2,5 mln dol.. Po premierze "Titanica" umocnił swoją pozycję w branży filmowej i stał się jedną z największych gwiazd Hollywood. Za rolę w filmie zdobył m.in. nagrodę Blockbuster Entertainment dla ulubionego aktora i nagrodę filmową MTV dla najlepszego aktora oraz był nominowany do Złotego Globu dla najlepszego aktora w filmie dramatycznym. Mimo że "Titanic" zdobył 11 Oscarów (i 14 nominacji), pominięcie DiCaprio wśród nominowanych do Oscara dla najlepszego aktora pierwszoplanowego wywołało poruszenie w prasie i powszechne oburzenie wśród widzów, od których napłynęło kilkaset protestów do Amerykańskiej Akademii Filmowej. Sam aktor nie pojawił się na gali wręczenia nagród, co publicznie skrytykował reżyser filmu James Cameron.
W 1998 pojawił się w podwójnej roli króla Ludwika XIV i jego brata-bliźniaka Filipa w dramacie historycznym Randalla Wallace’a "Człowiek w żelaznej masce", a za swój występ otrzymał antynagrodę Złotą Malinę za najgorszy duet na ekranie. W tym samym roku wystąpił epizodycznie jako zarozumiały gwiazdor Hollywood w negatywnie przyjętym filmie Woody’ego Allena "Celebrity". Został również okrzyknięty „chłopakiem roku 1998” w plebiscycie brytyjskiego magazynu dla młodzieży „Bliss”, zdobywając 70% głosów spośród 20 tys. czytelniczek, a amerykański magazyn „Premiere” umieścił go na 25. miejscu listy „100 najbardziej wpływowych osób w Hollywood”, z kolei magazyn „Forbes” umieścił go na 34. miejscu listy najbogatszych Amerykanów z branży rozrywkowej.
Po zakończeniu zdjęć do "Człowieka w żelaznej masce" ogłosił roczną przerwę w karierze, w tym czasie m.in. odrzucił propozycję zagrania Patricka Batemana w "American Psycho" (2000), Anakina Skywalkera w "" (2002) i tytułowej roli w "Spider-Manie" (2002).
Lata 2000–2009.
Na wielki ekran powrócił główną rolą Richarda w filmie Danny’ego Boyle’a "Niebiańska plaża" (2000), a za swój występ w filmie miał otrzymać gażę w wysokości 20 mln dol.. Za występ w filmie był nominowany do Złotej Maliny dla najgorszego aktora. W 2002 zagrał dwie główne role filmowe: Amsterdama Vallona w dramacie gangsterskim reżysera Martina Scorsese "Gangi Nowego Jorku" u boku Daniela Day-Lewisa i oszusta Franka Abagnale’a w komedii kryminalnej "Złap mnie, jeśli potrafisz" z Tomem Hanksem. Za występ w tym drugim był nominowany do Złotego Globu.
Zagrał również w następnym filmie Martina Scorsese, ciepło przyjętym przez krytykę i widzów dramacie biograficznym "Aviator" (2004), w którym wcielił się w postać miliardera i pilota Howarda Hughesa. Za tę rolę otrzymał wiele pochlebnych recenzji oraz otrzymał Złoty Glob dla najlepszego aktora w filmie dramatycznym i był nominowany do Oscara dla najlepszego aktora pierwszoplanowego. Również w 2004 otworzył firmę producencką Appian Way Productions, która zadebiutowała filmem Nielsa Muellera "Zabić prezydenta".
Jesienią 2006 zagrał agenta Billy’ego Costigana w swojej trzeciej produkcji w reżyserii Martina Scorsese "Infiltracja", a na potrzeby pracy przy filmie zrezygnował z roli w dreszczowcu "Dobry agent". Za następną rolę, Danny’ego Archera w dramacie wojennym "Krwawy diament" (2006), otrzymał kolejną w karierze nominację do Oscara. Za występy w obu filmach był też nominowany do Złotych Globów dla najlepszego aktora w filmie dramatycznym jednocześnie, jednak mimo podwójnej szansy na wygraną nie zdobył nagrody.
W 2007 wyprodukował film Kevina Connolly’ego "Ogrodnik z Edenu" i film dokumentalny o ochronie środowiska "Jedenasta godzina", którego był współscenarzystą, współproducentem i narratorem. W 2008 zagrał agenta CIA Rogera Ferrisa w dreszczowcu Ridleya Scotta "W sieci kłamstw" i Franka Wheelera w melodramacie "Droga do szczęścia", w którym ponownie, po 12 latach przerwy, zagrał wraz z Kate Winslet. Za rolę w drugim filmie był nominowany do Złotego Globu dla najlepszego aktora w filmie dramatycznym. W 2009 na uroczystej gali w Berlinie otrzymał Cinema for Peace Award, którą wręczył mu Michaił Gorbaczow.
Lata 2010–2019.
W 2010 premierę miały kolejne dwa kasowe filmy z DiCaprio w roli głównej: "Wyspa tajemnic" w reż. Martina Scorsese, w której zagrał federalnego szeryfa Edwarda „Teddy’ego” Danielsa, oraz "Incepcja" w reż. Christophera Nolana, w której zagrał Cobba. Po zagraniu w "Incepcji" miał półtoraroczną przerwę w pracy, ponieważ nie był zainteresowany żadnym z otrzymywanych scenariuszy.
W 2011 zebrał ciepłe recenzje za występ w roli J. Edgara Hoovera, pierwszego dyrektora FBI w filmie biograficznym "J. Edgar", a żeby pomóc twórcom sfinansować projekt, zgodził się na honorarium w wysokości zaledwie 2 mln dol.. Za rolę w filmie był nominowany do Złotego Globu dla najlepszego aktora w filmie dramatycznym, jednak pominięto go przy nominacjach do Oscara dla najlepszego aktora pierwszoplanowego, co wywołało wiele kontrowersji w mediach. Również w 2011 zajął pierwsze miejsce na liście najlepiej zarabiających aktorów w Hollywood. W 2012 uczestniczył z Kate Winslet w światowej premierze nowej wersji filmu "Titanic", tym razem prezentowanego w formacie 3D.
W 2013 wystąpił w roli Jaya Gatsby’ego w melodramacie "Wielki Gatsby", będącym kolejną ekranizacją powieści Francisa Scotta Fitzgerald o tym samym tytule. Zagrał także w swoim piątym filmie w reż. Martina Scorsese – "Wilk z Wall Street" (2013). W 2016 podczas 88. gali wręczenia nagród Amerykańskiej Akademii Filmowej otrzymał Oscara dla najlepszego aktora pierwszoplanowego za rolę w filmie "Zjawa".
W 2018 wyprodukował film "", co było związane z faktem, iż jego rodzice przyjaźnili się z polskim rzeźbiarzem Stanisławem Szukalskim, gdy ten mieszkał w Los Angeles. W 2019 zagrał z Bradem Pittem w filmie Quentina Tarantino "Pewnego razu... w Hollywood".
Życie prywatne.
W młodości spotykał się z Jennifer Faus. Od końca 1995 do 1997 był związany z modelką Kristen Zang. Od tamtej pory uznawany jest w prasie za jednego z czołowych „uwodzicieli Hollywood”, a kolorowe gazety przez kolejne lata łączyły go z wieloma celebrytkami. Pozostawał w nieformalnych związkach m.in. z modelkami: Gisele Bündchen (2000–2005), Bar Refa’eli (2005–2011), Erin Heatherton (2011–2012) i Toni Garrn, a także z aktorką Blake Lively (2011) i piosenkarką Rihanną. W latach 2018–2022 spotykał się z aktorką Camilą Morrone.
Znany jest z działania na rzecz ochrony środowiska. W 1998 został współzałożycielem fundacji ekologicznej Earth Alliance. W 2005 nawiązał współpracę z siecią hoteli Four Seasons, by na zakupionej przez siebie wyspie Blackadore Caye w Belize wybudować luksusowy kurort zgodnie z zasadami ochrony środowiska. Jako aktywista występował na forum ONZ w sprawie zmian klimatycznych, w 2011 udał się do Rosji na szczyt dotyczący ratowania tygrysów (na ten cel przeznaczył 1 mln dol.) , a na prywatnej audiencji rozmawiał z papieżem Franciszkiem w Watykanie (2016).
Jest także zaangażowany społecznie. W 1998 przekazał 35 tys. dol. na odbudowę zniszczonego przez trzęsienie ziemi Ośrodka Komputerowego im. Leonarda DiCaprio w filii Biblioteki Publicznej Los Angeles w rodzinnym Los Feliz. Po tsunami z grudnia 2004 wsparł finansowo mieszkańców kurortu Koh Phi Phi Leh w Tajlandii, przekazując anonimowo część pieniędzy na UNICEF. W 2006 podczas pracy nad filmem "Krwawy diament" wsparł finansowo mieszkańców Sierra Leone, zwłaszcza sieroty i ludzi chorych oraz inne ofiary tamtejszej wojny domowej. W 2010 przekazał 1 mln dol. na odbudowę Haiti po trzęsieniu ziemi.
Wyraził publiczne poparcie dla Johna Kerry’ego przed wyborach prezydenckimi w 2004 oraz wziął udział w internetowej kampanii "Rock the Vote" mającej na celu zmobilizowanie obywateli do udziału w wyborach.
W 2005 podczas przyjęcia u Ricka Salomona w Hollywood został zaatakowany przez wówczas 35-letnią Arethę Wilson, która rozbiła mu szklaną butelkę na głowie. W wyniku urazu był operowany i miał założone 12 szwów na twarzy i głowie.

</doc>
<doc id="193692" url="https://pl.wikipedia.org/wiki?curid=193692" title="Fujiwara no Ietaka">
Fujiwara no Ietaka

 – średniowieczny japoński poeta.
Był synem radcy Mitsutaki i uczniem poety Shunzeia. Jako utalentowany poeta cieszył się poparciem Go-Toby, byłego cesarza Japonii. W 1201 wraz z Teiką został członkiem redakcji ósmej antologii cesarskiej pt. "Shin kokin wakashū". Później służył u Go-Toby, aż do wygnania byłego cesarza na wyspy Oki w 1221 roku. W ostatnich latach życia został mnichem.
Ietaka był cenionym poetą lirycznym. Starał się tworzyć zgodnie z zasadą "nowego serca i starych słów". Często nawiązywał do wierszy Narihiry i Tsurayukiego.

</doc>
<doc id="193693" url="https://pl.wikipedia.org/wiki?curid=193693" title="XCF">
XCF

XCF () – wewnętrzny format zapisu plików graficznych programu GIMP. 
Zachowuje on wszystkie zaznaczenia, warstwy, kanały i ścieżki, jakie do tej pory zostały użyte i nie "spłaszcza" obrazu (tak jak ma to miejsce przy zapisaniu grafiki do formatu, np. JPG, PNG czy GIF).
XCF nie stosuje kompresji. Jeśli plik zapisze się jako "nazwa_pliku.xcf.gz" lub "nazwa_pliku.xcf.bz2", to zostanie on skompresowany w locie. Taki plik można otwierać i z powrotem zapisywać bezpośrednio w GIMP-ie, a zajmuje dużo mniej miejsca.
Specyfikacja formatu.
Wstępna specyfikacja formatu XCF została przygotowana przez Henninga Makholma. Jest on również twórcą zbioru narzędzi konwertujących grafikę z XCF na inne formaty. Twórcy GIMP-a także wnieśli swój wkład w kształt tej specyfikacji, a poza tym włączyli ją do oficjalnej dokumentacji programu. 
XCF nie został stworzony do zastosowań przenośnych, w pewnych miejscach jest mocno związany z funkcjami i możliwościami GIMP-a. Bardziej elastycznym formatem niż XCF jest jego następca XCF2, który został opracowywany dla GIMP-a w związku z planowaną przesiadką na bibliotekę GEGL.
Oprogramowanie.
Poza GIMP-em format XCF jest obsługiwany (w mniejszym lub większym stopniu) m.in. przez następujące programy:

</doc>
<doc id="193697" url="https://pl.wikipedia.org/wiki?curid=193697" title="VESA BIOS Extension">
VESA BIOS Extension

VESA BIOS Extension (VBE) – standard VESA normujący interfejs programistyczny dla kart SVGA. Powodem powstania tego standardu była wielka różnorodność sposobów dostępu do dodatkowych możliwości kart graficznych.
VBE definiował zestaw dodatkowych funkcji dostępnych przez przerwanie programowe 10h BIOS. Standaryzował również numery trybów graficznych (tj. rozdzielczość i głębię kolorów) – np. tryb oznaczony numerem 101h będzie na każdej karcie graficznej wspierającej standard VBE trybem 640×480 w 256 kolorach.
VBE 1.0.
Pierwsza wersja VBE, oznaczona numerem 1.0, została przedstawiona w 1989 roku. Definiowała następujące funkcje:
Powstały też rozszerzenia do wersji 1.0 standardu oznaczone numerami 1.1 i 1.2.
VBE 2.0.
Druga wersja VBE została opracowana w 1994 roku. Jednym z głównych rozszerzeń w stosunku do wersji 1.0 było stworzenie 32-bitowego interfejsu do niektórych funkcji VBE. Program pracujący w trybie chronionym otrzymywał adresy funkcji, które mógł wywołać bezpośrednio, bez odwoływania się do przerwania 10h, przeznaczonego dla trybu rzeczywistego. Ponadto dodano funkcje umożliwiające tworzenie w pamięci karty obrazów o rozdzielczości większej niż rozdzielczość aktualnie ustawionego trybu graficznego. Dodano również funkcje pozwalające odczytać i zapisać paletę kolorów w trybach 16 i 256-kolorowych.
VBE 3.0.
Ostatnią, trzecią wersję standardu VBE opublikowano 16 września 1998 roku. Udostępnia ona rozszerzenia dla 32-bitowego interfejsu, definiuje liniowy bufor (procesor widzi całą pamięć karty graficznej, nie ma potrzeby przełączania okien). VBE 3.0 umożliwia również ustawienie częstotliwości odświeżania monitorów, ułatwia obsługę stereoskopowych okularów LCD, oraz dodaje sprzętowe wsparcie dla potrójnego buforowania. Został również wprowadzony interfejs programistyczny dla dodatkowych rozszerzeń, nie związanych bezpośrednio z obsługą kart graficznych:

</doc>
<doc id="193701" url="https://pl.wikipedia.org/wiki?curid=193701" title="Paris (album Tony’ego Wakeforda)">
Paris (album Tony’ego Wakeforda)

Paris to zapis akustycznego koncertu Tony'ego Wakeforda, wykonanego w listopadzie 1994 roku w "Theatre Dubois" w Paryżu. Wakeforda wspomagają Nathalie Van Keymeulen i Céline Marleix-Bardeau. Płyta wydana w 2002 roku.

</doc>
<doc id="193703" url="https://pl.wikipedia.org/wiki?curid=193703" title="Droga krajowa nr 26 (Polska)">
Droga krajowa nr 26 (Polska)

Droga krajowa nr 26 (DK26) – droga krajowa klasy G w południowo-zachodniej części województwa zachodniopomorskiego o długości ok. 51 km. Prowadzi od granicy z Niemcami w Krajniku Dolnym do wsi Renice k. Myśliborza. 
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej droga krajowa nr 26 była objęta ograniczeniami dopuszczalnego nacisku pojedynczej osi:

</doc>
<doc id="193704" url="https://pl.wikipedia.org/wiki?curid=193704" title="Droga krajowa nr 23 (Polska)">
Droga krajowa nr 23 (Polska)

Droga krajowa nr 23 (DK23) – droga krajowa klasy G w południowo-zachodniej części województwa zachodniopomorskiego o długości ok. 33 km wiodąca z Myśliborza do Sarbinowa. 
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 10 ton.

</doc>
<doc id="193705" url="https://pl.wikipedia.org/wiki?curid=193705" title="DK26">
DK26



</doc>
<doc id="193706" url="https://pl.wikipedia.org/wiki?curid=193706" title="DK23">
DK23



</doc>
<doc id="193707" url="https://pl.wikipedia.org/wiki?curid=193707" title="S3">
S3



</doc>
<doc id="193708" url="https://pl.wikipedia.org/wiki?curid=193708" title="S7">
S7



</doc>
<doc id="193709" url="https://pl.wikipedia.org/wiki?curid=193709" title="S1">
S1



</doc>
<doc id="193710" url="https://pl.wikipedia.org/wiki?curid=193710" title="Antoni Zygmunt">
Antoni Zygmunt



</doc>
<doc id="193712" url="https://pl.wikipedia.org/wiki?curid=193712" title="S5">
S5



</doc>
<doc id="193713" url="https://pl.wikipedia.org/wiki?curid=193713" title="S6">
S6



</doc>
<doc id="193714" url="https://pl.wikipedia.org/wiki?curid=193714" title="S8">
S8



</doc>
<doc id="193715" url="https://pl.wikipedia.org/wiki?curid=193715" title="Józef Pilarczyk (metalurg)">
Józef Pilarczyk (metalurg)

Józef Pilarczyk (ur. 21 marca 1909 w Hermanowicach koło Cieszyna, zm. 5 września 1978 w Katowicach), polski inżynier metalurg, profesor Politechniki Śląskiej.
Pochodził z rodziny chłopskiej, był synem Pawła i Marii z Ostrożków. W 1928 ukończył gimnazjum matematyczno-przyrodnicze w Cieszynie, następnie studiował na Wydziale Hutniczym Akademii Górniczej w Krakowie, który ukończył w 1933 z dyplomem inżyniera metalurga. Po studiach pracował w zawodzie inżyniera. W 1945 był jednym z organizatorów Instytutu Spawalnictwa w Gliwicach, z którym związał się zawodowo; pełnił funkcję zastępcy dyrektora ds. naukowych (1945-1958), dyrektora naczelnego (1958-1967), przewodniczącego Rady Naukowej (od 1967 do końca życia).
W 1948 został wykładowcą Politechniki Śląskiej. W latach 1951-1969 kierował Katedrą Spawalnictwa, od 1954 jako docent, następnie profesor nadzwyczajny (1962); w 1972 został profesorem zwyczajnym, w roku akademickim 1968/1969 pełnił funkcję prorektora.
Po wojnie był członkiem kolejno PPS i PZPR; zasiadał w lokalnych władzach partyjnych, był zastępcą członka Komitetu Miejskiego PZPR w Gliwicach i zastępcą członka Komitetu Wojewódzkiego PZPR w Katowicach. Został odznaczony m.in. Krzyżem Kawalerskim (1962) i Komandorskim (1967) Orderu Odrodzenia Polski. Z małżeństwa z Bronisławą z domu Rakus miał troje dzieci (Jerzego, Jana i Annę).
Był autorem wielu artykułów z zakresu spawalnictwa, które ogłaszał na łamach "Hutnika" i "Przeglądu Spawalnictwa". Wydał także kilka podręczników i skryptów akademickich, m.in.:

</doc>
<doc id="193716" url="https://pl.wikipedia.org/wiki?curid=193716" title="S10">
S10



</doc>
<doc id="193717" url="https://pl.wikipedia.org/wiki?curid=193717" title="S11">
S11



</doc>
<doc id="193718" url="https://pl.wikipedia.org/wiki?curid=193718" title="S12">
S12



</doc>
<doc id="193719" url="https://pl.wikipedia.org/wiki?curid=193719" title="S14">
S14



</doc>
<doc id="193720" url="https://pl.wikipedia.org/wiki?curid=193720" title="Jewhen Konowalec">
Jewhen Konowalec

Jewhen Konowalec, lub (ur. 14 czerwca 1891 w Zaszkowie, zm. 23 maja 1938 w Rotterdamie) – pułkownik armii Ukraińskiej Republiki Ludowej, dowódca korpusu Strzelców Siczowych (1918-1919), później ukraiński działacz nacjonalistyczny, współzałożyciel i komendant Ukraińskiej Organizacji Wojskowej (UWO), przewodniczący Organizacji Ukraińskich Nacjonalistów (OUN).
Życiorys.
W 1909 ukończył ukraińskie gimnazjum akademickie we Lwowie i wstąpił na Wydział Prawa Uniwersytetu Lwowskiego. Sekretarz "Proswity" we Lwowie, działacz ukraińskiego studenckiego ruchu narodowego, członek Ukraińskiej Partii Narodowo-Demokratycznej. Po wybuchu I wojny światowej zmobilizowany do 19 pułku Landwehry armii austro-węgierskiej, w 1915 trafił do niewoli rosyjskiej, przebywał w obozach jenieckich w rejonie Carycyna. Po rewolucji lutowej i obaleniu caratu, w sytuacji rozpadu struktur państwa rosyjskiego we wrześniu 1917 opuścił obóz i przybył do Kijowa. W październiku-listopadzie 1917, razem z Romanem Daszkewyczem sformował Galicyjsko-Bukowiński kureń Strzelców Siczowych, podporządkowany Ukraińskiej Centralnej Radzie.
W styczniu 1918 wybrany na dowódcę zreorganizowanego kurenia. W lutym 1918 uczestniczył w tłumieniu powstania bolszewickiego w Kijowie. Na początku marca 1918 Strzelcy Siczowi pod jego dowództwem, wraz z Korpusem Zaporoskim armii Ukraińskiej Republiki Ludowej i Hajdamackim Koszem Ukrainy Słobodzkiej Symona Petlury uwolnili Kijów od wojsk bolszewickich, podczas ofensywy wojsk Państw Centralnych po zawarciu traktatu pokojowego z Ukraińską Republiką Ludową.
Po przewrocie hetmańskim (28 kwietnia 1918) pułk Strzelców Siczowych został rozbrojony i rozformowany. W końcu sierpnia 1918 hetman Pawło Skoropadski zezwolił na odtworzenie w Białej Cerkwi formacji Strzelców Siczowych pod komendą Konowalca.
W listopadzie 1918 Konowalec na czele Strzelców Siczowych brał udział w powstaniu antyhetmańskim kierowanym przez Dyrektoriat, stanowiąc główną siłę powstania. Zwycięska (18 listopada 1918), w której Strzelcy Siczowi pod dowództwem Konowalca rozbili wojska Hetmanatu, rozstrzygnęła o klęsce Pawła Skoropadskiego i restytucji Ukraińskiej Republiki Ludowej. Konowalec odmówił wejścia w skład Dyrektoriatu URL jako jego szósty członek i przyjęcia równoważnej generałowi rangi atamana.
W 1919 dowodził dywizją, korpusem i grupą wojsk Armii URL w walkach z Armią Czerwoną i Siłami Zbrojnymi Południa Rosji gen. Antona Denikina. Po wydaniu 6 grudnia 1919 przez rząd URL rozkazu demobilizacji rozwiązał oddziały Strzelców Siczowych. Początkowo przebywał w polskim obozie internowanych w Łucku, wiosną 1920 został zwolniony i z pełnomocnictwami Symona Petlury wyjechał do Czechosłowacji w celu uzyskania poparcia Ukraińców galicyjskich dla sformowania brygady Armii URL z żołnierzy Ukraińskiej Armii Halickiej (UHA) internowanych w Czechosłowacji i byłych jeńców wojennych armii austro-węgierskiej z niewoli włoskiej. Zdecydowany sprzeciw Jewhena Petruszewycza uniemożliwił realizację tego planu.
W sierpniu 1920 Konowalec uczestniczył w utworzeniu z byłych żołnierzy Strzelców Siczowych i UHA Ukraińskiej Organizacji Wojskowej (UWO). W 1921 przybył do Lwowa i objął funkcję komendanta naczelnego UWO. W 1922 ożenił się z Olhą Fedak, córką znanego lwowskiego adwokata Stepana Fedaka. Zagrożony aresztowaniem przez władze polskie wyjechał do Czechosłowacji, dalej Niemiec, Szwajcarii i Włoch.
W latach 1920-1929 Konowalec był działaczem (od 1921 roku komendantem) Ukraińskiej Organizacji Wojskowej (UWO), której celem było początkowo organizowanie dywersji i sabotażu w b. Galicji Wschodniej, a następnie poprzez terroryzm doprowadzenie do masowej walki zbrojnej Ukraińców z Polską i ZSRR w celu powołania niepodległego państwa ukraińskiego na terenach b. Galicji Wschodniej i Wołynia. Konowalec utrzymywał stałe kontakty z reprezentantami Republiki Weimarskiej, przez którą UWO była finansowana, w tym z kolejnymi szefami niemieckiego wywiadu wojskowego ("Abwehry").
Od 1929 do śmierci pełnił funkcję przewodniczącego zarządu (ukr. "головa проводу") Organizacji Ukraińskich Nacjonalistów (OUN).
Zginął zamordowany w zamachu bombowym w Rotterdamie 23 maja 1938, dokonanym przez agenta NKWD Pawła Sudopłatowa, który zdobywszy wcześniej zaufanie Konowalca, wręczył mu w kawiarni bombonierkę z ładunkiem wybuchowym.
Życie prywatne.
Jego matka, Katarzyna z d. Węgrzynowska była Polką. Jego szwagrem był Andrij Melnyk (żony obu były córkami Stepana Fedaka).
Współczesne upamiętnienie na Ukrainie.
28 lutego 2011 roku rada miejska Borysławia nadała mu (obok Stepana Bandery i Romana Szuchewycza) tytuł honorowego obywatela miasta.
W związku ze 120. rocznicą urodzin Konowalca rok 2011 decyzją Lwowskiej Rady Obwodowej został ogłoszony w obwodzie lwowskim rokiem Jewhena Konowalca. Także Tarnopolska Rada Obwodowa poświęciła rok 2011 dwóm nacjonalistycznym działaczom ukraińskim: Jewhenowi Konowalcowi i Dmytrowi Klaczkiwskiemu („Kłym Sawur”) (jednemu z inicjatorów i głównych kierujących rzezią wołyńską).
We wsi Zaszków (miejscu urodzenia) istnieje muzeum poświęcone jego postaci (filia lwowskiego muzeum historycznego), natomiast w Muzeum Historycznym we Lwowie w tzw. „Dziale wyzwolenia narodowego” znajduje się jego popiersie.

</doc>
<doc id="193721" url="https://pl.wikipedia.org/wiki?curid=193721" title="S16">
S16



</doc>
<doc id="193722" url="https://pl.wikipedia.org/wiki?curid=193722" title="S74">
S74



</doc>
<doc id="193723" url="https://pl.wikipedia.org/wiki?curid=193723" title="S17">
S17



</doc>
<doc id="193724" url="https://pl.wikipedia.org/wiki?curid=193724" title="S19">
S19



</doc>
<doc id="193725" url="https://pl.wikipedia.org/wiki?curid=193725" title="S22">
S22



</doc>
<doc id="193726" url="https://pl.wikipedia.org/wiki?curid=193726" title="S86">
S86



</doc>
<doc id="193727" url="https://pl.wikipedia.org/wiki?curid=193727" title="S51">
S51



</doc>
<doc id="193728" url="https://pl.wikipedia.org/wiki?curid=193728" title="S69">
S69



</doc>
<doc id="193731" url="https://pl.wikipedia.org/wiki?curid=193731" title="Ubikacja">
Ubikacja

Ubikacja, toaleta, potocznie WC (ang. "water closet") – pomieszczenie sanitarne, w którym człowiek załatwia swoje potrzeby fizjologiczne, jak: defekacja, mikcja (oddanie moczu) lub wymioty. Obecnie w krajach rozwiniętych wchodzi w skład prawie każdego mieszkania jako osobne pomieszczenie lub będące częścią łazienki. W skład jego wyposażenia wchodzi: muszla klozetowa z deską sedesową, często osobna umywalka i – jeśli pomieszczenie jest dostatecznie obszerne – bidet.
Ubikacje mają różne standardy i różne działanie zależnie od kultury danego kraju, np. w niektórych krajach zdarza się, iż ze względu na małą szerokość rur kanalizacyjnych papier toaletowy zamiast być spłukiwanym musi być wyrzucany do specjalnych kubłów. W niektórych krajach istnieje zwyczaj montowania przy muszlach klozetowych dodatkowego urządzenia do jej spłukiwania oraz do obmywania krocza i odbytu.
Toalety dla niepełnosprawnych ruchowo – niezbędne jest również przystosowanie ubikacji do potrzeb osób niepełnosprawnych. Polega to na zastosowaniu:
Światowa Organizacja Toaletowa od roku 2001 propaguje obchodzenie 19 listopada Światowego Dnia Toalet.
Toalety dla dzieci – toalety dla dzieci występują głównie w żłobkach, przedszkolach i szkołach, ale udogodnienia dla najmłodszych pojawiają się także coraz częściej w toaletach publicznych, np. w centrach handlowych. Zastosowane w nich udogodnienia to przede wszystkim mniejsze muszle WC, niżej zamontowane umywalki lub podesty (schodki), które umożliwiają dzieciom korzystanie z umywalki dla dorosłych. W toaletach dla niemowląt (określanymi także jako: pokój z przewijakiem, pokój matki z dzieckiem) znajduje się przewijak dla niemowląt do obiektów użyteczności publicznej (przewijaki ścienne, przewijaki stojące).
Unikod.
W Unikodzie symol ubikacji znajduje się pod kodami 1F6BD 🚽 i 1F6BE 🚾 .

</doc>
<doc id="193733" url="https://pl.wikipedia.org/wiki?curid=193733" title="WC">
WC



</doc>
<doc id="193734" url="https://pl.wikipedia.org/wiki?curid=193734" title="Klozet">
Klozet



</doc>
<doc id="193735" url="https://pl.wikipedia.org/wiki?curid=193735" title="Toaleta">
Toaleta



</doc>
<doc id="193737" url="https://pl.wikipedia.org/wiki?curid=193737" title="Ukraińska Armia Halicka">
Ukraińska Armia Halicka

Ukraińska Armia Halicka (ukr. Українська Галицька Армія, UHA) – nazwa regularnej armii ZURL po porozumieniu z Armią Ochotniczą Antona Denikina 17 listopada 1919, wcześniej nosiła nazwę Armii Halickiej (HA).
Pierwszą jednostką Armii Halickiej był Legion Ukraińskich Strzelców Siczowych, ogłoszony 30 października 1918 przez Ukraińską Radę Narodową zalążkiem zachodnioukraińskich sił zbrojnych. Dołączyły do niego oddziały armii austro-węgierskiej, złożone z Ukraińców, które we Lwowie i na prowincji 1 listopada 1918 podporządkowały się rozkazom Ukraińskiej Rady Narodowej. Wcześniej oddziały te współpracowały z Ukraińskim Generalnym Komisariatem Wojskowym.
Pierwszą walką UHA była walka o Lwów, rozpoczęta 1 listopada 1918. Na siły UHA, dokonujące przewrotu we Lwowie, składali się żołnierze pochodzenia ukraińskiego z różnych jednostek armii austro-węgierskiej (1410 żołnierzy i 60 podoficerów). Dowodził nimi Dmytro Witowski.
Organizacja zaplecza.
Regularny charakter UHA potwierdziła uchwała Ukraińskiej Rady Narodowej z dnia 13 listopada 1918 o obowiązku służby wojskowej obywateli ZURL. Na bazie tej ustawy Państwowy Komitet Spraw Wojskowych (DSWS) wydał rozporządzenie nr 3 o wojskowym terytorialnym podziale terenu ZURL, organizacji UHA i mobilizacji mężczyzn od 18 do 35 roku życia.
Terytorium ZURL (bez Zakarpacia) podzielono na 3 obwody wojskowe: Lwów, Tarnopol, Stanisławów, a z nich każdy na 4 okręgi wojskowe (każdy okręg obejmował 5 do 8 powiatów). Na czele każdego okręgu stał okręgowy komendant wojskowy, który odpowiadał za pobór i wyszkolenie żołnierzy oraz organizację oddziałów wojskowych.
Wszystkimi sprawami wojskowymi ZURL zajmował się Państwowy Komitet Spraw Wojskowych (DSWS), który funkcjonował do 9 czerwca 1919. Dzielił się on na Kancelarię Wojskową DSWS i 16 oddziałów. Podlegały mu wszystkie sprawy wojskowe, od wyszkolenia i uzbrojenia, po umundurowanie i wyżywienie.
Sekretarzami Spraw Wojskowych byli: płk Dmytro Wytowskyj (do 13 lutego 1919), oraz płk Wiktor Kurmanowycz (do 9 czerwca 1919). Po ogłoszeniu dyktatury Zarządu UNR funkcje DSWS przeszły częściowo do Komendy Głównej UHA, a częściowo do nowo utworzonej Kancelarii Wojskowej Dyktatora, której szefem został ppłk Karl Dołeżal.
Organizacja UHA.
Dowództwo.
Utworzona w maju 1919 Komendantura Zaplecza, która przejęła tymczasowo funkcje DSWS, weszła w czerwcu w skład Komendantury Etapowej UHA.
Dowódcą armii był wyznaczony przez UNR (od czerwca 1919 przez Dyktatora) Naczelny Komendant, który do pomocy posiadał Naczelną Komendę Armii Galicyjskiej (NKHA, odpowiednik Sztabu Generalnego). Szef Sztabu Generalnego był jednocześnie zastępcą Komendanta Naczelnego.
NKHA kierowała operacjami UHA na froncie, a także była zwierzchnikiem wszystkich oddziałów UHA, rozmieszczonych na froncie. Wszystkie inne oddziały podlegały tyłowym komendom okręgów – DSWS. NKHA podzieliła się według wzorów austriackich na wydział operacyjny i organizacyjno-materiałowy. Za dowództwa generała Hrekowa w czerwcu 1919 NKHA zreorganizowano: podzielono na Sztab Operacyjny, Oddział Główny i Komendę Etapową. W ślad za skasowaniem DSWS NKHA podlegały również wszystkie oddziały szkolne i zapasowe.
Naczelni komendanci UHA
Szefowie Sztabu Generalnego
Stopnie wojskowe.
W listopadzie-grudniu 1918 została wprowadzona nomenklatura stopni wojskowych, jak i terminologii wojskowej, stosowana w latach 1914-1918 w Legionie USS, który służbowo posługiwał się językiem ukraińskim. Rozporządzeniem DSWS 30 kwietnia 1919 potwierdzono stopnie wojskowe i ich oznaczenia:
Początkowo w UHA funkcjonował jeszcze podoficerski stopień buńczużnego albo inaczej zastępcy oficera, odpowiednio do austriackiego "Offizierstellvertreter", ale w rozporządzeniu DSWS już nie wystąpił, a wszystkich posiadających ten stopień awansowano do stopnia chorążego lub czotara.
Piechota.
Do końca grudnia 1918 UHA była mieszaniną różnych grup regularnego, półpartyzanckiego, a nawet partyzanckiego charakteru, które tworzyły załogę Lwowa, lub operowały na szlakach natarcia wojsk polskich.
Grupy ten nazywały się bardzo różnie i miały różnorodny skład w zależności od miejscowych umów. W grudniu 1918 istniało 15 grup bojowych różnej wielkości i składu. Najsilniejszymi były podlwowskie grupy: „Nawarija”, „Stare Seło”, „Schid”. Na północnej granicy ZURL dla odparcia polskiego natarcia utworzono grupę „Piłnicz” (dow. płk O. Mykytka), na południowym zachodzie Okręgową Komendę w Stryju (dow. płk Hryhorij Kossak), która organizowała różne grupy, powstałe na froncie zachodnim. Front zachodni ciągnął się od Komańczy (do 19 stycznia) do Horodka przez Lutowiska, Stary Sambor, Hłyboką, Krukienice, Rudki, Piwdeń I i II.
Na przełomie stycznia i lutego UHA zreorganizowano (według planu płk. Mieszkowskiego). Grupy bojowe zorganizowano w 3 korpusy po 4 brygady. Każda brygada składała się z 3 do 6 kureniów piechoty (w niektórych brygadach zorganizowanych w 2 pułki), 1 konnej sotni, 1 pułku artylerii polowej (z 3 do 6 bateriami), 1 sotni saperskiej oraz pomocniczych służb i oddziałów.
Ostatnie dwie grupy, razem z 8 Brygadą działały pod wspólnym dowództwem płk. Antina Krawsa.
Większej ilości brygad nie można było utworzyć z powodu braku podoficerów oraz wyposażenia.
Wywiad i kontrwywiad.
Rozpoznanie operacji prowadziły Wydziały Wywiadowcze (RW) przy Naczelnej Komendzie UHA oraz przy dowództwach korpusów. Korpuśne wydziały RW składały się z 1 oficera i 1-2 podoficerów. Wydział RW przy Naczelnej Komendzie liczył 6 oficerów i kilku podoficerów. Małe siły (około 30 funkcjonariuszy, z czego tylko 6 było specjalistami wywiadu) nie pozwoliły na rozwinięcie szerszej działalności wywiadowczej.
Kontrwywiadem zajmowali się policyjni detektywi oraz państwowa i polowa żandarmeria, dowodzona przez Ołeksandra Krasićkiego.

</doc>
<doc id="193738" url="https://pl.wikipedia.org/wiki?curid=193738" title="Pamięć bębnowa">
Pamięć bębnowa

Pamięć bębnowa – historyczny typ pamięci operacyjnej i masowej, wykorzystujący do przechowywania danych cienką warstwę magnetyczną naniesioną na powierzchnię wirującego walca. Działa podobnie jak magnetofon, zapisując dane na powierzchni wirującego bębna magnetycznego zamiast na taśmie magnetycznej. Wyparta została przez pamięć dyskową.
Stosowana była w polskich komputerach rodzin ZAM, Odra, UMC i prototypach BINUZ, EMAL-2, JAGA i XYZ.
Historia.
Początki.
Pierwszą analogową pamięć bębnową skonstruował austriacki inżynier Gustaw Tauschek w 1932 r. Służyła do zapisu szybkich sygnałów analogowych, gdzie nie wystarczał rejestrator mechaniczny ani magnetofon. W 1951 roku pamięć bębnową po raz pierwszy zastosowano w komputerze.
Zbudowana w Polsce pamięć bębnowa po raz pierwszy została użyta do praktycznych obliczeń w zbudowanym w latach 1957–1958 komputerze EMAL-2. Bęben posiadał pojemność 1024 słów rozmieszczonych na 32 ścieżkach.
Prace nad pamięcią bębnową rozpoczęte w 1958 r. w Zakładzie Aparatów Matematycznych PAN doprowadziły do zamontowania jej w 1960 r. do komputera XYZ. Bęben posiadł pojemność ok. 300 tys. bitów, pionową oś obrotu i silnik nad bębnem. Pamięć była bardzo czuła na zmiany wymiarów wywołane wahaniami temperatury. Do poprawnej pracy wymagała umieszczenia w termostacie.
W następnym modelu PB-2, przewidzianym dla komputera ZAM-2, podwojono liczbę głowic i pojemność. Zastosowano taki dobór materiałów, aby zmiany wymiarów współpracujących ze sobą elementów pod wpływem temperatury kompensowały się nawzajem, dzięki czemu wyeliminowano termostat.
Bęben B-3.
W latach 1961–1966 zbudowano kilkadziesiąt urządzeń PB-2 w kilku wersjach. Przy zachowaniu parametrów, organizacji logicznej i interfejsu, lampy zastąpiono tranzystorami oraz wprowadzono nowy bęben typu B-3.
Wynikiem tych prac była pamięć PB-3 z roku 1963 o pojemności 32 Ksłów (ok. 1 mln bitów). Osiągnięto to przez zastosowanie bębna B-3 o zmniejszonej do 12 μm grubości warstwy magnetycznej i zbliżeniu głowic na odległość 16 μm do bębna. Dzięki temu zwiększono gęstość zapisu z 6 do 9 bitów/mm.
Do 1965 r. pamięć ta została przystosowana do współpracy z komputerem ZAM-41 jako moduł PB-5. Zmiany polegały głównie na ujednoliceniu podzespołów pamięci i komputera. Do roku 1969 Zakład Doświadczalny IMM wyprodukował ok. 40 pamięci PB-5.
Produkcję seryjną bębna B-3 podjęły zakłady Elwro dla potrzeb własnych do maszyn Odra i na eksport dla maszyn Robotron 300 produkowanych w NRD.
W modelu PB-204 przeznaczonym dla maszyn Odra 1204 przez zmianę sposobu dekodowania sygnałów (sposobu zapisu) zwiększono gęstość zapisu do 16 bitów/mm i pojemność do ok. 1,7 mln bitów (ok. 64 Ksłów). Była to największa pojemność pamięci ze stałymi głowicami (nielatającymi) produkowana w Polsce.
Głowice latające.
Bęben B-3 wyznaczył kres możliwości pamięci bębnowej ze stałymi głowicami. Dokładność wykonania nie pozwoliła na dalsze zbliżenie głowic do bębna, co było wymagane dla wzrostu gęstości zapisu.
Problem rozwiązano stosując głowice latające w czasie pracy unoszące się nad powierzchnią bębna na poduszce powietrznej zmniejszając odległość głowicy od bębna do ok. 2,5 μm i uzyskując gęstość zapisu 33 bitów na milimetr. Równocześnie zwiększono gęstość ścieżek z 2/3 do 2 ścieżek na milimetr i nieznacznie zwiększono wymiary bębna.
Ponieważ najdroższym elementem pamięci był zestaw głowic, w pamięci PB-6 wprowadzono 20 ruchomych głowic przesuwanych hydraulicznie. Każda obsługiwała 32 ścieżki. Pozwoliło to zwiększyć pojemność do 20 mln bitów przy realnym obniżeniu kosztów. Prawdopodobnie wykonano tylko prototyp. Pamięć ta była wolniejsza od pamięci z nieruchomymi głowicami i droższa, w przeliczeniu na bit przechowywanej informacji, od pamięci dyskowych o podobnej szybkości.
Aby zachować podstawowe zalety pamięci bębnowej: niską cenę i szybkość większą od pamięci dyskowej, w pamięci PB-7 zrezygnowano z przesuwnych głowic zwiększając ich liczbę do 480 szt. Skróciło to średni czas dostępu do 20 ms przy zmniejszeniu pojemności do 16 mln bitów.
W pamięciach PB-6 i PB-7 w maksymalnym stopniu ograniczono elektronikę przenosząc ją do jednostki sterującej wspólnej dla kilku jednostek pamięci. W elektronice PB-6 zastosowano tranzystory krzemowe, a w elektronice PB-7 i jednostce sterującej – układy scalone.
Prototyp PB-6 pracował z komputerem ZAM-41, a pamięci PB-7 z komputerami serii Odra 1300, oraz przewidziane były dla serii RIAD.
Organizacja logiczna.
Pierwsze pamięci posiadały organizację pamięci operacyjnej. Mogły adresować, zapisywać i odczytywać pojedyncze słowo. Aby przy zapisie nie zostały zamazane sąsiednie słowa, pomiędzy nimi pozostawała niewykorzystana przestrzeń. Dla wykorzystania tej przestrzeni i zwiększenia szybkości przesyłania danych wprowadzono organizację blokową, odpowiednik sektora na dysku sztywnym. Dane przed zapisem były w pamięci operacyjnej łączone w kilkuset słowowe bloki i zapisywane w całości. Upodobniło to ich organizację do dysków.
Niektóre bębny np. komputera EMAL-2 posiadały możliwość sprzętowego wyłączenia zapisu z pierwszych ścieżek. Mieścił się tam program ładujący lub system operacyjny.
Programowanie.
Polecenia obsługi bębna komputera ZAM-2 w języku SAKO:
 PISZ NA BEBEN OD 100: A, B, *C
Zapisuje na bębnie, począwszy od adresu 100, kolejno: słowa A i B oraz blok (tablicę) C o wcześniej zadeklarowanej wielkości.
 CZYTAJ Z BEBNA OD 100: A, B, *C
Czyta z bębna, począwszy od adresu 100, kolejne słowa i umieszcza w zmiennych A i B oraz bloku (tablicy) C.

</doc>
<doc id="193739" url="https://pl.wikipedia.org/wiki?curid=193739" title="ZURL">
ZURL



</doc>
<doc id="193740" url="https://pl.wikipedia.org/wiki?curid=193740" title="Ukraińska Organizacja Wojskowa">
Ukraińska Organizacja Wojskowa

Ukraińska Organizacja Wojskowa (UWO), ukr. Українська Військова Організація, "Ukrajinśka Wijśkowa Orhanizacija" (УВО) – nielegalna, sabotażowa i terrorystyczna organizacja ukraińska w II Rzeczypospolitej, istniejąca w latach 1920-1933.
Cele organizacji.
Do najważniejszych celów stawianych sobie przez organizację należały:
Historia.
Organizacja powołana została 31 sierpnia 1920 w Pradze, na I Zjeździe Zagranicznym Przedstawicieli Ukraińskich Organizacji Wojskowych. Wzięli w nim udział przedstawiciele Korpusu Strzelców Siczowych, Ukraińskiej Armii Halickiej (głównie jej 6 Brygady), Związku Oficerów Ukraińskich z Wiednia, tzw. „sotni robotniczych” z Rusi Zakarpackiej oraz emigracji ukraińskiej z Ameryki. Na czele utworzonego Kolegium Naczelnego UWO stanął sotnik Osyp Nawroćkyj. Oprócz niego członkami Kolegium zostali: Mychajło Matczak, Jarosław Czyż, Jurij Polianśkyj, Wołodymyr Cełewycz.
Według Grzegorza Motyki nazwa organizacji nieprzypadkowo nawiązywała do nazwy Polskiej Organizacji Wojskowej, a członkowie UWO odwoływali się później do polskich doświadczeń z walk o niepodległość.
20 lipca 1921 roku władzę w organizacji objął Jewhen Konowalec. Szefem sztabu był ppłk Jurko Otmarsztejn, zajmował się on równocześnie organizacją działania UWO na terenie USRR. Podobną działalność prowadził również jego zastępca ppłk Jurko Tjutjunnyk oraz oficerowie: Iwan Andruch, M. Opoka, W. Romanyk, Nerosłyk, Reszetuch. Pierwsi dwaj zostali zabici w Kijowie po wykryciu Centralnego Ukraińskiego Komitetu Powstańczego.
W 1925 roku Kwatera Główna UWO została przeniesiona do Berlina. UWO korzystała z materialnego wsparcia Czechosłowacji, zwłaszcza prezydenta Tomáša Masaryka i ludzi z jego otoczenia.
Od 1929 UWO formalnie stała się częścią Organizacji Ukraińskich Nacjonalistów, jednak działała jako autonomiczny Wydział Bojowy, a ostatecznie o połączeniu organizacji zdecydowano na konferencji w Pradze w dniach 3-6 czerwca 1933.
Organem prasowym UWO był miesięcznik „Surma” wydawany w latach 1927-1928 w Berlinie, a w latach 1928-1934 w Kownie – stolicy Litwy (również wspierającej UWO, w nakładzie ok. 10 000 egzemplarzy i przemycany na terytorium Polski.
Działalność szpiegowska.
UWO było przez cały czas swojego istnienia finansowane, wspierane i kontrolowane przez Abwehrę, a kierownictwo UWO utrzymywało stałe kontakty z niemieckimi oficerami. Wywiadem organizacji kierował Roman Suszko. W celu kontrolowania UWO Niemcy oddelegowali do niej w charakterze kierownika politycznego Riko Jary’ego (oficera wywiadu austriackiego, a potem niemieckiego), który pod pretekstem prowadzenia badań naukowych szpiegował na rzecz Abwehry i zbierał dane o sytuacji w Polsce i jej potencjale zbrojeniowym.
UWO od 1922 roku, w zamian za wsparcie materialne i obietnice polityczne, przekazywała Niemcom materiały wywiadowcze.
W 1922 roku członkowie UWO, zgodnie z porozumieniem ukraińsko-niemieckim, odbywali przeszkolenie w Reichswehrze. Rok później w Monachium powstał specjalny ośrodek szkoleniowy dla Ukraińców, a w 1924 zorganizowano kolejny szkolący dywersantów, terrorystów i szpiegów. Kandydatów mających odbyć szkolenia typował Związek Ukraińskich Oficerów w Niemczech (założony w 1921 r.). Poza tym w Wolnym Mieście Gdańsku od 1928 zaczęto szkolić ukraińskich dowódców, Abwehra zorganizowała także szkolenia w Czechosłowacji. Dodatkowe kursy (dla osób mających prowadzić wywiad i dywersję w ZSRR) urządzano w Królewcu, były one organizowane przez niemiecką Abwehrgruppe przy sztabie 1 Dywizji w tym mieście. Informatorami byli Ukraińcy m.in. pełniący służbę wojskową w polskiej armii, kolejarze, pocztowcy, urzędnicy czy pracownicy leśni. O skali ukraińskiej działalności szpiegowskiej świadczy chociażby fakt, że tylko w 1928 roku w polskich więzieniach karę pozbawienia wolności odbywało stu agentów związanych z UWO.
Działania terrorystyczne i sabotażowe UWO.
Ukraińska Organizacja Wojskowa przez cały okres swojego istnienia prowadziła działalność przeciwko państwu polskiemu. Największe nasilenie jej akcji terrorystycznych i dywersyjnych miało miejsce w roku 1922 i 1930 podczas tzw. pierwszego i drugiego wystąpienia UWO).
Najważniejsze akcje UWO:
Tadeusz Olszański oceniał (1994), że w czasie samego przebiegu wyborów do Sejmu Polskiego w 1922 roku, UWO i ukraińscy komuniści dokonali około 2300 podpaleń i trzydzieści osiem aktów dywersji na kolei na szkodę państwa polskiego. Grzegorz Motyka uważa (2011), że bliższa rzeczywistości jest liczba około 300 aktów sabotażu i dywersji. Wśród nich wymienia:
Członkowie UWO specjalizowali się także m.in. w rozprowadzaniu wśród ukraińskich chłopów nielegalnych broszur instruktażowych w których uczono prowadzenia działalności terrorystycznej i sabotażowej. Ukazywały się one pod zmienionymi tytułami dla zakamuflowania ich treści, np.: "Gospodarstwo wiejskie", "Gimnastyka i jej wpływ na zdrowie", "Żywoty świętych". Ukraińcy z UWO dopuścili się także innych licznych akcji sabotażowych związanych ze zrywaniem łączności telefonicznej i telegraficznej, rozsyłania anonimów z groźbami do osób lojalnych wobec państwa polskiego, niszczenie mienia publicznego, znieważanie polskiego godła państwowego, bojkot uroczystości państwowych, kolportaż nielegalnych druków gloryfikujących członków UWO.
W organie prasowym UWO „Surma” w maju 1929 anonimowy autor pisał o taktyce organizacji:
Wcześniej konspiracyjna organizacja o tej samej nazwie została utworzona przez oficerów Legionu Ukraińskich Strzelców Siczowych wiosną 1917. W jej skład wchodzili: Dmytro Wytowśkyj, Osyp Bukszowanyj, Iwan Syjak i Hryhorij Kossak. Organizacja uległa samorozwiązaniu jesienią 1917 na prośbę Jewhena Petruszewycza i Kostia Łewyckiego.
Władze.
Komendantem naczelnym UWO był w latach 1921-1929 Jewhen Konowalec

</doc>
<doc id="193741" url="https://pl.wikipedia.org/wiki?curid=193741" title="UWO">
UWO



</doc>
<doc id="193743" url="https://pl.wikipedia.org/wiki?curid=193743" title="Eugeniusz Konowalec">
Eugeniusz Konowalec



</doc>
<doc id="193744" url="https://pl.wikipedia.org/wiki?curid=193744" title="Artur Reiski">
Artur Reiski

Artur Reiski, Reyski (ur. 30 września 1857 w Drzewicy, zm. 25 sierpnia 1928 w Warszawie) – polski historyk,
genealog, heraldyk, prawnik i baron.
Życiorys.
Pochodził z czeskiej rodziny używającej przydomka "z Dubnic" i tytułu baronów potwierdzonego w Królestwie Polskim w 1824. Studiował prawo na Uniwersytecie Jagiellońskim, w 1883 obronił doktorat praw. Osiadł w rodzinnej Drzewicy, gdzie wykonywał obowiązki sędziego pokoju oraz poświęcił się badaniom heraldycznym. Zgromadził liczne materiały do dziejów polskich rodów rycerskich i rodzin szlacheckich, które wykorzystywał współpracując ze swoim przyjacielem Adamem Bonieckim od 1899 przy wydawaniu "Herbarza polskiego". Po śmierci Bonieckiego w 1909 sam wydał trzy tomy "Herbarza" (do tomu XVI, do hasła "Makomaski"). Swoje archiwum zapisał młodemu historykowi Włodzimierzowi Dworzaczkowi, który kontynuował prace nad "Herbarzem" do 1944, kiedy materiały uległy zniszczeniu w pożarze Biblioteki Krasińskich w Warszawie w czasie powstania warszawskiego.
Był członkiem Towarzystwa Heraldycznego we Lwowie.

</doc>
<doc id="193745" url="https://pl.wikipedia.org/wiki?curid=193745" title="Dolar Fidżi">
Dolar Fidżi

Dolar Fidżi (F$) – waluta Fidżi, dzieli się na 100 centów. Jako walutę dziesiętną wprowadzono ją w roku 1969. Kod walutowy według ISO 4217: FJD. Monety pamiątkowe są wypuszczane od 1976 roku.
Monety.
Najpierw pojawiły się jedno- i dwucentówki z brązu, następnie 5, 10 oraz 20 centów i jednodolarówka z miedzioniklu. Oprócz 1$ na wszystkich awersach ukazane jest popiersie królowej Elżbiety II, na rewersach zaś, tradycyjny przedmiot z Fidżi. Na awersie jednodolarówki widnieje godło państwowe. W 1975 roku weszła do obiegu 50-centówka o 12 krawędziach. W latach 1977-1982 emitowano brązowe jednocentówki promujące działania FAO z inskrypcją 'uprawiaj więcej żywności'. W roku 1990 nastąpiła wymiana monet brązowych na cynkowe, pokryte miedzią, monety niklowe zastąpiły monety miedzio-niklowe (oprócz 1$). Główne mennice to Królewskie Mennice w Kanadzie, Wielkiej Brytanii oraz Australii.
Banknoty.
Obowiązujące obecnie na Fidżi banknoty wpuszczono w 1980 roku, emitował je Centralny Urząd Walutowy Fidżi. Główna drukarnia banknotów mieści się w Wielkiej Brytanii (Thomas de la Rue). Na początku wypuszczono banknoty o nominałach: 1, 2, 5, 10, oraz 20F$. W latach 1995 i 1996 wyszła nowa emisja banknotów (nowe rewersy) i dodano 50F$; najnowsze banknoty weszły do obiegu w 2002. Na awersach banknotów widnieje godło państwowe, portret królowej Elżbiety II (mimo iż od 1987 kraj jest republiką; wyjątek stanowią banknoty 2-dolarowe z 2000) oraz nazwa Fidżi. Na rewersach natomiast widnieją:

</doc>
<doc id="193746" url="https://pl.wikipedia.org/wiki?curid=193746" title="Adam Boniecki (heraldyk)">
Adam Boniecki (heraldyk)

Adam Józef Feliks Fredro-Boniecki herbu Bończa (ur. 19 listopada 1842 w Żydowie, zm. 24 czerwca 1909 w Warszawie) – polski historyk, heraldyk, prawnik.
Życiorys.
Pochodził z rodziny szlacheckiej. Był synem Ferdynanda i Leontyny ze Stadnickich. Wcześnie stracił rodziców. Studiował prawo na uniwersytecie w Petersburgu i w Ecole de Droit w Paryżu. W latach 1865-1872 pracował w sądownictwie w Warszawie. Po osiedleniu się w majątku Świdno (przeszło w ręce Bonieckich po śmierci hrabiego Michała Stadnickiego) pod Warszawą zajął się badaniami heraldycznymi. W 1899 rozpoczął wydawanie wielotomowego dzieła "Herbarz polski", przy współpracy z Arturem Reiskim; do 1909 opracował trzynaście tomów. Po śmierci Bonieckiego prace nad "Herbarzem" kontynuowali Reiski i Włodzimierz Dworzaczek. Wydano 16 tomów od nazwisk rozpoczynających się na A- kończąc na Mad-. Jeden z pierwszych członków Polskiego Towarzystwa Heraldycznego.
Opublikował ponadto m.in.:

</doc>
<doc id="193747" url="https://pl.wikipedia.org/wiki?curid=193747" title="Turniej rycerski">
Turniej rycerski

Turniej rycerski – forma średniowiecznych i renesansowych zawodów o charakterze sportowo-rozrywkowym (zob. turniej), polegająca na prowadzeniu walk (indywidualnych lub zespołowych) na broń białą, wg ściśle określonych zasad mających ograniczać ryzyko odniesienia poważnych obrażeń przez uczestników. Turnieje były ważnym elementem kultury rycerskiej i dworskiej, jednocześnie były formą sprawdzenia umiejętności bojowych uczestników. Rozgrywane były często na dworach królewskich i książęcych jak również w miastach.
Historia turniejów.
Według tradycji średniowiecznej pomysłodawcą turniejów był Gotfryd z Preuilly, który w roku 1062 lub 1066 miał zorganizować turniej w pobliżu Angers w Andegawenii. Jednak pierwszy turniej, co do którego nie ma żadnych wątpliwości, odbył się w 1095 roku we Flandrii. Moment rzeczywistego ukształtowania się zwyczaju przesuwa się w głąb XI wieku, a jego ojczyzną była północna Francja. W Niemczech pierwszy udokumentowany turniej odbył się w 1127 roku pod murami Würzburga. Za panowania Stefana z Blois (1135-1154) turnieje pojawiły się w Anglii, we Włoszech zaś w drugiej połowie XII wieku. W tym samym mniej więcej czasie turnieje rycerskie pojawiły się w Królestwie Jerozolimskim.
W innych częściach Europy turnieje pojawiają się dopiero w końcu XIII wieku. Na Półwyspie Iberyjskim najwcześniej pojawiły się w Aragonii (1272 rok), najpóźniej w Portugalii (połowa XIV wieku, w Kastylii w 1324 roku). W Europie Środkowej, nie licząc krajów niemieckich, turniej najpierw zawitał do Czech (panowanie Wacława I, 1230-1254), na ziemie polskie zwyczaj organizowania turniejów dotarł przez Śląsk, gdzie pierwszy turniej zorganizował Bolesław Rogatka w 1243 roku w Lwówku Śląskim, natomiast na Węgrzech pierwszy turniej jest odnotowany ok. roku 1319. W podobnym czasie turniej dotarł do Skandynawii, gdzie pierwsza wzmianka o organizacji turnieju pochodzi z roku 1278.
Istniało kilka przyczyn rosnącej popularności turniejów. Jako nadrzędne można wymienić agresję i zamiłowanie do walki. Inne przyczyny to kościelne zakazy walki w określone dni tygodnia (tzw. rozejm Boży, "treuga Dei") oraz zakazy walki w pewnych miejscach (tzw. pokój Boży, "pax Dei").
Forma turniejów.
Istniało kilka rodzajów turniejów rycerskich. Pierwszym z nich było tzw. "mêlée" ("bohurt"). Brały w nim udział dwie drużyny, obszar ich działań stanowiły łąki, lasy, drogi, a nawet miasta. Od realnej wojny to widowisko odróżniało się tym, że starano się nie zabijać przeciwników. Głównym celem zmagających się rycerzy było pojmanie dla okupu jak największej liczby przeciwników. Obie drużyny miały "strefy ewakuacji", inaczej nazywane "bezpiecznymi polami", w których mogli się schronić ranni. W pierwszych turniejach rycerskich tego typu brało udział nawet do 300 walczących po jednej stronie.
Innym rodzajem turniejów był "estor" ("tjost"), polegający na walce dwóch konnych przy użyciu kopii, a po ich skruszeniu – na broń ręczną. Te pierwsze turnieje rycerskie obywały się bez publiczności i nie miały barwnej oprawy jarmarcznej, z czasem ulegały "ucywilizowaniu" i stawały się coraz bardziej skonwencjonalizowane. W XIII i XIV wieku turnieje stopniowo przekształcały się w kosztowne i szczegółowo planowane widowisko. Rosła liczba kostiumów i fantastycznych scenografii – niekiedy rycerze występowali w przebraniach Króla Artura i jego towarzyszy. Na widowni zaczęły pojawiać się damy, o których względy potykali się wojownicy. Ostrą broń zastępowały miecze bezpieczne, np. z wielorybiego fiszbinu. Dzięki turniejom rycerskim rosła też rola heroldów.
Turnieje a Kościół.
Kościół początkowo potępiał turnieje. Duchowni dowodzili, że wojownicy biorący udział w walkach na pokaz popełniają wszystkie siedem grzechów głównych. Rycerz, który zginął w turnieju, nie mógł być pochowany na poświęconej ziemi i skazywany zostawał na wieczne potępienie. W sumie do początku XIV wieku Kościół wydał 9 zakazów generalnych, z całą surowością potępiających praktyki turniejowe. Sytuację zmieniło postanowienie papieża Jana XXII, który w 1316 roku zniósł zakazy dotyczące turniejów.
Rycerze w turniejowych szrankach.
Jedni z najbardziej znanych uczestników turniejów:
Polska:
Europa:

</doc>
<doc id="193748" url="https://pl.wikipedia.org/wiki?curid=193748" title="Jarosław Stećko">
Jarosław Stećko

Jarosław Stećko (ukr. Ярослав Стецько, ur. 19 stycznia 1912 w Tarnopolu, zm. 5 lipca 1986 w Monachium) – ukraiński polityk niepodległościowy, działacz nacjonalistyczny, przywódca Organizacji Ukraińskich Nacjonalistów.
Życiorys.
W latach 1929–1934 studiował filozofię i prawo na uniwersytetach we Lwowie i Krakowie, wstąpił do Ukraińskiej Organizacji Wojskowej, od 1932 członek krajowej egzekutywy i referent ideologiczny OUN. Aresztowany w 1934, skazany w 1936 na 5 lat więzienia za działalność w OUN, karę zmniejszoną w wyniku amnestii odbywał do 1937, po uwolnieniu w wyniku kolejnej amnestii wyjechał za granicę.
Po wkroczeniu Wehrmachtu, w tym Batalionu "Nachtigall", do Lwowa 30 czerwca 1941 i ogłoszeniu przez działaczy OUN-B deklaracji niepodległości Ukrainy, przystąpił do formowania rządu ukraińskiego, który przetrwał tylko dwanaście dni.
Cały skład rządu został aresztowany przez Niemców. Adolf Hitler był bowiem zdecydowanie przeciwny koncepcji powstania państwa ukraińskiego, planując wszystkich Słowian przekształcić w niewolniczą siłę roboczą imperialnej III Rzeszy. Podczas ostatecznych rozmów, prowadzonych we wrześniu 1941 w Berlinie w gmachu byłej ambasady polskiej pomiędzy przedstawicielami Abwehry i OUN (B), zarówno Stepan Bandera, jak i Jarosław Stećko kategorycznie odmówili odwołania deklaracji niepodległości Ukrainy. W konsekwencji po pobycie w więzieniu Moabit Stećko został w początku 1942 roku osadzony w obozie koncentracyjnym Sachsenhausen (oddział dla więźniów specjalnych tzw. "Zellenbau", gdzie przebywali m.in. Stefan Rowecki, kanclerz Austrii Kurt Schuschnigg i premier Francji Edouard Daladier). 80% aktywu Organizacji Ukrainskich Nacjonalistów zostało aresztowanych przez Gestapo.
Uwolniony we wrześniu 1944, w związku z decyzją Niemców o formowaniu Ukraińskiej Armii Narodowej. Pod koniec wojny ranny w nalocie USAAF na terenie Czech, podał się w szpitalu za premiera Ukrainy i został zatrzymany przez przejmujących władzę partyzantów, którzy uznali go za kolaboranta. Przed ewentualnym wydaniem w ręce sowieckie uchroniło go uwolnienie przez członków OUN-B.
Po zakończeniu wojny pozostał na emigracji w Monachium – ośrodku uchodźstwa ukraińskiego, gdzie poznał swoją żonę Sławę.
Po zlikwidowaniu Stepana Bandery przez zawodowego zabójcę KGB Bohdana Staszynskiego w 1959 został "prowydnykiem" (przewodniczącym) OUN na emigracji. Według zeznań Staszynskiego złożonego na procesie, Stećko miał być jego następną ofiarą.
Po śmierci Jarosława Stećki, jego dzieło kontynuowała żona, Sława Stećko, stając na czele OUN.

</doc>
<doc id="193750" url="https://pl.wikipedia.org/wiki?curid=193750" title="Sławojka">
Sławojka

Sławojka (także: wychodek, ustęp zewnętrzny, wygódka, wybudka, latryna) – rodzaj ubikacji; niewielka zamykana od wewnątrz budka, zazwyczaj wolnostojąca, z umieszczoną poziomo wewnątrz deską z otworem (pełniącą funkcję sedesu) nad suchym dołem, do którego wpadają fekalia. Wyposażeniem wychodka był hak lub ostro zakończony gwóźdź służący do wieszania pociętych kartek gazet lub czasopism zastępujących papier toaletowy.
Ten rodzaj ubikacji spotykany jest w Polsce w uboższych wsiach, a niekiedy w miastach, niedysponujących kanalizacją sanitarną ani ogólnospławną, jak również wszędzie tam, gdzie instalowanie rozwiązań bardziej technologicznie zaawansowanych nie ma ekonomicznego uzasadnienia.
Zdobienie.
Częstym motywem zdobniczym tego typu obiektów jest otwór w kształcie serca lub koła wycięty w drzwiach wejściowych lub w ściance ponad nimi. Pełni on funkcje nie tylko informacyjne, ale także wentylacyjne. Zapewnia też pewne minimum światła wewnątrz przy zamkniętych drzwiach.
Nazwa.
Polska nazwa tej konstrukcji przyjęła się w dwudziestoleciu międzywojennym od imienia premiera Felicjana Sławoja Składkowskiego, który był inicjatorem akcji poprawy zdrowotności i świadomości higienicznej polskiego chłopstwa. W 1928 roku rozporządzenie Prezydenta RP o prawie budowlanym i zabudowaniu osiedli (Dz.U.R.P. 1928, Nr 23, poz. 202) nakazywało budowę zabudowanych ustępów na każdej zabudowanej działce. Do powstania nazwy przyczyniły się kontrole sanitarne ustępów, dokonywane podczas licznych podróży Składkowskiego po kraju, co było obiektem kpin i licznych anegdot.
Czasem nazwy "sławojka" używa się także w formie rozszerzonej do oznaczenia jakiejkolwiek ubikacji lub innego "ustronnego miejsca", zwłaszcza w odpowiedzi na pytanie, gdzie znajduje się/poszła dana osoba („wyszedł poszukać/do sławojki” znaczy „wyszedł za potrzebą”).
Wymogi sanitarne.
Szczegółowo warunki zakładania i obsługi ustępów zewnętrznych zostały opisane w Rozporządzeniu ministra Gospodarki Komunalnej z dnia 9 grudnia 1959.
Wymagane jest aby dół kloaczny był szczelny i przystosowany do usuwania fekaliów przez wywożenie lub wypompowywanie. Ustęp sytuuje się w odległości co najmniej 15 m od studni, 7,5 m od drogi, 10 m od okien i drzwi domu mieszkalnego. Pomieszczenie ustępu należy codziennie myć wodą z detergentem, okna zabezpiecza się siatką. Ustęp opróżnia się co najmniej 2 do 3 razy w roku. Wyliczenie pojemności dołu kloacznego "V":
formula_1
"a" – ilość nieczystości od jednego mieszkańca (rocznie) w m³ (przeciętnie 0,5 m³ od dorosłego, 0,3 m³ od dziecka),
"M" – liczba mieszkańców,
"n" – liczba opróżnień dołu w ciągu roku,
1,3 – współczynnik zwiększający pojemność o 30% w przypadku opóźnionego wywożenia nieczystości.
Nietypowe sławojki.
Większość sławojek jest podobna w kształcie i budowana jest w podobnym miejscu (zwykle w pewnej odległości od zabudowań mieszkalnych). Czasami jednak sławojki mogą przybierać dość dziwny, nietypowy lub nawet szokujący wygląd i być umieszczane w osobliwych i niecodziennych miejscach, nierzadko nie mając przy tym odniesienia do akcji higienicznej premiera F. Sławoja Składkowskiego na polskiej wsi.
Sławojka w kulturze popularnej.
Sławojka jest tematem wielu żartów słownych, rysunkowych i filmowych.
Przykładem jest polska komedia "Nic śmiesznego" z Cezarym Pazurą w roli głównej. W jednej ze scen filmu współpracownik głównego bohatera ma problemy żołądkowe. Jego kolega podejrzewa, że są one na tle nerwowym i silny bodziec psychiczny powinien mu pomóc. Podkładają więc petardę do sławojki.
W "Złocie dezerterów" Majewskiego (1998) do sławojki strzela czołgowa armata. Scena ta nawiązuje do znanych z dwóch innych filmów: "Złoto dla zuchwałych" Huttona (1970) i "Przesłuchanie" Bugajskiego (1982).
Sławojka w prowincjonalnym dworze szlacheckim pojawia się również we wspomnieniach Melchiora Wańkowicza "Tędy i owędy". Według autora wybierając się wieczorem w to ustronne miejsce należało być uzbrojonym w pogrzebacz (dla obrony przed psami), parasol (na wypadek deszczu), plan posiadłości i latarnię.

</doc>
<doc id="193751" url="https://pl.wikipedia.org/wiki?curid=193751" title="Members of Mayday">
Members of Mayday

Members of Mayday – otwarty zespół muzyczny zrzeszający muzyków tworzących utwory na potrzeby i związane wyłącznie z festiwalem Mayday.
Pierwotnie duet muzyczny: WestBam i Klaus Jankuhn.
Pod nazwą Members of Mayday ukazały się nie tylko pojedyncze utwory, ale również całe kompilacje. Members of Mayday tworzyli muzykę electro house i rzadziej techno. Imprezy Mayday miały miejsce w kilku krajach Europy, rodzimych Niemczech, Belgii, Grecji, Polsce, Rosji oraz na Węgrzech.
Zespół został rozwiązany w 2013 roku.

</doc>
<doc id="193753" url="https://pl.wikipedia.org/wiki?curid=193753" title="Monika Kruse">
Monika Kruse

Monika Kruse (ur. 23 lipca 1971 w Berlinie) to pseudonim sceniczny niemieckiej DJ i producentki muzycznej. Karierę rozpoczęła w 1991 roku od występów w monachijskim klubie Babalu, grając hip-hop, funk i pierwsze house'owe produkcje. Wkrótce potem zmieniła klub na Parkcafé. Pod koniec 1993 roku dołączyła do grupy Ultraworld, która organizowała pierwsze imprezy muzyki techno w Monachium i otworzyła legendarny klub Ultraschall (1994).
W 1995 rozpoczęła produkcję własnych utworów z gatunku techno. Jej pierwszym instrumentem klawiszowym był Roland JD-800. Wiosną 1995 roku pojawiła się pierwsza produkcja wydana na kompilacji Pomelo Nr 1. W połowie tego samego roku Monika zorganizowała swoją pierwszą uliczną imprezę w wynajętym trolejbusie.
Pod koniec 1997 roku niemiecki label Fine Audio Recordings rozpoczął serie wydawniczą z jej setami. Pierwsza edycja "Dj Mix Serier vol. 1", sprzedała się nakładem 9, 000 egzemplarzy bez żadnej promocji.
W lutym 1998 roku nakładem wytwórni Frisbee Records pojawiło się jedno z ważniejszych wydawnictw "Monika Kruse in Voodoomat". Niebywały sukces voodoomat'u pociągnął za sobą kolejne produkcje. Zaledwie pół roku później brytyjska wytwórnia Primevil wydała "Hoschi pres. Monika Kruse".
W 2000 założyła własny label: "Terminal M". W tym samym roku pojawiła się również na Love Parade. W Polsce artystka znana między innymi z występów na Mayday Festiwal.

</doc>
<doc id="193758" url="https://pl.wikipedia.org/wiki?curid=193758" title="Czaplinek (gmina)">
Czaplinek (gmina)

Czaplinek – gmina miejsko-wiejska we wschodniej części województwa zachodniopomorskiego, w powiecie drawskim. Siedzibą gminy jest miasto Czaplinek.
Według danych z 31 grudnia 2016 r. gmina miała 11 974 mieszkańców.
Miejsce w województwie (na 114 gmin): powierzchnia 8., ludność 32.
Położenie.
Gmina znajduje się we wschodniej części województwa zachodniopomorskiego, we wschodniej części powiatu drawskiego. Gmina leży na pojezierzach: Drawskim i Szczecineckim oraz Równinie Wałeckiej. Tereny leśne zajmują 40% powierzchni gminy, a użytki rolne 40%.
Gmina stanowi 20,7% powierzchni powiatu.
Sąsiednie gminy:
Do 31 grudnia 1998 r. wchodziła w skład województwa koszalińskiego.
Demografia.
Według danych z 31 grudnia 2016 r. gmina miała 11 974 mieszkańców, co stanowiło 20,7% ludności powiatu. Gęstość zaludnienia wynosi 32,8 osoby na km².
Dane z 31 grudnia 2016 r.:
Przyroda.
Całą północną część gminy zajmuje Drawski Park Krajobrazowy z najgłębszym jeziorem województwa Jezioro Drawsko (pow. prawie 19 km²) i rezerwatami Brunatna Gleba i Prosino. Przez gminę i jezioro przepływa także rzeka Drawa dostępna dla kajaków na całej długości. Jezioro Żerdno i połączone kanałami z nim jeziora i rzeki tworzą szlaki kajakowe prowadzące aż do Szczecinka i Wałcza.
Infrastruktura i transport.
Transport drogowy.
Przez gminę Czaplinek prowadzi droga krajowa nr 20 ze Stargardu do Gdyni, łącząca miasto przez Złocieniec (15 km) z Drawskiem Pomorskim (30 km) i przez Silnowo (20 km) ze Szczecinkiem (40 km) oraz drogi wojewódzkie:
Transport kolejowy.
Czaplinek uzyskał połączenie kolejowe w 1877 r. po doprowadzeniu linii kolejowej z Runowa Pomorskiego. Rok później otwarto odcinek przez Szczecinek do miasta Czarne łącząc tym samym linię z Chojnicami. Linia nie została zelektryfikowana, obecnie kursuje po niej autobus szynowy. W 1908 r. otwarta została druga linia przez Jastrowie i wieś Węgierce do Złotowa. W 1945 r. linia została rozebrana. Obecnie w gminie czynna jest jedna stacja kolejowa Czaplinek oraz dwa przystanki: Żelisławie, i Czarne Małe.
Poczta.
W gminie czynne są cztery urzędy pocztowe: Czaplinek (nr 78-550), Siemczyno (nr 78-551), Kluczewo (nr 78-552) i Broczyno (nr 78-553).
Administracja.
W 2016 r. wykonane wydatki budżetu gminy Czaplinek wynosiły 42,8 mln zł, a dochody budżetu 43,8 mln zł. Zobowiązania samorządu (dług publiczny) według stanu na koniec 2016 r. wynosiły 21,2 mln zł, co stanowiło 48,4% poziomu dochodów.
Gmina jest obszarem właściwości Sądu Rejonowego w Drawsku Pomorskim. Sprawy z zakresu ubezpieczeń społecznych oraz sprawy gospodarcze są rozpatrywane przez Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat drawski) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Czaplinek razem z mieszkańcami gminy Wierzchowo wybierają 5 radnych do Rady Powiatu Drawskiego, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
Gminie Czaplinek utworzyła 29 jednostek pomocniczych, będących sołectwami – najwięcej w powiecie.

</doc>
<doc id="193759" url="https://pl.wikipedia.org/wiki?curid=193759" title="Stanisław Pilat (pisarz)">
Stanisław Pilat (pisarz)

Stanisław Pilat, krypt. St.P., W., dr S.P. (ur. 1802 w Krasnymstawie, ochrzcz. 7 września 1802, zm. 13 sierpnia 1866 w Niemirowie) – polski pisarz, pedagog, działacz kulturalny.
Był synem Józefa (w akcie chrztu zapisano nazwisko "Piłat") i Wiktorii z Wesołowskich. W czasie studiów we Lwowie (przełom lat 20. i 30. XIX wieku) próbował swoich sił jako literat, działał w kółkach studenckich, nawiązał przyjaźń m.in. z Wincentym Polem; zajmował się tłumaczeniem na język niemiecki utworów Mickiewicza ("Dziady", "Oda do młodości"), ale przekłady te nie zachowały się. Brał udział w powstaniu listopadowym; trafił do niewoli rosyjskiej, lata 1832-1835 spędził na przymusowej służbie w armii rosyjskiej. Został zwolniony w 1835 dzięki staraniom przyjaciół; podjął wówczas pracę domowego nauczyciela Władysława Sanguszki w Gumniskach pod Tarnowem. W 1848 wszedł w skład Rady Narodowej we Lwowie.
W lipcu 1849 obronił na Uniwersytecie Jagiellońskim doktorat filozofii (na podstawie pracy "O stylu") i wkrótce (około 1850) otworzył we Lwowie prywatny zakład wychowawczy dla chłopców; placówka ta, którą Pilat prowadził do końca życia, cieszyła się dobrą renomą. Poza pracą pedagogiczną Pilat udzielał się w organizacjach społecznych i kulturalnych, był członkiem Towarzystwa Gospodarskiego, radnym miasta Lwowa, współorganizatorem uroczystości ku czci Aleksandra Fredry w 1865. W jego domu odbywały się co sobotę wieczorki literackie; utrzymywał kontakty zarówno ze środowiskami postępowymi, jak i zwolennikami pracy organicznej, m.in. Wincentym Polem, Antonim Małeckim, Karolem Szajnochą. Zmarłemu przyjacielowi Pol dedykował "Legendę o św. Janie Kantym" (1868).
Był autorem dramatów historycznych, rozpraw literaturoznawczych, recenzji literackich i teatralnych. Publikował na łamach "Dziennika Literackiego", "Kółka Rodzinnego", "Nowin", "Czasu", "Tygodnika Naukowego". Ogłosił m.in.:
Był dwukrotnie żonaty; pierwsza żona zmarła w lipcu 1842, z drugą żoną – Gertrudą (Rudolfiną) z Gnatkowskich – miał czterech synów i stał się protoplastą znanej lwowskiej rodziny intelektualistów. Synami Stanisława Pilata byli Władysław (socjolog, ekonomista, profesor Politechniki Lwowskiej), Roman (historyk literatury, profesor i rektor Uniwersytetu Lwowskiego) i Tadeusz (prawnik, również profesor i rektor Uniwersytetu Lwowskiego). Czwarty syn nosił prawdopodobnie imię Stanisław, podobnie jak wnuk, profesor chemii Politechniki Lwowskiej, zamordowany w 1941.

</doc>
<doc id="193760" url="https://pl.wikipedia.org/wiki?curid=193760" title="Stanisław Pilat">
Stanisław Pilat



</doc>
<doc id="193761" url="https://pl.wikipedia.org/wiki?curid=193761" title="Wrytra">
Wrytra

Wrytra (वृत्र, trl. vṛtra) – demon, istota o formie gigantycznego węża lub smoka. Jeden z asurów, prawdopodobnie najsilniejszy z nich. 
Występuje jako negatywny bohater najważniejszego mitu Rygwedy o uwolnieniu wód i światła. Według mitologii wedyjskiej ukradł on chmury deszczowe, powodując suszę i zastój w rozwoju wszechświata. Indra, król bogów, główny przeciwnik Wrytry zabija go, ustanawiając ponownie porządek we wszechświecie. Ma on do pomocy grupę bogów zwanych Marutami oraz wadźrę, piorun który otrzymał od ryszich.

</doc>
<doc id="193762" url="https://pl.wikipedia.org/wiki?curid=193762" title="Sensation White">
Sensation White



</doc>
<doc id="193764" url="https://pl.wikipedia.org/wiki?curid=193764" title="Johnny Bravo">
Johnny Bravo

Johnny Bravo (1997–2004) – amerykański serial animowany, którego głównym bohaterem jest tytułowy Johnny Bravo, mieszkający wraz ze swoją matką w fikcyjnym mieście Aron City.

</doc>
<doc id="193767" url="https://pl.wikipedia.org/wiki?curid=193767" title="Edward Hamerski">
Edward Hamerski

Edward Wiktor Hamerski (ur. 16 listopada 1897 we Lwowie, zm. 3/4 lipca 1941 we Lwowie) – polski lekarz weterynarii, profesor Akademii Medycyny Weterynaryjnej we Lwowie.
Życiorys.
Jego ojcem był Wiktor Hamerski (1864-1940), prawnik, prokurator, wykładowca, matką Maria z Kunzów.
Podczas I wojny światowej Edward Hamerski został wcielony do c. i k. armii, wysłany na front włoski, gdzie w 1916 został ranny. U kresu wojny brał udział w polskiej obronie Lwowa w ramach wojny polsko-ukraińskiej. Ukończył studia rolnicze na Politechnice Lwowskiej (uzyskując dyplom inżyniera rolnika w 1922) oraz weterynaryjne w Akademii Medycyny Weterynaryjnej we Lwowie (w 1930 uzyskał dyplom lekarza weterynarii). Specjalizował się w chorobach wewnętrznych zwierząt. Pod kierunkiem Zygmunta Markowskiego obronił w 1933 doktorat nauk weterynaryjnych na podstawie rozprawy o zaburzeniach przewodnictwa przedsionkowo-komorowego na tle bloku zupełnego, następnie w 1938 habilitował się w lwowskiej Akademii Medycyny Weterynaryjnej. Był kolejno asystentem, docentem i zastępcą profesora tej uczelni.
Po wybuchu II wojny światowej i agresji ZSRR na Polskę z 17 września 1939 w okresie sowieckiej okupacji Lwowa nadal prowadził działalność naukową. Od października 1939 był profesorem chorób wewnętrznych i zakaźnych zwierząt w radzieckim Instytucie Weterynaryjnym we Lwowie oraz kierownikiem Kliniki Chorób Wewnętrznych Zwierząt Małych. Ogłosił 8 prac naukowych.
Zginął wraz z grupą polskich uczonych lwowskich, zamordowanych w lipcu 1941 przez Niemców. Grób symboliczny znajduje się na Cmentarzu Salwatorskim w Krakowie (sektor SC14-1-37).

</doc>
<doc id="193771" url="https://pl.wikipedia.org/wiki?curid=193771" title="Bolesław II mazowiecki">
Bolesław II mazowiecki

Bolesław II mazowiecki (płocki) (ur. po 1251, zm. 20 kwietnia 1313) – książę mazowiecki od 1262, do 1275 współrządy z bratem, od 1275 w wyniku podziału książę płocki, od 1294 w całości Mazowsza, w latach 1288–1289 w Sandomierzu, książę krakowski w 1288 oraz w 1289, w 1310 wydzielił synom dzielnice w Warszawie i Czersku.
Narodziny i filiacja.
Bolesław II był drugim pod względem starszeństwa synem księcia mazowieckiego Siemowita I i księżniczki halickiej Perejesławy. Nie wiadomo, kiedy się urodził, musiało to jednak nastąpić po 1251, skoro własną dzielnicę Siemowitowic otrzymał dopiero w 1275. O młodości Bolesława źródła milczą, wiadomo tylko, że w 1262 książę uniknął losu ojca – zamordowanego w Jazdowie podczas najazdu Litwinów i brata Konrada – porwanego na Litwę. Rządy regencyjne na czas małoletności przejęli wtedy matka władcy Perejesława i książę wielkopolski Bolesław Pobożny.
W 1275 w wyniku podziału Bolesław otrzymał zachodnią część Mazowsza ze stolicą w Płocku. Z dokonanego podziału książę nie był zadowolony, o czym świadczy długotrwały konflikt z Konradem, w związku z którym Bolesław nie wahał się sprowadzić nawet sprawców śmierci ojca Litwinów. Sojusz z Litwinami został umocniony w 1279 małżeństwem Bolesława z córką Trojdena Gaudemundą Zofią. Drugim wypróbowanym sojusznikiem księcia płockiego stał się książę kujawski Władysław Łokietek. Wojna toczona pomiędzy braćmi przez drugą połowę lat siedemdziesiątych i lata osiemdziesiąte XIII wieku nie przyniosła realnej korzyści żadnej ze stron powodując tylko zniszczenia znacznych części Mazowsza
Śmierć Leszka Czarnego i walka o panowanie nad Krakowem (1288-1289).
W dniu 30 września 1288 zmarł książę krakowski, sandomierski i sieradzki Leszek Czarny. Jako że władca ten nie pozostawił dziedzica, możni małopolscy w osobach biskupa krakowskiego Pawła z Przemankowa i kasztelana krakowskiego Sułka z rodu Toporów przywołali na tron Bolesława II płockiego.
Nie był to jednak jedyny kandydat, gdyż pretensje do tronu zgłosił również książę wrocławski Henryk IV Prawy (Probus). Początkowo wydawało się, że Małopolskę uda się opanować bez przeszkód, gdyż wojska Bolesława jeszcze w 1288 wkroczyły do Sandomierza i Krakowa. Jednak jeszcze w tym samym roku został wyparty z Krakowa przez wojska Henryka IV Probusa. Bramy miejskie przed nim otwarł cech rzemieślników, zaś wrota zamku wawelskiego – kasztelan krakowski, Sułek z Niedźwiedzia. Po opanowaniu Krakowa pod koniec 1288 r. Henryk IV Probus powrócił na Śląsk do Wrocławia. Bolesław II płocki zdołał utrzymać się w Sandomierzu. Na początku lutego 1289 r. książęta śląscy: Henryk III głogowski, Przemko ścinawski i Bolesław I opolski zorganizowali zbroją wyprawę na Kraków celem ugruntowania władzy książęcej Henryka IV Probusa w Małopolsce. W tym czasie pokonany Bolesław II płocki, nadal dążący do odzyskania Krakowa, zmontował koalicję złożoną z Władysława Łokietka księcia brzesko-kujawskiego i sieradzkiego oraz Kazimierza II księcia kujawskiego i łęczyckiego. Wsparcia udzielił również Konrad II czerski i posiłki ruskie. Bolesław II płocki zorganizował w ten sposób wyprawę zbroją celem odbicia Krakowa. Wojska sojuszników Henryka IV Probusa wycofały się z Krakowa i 26 II 1289 r. pod Siewierzem zostały zaatakowane przez Bolesława II płockiego i jego sojuszników. Bitwa zakończyła się klęską książąt śląskich, w bitwie poległ Przemko ścinawski a Bolesław I opolski dostał się do niewoli. Po bitwie Kraków został zajęty przez Bolesława II płockiego. Triumfujący Bolesław II płocki zawarł latem 1289 r. układ z bratem Konradem II czerskim, oddając mu w zamian za pomoc zbrojną i rezygnację z roszczeń do Krakowa, ziemię sandomierską. Krok ten wywołał oburzenie możnych małopolskich, którzy wymówili posłuszeństwo Bolesławowi II płockiemu i obwołali księciem krakowskim Władysława Łokietka. Ostatecznie Bolesław II płocki wycofał się na Mazowsze, zaś w sierpniu 1289 r. Henryk IV Probus wyparł Władysława Łokietka z Krakowa.
Jedynym widocznym profitem awantury małopolskiej było pogodzenie się Bolesława ze starszym bratem Konradem.
Ostatnie lata panowania i zjednoczenie Mazowsza.
W pierwszej połowie 1291 Bolesław w związku ze śmiercią żony, ożenił się po raz wtóry. Podobnie jak za pierwszym razem małżeństwo było na wskroś polityczne. Tym razem jego wybranką stała się siostra władcy czeskiego Wacława II, Kunegunda Czeska. Wybór takowy pozwolił obu stronom zabezpieczyć się przed wzajemnymi roszczeniami, zwłaszcza że Wacławowi udało się w 1291 opanować Kraków. Przez związek z królem czeskim Bolesław chciał wzmocnić swoją pozycję, nie wahał się więc, gdy w roku następnym przyszło mu wspomóc szwagra w rozprawie ze swoim dotychczasowym sprzymierzeńcem, Władysławem Łokietkiem, podczas oblężenia Sieradza.
Ostatecznie sojusz mazowiecko-czeski nie przetrwał próby czasu. 11 października 1294 zmarł książę czerski Konrad II zostawiając całość swojego dziedzictwa Bolesławowi. Wzmocniony w ten sposób książę zerwał poprawne dotąd stosunki z Czechami i nawiązał ponownie kontakty we Władysławem Łokietkiem. W 1295 prawdopodobnie uznał koronację władcy wielkopolskiego Przemysła II na króla polski, zaś w roku następnym wsparł władcę kujawskiego w jego wojnie z Henrykiem III Głogowczykiem o Wielkopolskę.
Nieprzyjazna polityka względem Czech ściągnęła w 1300 na Mazowsze wyprawę Wacława, która jednak poza zniszczeniem okolic Płocka nie zmusiła Bolesława do zmiany kursu politycznego, o czym świadczy fakt nieuznania koronacji Wacława na króla Polski i odesłanie w 1302 Kunegundy do Pragi.
Na początku XIV wieku założył gród w Warszawie, przyczyniając się do jej rozwoju kosztem pobliskiego Czerska.
Po 1305 starzejący się Bolesław nie wykazywał już większej aktywności politycznej. Wiadomo tylko, że w 1310 wydzielił dwóm starszym synom: Siemowitowi i Trojdenowi dzielnice w Warszawie i Czersku.
Bolesław II mazowiecki zmarł 20 kwietnia lub 24 kwietnia 1313 w Wyszogrodzie i został pochowany w katedrze płockiej.
Z pierwszą żoną Gaudemundą Zofią litewską doczekał się dwóch synów: Siemowita II i Trojdena I, oraz nieznanego imienia córkę, żonę Władysława legnickiego. Z drugą Kunegundą czeską – miał syna Wacława płockiego oraz córkę Eufrozynę, wydaną za mąż za Władysława I oświęcimskiego.

</doc>
<doc id="193778" url="https://pl.wikipedia.org/wiki?curid=193778" title="Uniwersytet Wiedeński">
Uniwersytet Wiedeński

Uniwersytet Wiedeński (, pełna nazwa łacińska "Alma Mater Rudolphina Vindobonensis") – publiczna uczelnia z siedzibą w Wiedniu w Austrii, która została założona 12 marca 1365 roku przez księcia Rudolfa IV. Szkoła, w której kształci się 93 tys. osób (2014/2015), jest największym i najstarszym uniwersytetem w krajach niemieckojęzycznych.
W 1938 usunięto 2700 pracowników i studentów pochodzenia żydowskiego.
Absolwenci.
Laureaci Nagrody Nobla, którzy studiowali na Uniwersytecie Wiedeńskim:
Inne osoby, które studiowały na Uniwersytecie Wiedeńskim:
Niko Alm, Bruno Bettelheim, Rudolf Bing, Josef Breuer, Helene Deutsch, Kurt Gödel, Franz Grillparzer, Paul Feyerabend, O.W. Fischer, Viktor Frankl, Iwan Franko, Sigmund Freud, Jörg Haider, Erwin Hanslik, Ernst Gombrich, Hugo von Hofmannsthal, Karl Kautsky, Arthur Koestler, Bernice Kolko, Karl Kraus, Richard Kuhn, Paul Lazarsfeld, Tadeusz Matysek, Lise Meitner, Gregor Mendel, Ludwig von Mises, Franz Mesmer, Alois Mock, Julian Niedźwiedzki, Karl Popper, Peter Porsch, Wilhelm Reich, Manfred Rumpl, Arthur Schnitzler, Adalbert Stifter, Kurt Waldheim.

</doc>
<doc id="193779" url="https://pl.wikipedia.org/wiki?curid=193779" title="Stanisław Bernatowicz">
Stanisław Bernatowicz

Stanisław Bernatowicz (ur. 21 maja 1910 w Zaborzu, zm. 4 marca 2005 w Giżycku) – polski hydrobiolog, profesor nauk przyrodniczych, senator I kadencji.
Życiorys.
Ukończył szkołę średnią w Lidzie, a w 1938 studia w Szkole Głównej Gospodarstwa Wiejskiego w Warszawie. W czasie II wojny światowej walczył w szeregach Armii Krajowej. Po wojnie pracował naukowo, doktorat obronił w 1954, habilitował się w 1970 (z hydrobiologii i ichtiologii), w 1975 otrzymał tytuł profesora. Kierował Zakładem Gospodarki Jeziorowej Instytutu Rybactwa Śródlądowego, w latach 1974–1978 Obserwatorium Meteorologicznym w Mikołajkach. Ogłosił ponad 200 prac naukowych z hydrobiologii i rybołówstwa. Należał m.in. do Polskiego Towarzystwa Hydrobiologicznego.
Od 1980 działał w „Solidarności”, zakładał komórki związkowe w miejscu pracy. W 1989 został wybrany do Senatu z ramienia Komitetu Obywatelskiego z okręgu suwalskiego. Brał udział w pracach Komisji Kultury, Środków Przekazu, Nauki i Edukacji Narodowej oraz Komisji Spraw Emigracji i Polaków za Granicą. Był jedynym z parlamentarzystów Obywatelskiego Klubu Parlamentarnego, który głosował w lipcu 1989 za kandydaturą Wojciecha Jaruzelskiego w wyborach na urząd prezydenta PRL. W trakcie kadencji przeszedł do Unii Demokratycznej.
Był żonaty z Antonią Zofią (absolwentką chemii na Uniwersytecie Wileńskim). Miał troje dzieci: Andrzeja, Ewę i Stanisława. Jego wnuk Wojciech Bernatowicz był prezydentem Starachowic.
Został pochowany na cmentarzu komunalnym w Giżycku.

</doc>
<doc id="193781" url="https://pl.wikipedia.org/wiki?curid=193781" title="LIO 1900">
LIO 1900



</doc>
<doc id="193782" url="https://pl.wikipedia.org/wiki?curid=193782" title="LIO 1912">
LIO 1912



</doc>
<doc id="193783" url="https://pl.wikipedia.org/wiki?curid=193783" title="LIO 1904">
LIO 1904



</doc>
<doc id="193784" url="https://pl.wikipedia.org/wiki?curid=193784" title="LIO 1984">
LIO 1984



</doc>
<doc id="193785" url="https://pl.wikipedia.org/wiki?curid=193785" title="Widukind z Korwei">
Widukind z Korwei



</doc>
<doc id="193789" url="https://pl.wikipedia.org/wiki?curid=193789" title="Iwan Cziczajew">
Iwan Cziczajew

Iwan Andriejewicz Cziczajew (ros. Иван Андреевич Чичаев; ur. 24 września 1896 we wsi Uskliaj w powiecie ruzajewskim w guberni penzeńskiej, zm. 15 listopada 1984 w Moskwie), członek WKP(b), dyplomata, pułkownik – funkcjonariusz radzieckiego wywiadu, m.in. rezydent wywiadu radzieckiego w Japonii oraz w latach 1941–1945 w Londynie.
Życiorys.
Rok po wybuchu I wojny światowej (1915) powołany do wojska, podoficer. W 1918 roku wstąpił do Wszechzwiązkowej Komunistycznej Partii (bolszewików) – WKP(b) i do nowo utworzonych organów bezpieczeństwa – Wszechrosyjskiej Komisji Nadzwyczajnej do Walki z Kontrrewolucją i Sabotażem (skr. CzeKa), działał także w Trybunale Rewolucyjnym i pracował w ochronie kolei. W 1923 roku zatrudniony w wywiadzie zagranicznym (wówczas Wydział Zagraniczny (INO) Zjednoczonego Państwowego Zarządu Politycznego OGPU), w tym samym czasie został zatrudniony także w Ministerstwie Spraw Zagranicznych (wówczas – "Ludowym Komisariacie Spraw Zagranicznych"), zapewne aby uzyskać tzw. przykrywkę dyplomatyczną dla swej działalności wywiadowczej. Swoją służbę jako rezydent wywiadu i dyplomata rozpoczął na placówce w Mongolii, później kolejno w Tuwie, Korei, Japonii i Estonii. Następnie przez dwa lata (od 1938 do 1940 roku) kierował rezydenturą w Rydze, pod przykrywką pierwszego sekretarza przedstawicielstwa handlowego, a później radcy ambasady. Przed wchłonięciem republik bałtyckich przez Związek Radziecki Cziczajew został wezwany na osobiste przesłuchanie przez Józefa Stalina, po czym sondował na jego polecenie możliwość utworzenia kolaboracyjnego rządu łotewskiego. Po zajęciu republik nadbałtyckich przez ZSRR był głównym doradcą wiceprzewodniczącego Rady Komisarzy Ludowych byłego krwawego prokuratora generalnego z czasów czystek lat trzydziestych, Andrieja Wyszyńskiego, nadzorującego wówczas sowietyzację Łotwy. Następnie mianowano go doradcą ambasady i rezydentem wywiadu w Szwecji.
W latach 1941–1945, przebywał w Wielkiej Brytanii jako szef (rezydent) tamtejszej rezydentury londyńskiej, za przykrywkę służyła mu funkcja radcy poselstwa przy rządach wychodźczych (w tym polskiego). Był koordynatorem pracy służb specjalnych radzieckich (NKWD/Ludowego Komisariatu Bezpieczeństwa Państwowego) i państw sojuszniczych (SOE/MI5/MI6 i OSS). W tym czasie obracał się w najwyższych politycznych sferach alianckich, m.in. jako osobisty znajomy ówczesnego premiera Wielkiej Brytanii Winstona Churchilla, przywódcy wolnych Francuzów, generała Charles’a de Gaulle’a i premiera rządu RP na obczyźnie, generała Władysława Sikorskiego. Cziczajew uczestniczył także w realizacji polityki wobec Polski, zwerbował prawdopodobnie "Gienricha", jednego z ministrów rządu gen. Sikorskiego (jak się później okazało informatorem NKWD/Ludowego Komisariatu Bezpieczeństwa Państwowego był także inny członek polskiego rządu "Sadikow"). Ponieważ utrzymywał dobre stosunki z prezydentem Czechosłowacji, Edvardem Benesem, radzieckim agentem (wpływu), w latach 1944–1945 został przedstawicielem przy rządzie czechosłowackim, po wojnie zaś do 1947 roku radcą ambasady w Pradze i reprezentantem Związku Radzieckiego przy czechosłowackich organach bezpieczeństwa. Następnie odwołany do Moskwy, pracował w aparacie centralnym Ministerstwa Bezpieczeństwa Państwowego Związku Radzieckiego na Łubiance. W 1950 roku wyjechał na dwa lata do NRD, po powrocie w 1952 roku przeniesiony na emeryturę. Zmarł w 1984 roku.

</doc>
<doc id="193790" url="https://pl.wikipedia.org/wiki?curid=193790" title="Dalida">
Dalida

Dalida, właściwie Iolanda Cristina Gigliotti (ur. 17 stycznia 1933 w Kairze, zm. 3 maja 1987 w Paryżu) – francuska piosenkarka włoskiego pochodzenia, aktorka i modelka.
Życiorys.
Urodziła się w Kairze, jako Iolanda Cristina Gigliotti. Jej rodzice, pierwszy skrzypek Opery Narodowej w Kairze, Pietro Gigliotti (1904−1945) i krawcowa Filomena Giuseppina (de domo d’Alba; 1904−1971), byli Włochami pochodzącymi z Serrastretty w Kalabrii. Piosenkarka miała dwóch braci: Orlando i Bruno. Młoda Iolanda Gigliotti uczęszczała do Scuola Tecnica Commerciale Maria Ausiliatrice, katolickiej szkoły dla włoskiej młodzieży w Szubrze (dzielnicy Kairu). Pobierała również lekcje śpiewu.
W 1950 rozpoczęła karierę modelki, biorąc udział w konkursach piękności, a także nawiązując współpracę z kairskim domem mody Donna. W 1954 zdobyła tytuł Miss Egiptu, po czym wyjechała do Paryża. We Francji rozpoczęła karierę filmową. Jej pierwsze filmy nie odniosły sukcesu, ale zaczęła występować na estradach koncertowych i w kabaretach, śpiewając po francusku, włosku, a także w innych językach. Nagrywała piosenki, używając pseudonimu scenicznego „Dalida”, a jej drugi utwór, zatytułowany „Bambino”, przyniósł jej natychmiastową sławę.
Pseudonim piosenkarki powstał od imienia biblijnego Dalila, której rolę grała w szkolnym teatrze, i w którym zmieniła drugie „l” na „d”. W 1957 roku wystąpiła w paryskiej Olympii jako artystka otwierająca występ Charles’a Aznavoura i w tym samym roku Gilberta Bécaud. Zaczęła nagrywać w kilku językach, koncertując także poza Francją – występowała m.in. w Carnegie Hall w Nowym Jorku pod koniec 1978.
Podczas kariery nagrała 500 piosenek po francusku, z których 200 zostało przetłumaczonych na włoski, a 300 na inne języki (nagrywała w 8 językach – francuskim, włoskim, hiszpańskim, flamandzkim, niemieckim, angielskim, hebrajskim i arabskim). Sprzedała ponad 170 milionów nagrań na całym świecie, zdobywając 70 złotych płyt. W roku 1974 jej przeboje zostały nagrodzone Oscarem za Światowy Sukces Piosenkarski oraz platynową płytą w krajach Beneluksu. Przez cały rok 1974 piosenki Dalidy były numerem 1 na listach dwunastu różnych krajów: w dziewięciu krajach rekordy bił „Gigi l’amoroso”, w trzech innych „Il venait d’avoir dix-huit ans”. Jako pierwsza, piosenką „J’attendrai” z 1976, wylansowała we Francji styl disco.
W 1981 roku została uhonorowana specjalnie dla niej utworzoną Diamentową Płytą za 25 lat sukcesów.
Dalida dwukrotnie odwiedziła Polskę, pierwszy raz w roku 1963 na zaproszenie Lucjana Kydryńskiego, drugi raz w roku 1983.
Życie prywatne.
Dalida w wieku dziecięcym miała chory wzrok, przeszła w życiu kilka operacji oczu.
W 1961 wyszła za mąż za Luciena Morisse’a. Małżeństwo to zakończyło się po kilku miesiącach, ponieważ piosenkarka związała się z Jeanem Sobieskim (ojcem amerykańskiej aktorki Leelee Sobieski). Kilka lat po rozwodzie Morisse popełnił samobójstwo. W 1967 nowy kochanek, włoski śpiewak Luigi Tenco, także odebrał sobie życie strzałem w głowę (pod wpływem porażki na Festiwalu Piosenki Włoskiej w San Remo), a ona sama próbowała po tym zdarzeniu popełnić samobójstwo. Żyła także z Richardem Chanfrayem, od którego odeszła w 1981. W lipcu 1983 popełnił on samobójstwo wraz z nową towarzyszką, trując się spalinami samochodowymi.
W nocy z 2 na 3 maja 1987 roku Dalida popełniła samobójstwo, połykając 120 pigułek nasennych i popijając je whisky. Zostawiła notatkę: „Życie stało się dla mnie nie do zniesienia... Wybaczcie mi”. Pochowano ją na cmentarzu Montmartre w Paryżu. Jej pozłacany grób zdobi statua naturalnej wielkości.
Dalida była poliglotką: jej ojczystym językiem był język włoski, gdy mieszkała w Egipcie nauczyła się arabskiego i francuskiego, po rozpoczęciu międzynarodowej kariery poznała w zaawansowanym stopniu język angielski, posługiwała się również językami niemieckim i hiszpańskim na poziomie komunikatywnym, potrafiła również mówić w języku japońskim w stopniu podstawowym.
Określenie typu głosu Dalidy, jak u wielu artystów estradowych, jest trudne. Prawdopodobnie był to mezzosopran lub kontralt o skali trzech oktaw i ciemnej barwie. W większości jej utworów swobodnie operowała skalą altu, sięgając co najmniej do połowy oktawy małej, jak i dwukreślnej.
Upamiętnienie.
W 1997 róg ulic Girardon i Abreuvoir w Butte Montmartre w Paryżu został przemianowany na plac Dalidy. Tam, ku pamięci artystki, wzniesiono jej popiersie naturalnej wielkości. W 2001 roku francuski rząd uhonorował Dalidę znaczkiem pocztowym ze zdjęciem, który sprzedano w liczbie 10 157 601 egzemplarzy. W 2007 roku, w dniach od 11 maja do 8 września, z okazji 20. rocznicy jej śmierci, w paryskim ratuszu zorganizowana została wystawa „Une vie”, na której oprócz 40 sukien zaprezentowano inne osobiste przedmioty artystki, jej korespondencję, zdjęcia, nagrania, złote płyty itp. Ze względu na zainteresowanie wystawą czas jej otwarcia postanowiono przedłużyć do 29 września. Zwiedziło ją blisko 300 tysięcy osób.
W 2016 roku dla uczczenia 30. rocznicy śmierci artystki wyprodukowano film produkcji francuskiej „Dalida. Skazana na miłość” w reżyserii (rok premiery podany na filmie to 2017). W roli głównej wystąpiła , występują aktorzy z kilku różnych państw m.in. Riccardo Scamarcio, , Nicolas Duvauchelle, , Valentina Carli, Brenno Placido, Niels Schneider.
31 marca 2017 roku w Teatrze Kamienica w Warszawie odbyła się premiera spektaklu muzycznego pt. „Dalida pieśń miłości” w wykonaniu i reżyserii Justyny Bacz z udziałem Sergia Bettasa i Anny Riveiro. Utwory zaaranżował Mariusz Dubrawski. 7.01 2019 miała miejsce premiera płyty z zapisem koncertu „Dalida pieśń miłości”.
8 kwietnia 2018 roku w Teatrze Kwadrat w Warszawie miała miejsce premiera spektaklu "DalidAmore, czyli kochaj, całuj i płacz" w reżyserii Ewy Kasprzyk.
Dyskografia.
Lista nie zawiera singli oraz kompilacji.
Repertuar.
Piosenki wykonywane przez Dalidę, pochodziły z różnych nurtów: popu, rock’n’rolla, czy ballady. Pojawiło się „J’attendrai”, pierwsza piosenka po francusku. Odniósłszy sukces, kontynuowała pracę, wydając cały album w stylu disco. Jej największy hit z tego zbioru to „Laissez-moi danser... Monday, Tuesday” (co tłumaczy się na polski jako „Pozwólcie mi tańczyć”). Jej ostatnia znana piosenka disco to „Americana” z 1981, jeśli wziąć pod uwagę, że utwór „Jouez Bouzuki” z 1982 to nowa wersja greckiej piosenki disco-pop z lat 70.

</doc>
<doc id="193791" url="https://pl.wikipedia.org/wiki?curid=193791" title="Wiesław Lipko">
Wiesław Lipko

Wiesław Lipko (ur. 6 grudnia 1927 w Przemyślu, zm. 26 maja 2005 w m. Komarów-Osada) – polski lekarz, senator I kadencji.
Życiorys.
W czasie wojny kształcił się w szkole handlowej oraz na tajnych kompletach licealnych. Służył jako łącznik oddziału Armii Krajowej w okolicach Hrubieszowa. W 1947 ukończył Liceum Ogólnokształcące im. Stanisława Staszica w Hrubieszowie, w latach 1947–1952 studiował na Wydziale Lekarskim Uniwersytetu Marii Curie-Skłodowskiej w Lublinie oraz na wydzielonej z tego wydziału Akademii Medycznej, uzyskując w 1952 dyplom lekarza medycyny. Pracował zawodowo w I Klinice Chirurgicznej w Lublinie, a po odbyciu służby wojskowej od 1955 w ośrodku zdrowia w Komarowie w województwie zamojskim. Specjalizował się w medycynie ogólnej.
Od 1980 działał w „Solidarności”. Organizował struktury podziemne związku (a także rolniczej „Solidarności”) po wprowadzeniu stanu wojennego. Był redaktorem „Informatora Ziemi Zamojskiej”. W 1985 został tymczasowo aresztowany za działalność opozycyjną. Skazano go w procesie politycznym na 1 rok i 8 miesięcy pozbawienia wolności, a zwolniono po 4 miesiącach ze względu na stan zdrowia. Nie mógł powrócić do wykonywania obowiązków zawodowych w ośrodku zdrowia w Komarowie do 1989.
W czerwcu 1989 został wybrany z ramienia Komitetu Obywatelskiego do Senatu I kadencji. Reprezentował województwo zamojskie. Zasiadał w Komisjach Polityki Społecznej i Zdrowia, Gospodarki Narodowej oraz Praw Człowieka i Praworządności. W 1991 wycofał się z polityki.
Był żonaty z Jolantą, z którą miał trzech synów. Pochowany w Komarowie.
Odznaczenia.
W 2009, "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", został pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="193792" url="https://pl.wikipedia.org/wiki?curid=193792" title="Aleksandr Sacharowski">
Aleksandr Sacharowski

Aleksandr Michajłowicz Sacharowski (ros. Александр Михайлович Сахаровский, ur. 3 września 1909, zm. 12 października 1983) – generał pułkownik, funkcjonariusz radzieckich organów bezpieczeństwa w tym wywiadu, m.in. szef Pierwszego Zarządu Głównego Komitetu Bezpieczeństwa Państwowego w latach 1956 – 1971.
Życiorys.
W 1933 roku ukończył "Akademię wojenno-polityczną", służbę w organach bezpieczeństwa zaczął w 1939 roku, w wyniszczonym niedawnymi czystkami kadrowymi Ludowym Komisariacie Spraw Wewnętrznych (NKWD). W czasie ataku III Rzeszy na Związek Radziecki (tj. 22 czerwca 1941 roku) był szefem zarządu NKWD w obwodzie leningradzkim. Gdy 8 września Leningrad został okrążony, brał czynny udział w jego obronie, jego zadaniem m.in. było wysyłanie specjalnych oddziałów NKWD/Ludowego Komisariatu Bezpieczeństwa Państwowego na tyły wojsk niemieckich. Do końca wojny przy jego pomocy wysłano ponad czterdzieści grup wywiadowczo-dywersyjnych. Pod koniec II wojny światowej brał udział w operacjach Pierwszego Zarządu Ludowego Komisariatu Bezpieczeństwa Państwowego i oddziałów kontrwywiadu wojskowego Smiersz, polegających na likwidacji niemieckiej agentury SD i wywiadu wojskowego Abwehry (agentura "Abwehry" w 1944 roku została przejęta przez organ wywiadu, kontrwywiadu i służby bezpieczeństwa SS, tj. Sicherheitsdienst sk. SD, pozostawionej na terenach zajętych przez Armię Czerwoną, aby prowadzić zadania dywersyjno-wywiadowcze. Po zakończeniu wojny służył w centrali wywiadu na Łubiance, wyjeżdżając często z zadaniami za granicę. Na początku lat pięćdziesiątych służył w Rumunii, nadzorując tam działania miejscowych organów wywiadowczych. W czerwcu 1956 roku Sacharowski, zastąpił Aleksandra Siemionowicza Paniuszkina, byłego ambasadora ZSRR w Waszyngtonie (USA), na stanowisku szefa Pierwszego Zarządu Głównego Komitetu Bezpieczeństwa Państwowego, czyli wywiadu zagranicznego, na tym stanowisku pozostał aż do 15 lipca 1971 roku, kiedy zastąpił go generał porucznik Fiodor Mortin.
W 1975 roku został odsunięty od służby, za swoje zasługi został odznaczony wieloma orderami i medalami, m.in. trzykrotnie Orderem Lenina (30 października 1967, 21 grudnia 1970 i 18 lutego 1975), Orderem Czerwonego Sztandaru (10 grudnia 1964), Orderem Wojny Ojczyźnianej I klasy (1945), Orderem Czerwonego Sztandaru Pracy (5 września 1959), Orderem Czerwonej Gwiazdy (1 czerwca 1951), Orderem Znak Honoru (18 maja 1942), NRD-owskim Orderem Zasługi dla Ojczyzny I klasy, polskim Krzyżem Wielkim Orderu Odrodzenia Polski, węgierskim Orderem Czerwonego Sztandaru, czechosłowackim Orderem Czerwonej Gwiazdy, 10 medalami ZSRR, 7 medalami zagranicznymi i Odznaką „50 lat członkostwa w KPZR” (9 kwietnia 1982).

</doc>
<doc id="193794" url="https://pl.wikipedia.org/wiki?curid=193794" title="Współrzędna cykliczna">
Współrzędna cykliczna

Współrzędna cykliczna – jeżeli w hamiltonianie postaci formula_1 nie występuje "explicite" dana współrzędna uogólniona formula_2 to nazywa się ona współrzędną cykliczną. Pęd formula_3 związany z tą współrzędną jest wtedy całką ruchu, czyli jest stały w czasie ruchu.
Współrzędne cykliczne i twierdzenie Poincarégo o powrocie.
Niech wszystkie współrzędne w hamiltonianie będą cykliczne i niech będą zmiennymi typu działanie-kąt, tzn. takimi jak kąt i moment pędu w rotorze formula_4 Wtedy mamy
Jeśli formula_7 mają znaczenie fizycznych kątów, wtedy po czasie formula_8 gdzie formula_9 jest dokładnością numeryczną formula_10 (formula_11 jako ułamek formula_12), powrócą one do całkowitej wielokrotności kąta pełnego, a więc system dynamiczny powróci do swojego stanu początkowego po tym czasie. Im większe formula_13 tym dłuższy czas formula_14 Wyraża to treść twierdzenia Poincarégo, że po dostatecznie długim czasie każdy układ dynamiczny powraca dostatecznie blisko stanu początkowego. Kwantowym odpowiednikiem twierdzenia Poincarégo jest tzw. pełne ożywienie kwantowe funkcji falowej.
Przykład.
W ruchu w potencjale grawitacyjnym hamiltonian ma postać:
W tym przypadku współrzędną cykliczną jest formula_16 natomiast pęd formula_17 jest całką ruchu – można go związać z momentem pędu w kierunku formula_18 który jest wielkością stałą w tym ruchu.

</doc>
<doc id="193796" url="https://pl.wikipedia.org/wiki?curid=193796" title="Zoja Woskriesienska">
Zoja Woskriesienska

Zoja Iwanowna Woskriesienska (ros. Зо́я Ива́новна Воскресе́нская), znana też pod nazwiskiem męża jako Zoja Iwanowna Rybkina (ros. Зо́я Ива́новна Ры́бкина, ur. w mieście Uzłowaja, zm. 8 stycznia 1992 w Moskwie) – wieloletnia funkcjonariuszka INO OGPU/NKWD/KGB, pułkownik bezpieczeństwa. W 1956 roku po przejściu na emeryturę została pisarką, zajmującą się głównie twórczością skierowaną do dzieci.
Życiorys.
Urodziła się w rodzinie zastępcy naczelnika stacji Uzłowaja, uzyskała wykształcenie średnie. Po wojnie domowej w Rosji i przejęciu władzy przez bolszewików, znalazła zatrudnienie jako bibliotekarka w Smoleńsku, w tamtejszej siedzibie Czeka, gdzie pracowała do 1922 roku. W następnych latach pracowała w kolonii karnej dla młodocianych i w komitecie rejonowym RKP(b)/WKP(b).
W 1928 roku przeniosła się wraz z mężem do Moskwy, rozwiodła się i w sierpniu 1929 rozpoczęła służbę w INO OGPU na Łubiance. W 1929 wstąpiła do Wszechzwiązkowej Komunistycznej Partii (bolszewików).
Pierwsze zadania jako agent INO podjęła w Harbinie, gdzie działała pod przykrywką pracownika handlu zagranicznego w czasie sowiecko-chińskiego konfliktu o Kolej Wschodniochińską. W 1932 kierowała INO OGPU w Leningradzie. Następnie jako tzw. "nielegał" przebywała w latach 1932–1933 w Wiedniu i w Berlinie. W latach 1935-1939 pracowała w Finlandii – oficjalnie jako szef biura "Inturistu", faktycznie była zastępca rezydenta NKWD w Finlandii. Poślubiła tam Borisa Rybkina, od 1936 rezydenta NKWD w Helsinkach (pod przykryciem konsula, później drugiego sekretarza poselstwa). Tuż przed rozpoczęciem agresji ZSRR na Finlandię w listopadzie 1939 odwołana do centrali NKWD, gdzie pracowała jako analityk i oficer śledczy. W tym czasie zajmowała się m.in. oceną (analizą) napływających do centrali danych wywiadowczych wskazujących na podjęcie przez Niemcy przygotowań do ataku na ZSRR.
Podczas pracy na Łubiance Rybkina miała rzekomo zwerbować więzionego tam asa Oddziału II Sztabu Generalnego WP, rotmistrza Jerzego Sosnowskiego, który po agresji ZSRR na Polskę 17 września 1939 roku miał dostać się w ręce Armii Czerwonej i zostać przekazany organom NKWD.
Od końca 1941 roku wraz z mężem została wysłana do Szwecji, gdzie Boris Rybkin był rezydentem INO pod przykryciem funkcji radcy poselstwa ZSRR, zaś Zoja działała pod przykryciem sekretarza prasowego poselstwa. Ze Szwecji odwołano ją w marcu 1944 do centrali INO NKWD, gdzie awansowała do funkcji naczelnika wydziału niemieckiego, często wyjeżdżając w delegacje służbowe do okupowanych Niemiec. Po zakończeniu II wojny światowej (1945) do 1954 roku zajmowała się analizą działalności tzw. siatki szpiegowskiej Cambridge. Po aresztowaniu Ławrientija Berii i jego najbliższych współpracowników ujęła się za generałem Pawłem Sudopłatowem. Została zwolniona z INO i na jej prośbę pozostawienia w MWD do osiągnięcia wieku emerytalnego, przeniesiona na stanowisko szefa Wydziału Specjalnego do łagru w Workucie.
Na emeryturę odeszła w 1956 roku w stopniu pułkownika. Zajęła się pracą pisarską, za co została m.in. odznaczona nagrodą państwową. Zmarła w styczniu 1992 roku. Została pochowana na cmentarzu Nowodziewiczym.

</doc>
<doc id="193798" url="https://pl.wikipedia.org/wiki?curid=193798" title="Całka ruchu">
Całka ruchu

Całka ruchu – wielkość fizyczna, która jest stała podczas ruchu. O liczbie całek ruchu mówi twierdzenie Noether. Z istnienia całek ruchu można wyprowadzić zasady zachowania. Całki ruchu są zawsze skojarzone z przekształceniami symetrii układu - każda symetria generuje całkę ruchu.
Przykłady całek ruchu:

</doc>
<doc id="193800" url="https://pl.wikipedia.org/wiki?curid=193800" title="Wołodymyr Wynnyczenko">
Wołodymyr Wynnyczenko

Wołodymyr Kyryłowycz Wynnyczenko (, ur. w Jelizawetgradzie, zm. 6 marca 1951 w Mougins) – ukraiński polityk lewicowy, pisarz. Przewodniczący Sekretariatu Generalnego Ukraińskiej Centralnej Rady (1917), pierwszy premier Ukraińskiej Republiki Ludowej i sekretarz (minister) spraw wewnętrznych. Po jej restytucji od 14 grudnia 1918 do 13 lutego 1919 przewodniczący Dyrektoriatu (prezydent) URL. Autor pierwszej ukraińskiej powieści fantastycznej "Сонячна машина" (pol. "Słoneczna maszyna") (1928).
Biografia i działalność polityczna.
Urodził się w rodzinie chłopskiej. Po ukończeniu gimnazjum i zdaniu egzaminów rozpoczął studia na wydziale prawa Uniwersytetu Kijowskiego. W 1902 wstąpił do Ukraińskiej Partii Rewolucyjnej (RUP). Zajmował się w niej pracą propagandową wśród chłopstwa i robotników. W 1903 został aresztowany i usunięty z uniwersytetu. Dwukrotnie udało mu się uciec z więzienia. Udał się na emigrację. W 1914 wrócił do Rosji i pod przybranym nazwiskiem mieszkał w Moskwie do 1917 roku.
Po rewolucji lutowej i obaleniu caratu został wybrany zastępcą przewodniczącego Centralnej Rady. Od 15 czerwca 1917 do 22 stycznia 1918 był szefem Generalnego Sekretariatu Ukraińskiej Republiki Ludowej – organu wykonawczego Centralnej Rady. 22 stycznia 1918 w swoim czwartym uniwersale Rada ogłosiła pełną niepodległość Ukrainy. 30 stycznia 1918 podał się do dymisji wraz z całym swym gabinetem.
W okresie Hetmanatu stał w opozycji do hetmana Pawła Skoropadskiego. Po jego obaleniu, od 14 grudnia 1918 był przewodniczącym Dyrektoriatu URL. Zdobycie Kijowa przez Armię Czerwoną (5 lutego 1919 r.) i konflikt z Symonem Petlurą doprowadziły do dymisji Wynnyczenki 13 lutego 1919.
Wyemigrował wtedy do Austrii. W Wiedniu zorganizował emigracyjną grupę ukraińskich komunistów. W maju 1920 udał się do Moskwy, gdzie zaproponowano mu stanowisko wiceprzewodniczącego Rady Komisarzy Ludowych Ukraińskiej Socjalistycznej Republiki Radzieckiej wraz z posadą komisarza ludowego do spraw polityki zagranicznej, jednak odmówił. Po upadku Francji i jej okupacji przez III Rzeszę trafił do obozu koncentracyjnego. Zmarł w 1951 roku w Prowansji.
Dorobek literacki.
Wynnyczenko wprowadził do swojej prozy i dramatu innowacyjne koncepcje modernistyczne. Debiutował w 1902 roku nowelą "Krasa i syła", wydana na łamach kijowskiego czasopisma "Kijewskaja Starina".
Dorobek literacki Wynnyczenki to między innymi:
"Memento" (1909),
"Bazar" (1910),
"Brechnia" (1910),
"Czorna pantera i biłyj wedmid"' (1911)
"Zapysky kyrpatoho Mefistofela" (1917),
"Choczu" (1917),
"Soniaszna maszyna" (1928) – powieść utopijna,
"Słowo za toboju, Staline" (1971) – powieść rozrachunkowa, wydana po śmierci autora.

</doc>
<doc id="193801" url="https://pl.wikipedia.org/wiki?curid=193801" title="Włodzimierz Wynnyczenko">
Włodzimierz Wynnyczenko



</doc>
<doc id="193802" url="https://pl.wikipedia.org/wiki?curid=193802" title="Ryszard Górecki (naukowiec)">
Ryszard Górecki (naukowiec)

Ryszard Józef Górecki (ur. 15 lutego 1951 w Dulsku) – polski naukowiec, profesor nauk rolniczych, rektor Uniwersytetu Warmińsko-Mazurskiego, członek rzeczywisty i były wiceprezes Polskiej Akademii Nauk, senator VI, VII i VIII kadencji.
Życiorys.
Wykształcenie i działalność naukowa.
W 1975 ukończył studia na Akademii Rolniczo-Technicznej w Olsztynie i został asystentem w Katedrze Fizjologii i Biochemii Roślin tej uczelni, następnie starszym asystentem. W 1979 obronił doktorat i przeszedł na stanowisko adiunkta, w 1986 habilitował się. Od 1987 docent, w 1991 mianowany profesorem nadzwyczajnym i kierownikiem Katedry Fizjologii i Biochemii Roślin (później Katedry Fizjologii i Biotechnologii Roślin). W 1993 otrzymał tytuł naukowy profesora, objął stanowisko profesora zwyczajnego. Działał w kilku komisjach Senatu ART, w latach 1996–1999 pełnił funkcję prorektora uczelni ds. nauki. Od 1999 do 2008 był rektorem Uniwersytetu Warmińsko-Mazurskiego, pierwszym po powstaniu tej uczelni w wyniku połączenia ART, Wyższej Szkoły Pedagogicznej w Olsztynie oraz Warmińskiego Instytutu Teologicznego. W 2012 ponownie został wybrany na stanowisko rektora UWM. Reelekcję na kolejną czteroletnią kadencję uzyskał również w 2016, kończąc urzędowanie w 2020.
W pracy naukowej zajął się agrotechniką i biotechnologią roślin. Prowadził badania m.in. nad otrzymaniem transgenicznych roślin pomidora i tytoniu, wyjaśnieniem szlaku biosyntezy i fizjologicznej roli oligosacharydów rodziny rafinozy i galaktozylo-cyklitoli w nasionach roślin strączkowych. Ogłosił około 100 prac naukowych, jest współautorem kilku podręczników akademickich, m.in. "Fizjologiczne podstawy odporności roślin na choroby" (1999), "Carbohydrates in Grain Legume Seeds" (2000) i "Fizjologia plonowania roślin" (2002).
W 2005 został powołany na członka korespondenta Polskiej Akademii Nauk, a w 2019 został członkiem rzeczywistym tej instytucji. Był wiceprezesem PAN w latach 2011–2012, następnie został doradcą prezesa tej instytucji. Wszedł w skład Komitetu Fizjologii, Genetyki i Hodowli Roślin PAN. Należy ponadto do Polskiego Towarzystwa Botanicznego, Polskiego Towarzystwa Biologii Eksperymentalnej Roślin, Polskiego Towarzystwa Łubinowego (w latach 1995–1997 był jego prezesem), International Society for Seed Science, Olsztyńskiego Forum Naukowego oraz innych organizacji naukowych polskich i zagranicznych.
Działalność społeczna i polityczna.
Był prezesem klubu AZS UWM Olsztyn i przewodniczącym rady nadzorczej Piłka Siatkowa AZS UWM w Olsztynie.
W 2005 jako bezpartyjny kandydat z listy komitetu wyborczego Platformy Obywatelskiej został wybrany na senatora VI kadencji w okręgu olsztyńskim. W wyborach parlamentarnych w 2007 po raz drugi uzyskał mandat senatorski, otrzymując 148 465 głosów. Wstąpił w międzyczasie do PO i z jej ramienia w 2011 z powodzeniem ubiegał się o reelekcję, w nowym okręgu jednomandatowym dostał 84 271 głosów. W 2015 nie został wybrany na kolejną kadencję.

</doc>
<doc id="193804" url="https://pl.wikipedia.org/wiki?curid=193804" title="UWM">
UWM



</doc>
<doc id="193805" url="https://pl.wikipedia.org/wiki?curid=193805" title="Iński Park Krajobrazowy">
Iński Park Krajobrazowy

Iński Park Krajobrazowy powstał 4 listopada 1981 w centralnej części Pojezierza Ińskiego na terenie gmin: Chociwel, Ińsko, Dobrzany i Węgorzyno w celu zachowania szczególnych walorów krajobrazu polodowcowego i walorów przyrodniczych.
Iński Park Krajobrazowy zajmuje obszar o powierzchni 17 763 ha, a jego otulina 26 240 ha. Najwyższą kumulacją pokrytych lasami bukowymi wzgórz morenowych jest Głowacz (180 m n.p.m.), w dalszej kolejności Sokal (174 m n.p.m.) i Sarnikierz (169 m n.p.m.). Elementami są wąwozy, liczne głazowiska i rynny jeziorne. Na terenie parku występuje 18 jezior o powierzchni pow. 5 ha. Największym z jezior jest wielorynnowe Ińsko z wyspą Sołtyski, następnie Krzemień (229 ha) i Stubnica (180 ha). Przez wszystkie te jeziora przepływa Ina.
Od 2005 roku IPK ma obowiązujący plan ochrony.
Park wchodzi w skład Zespołu Parków Krajobrazowych Województwa Zachodniopomorskiego z siedzibą w Szczecinie przy ul. Kopalnianej 2.
Krajobraz.
Rzeźba terenu na terenie dzisiejszego parku została ukształtowana podczas zlodowacenia bałtyckiego około 10 tysięcy lat temu. W strefie czołowej lodowiec usypał z przemieszanych żwirów, piasków i odłamów skalnych pagórki o dużych wysokościach względnych i stromych stokach (moreny czołowe). Strefa wzgórz moreny czołowej tworzy charakterystyczny łuk o szerokości 6–12 km. W tej strefie występują także kemy – pagórki o falistych partiach wierzchołkowych i bardzo stromych, dochodzących do wysokości ok. 50 m stokach. Zgrupowane są one głównie pomiędzy jeziorami Dłuskim, Ińskim i Linówkiem oraz wsią Kozy Pomorskie.
Wycofujący się lodowiec ukształtował też morenę denną na obszarze pomiędzy Dobrzanami, Mosiną, Sulinem a Jeziorem Sierakowskim (jest to obszar otuliny parku). Stanowią ją występujące tu liczne faliste, płaskie wzgórza.
Inną charakterystyczną formą krajobrazu polodowcowego są pola sandrowe. To równinne obszary zbudowane z piasków i żwirów o dużej przepuszczalności, wypłukanych i osadzonych przez wody na przedpolu lodowca. Topniejący lądolód wyrzeźbił też wąskie i głębokie doliny – rynny glacjalne. Jeziorem tego typu jest Woświn i jezioro Dłusko. Najwyższym wzniesieniem Pojezierza Ińskiego jest Głowacz. Wzdłuż wału moreny czołowej przebiega dział wodny dorzecza Regi i Iny. Do zlewni Regi należy rzeka Ukleja oraz Reska Węgorza, natomiast do zlewni Iny – Pęzinka i Krępa.
Historia obszaru.
Najstarsze ślady bytności ludzkiej znaleziono w dolinie Iny. Pochodzą one sprzed ośmiu tysięcy lat. Z czasów wczesnego osadnictwa słowiańskiego zachowały się wały ziemne i fosy grodziska nad jeziorem Woświn, pomiędzy jeziorami Ińskim i Zamczyskiem, nad jeziorem Zajezierze i na górze Białce.
W okresie średniowiecza na tym obszarze ścierały się wpływy państwa polskiego, księstwa pomorskiego, Nowej Marchii i zakonu krzyżackiego. Prowadził tu też swoją prywatną politykę możny, pochodzący z zachodniej Europy, ród Wedlów. Osiadł on na tych terenach za czasów panowania książąt pomorskich i do XVIII w. władał ziemiami Pojezierza Ińskiego. Członkowie rodu służyli Polsce, zakonowi krzyżackiemu bądź Brandenburgii w zależności od tego, z której strony spodziewali się większego bezpieczeństwa i nowych nadań. W XIV wieku Wedlowie zbudowali w Ińsku zamek obronny. Dzisiaj to jedynie niewielki fragment murów. W okresie wojen szwedzkich Ińsko zostało dwukrotnie spalone. W XIX wieku miasto słynęło z dostaw raków.
Intensywne zagospodarowywanie tego obszaru rozpoczęło się wraz z wykarczowaniem dużych połaci lasów dębowych i bukowych, osuszaniem bagien i torfowisk. We wsi Połchowo w 1797 roku rozpoczęto osuszenia tamtejszego jeziora. Jezioro Połchowskie zamieniono w łąki. Jednak już w następnym stuleciu łąki zostały zalane i zamienione w stawy rybne.
W budownictwie powszechnie stosowano kamień łamany. W krajobrazie dominują świątynie szachulcowe (Cieszyno, Mielno, Przytoń, Ginawa) i kamienne (Chwarstno, Storkowo).
Po II wojnie światowej na teren Pojezierza Ińskiego przybyli repatrianci obszarów II RP. W krajobrazie kulturowym tego regionu pojawiły się nowe elementy charakterystyczne dla terenów wschodnich. Pojawiły się też osiedla służbowych bloków. Wieś wyludniała się. Ostatnimi czasy jednak coraz częściej stare gospodarstwa są remontowane. Buduje się też nowe domy na starych siedliskach, głównie z przeznaczeniem na cele turystyczne i rekreacyjne.
Flora.
Bogactwo flory parku, chronionej w 6 rezerwatach przyrody, to 700 gatunków roślin naczyniowych. Stanowi to około 1/3 roślin występujących w Polsce. 73 gatunki roślin objęte są ochroną. Część zagrożona jest wymarciem w skali kraju lub regionu. Gatunki objęte ochroną ścisłą to: wawrzynek wilczełyko, centuria pospolita, paprotka zwyczajna, widłaki: goździsty, jałowcowaty i spłaszczony, pełnik europejski, orlik pospolity, rosiczka okrągłolistna, śnieżyczka przebiśnieg, storczyki: podkolan biały, kruszczyk szerokolistny, listera jajowata, storczyk krwisty, błotny i Traunsteinera. Stwierdzono też rośliny występujące w Polskiej Czerwonej Księdze Roślin. Są to: turzyca oścista, brzeżyca jednokwiatowa i kokorycz drobna. Ochroną częściową na terenie parku objęte są: grzybienie białe, konwalia majowa, marzanka wonna, pierwiosnka lekarska, porzeczka czarna i turzyca piaskowa.
Wśród roślin wodnych objęte ochroną są grzybienie białe i grążel żółty. W podmokłych miejscach występują turzycowiska. Spotyka się tam unikatową na Pojezierzu Ińskim turzycę ościstą. Najbardziej zagrożonym ekosystemem występującym na terenie Parku są torfowiska. Występują na nich: rosiczka okrągłolistna i pośrednia, bagno zwyczajne, wełnianki i żurawina. Osuszanie gruntów spowodowało, że wiele z nich porośniętych jest bagiennymi borami sosnowymi i brzeźniakami. Na piaszczystych terenach parku występują murawy szczotlichowe. Pokrywa je szczotlicha siwa. Na bardziej żyznych siedliskach występują bogate florystycznie łąki, gdzie spotkać można pełnika europejskiego. Z rodziny jaskrowatych występują też: przylaszczka pospolita, orlik pospolity oraz sasanka łąkowa.
Lasy zajmują obecnie ponad 60% powierzchni parku. Część to lasy sadzone na gruntach porolnych. Zazwyczaj są to bory sosnowe lub lasy mieszane z udziałem dębu, buka, sosny i świerka. W runie kwaśnych lasów dębowo-bukowych występuje turzyca pigułkowata, kłosówka miękka oraz orlica pospolita.
Inne formy leśne to olszyny bagienne, łęgi i grądy oraz buczyny. Spotka się tu m.in.: perłówkę jednokwiatową, kostrzewę leśną, żywiec cebulkowy. Na ubogich glebach stromych zboczy i grzbietów wzniesień występuje buczyna kwaśna z kosmatką owłosioną i turzycą pigułkowatą w runie i często z dobrze wykształconą warstwą mchów.
Fauna.
Różnorodność siedlisk Ińskiego Parku Krajobrazowego powoduje olbrzymie bogactwo tutejszej fauny.
W wodach jezior Pojezierza Ińskiego żyje m.in. sieja, sielawa, pstrąg tęczowy.
W małych zbiornikach wodnych, na okresowo zalewanych nieużytkach, podmokłych zagłębieniach i łąkach bytuje 18 gatunków płazów i 6 gatunków gadów. W zarośniętych zbiornikach wodnych i wilgotnych lasach występuje traszka grzebieniasta i zwyczajna. Jest też rzekotka drzewna. Po okresie godów, będące w wodzie rzekotki przenoszą się w korony drzew i krzewów. Charakterystycznym dla parku jest kumak nizinny. Z rodziny żabowatych, obok bardzo pospolitych gatunków: żaby jeziorkowej, wodnej, trawnej i moczarowej występuje też polska żaba śmieszka. Występują tu też ropuchy – szara i paskówka. Gady reprezentowane są przez jaszczurki zwinkę i żyworodną, padalca oraz niezwykle rzadkiego żółwia błotnego. Na Pojezierzu Ińskim żyją dwa gatunki właściwych węży – zaskroniec zwyczajny i żmija zygzakowata. Zaskroniec przebywa najchętniej w miejscach wilgotnych. Żmija występuje w różnych odmianach barwnych.
Park jest też ostoją ptaków. Do lęgów przystępują tu 142 gatunki ptaków. Stanowi to około 60% całej lęgowej awifauny Polski. 26 gatunków należy do zagrożonych. Dzięki korzystnym warunkom środowiskowym szybko powiększa się populacja ptaków drapieżnych. Gniazduje tu 9 par bielików oraz 18 par orlików krzykliwych. Lęgną tu się również: myszołów zwyczajny, błotniak stawowy, jastrząb, krogulec, pustułka i kobuz, a także kania ruda, kania czarna, bąk, gągoł, kropiatka, derkacz, bocian biały, bocian czarny, zimorodek oraz żuraw (symbol Ińskiego PK).
Ssaki reprezentowane są przez 39 typowych dla niżu Polski gatunków. Stanowi to 37% krajowej fauny ssaków. Występują tu: jeleń, sarna, dzik, borsuk i jenot. Przedstawicielami mniejszych gatunków są: zając szarak, tchórz, lis, kuna domowa (kamionka) i kuna leśna (tumak).
Do grupy ssaków chronionych należą: nietoperze, jeż, wiewiórka, łasica, gronostaj, wydra oraz reintrodukowany w latach 1994–1995 bóbr. Od 2008 prowadzona jest także reintrodukcja żubra.
Osobliwością parku są pływające wyspy na jeziorach Kamienny Most i Linówko, ostoja ptactwa wodnego.
Formy ochrony przyrody.
Zespół przyrodniczo krajobrazowy.
Stanowią go trzy półwyspy nad Jeziorem Ińskim o leśno-polnym charakterze i urozmaiconej rzeźbie, z wieloma mokradłami i oczkami wodnymi. Lęgnie się tu wiele gatunków ptaków wodno-błotnych, bytują licznie płazy i gady. Zwierzęta łowne wykorzystują Ostrowie jako ostoję. Powierzchnia całkowita: 191,36 ha.
Natura 2000.
Na terytorium parku znajdują się obszary sieci Natura 2000 – obszar specjalnej ochrony ptaków „Ostoja Ińska” PLB320008 oraz specjalny obszar ochrony siedlisk „Pojezierze Ińskie” PLH320051.
Turystyka.
Najciekawsze fragmenty parku można zobaczyć na zielonym szlaku pieszym Dobrzany→ Ińsko→ Cieszyno, z oznakowanym kolorem czarnym wejściem na górę Głowacz (punkt widokowy).

</doc>
<doc id="193811" url="https://pl.wikipedia.org/wiki?curid=193811" title="Krzyż i Medal Niepodległości">
Krzyż i Medal Niepodległości

Krzyż Niepodległości i Medal Niepodległości – polskie wojskowe odznaczenie państwowe okresu międzywojennego.
Krzyż i Medal Niepodległości zostały ustanowione rozporządzeniem Prezydenta RP z dnia 29 października 1930 roku "o Krzyżu i Medalu Niepodległości", w celu „odznaczenia osób, które zasłużyły się czynnie dla niepodległości Polski w okresie przed wojną światową lub podczas jej trwania oraz w okresie walk orężnych polskich w latach 1918–1921, z wyjątkiem wojny polsko-rosyjskiej na obszarze Polski”. Przejściowo w okresie 1954–1959 nadawany na emigracji. Ponownie ustanowiony w sierpniu 2010 w zmienionej formie, jako Order Krzyża Niepodległości.
Krzyż i Medal Niepodległości.
Historia.
Inicjatywa ustanowienia odznaczenia Krzyż Niepodległości pojawiła się w 1928, na wniosek Aleksandry Piłsudskiej, która zwróciła uwagę, że wielu działaczy PPS zasłużonych dla niepodległości nie posiada żadnych odznaczeń – jako że nie służyli w wojsku. Inicjatywa ta przekazana płk. Adamowi Kocowi spotkała się z poparciem wojska. Gen. Kazimierz Sosnkowski w końcu listopada 1928 r. zwrócił się do Prezydenta Ignacego Mościckiego i premiera Kazimierza Bartla z wnioskiem o inicjatywę mającą na celu:
Na spotkaniu 18 grudnia 1928 powstała Główna Komisja Odznaczeniowa, której celem było przygotowanie list osób, które miały otrzymać nowe odznaczenia. W skład Komisji weszli: Aleksandra Piłsudska (przewodnicząca), gen. Kazimierz Sosnkowski, gen. Edward Rydz-Śmigły, płk Jan Kołłątaj-Srzednicki, ppłk Aleksander Prystor, ppłk Wacław Jędrzejewicz, mjr Ignacy Junosza-Drewnowski, posłowie: ppłk Adolf Maciesza, płk Walery Sławek, płk Adam Koc. Później włączono por. Franciszka Sakowskiego z Biura Kapituły Virtuti Militari.
Powołano 27 komisji środowiskowych: "Powstanie 1863 r.", "Polska Partia Socjalistyczna", "Sprawa Klińskiego i zaburzenia na Uniwersytecie Warszawskim", "Narodowy Związek Robotniczy", "Strajki szkolne w byłym zaborze rosyjskim", "Chełmszczyzna", "Tajna Akcja Oświatowa", "Przygotowanie Ruchu Zbrojnego 1907–1914", "Związek Walki Czynnej" i "Związek Strzelecki, "Polskie Drużyny Strzeleckie i "Organizacja Zarzewie", "Organizacja Młodzieży Narodowej", "Organizacja Filarecja", "Organizacja Zaranie", "Legiony Polskie", "Polska Organizacja Wojskowa oraz sprawy odznaczeń dla Harcerstwa i Organizacja Sokół", "Centralny Komitet Narodowy", "Akcja kolejarzy", "Liga kobiet", "Pomoc żołnierzowi Polskiemu", "Formacje Polskie na Wschodzie", "Dywizja Syberyjska", "Armia Polska we Francji", "Komitet Obrony Narodowej w Ameryce", "Powstanie Poznańskie", "Powstania Górnośląskie", "Jeńcy i Więźniowie Ideowi", "Organizacje Niepodległościowe w Rosji Centralnej", "Strzelcy Nadniemeńscy" i "Związek Obrońców Ojczyzny", "Śląsk Cieszyński", "Komisja Ogólna".
W 1938 powstała nowa komisja "Powstanie na Śląsku Cieszyńskim za Olzą". Komisje środowiskowe miały także typować kandydatów do istniejących odznaczeń: Orderu Odrodzenia Polski oraz Krzyża Zasługi.
Na posiedzeniu Głównej Komisji Odznaczeniowej w dniu 11 marca 1929 zaproponowano utworzenie specjalnego odznaczenia dla osób zasłużonych dla niepodległości. W lipcu 1929 koncepcja odznaczenia pod nazwą Krzyża Niepodległości została przyjęta przez Komisję, a następnie rozporządzeniem Prezydenta RP z dnia 29 października 1930 roku "o Krzyżu i Medalu Niepodległości", w celu „odznaczenia osób, które zasłużyły się czynnie dla niepodległości Polski w okresie przed wojną światową lub podczas jej trwania oraz w okresie walk orężnych polskich w latach 1918–1921, z wyjątkiem wojny polsko-rosyjskiej na obszarze Polski”, ustanowiono nowe odznaczenie.
10 marca 1931 Sejm przyjął poprawkę do art. 1 dekretu, ustanawiając Medal i Krzyż jako odznaczenia wojskowe. Miało to umożliwić przyznawanie odznaczenia posłom i senatorom, bowiem zgodnie z art. 22 Konstytucji w trakcie kadencji nie mogli przyjmować żadnych orderów i odznaczeń, poza odznaczeniami wojskowymi. 10 marca 1937 przyjęto ustawę o zmianie rozporządzenia Prezydenta, umożliwiając nadawanie Krzyża do 30 czerwca 1938 r. Natomiast 19 października 1938 r. Prezydent dokonał zmiany rozporządzenia, umożliwiając przyznawanie Krzyża dla osób, które zasłużyły się czynnie: „w okresie walk powstańczych o wyzwolenie w roku 1938 Śląska Cieszyńskiego za Olzą” (tzn. podczas zajęcia Zaolzia).
Zasady nadawania.
Odznaczenie posiadało trzy klasy:
Odznaczenie nadawał Prezydent Rzeczypospolitej Polskiej, któremu osobę odznaczoną przedstawiał Prezes Rady Ministrów na podstawie wniosków Komitetu Krzyża i Medalu Niepodległości, który ukonstytuował się 7 listopada 1930 r. Komitet ten składał się z pierwszych dziesięciu osób wyróżnionych Krzyżem Niepodległości. W jego skład wchodzili: Józef Piłsudski (przewodniczący), Aleksandra Piłsudska (wiceprzewodnicząca), Walery Sławek (wiceprzewodniczący), Wacław Jędrzejewicz (sekretarz generalny), Aleksander Prystor, Kazimierz Sosnkowski, Edward Rydz-Śmigły, Julian Stachiewicz, Adam Koc i Jan Kołłątaj-Srzednicki. Po śmierci: Juliana Stachiewicza (20 września 1934 r.) oraz Józefa Piłsudskiego (12 maja 1935 r.), Komitet uzupełnił w czerwcu 1935 r. swój skład o: gen. bryg. Mieczysława Dąbkowskiego oraz płk. dypl. rez. Bolesława Świdzińskiego. Po śmierci Józefa Piłsudskiego zmienił się skład komitetu. 15 marca 1937 przewodniczącym komitetu został wybrany Walery Sławek, a wiceprzewodniczącymi Aleksandra Piłsudska (pierwotnie wybrana przewodniczącą, lecz nie przyjęła tej funkcji) i Aleksander Prystor. Po śmierci W. Sławka (3 kwietnia 1939), przewodniczącym Komitetu został Aleksander Prystor.Koszty odznak i dyplomów pokrywali odznaczeni. Według pierwotnego brzmienia rozporządzenia, można było nadawać odznaczenie tylko do 31 grudnia 1932, następnie do 30 czerwca 1938, a za Zaolzie do 31 marca 1939.
W roku 1930 przyznano odznaczenia weteranom powstań narodowych: Krzyż Niepodległości z Mieczami 334 osobom, Krzyż Niepodległości 39 osobom, Medal Niepodległości 51 osobom. W latach 1930–1938 nadano:
Polegli i zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami. Zarządzenie prezydenta winno być wykonane przez zawieszenie orderu na Krzyżu Traugutta na stokach Cytadeli Warszawskiej.
Obrońcy Lwowa polegli od 1 do 21 listopada 1918 roku zostali odznaczeni przez prezydenta RP Ignacego Mościckiego 9 listopada 1933 roku Krzyżem Niepodległości z Mieczami.
30 maja 1938 Komitet Krzyża i Medalu Niepodległości nie rozpatrzył wniosku Gminy Miejskiej Łódź „wobec przyjętej zasady nie odznaczania sztandarów miast i instytucji”.
W ustawie z dnia 10 marca 1937 roku wprowadzono w art. 9 przepis o możliwości odebrania odznaczenia, w którym określono, że odznaczenie traci się w wyniku wyroku sądu powszechnego orzekającego o utracie odznaczeń oraz na mocy orzeczenia Sądu Honorowego powołanego na mocy tej ustawy wybieranego spośród odznaczonych na 6-letnie kadencje, co dwa lata 1/3 składu miała być wymieniana, orzeczenie to musiało być zatwierdzone przez Prezydenta.
Sąd Honorowy ukonstytuował się 20 kwietnia 1937 r. Przewodniczącym był: gen. bryg. Ferdynand Zarzycki, zastępcami: gen. bryg. Jan Kazimierz Kruszewski i gen. bryg. Teofil Maresch. Ponadto w skład Sądu wchodzili jako sekretarze: mjr Wiktor Kaliciński, mjr Kazimierz Kierowski, mjr Bronisław Kowalczewski, dr Wojciech Chuchla i kpt. Władysław Karaś.
Do lutego 1939 r. do Sądu wpłynęło 631 spraw. Rozpatrzono ich do tego czasu 201. Odznaczenie odebrano w 67 przypadkach, zaś w 134 przypadkach pozostawiono odznaczenie. Nie rozpatrzono natomiast w tym czasie 430 spraw (2 244 znajdowały się w trakcie sprawdzania, 109 skierowano do rozpatrzenia przez Sąd Honorowy, zaś 77 objętych było dochodzeniem prokuratorskim).
W związku z tym, że ta sama osoba nie mogła posiadać dwóch różnych klas tego odznaczenia jednocześnie (zwyczaj nienadawania kilku stopni tego samego odznaczenia za ten sam czyn), przyjęto praktykę wymieniania otrzymanej wcześniej niższej klasy na wyższą – dotyczyło to przede wszystkim zasłużonych żołnierzy. Medal Niepodległości zamieniono na Krzyż m.in. płk. Stanisławowi Dąbkowi, a Krzyż na Krzyż z Mieczami m.in. płk. Bolesławowi Wieniawie-Długoszowskiemu.
Stanisław Wojciechowski, Bolesław Limanowski, Władysław Kolendo (powstaniec styczniowy) i wdowa po Feliksie Perlu odmówili przyjęcia Krzyża Niepodległości.
Prawa i przywileje.
Odznaczonym Krzyżem i Medalem Niepodległości przysługiwały szczególne prawa, m.in.:
Ponadto osoby odznaczone Krzyżem Niepodległości miały prawo:
Opis odznaki.
Oznaką Krzyża Niepodległości jest krzyż równoramienny wykonany z brązu pozłacany i emaliowany o wymiarach 42 × 42 mm. Ramiona krzyża mają przekrój spłaszczonego ośmioboku, rozszerzonego na krawędziach, są złączone pośrodku kwadratową tarczą. Na awersie ramiona krzyża są pokryte czarną emalią, przedzieloną paskiem złoconym, na którym, na ramionach poziomych, jest wybity napis: BOJOWNIKOM – NIEPODLEGŁOŚCI. W tarczy środkowej jest umieszczony stylizowany orzeł, wykonany na zasadzie wklęsłego reliefu. Na rewersie cała powierzchnia krzyża jest złocona.
Oznaką Krzyża Niepodległości z Mieczami jest taki sam krzyż z tym, że między krzyżem a wstążką są umieszczone dwa skrzyżowane, złocone miecze, połączone ażurowym ornamentem.
Oznaką Medalu Niepodległości jest okrągły medal bity w brązie, o średnicy 35 mm. Na awersie w polu środkowym znajduje się wyobrażenie trzech hydr, przebitych trzema mieczami. W otoku jest napis: BOJOWNIKOM NIEPODLEGŁOŚCI. Na rewersie pośrodku litery RP.
Projektantem odznak był artysta malarz prof. Mieczysław Kotarbiński, a wykonawcą większości odznaczeń pracownia Wiktora Gontarczyka. Później formę odznaki Krzyża Niepodległości powtórzono w Krzyżu Ochotniczym za Wojnę i Krzyżu za udział w Wojnie 1918-1921.
Wstążka odznaczenia dla wszystkich klas jest identyczna i ma szerokość 37 mm, jest koloru czarnego z paskiem czerwonym wzdłuż obu boków o szerokości 3 mm.
W starszeństwie polskich orderów i odznaczeń, Krzyż Niepodległości zajmował miejsce przed Krzyżem Oficerskim Orderu Odrodzenia Polski (IV klasy), a Medal Niepodległości przed Srebrnym Krzyżem Zasługi.
Krzyż i Medal Niepodległości Polski Podziemnej.
Odznaczenie zostało wznowione na mocy dekretu z 12 sierpnia 1954 Prezydenta RP na Obczyźnie Augusta Zaleskiego pod nieco zmienioną nazwą Krzyża i Medalu Niepodległości Polski Podziemnej, nadającego tym samym dekretem Krzyże Niepodległości z mieczami stołecznemu miastu Warszawie oraz poległym: Stefanowi Grot-Roweckiemu, o. Maksymilianowi Kolbemu, Franciszkowi Kwiecińskiemu, Mieczysławowi Niedziałkowskiemu, Leonowi Nowodworskiemu, Janowi Piekałkiewiczowi, Kazimierzowi Pużakowi, Maciejowi Ratajowi, Cyrylowi Ratajskiemu, Stefanowi Starzyńskiemu. Zmiany wprowadzone w kształcie odznaczenia miały polegać na umieszczeniu znaku Polski Walczącej na dolnym ramieniu Krzyża i w dolnej części Medalu Niepodległości.
Dekret został zmodyfikowany w 1959, usuwając z nazwy odznaczeń słowa „Polski Podziemnej” i całą dodatkową, wprowadzoną w 1954 symbolikę, ale wprowadzono odwrócenie kolorów wstążki odznaczeniowej (czerwona z czarnymi paskami), analogicznie jak miało to miejsce w wypadku Krzyża Walecznych z 1941. Zaktualizowana wersja dekretu z 1959, podobnie jak poprzednia, obowiązywała tylko na papierze i żadne dalsze nadania nie zostały dokonane. Było to spowodowane głównie trwającym od 1954 aż do śmierci Prezydenta Augusta Zaleskiego w 1972 konfliktem pomiędzy Prezydentem a Radą Trzech.

</doc>
<doc id="193814" url="https://pl.wikipedia.org/wiki?curid=193814" title="Solomon Mogilewski">
Solomon Mogilewski

Solomon Grigoriewicz Mogilewski, ros. Соломон Григорьевич Могилевский (ur. 1885 w Pawłogradzie, zm. 22 marca 1925 w pobliżu Tbilisi) – funkcjonariusz radzieckich organów bezpieczeństwa i wywiadu. 
Urodził się w Pawłogradzie w guberni jekatierinosławskiej w rodzinie żydowskiego kupca. Brał udział w radzieckim ruchu rewolucyjnym, od 1903 był członkiem partii RSDPR. W 1904 był aresztowany przez carską ochranę. Po wyjściu z więzienia, wyemigrował do Szwajcarii, gdzie m.in. spotkał się z Leninem, po czym wstąpił do partii bolszewików i w 1906 powrócił do Rosji. Ukończył prawo na Uniwersytecie Petersburskim. 
Podczas I wojny światowej w 1916 był zmobilizowany do armii rosyjskiej. Po rewolucji lutowej wszedł w skład rady mińskiej. Uczestniczył w rewolucji październikowej 1917. Następnie brał udział w pracach organów sądowych bolszewików, m.in. w trybunale rewolucyjnym 12 Armii. W 1918 skierowano go do Moskwy, do pracy w Ludowym Komisariacie Sprawiedliwości.
W 1919 został skierowany przez Komitet Centralny partii do pracy w Komisji Nadzwyczajnej do Walki z Kontrrewolucją i Sabotażem – WCzK. Działał w moskiewskiej organizacji Czeki, jako zastępca szefa oddziału moskiewskiego, biorąc aktywny udział w zwalczaniu członków organizacji kontrrewolucyjnych, m.in. "Nacjonalnyj centr". Od 1921 do wiosny 1922 był szefem Wydziału Zagranicznego Wszechrosyjskiej Komisji Nadzwyczajnej przy Ludowym Komisariacie Spraw Wewnętrznych RFSRR, następnie Wydziału Zagranicznego Zjednoczonego Państwowego Zarządu Politycznego, rozwijając działalność zagraniczną wywiadu. W 1922 został skierowany na Zakaukazie, będąc jednocześnie dowódcą wewnętrznych i pogranicznych wojsk Federacji Zakaukaskiej. Jego zastępcą był Ławrientij Beria. Mogilewski kierował pracą wywiadowczą m.in. wobec Turcji i Iranu.
Za zlikwidowanie powstania mienszewików w Gruzji odznaczony Orderem Czerwonego Sztandaru (1924).
Zginął 22 marca 1925 w wypadku lotniczym z Aleksandrem Miasnikowem i Gieorgijem Atarbekowem na skutek pożaru samolotu Junkers F 13, lecącego na konferencję do Suchumi (istnieją przypuszczenia, że mógł zostać zlikwidowany przez Berię; według innej wersji katastrofę spowodowali gruzińscy piloci, chcąc zemścić się za brutalne stłumienie powstania sierpniowego w Gruzji w 1924).

</doc>
<doc id="193815" url="https://pl.wikipedia.org/wiki?curid=193815" title="Władysław Pilat">
Władysław Pilat

Władysław Franciszek Pilat (ur. 24 lipca 1857 we Lwowie, zm. 5 września 1908 tamże) – polski ekonomista i socjolog, profesor Politechniki Lwowskiej, docent Uniwersytetu Lwowskiego.
Był synem Stanisława (literata i pedagoga) i Gertrudy z Gnatkowskich, bratem profesorów Uniwersytetu Lwowskiego Tadeusza i Romana. Uczęszczał do Gimnazjum im. Franciszka Józefa we Lwowie, egzamin dojrzałości złożył w 1876. W latach 1876-1880 studiował prawo na Uniwersytecie Lwowskim, uzupełniał wykształcenie w Berlinie. W latach 1881-1896 pracował w Prokuratorii Skarbu we Lwowie. W grudniu 1883 obronił doktorat praw na Uniwersytecie Lwowskim, odbył roczną praktykę sądową, w 1887 złożył egzamin adwokacki.
Od 1889 był docentem na Politechnice Lwowskiej, wykładał ekonomię społeczną, prawo handlowe i prawo wekslowe. W 1895 został mianowany profesorem nadzwyczajnym, w 1900 profesorem zwyczajnym; w roku akademickim 1902/1903 pełnił funkcję dziekana Wydziału Chemii Technicznej, a przez kolejne dwa lata był prodziakanem tego Wydziału. Od 1890 pracował jednocześnie jako docent na Wydziale Prawa Uniwersytetu Lwowskiego.
Był malarzem amatorem, akwarelistą. Z małżeństwa z Kazimierą z Horodyńskich (zm. 1959 w Krakowie) miał troje dzieci (córkę Olgę, zm. 1981, żonę profesora prawa rzymskiego Uniwersytetu Wileńskiego Franciszka Bossowskiego; syna Zygmunta, zm. 1981, inżyniera chemika; syna Władysława, zm. 1957, inżyniera mechanika).
Został pochowany na Cmentarzu Łyczakowskim we Lwowie.
W pracy naukowej zajmował się zjawiskami społecznymi i ekonomicznymi. Ogłosił szereg prac naukowych, m.in.:

</doc>
<doc id="193816" url="https://pl.wikipedia.org/wiki?curid=193816" title="Rezerwat przyrody Głowacz">
Rezerwat przyrody Głowacz

Rezerwat przyrody „Głowacz” – leśny rezerwat przyrody w województwie zachodniopomorskim, w powiecie stargardzkim, w gminie Ińsko, 1 km na zachód od jeziora Dłusko, 2 km na północny wschód od Ściennego i 3 km na południe od Dłuska. Rezerwat położony jest na terenie Ińskiego Parku Krajobrazowego oraz w granicach dwóch obszarów sieci Natura 2000: obszaru specjalnej ochrony ptaków „Ostoja Ińska” PLB 320008 oraz obszaru siedliskowego „Pojezierze Ińskie” PLH320067.
Został utworzony zarządzeniem Ministra Leśnictwa i Przemysłu Drzewnego z dnia 11 kwietnia 1985 roku. Zajmuje powierzchnię 78,12 ha (akt powołujący podawał 78,70 ha).
Celem ochrony w rezerwacie jest zachowanie rzeźby terenu charakterystycznej dla krajobrazu młodoglacjalnego, torfowisk mszarnych i mokradeł śródleśnych, lasów bukowych i olsów oraz związanych z nimi lokalnych populacji rzadkich i zagrożonych gatunków roślin, grzybów i zwierząt.
Opis rezerwatu.
W rezerwacie znajdują się liczne mokradła i oczka wodne zajmujące łączną powierzchnię około 19 ha. Dominują lasy, których jest około 59 ha. Reszta, czyli 0,85 ha to drogi leśne. Rezerwat zlokalizowany jest w strefie moreny czołowej, dla której charakterystyczna jest bardzo urozmaicona rzeźba terenu: liczne wzniesienia posiadają znaczne jak na lokalne warunki deniwelacje, dochodzące do 30 m, ich stoki osiągają nachylenie 10%. Wzniesienie Głowacz o wysokości 180 m n.p.m. jest najwyższym wzniesieniem na Pojezierzu Ińskim. Charakterystyczne dla tego obszaru jest występowanie licznych bezodpływowych zagłębień terenowych. Innym dowodem glacjalnej przeszłości terenu są liczne głazy narzutowe, z których największy ma 6,3 m obwodu.
Niemal 2/3 powierzchni lasów w rezerwacie stanowią drzewostany brzozowe i osikowe pochodzące z samosiewu na gruntach porolnych. Chronione są one jako przykład spontanicznej sukcesji roślinności leśnej. Pozostałe lasy to zbliżone do naturalnych buczyny żyzne "Melico-Fagetum" i kwaśne "Luzulo pilosae-Fagetum", olsy (zarówno torfowcowe jak i porzeczkowe), na niewielkich powierzchniach grądy, łęgi olszowe i łozowiska. Z rzadkich gatunków roślin leśnych występuje tu: podkolan biały, kruszczyk szerokolistny, czerniec gronkowy. Lasy są ostoją orlika krzykliwego, żurawia oraz schronieniem dla zwierzyny łownej (zwłaszcza dzików i saren).
Największe mokradło w rezerwacie to mszar o powierzchni około 11 ha. Na kożuchu torfowców występują tu m.in. tak rzadkie gatunki jak: przygiełka biała, turzyca bagienna, rosiczka okrągłolistna, bagno zwyczajne, modrzewnica zwyczajna, w okrajku występuje wolfia bezkorzeniowa.
Według obowiązującego planu ochrony ustanowionego w 2009 roku (z późniejszymi zmianami), obszar rezerwatu objęty jest ochroną czynną.

</doc>
<doc id="193817" url="https://pl.wikipedia.org/wiki?curid=193817" title="Sztufada">
Sztufada

Sztufada (od wł. "stufato" „duszone mięso”) – danie kuchni polskiej, najprawdopodobniej pochodzące od dania "boeuf à la mode" kuchni francuskiej. Współcześnie ma postać duszonej pieczeni z wołowiny szpikowanej słoniną, podawanej na ciepło z sosem od duszenia jako danie obiadowe albo na zimno jako przystawka.
Etymologia nazwy.
Nazwa "sztufada" pochodzi z języka włoskiego, w którym "(carne) stufata" oznacza "(mięso) duszone". Przymiotnik "stufato" z kolei pochodzi od czasownika "stufare" oznaczającego "dusić na wolnym ogniu".
Głoska "š" w spolonizowanej nazwie potrawy może być albo efektem przejętego z jednego z dialektów włoskich sposobu wymawiania grupy "st", albo wynikiem adaptacji do fonetyki polskiej, zaś końcówka "-ada" używana zamiast etymologicznie poprawnej "-ata" jest właściwa zapożyczeniom z języków romańskich. W procesie przyswajania nazwy istotnie przejściowo pojawiła się postać sztufata, zaświadczona w "Słowniku języka polskiego" Samuela Bogumiła Linde.
Historia potrawy.
Wiek XVI.
W XIX wieku ukazywały się teksty literackie wyrażające przekonanie ich autorów, że sztufada pojawiła się w kuchni polskiej w czasach królowej Bony Sforzy. Klementyna z Tańskich Hoffmanowa w swoich "Pamiętnikach" w 1832 roku pisała:
Antoni Edward Odyniec w "Listach z podróży", opisujących jego wspólną z Adamem Mickiewiczem wyprawę do Włoch, wspominał sztufadę:
Wiek XVII.
W pierwszej polskiej książce kucharskiej "Compendium Ferculorum albo zebranie potraw" z roku 1682, autorstwa Stanisława Czernieckiego, kuchmistrza wojewody krakowskiego Aleksandra Michała Lubomirskiego, pojawiają się dwa warianty tego dania: Sztuffádá abo Duszoná Potráwá oraz Sztuffádá zábielána.
Kolejny przepis wskazuje, że sztufadę można było także przyrządzać z dziczyzny. 
Zatem różne warianty sztufady z tej książki to inne potrawy niż sztufada współczesna.
Wiek XVIII.
W książce "Kucharz doskonały" Wojciecha Wielądki z 1783 roku nie ma osobnego przepisu na sztufadę, ale w słowniku na końcu książki termin ten jest wyjaśniony, z ogólnikowym odesłaniem do receptury we wcześniejszej partii tekstu:
Jest to nowe rozumienie terminu "sztufada". Wśród przepisów w książce jest kilka różnych sztuk mięsa, w tym danie o recepturze bardzo podobnej do współczesnej sztufady, choć pod inną nazwą, odwołującą się do francuskiej potrawy "boeuf à la mode", która z czasem miała wejść do kuchni polskiej pod nazwą "sztufada". 
Wiek XIX.
W anonimowej "Książce kucharskiej powszechnej" z 1827 roku znajduje się kilka różnych przepisów na sztufadę. Jeden z nich przypomina danie z "Compendium ferculroum" i występuje w rozdziale poświęconym potrawkom.
W tej samej książce, już w rozdziale poświęconym sztukom mięsa, znajduje się też przepis na sztufadę w postaci duszonej sztuki mięsa, choć nie szpikowanej słoniną.
Wreszcie, w tej samej książce i tym samym w rozdziale poświęconym sztukom mięsa, znajdują się także przepisy "Duszona sztuka mięsa czyli boeuf a la mode" i "Boeuf a la mode na zimno", które autor jeszcze odróżniał od sztufady. Są one zasadniczo zgodne ze współczesnymi recepturami na sztufadę.
W późniejszych latach wieku XIX nazwa "boeuf à la mode" traktowana jest już jako synonim "sztufady".
W innych książkach kucharskich z XIX wieku istnieje więcej wariantów przepisu, różniących się od siebie obecnością bądź brakiem poszczególnych elementów receptury dania:
Wiek XX i XXI.
W tym okresie w podstawowym przepisie na sztufadę na ciepło głównym surowcem jest duży kawałek wołowiny zrazowej lub skrzydła, zamarynowany przed przyrządzeniem, a następnie naszpikowany słupkami słoniny, obsmażony do zrumienienia, po czym duszony do miękkości. Miękka sztufada krojona jest na plastry w poprzek włókien tak, że słonina staje się widoczna w postaci białych oczek w ciemnym mięsie. Tak przyrządzona sztufada podawana jest z sosem od duszenia, zaprawionym winem i przecierem pomidorowym.
Poniżej inny przepis na sztufadę podawaną jako przystawka.
W XX i XXI wieku nadal istnieją bądź pojawiają się jako nowe następujące warianty przepisu:
W poniższej tabeli zaznaczono w układzie chronologicznym występowanie w recepturach poszczególnych elementów współczesnej receptury sztufady. Należy pamiętać, że w XVII i XIX wieku źródła zaświadczają istnienie zupełnie odmiennych przepisów na sztufadę, w postaci potrawki z różnych rodzajów mięsa.
W XX wieku nadal ukazywały się książki kucharskie utożsamiające "bouef à la mode" z kuchni francuskiej ze sztufadą, podając, że obie nazwy oznaczają tę samą potrawę.
Odniesienia kulturowe.
W komedii "Król w Kraju Rozkoszy" Franciszka Zabłockiego z 1787 roku występuje postać kanclerza ministra Sztufady (obok niego jest także minister stanu Frykasy, a władcą jest król Gamoń Pierwszy).

</doc>
<doc id="193818" url="https://pl.wikipedia.org/wiki?curid=193818" title="Rezerwat przyrody Wyspa Sołtyski">
Rezerwat przyrody Wyspa Sołtyski

Rezerwat przyrody „Wyspa Sołtyski” – leśny rezerwat przyrody o powierzchni 22,71 ha, utworzony 12 września 1994, w województwie zachodniopomorskim, w powiecie stargardzkim, w gminie Ińsko. Rezerwat malowniczo położony na wyspie, we wschodniej części jeziora Ińsko, najgłębszego jeziora Pojezierza Ińskiego, na terenie Ińskiego Parku Krajobrazowego oraz dwóch obszarów sieci Natura 2000: obszaru specjalnej ochrony ptaków „Ostoja Ińska” (PLB320008) oraz specjalnego obszaru ochrony siedlisk „Pojezierze Ińskie” (PLH320067).
Celem ochrony jest zachowanie siedlisk kluczowych dla bioróżnorodności, zwłaszcza starodrzewia i martwego drewna kwaśnej buczyny "Luzulo-Fagenion", grądu środkowoeuropejskiego "Galio-Carpinetum" oraz kwaśnej dąbrowy "Quercetum-robori-petraeae". Istotne jest zabezpieczenie populacji rzadkich, chronionych i zagrożonych gatunków grzybów, zwłaszcza soplówki jeżowatej ("Hericium erinaceum"), soplówki bukowej ("Hericium coralloides"), ozorka dębowego ("Fistulina hepatica"), żagwicy listkowatej ("Grifola frondosa"), szyszkowca łuskowatego ("Stobilomyces strobilaceus"), roślin, takich jak: kruszczyka szerokolistnego ("Epipactis helleborine"), bielistki siwej ("Leucobryum glaucum"), torfowca kończystego ("Sphagnum fallax"), grzybienia białego ("Nymphaea alba"), oraz zwierząt, w szczególności: trzciniaka ("Acrocephalus arundinaceus"), krakwy ("Anas strepera"), żaby trawnej ("Rana arvalis"), żaby jeziorkowej ("Rana lessonae") i ropuchy szarej ("Bufo bufo"). W rezerwacie liczne głazy narzutowe, natomiast wzdłuż linii brzegowej jeziora (już poza wyspą) cenne siedliska przyrodnicze z podwodnymi łąkami ramienic ("Charales") oraz ze zbiorowiskami "Nympheion", "Potamion".
Rezerwat udostępniony do zwiedzania. Cały jego obszar podlega ochronie czynnej.
Nie bez wpływu na rezerwat jest bliskie sąsiedztwo ośrodków wypoczynkowych, pola namiotowego i kąpieliska miejskiego.

</doc>
<doc id="193820" url="https://pl.wikipedia.org/wiki?curid=193820" title="Zosia">
Zosia



</doc>
<doc id="193821" url="https://pl.wikipedia.org/wiki?curid=193821" title="Kamienna Buczyna">
Kamienna Buczyna

Rezerwat przyrody „Kamienna Buczyna” – krajobrazowy rezerwat przyrody w województwie zachodniopomorskim, w powiecie stargardzkim, w gminie Ińsko, na północno-wschodnim brzegu jeziora Ińsko, 2 km na północ-północny wschód od centrum Ińska, 1 km na północny zachód od drogi wojewódzkiej Recz-Łobez. Rezerwat położony jest na terenie Ińskiego Parku Krajobrazowego oraz w granicach dwóch obszarów sieci Natura 2000: obszaru specjalnej ochrony ptaków „Ostoja Ińska” PLB 320008 oraz obszaru siedliskowego „Pojezierze Ińskie” PLH320067.
Został utworzony zarządzeniem Ministra Leśnictwa i Przemysłu Drzewnego z dnia 11 kwietnia 1985 roku. Zajmuje powierzchnię 11,67 ha (akt powołujący podawał 11,37 ha).
Celem ochrony jest zachowanie krajobrazu moreny czołowej z licznymi głazami narzutowymi (osiem z nich przekracza 4 m obwodu), fragmentami lasów buczyny kwaśnej ("Luzulo-Fagenion") i żyznej ("Galio Odorati-Fagenion") oraz grądu subatlantyckiego ("Stellario-Carpinetum") z wieloma stanowiskami roślin chronionych i zagrożonych wyginięciem, rzadkich grzybów i zwierząt.
Na terenie rezerwatu gniazdują m.in.: muchołówka mała ("Ficedula parva") i dzięcioł czarny ("Dryocopus martius").
Według obowiązującego planu ochrony ustanowionego w 2007 roku (z późniejszymi zmianami), obszar rezerwatu objęty jest ochroną czynną.
Przez rezerwat prowadzi znakowany zielony szlak turystyczny z Ińska do Cieszyna. W pobliżu znajduje się rezerwat „Wyspa Sołtyski”.

</doc>
<doc id="193822" url="https://pl.wikipedia.org/wiki?curid=193822" title="Silverchair">
Silverchair

Silverchair – australijski zespół muzyczny, którego muzykę można określić mianem ‘grunge’u. Powstał on w Newcastle, w Nowej Południowej Walii we wczesnych latach 90.
Członkowie grupy "Silverchair" poznali się grając w zespole "Innocent Criminals" (ang. „Niewinni Kryminaliści”). Początkowo w jego skład wchodziły cztery osoby, jednakże jedna z nich – Tobin Finnane, opuścił grupę. Pierwsze próby zespołu odbywały się w garażu Bena Gilliesa. Grupa grała covery takich grup jak Deep Purple, Led Zeppelin, Black Sabbath przeplatając je własnymi kompozycjami.
Kariera zespołu "Silverchair" rozpoczęła się od wygrania przez ich utwór "Tomorrow" konkursu radiowego, którego główną nagrodą było wydanie maksisingla oraz nagranie teledysku. W 1995 grupa wydała pierwszą płytę, zatytułowaną "Frogstomp". Album ten już po kilku tygodniach zyskał status platyny w Stanach Zjednoczonych. Dało się odczuć, że młodzi artyści wzorowali się na amerykańskim grunge’u (niektórzy krytycy wytykali zespołowi zbytnie podobieństwo do Nirvany), jednakże w późniejszych latach wypracowali oni swój własny styl.
Kolejny album – "Freak Show" (1997) miał nieco mocniejsze brzmienia, ale nie odniósł tak wielkiego sukcesu, jak pierwsza płyta, pomimo wielkiej popularności singla "Freak". W tym czasie Daniel Johns nie potrafił poradzić sobie ze sławą – jak przyznał po latach, cierpiał na anoreksję i myślał o popełnieniu samobójstwa.
Ich trzeci album, "Neon Ballroom" (1999) rozchodził się równie dobrze, jak dwa poprzednie. Większość piosenek została napisana, gdy Daniel Johns cierpiał na anoreksję, więc odzwierciedlające uczucia i myśli artysty teksty były dosyć specyficzne. Na albumie udziela się znakomity australijski pianista, David Helfgott.
"Diorama" to czwarty album, wydany w roku 2002. Został on wyprodukowany przez Kanadyjczyka Davida Bottrilla i Daniela Johnsa. W projekt zaangażowano orkiestrę smyczkową z Sydney, nadając mu zupełnie inne brzmienie niż pozostałe albumy.
Od 2003 roku zespół nie koncertuje (z powodu choroby wokalisty), jednakże oficjalnie nie zakończył jeszcze działalności. Reaktywował się 29 stycznia 2005 roku na koncert WaveAid, z którego dochód został przeznaczony na ofiary tsunami.
Obecnie Daniel Johns współpracuje z australijskim artystą grającym muzykę elektroniczną Paulem Macem. Panowie wspólnie założyli grupę The Dissociatives, wydali płytę zatytułowaną "The Dissociatives".
Ben Gillies założył wraz z wokalistą Wesleyem Carra (uprzednio grającym folkowe piosenki w knajpach Sydney) zespół, który nosi nazwę Tambalane. Do wspomnianej dwójki dołączyli również basista Greg Royal oraz klawiszowiec Gerard Masters.
Tambalane nagrał już maksisilngiel zatytułowany „Tambalane”, wyprodukowany przez Phila McKellara (album Silverchair „Tomorrow”). Materiał ten ukazał się w Australii w połowie sierpnia 2005 roku.
W 2011 roku zespół został rozwiązany.

</doc>
<doc id="193826" url="https://pl.wikipedia.org/wiki?curid=193826" title="Rezerwat przyrody Dolina Pięciu Jezior">
Rezerwat przyrody Dolina Pięciu Jezior

Rezerwat przyrody „Dolina Pięciu Jezior” – rezerwat krajobrazowy o powierzchni 228,78 ha, utworzony 29 grudnia 1987, w województwie zachodniopomorskim, w powiecie świdwińskim, w gminie Połczyn-Zdrój, 7 km na południowy wschód od Połczyna-Zdroju, wzdłuż drogi wojewódzkiej nr 163 Połczyn-Zdrój – Czaplinek, po obu jej stronach, na odcinku 4,2 km. 
Rezerwat położony w Drawskim Parku Krajobrazowym, w obszarze chronionego krajobrazu „Pojezierze Drawskie”, na terenie obszaru specjalnej ochrony ptaków (OSO) Natura 2000 „Ostoja Drawska” (PLB 320019) oraz na specjalnym obszarze ochrony siedlisk (SOO) Natura 2000 „Jeziora Czaplineckie” (PLH 320039).
Źródła rzeki Drawy i jej górny bieg z ciągiem jezior (Jezioro Krzywe (Górne), Krąg (Okrągłe), Długie Jezioro, Jezioro Głębokie, Jezioro Małe), na odcinku 4,2 km, w głębokiej, 30–55 m, rynnie polodowcowej, porośniętej lasem bukowym, z domieszką świerku i modrzewia.
Celem ochrony jest zachowanie ekosystemu źródłowego rzeki Drawy, z buczyną pomorską, torfowiskami niskimi i zbiorowiskami roślinności wodnej, z licznymi stanowiskami rzadkich roślin chronionych, takich jak: grążel żółty ("Nuphar lutea"), grzybienie białe ("Nymphaea alba"), wawrzynek wilczełyko ("Daphne mezereum"), kukułka szerokolistna ("Dactylorhiza majalis"), nasięźrzał pospolity ("Ophioglossum vulgatum"), przytulia wonna ("Galium odoratum"), przylaszczka pospolita ("Hepatica nobilis").
Przez rezerwat prowadzą dwa znakowane szlaki turystyczne z Połczyna-Zdroju do Czaplinka: niebieski Szlak Szwajcarii Połczyńskiej oraz czerwony Szlak Solny.
Nadzór: Nadleśnictwo Połczyn.
Dolina Pięciu Jezior ma także przydomek – Szwajcaria Połczyńska, który zawdzięcza malowniczemu otoczeniu, stosunkowo wysokich (ponad 200 m) wzgórz morenowych pokrytych lasami i pastwiskami.

</doc>
<doc id="193827" url="https://pl.wikipedia.org/wiki?curid=193827" title="Krzysztof Mikołaj Radziwiłł">
Krzysztof Mikołaj Radziwiłł

Krzysztof Mikołaj Radziwiłł (ur. 29 lipca 1898 w Zegrzu, zm. 24 marca 1986 w Warszawie) – polski arystokrata, działacz społeczny i polityczny, senator, poseł, dyplomata, oficer rezerwy Wojska Polskiego, tłumacz i autor publikacji "Pamiętniki. Od feudalizmu do socjalizmu bezpośrednio" zwany "Czerwonym Księciem".
Życiorys.
Urodził się w ziemiańskiej rodzinie Macieja Mikołaja Radziwiłła i Róży z hr. Potockich. Był najstarszy z rodzeństwa, które tworzyli bracia: Artur, Konstanty i Maciej. Wychowany został w szacunku do ludzi pracy. Wspominał, że gdy nazwał jednego z furmanów durniem, ojciec nakazał mu publicznie go przeprosić. Ukończył gimnazjum polskie w Moskwie. Studiował na wydziałach filozoficznych Uniwersytetu Jagiellońskiego i Uniwersytetu Warszawskiego. Posiadał zdolności artystycznie i literackie, które wykorzystał w późniejszym okresie życia. 
Od 1918 służył w baonie akademickim w Krakowie, następnie w Szkole Podchorążych Piechoty. Na stopień podporucznika został mianowany ze starszeństwem z 1 czerwca 1919, a na stopień porucznika ze starszeństwem z 19 marca 1939 i 237. lokatą w korpusie oficerów rezerwy piechoty. Członek polskiej misji wojskowej wysłanej do admirała A. Kołczaka, następnie do 1921 przydzielony do Poselstwa RP w Tokio. 
Po śmierci ojca w 1920 przez 10 lat pomagał matce w zarządzaniu majątkiem tzw. dobrami staszowskimi. Następnie jako właściciel posiadał część wspomnianych dóbr staszowskich z majątkiem ziemskim w Sichowie Dużym oraz folwarkami w: Łubnicach, Wilkowej, Nizinach, Rzędowie i Wincentowie. Posiadał również cukrownię w Rytwianach, która jednak po pożarze w 1925 została zlikwidowana. Przewodnicząc organizacjom i uczestnicząc w samorządzie terytorialnym powiatowym i wydziale wojewódzkim przyczynił się do budowy i przebudowy około 70 szkół w powiecie stopnickim. Był też działaczem politycznym, jednak głównie dzięki aktywności społecznej w ostatnich latach okresu międzywojennego uzyskał fotel w Senacie Rzeczypospolitej Polskiej. Twierdził, że II Rzeczpospolita nie była de facto kapitalistyczna, ponieważ kapitał rodzimy prawie nie istniał a kapitał obcy wyzyskiwał naród polski na sposób kolonialny.
W czasie okupacji niemieckiej przebywał w Sichowie. 4 sierpnia 1940 roku został aresztowany z polecania niemieckich władz okupacyjnych. Osadzony został w więzieniu w Sandomierzu, skąd został wywieziony do obozu koncentracyjnego w Buchenwaldzie. Następnie był więźniem obozów Mauthausen i Majdanek. W czasie pobytów w obozach poznał więźnia Józefa Cyrankiewicza (przyszłego premiera PRL). Po wojnie współpracował z rządem Polskiej Rzeczypospolitej Ludowej, był m.in. szefem protokołu dyplomatycznego, oraz posłem na Sejm Ustawodawczy z ramienia Stronnictwa Demokratycznego. Z powodu lewicowych przekonań politycznych zyskał przydomek "Czerwony Książę".
Jako posłowi w 1948 z Muzeum Narodowego w Warszawie zwrócono mu w sumie 85 przedmiotów w tym portrety przodków. Wśród nich były obrazy namalowane przez Horowitza i Mehoffera. W 1953 z Muzeum Narodowego w Kiecach zwrócono mu kolejne pamiątki rodzinne w postaci obrazów, mebli i fotografii. Po wycofaniu się z działalności publicznej zajmował się tłumaczeniem literatury niemieckiej. Napisane przez niego pamiętniki opatrzone tytułem "Pamiętniki od feudalizmu do socjalizmu bezpośrednio", zostały wydane w 2000 przez wydawnictwo Wiedza Powszechna, po jego śmierci. Krzysztof Mikołaj Radziwiłł zmarł 1986 w Warszawie, a jego ciało spoczęło na wilanowskim cmentarzu. Na nagrobku wyryto zgodnie z jego wolą motto:
Rodzina.
Potomkowie.
12 września 1923 roku zawarł związek małżeński z Zofią Popiel, córką właściciela majątku ziemskiego w Kurozwękach. W małżeństwie urodzili się:

</doc>
<doc id="193830" url="https://pl.wikipedia.org/wiki?curid=193830" title="The Hill of Crosses">
The Hill of Crosses

The Hill of Crossess to dziesiąty studyjny album zespołu Sol Invictus, wydany w 2000 roku (zob. 2000 w muzyce).
W nagraniach oprócz Tony'ego Wakeforda udział wzięli też: Sally Doherty, Karl Blake, Eric Roger i Matt Howden.

</doc>
<doc id="193833" url="https://pl.wikipedia.org/wiki?curid=193833" title="Thrones">
Thrones

Thrones to jedenasty studyjny album zespołu Sol Invictus, wydany w 2002 roku (zob. 2002 w muzyce).
W nagraniach oprócz Tony'ego Wakeforda udział wzięli też: Sally Doherty, Karl Blake, Eric Roger i Matt Howden.

</doc>
<doc id="193834" url="https://pl.wikipedia.org/wiki?curid=193834" title="Jednostka Wojskowa Komandosów">
Jednostka Wojskowa Komandosów

Jednostka Wojskowa Komandosów – oddział Wojsk Specjalnych stacjonujący w Lublińcu.
Historia.
Jednostka Wojskowa 4101 jest najstarszą jednostką wojskową polskich komandosów. Została sformowana w 1961 roku.
Poprzednia, znacząca zmiana etatu, skutkująca zmianą JW 4101 z batalionu na pułk była efektem Zarządzenia Szefa SG WP z dnia 8 października 1993 r. JW 4101 stała się 1 Pułkiem Specjalnym. Zarządzenie przeformowało 1 Samodzielny Batalion Szturmowy. Wyróżnik "Komandosów" pułk otrzymał w 1995 r.
W 2001 r. oddział rozpoczął uzawodowienie i doskonalenie zespołów bojowych, korzystając z wzorów sił specjalnych wojsk USA i GB. Od tej pory pododdziały bojowe kompletowano wyłącznie w drodze selekcji i spośród żołnierzy zawodowych. Pierwszym użyciem wydzielonego pododdziału żołnierzy zawodowych JW 4101 była Operacja Amber Fox w Macedonii, żołnierze pełnili służbę należąc do Polskiego Kontyngentu Wojskowego w Macedonii.
Pułk w latach 1993-2007 podlegał rozkazom Dowódcy Wojsk Lądowych i był w owym czasie jedyną samodzielną jednostką specjalną SZ RP (poza "Gromem" okresu 1999-2007).
W 2010 roku po raz pierwszy wyłoniono Dowódcę JW 4101 przez konkurs. Najlepszy okazał się ówczesny zastępca dowódcy JW 4101 ppłk Ryszard Pietras. Choć wywodził się on z wojsk chemicznych (dowodził 5 Tarnogórskim Batalionem Chemicznym), przyczynił się do znaczącego rozwoju sił i środków podległej mu JW 4101. 5 września 2012 r. z powodu wyjazdu zagranicznego na studia płk Pietras przekazał dowodzenie dotychczasowemu Zastępcy D-cy ppłk. Sławomirowi Drumowiczowi. Pułkownik Pietras podjął studia podyplomowe polityki obronnej w Royal College of Defence Studies w Londynie.
W 2007 roku 1 Pułk Specjalny Komandosów został przeniesiony z Wojsk Lądowych w skład Wojsk Specjalnych.
Lubliniecki oddział w okresie 2007-31.12.2013 podlegał Dowództwu Wojsk Specjalnych. W związku z rozformowaniem DWS z dniem 1.1.2014 oddział przeszedł w podporządkowanie Dowództwa Generalnego Rodzajów Sił Zbrojnych.
JW 4101 współpracuje z Wojskowym Klubem Biegacza "Meta", współorganizując m.in. "Bieg Katorżnika".
W pięćdziesięciolecie Jednostki Wojskowej 4101 został zmieniony jej etat i nazwa.
Nazwy Jednostki Wojskowej 4101.
Nazwy jednostki wojskowej na przestrzeni lat:
Tradycje dziedziczone przez JWK.
Jednostka Wojskowa Komandosów dziedziczy tradycje:
Wręczenie sztandaru.
W dniu 2 grudnia 1995 roku Zastępca Szefa SG WP ds. planowania strategicznego gen. dyw. Marian Robełek w imieniu prezydenta RP Lecha Wałęsy wręczył Dowódcy 1 Pułku Specjalnego Komandosów podpułkownikowi Zbigniewowi Kwintalowi sztandar ufundowany przez społeczeństwo ziemi lublinieckiej.
Przeniesienie Orderu Wojennego Virtuti Militari.
Z inicjatywy Środowiska Weteranów Batalionu AK „Zośka” 7 października 2005 roku za akceptacją Kapituły Orderu Wojennego Virtuti Militari zostały przeniesione insygnia OWVM na sztandar pułku. Środowisko weteranów reprezentował prezes prof. inż. Tytus Karlikowski, a 1 PSK Dowódca płk Piotr Patalong. Przeniesienie odznaczenia wojennego na sztandar 1 PSK jest odnotowane w dokumentach Kancelarii Prezydenta RP.
Wizyty Prezydenta RP.
Szczególną wizytę złożył żołnierzom pułku Prezydent RP. Uroczystą wizytą uhonorował prezydent Lech Kaczyński 15-lecie powstania 1 Pułku. Prezydent spotkał się z żołnierzami i rodzinami żołnierzy pełniących służbę w Afganistanie. Prezydent odznaczył żołnierzy Gwiazdami Iraku i Gwiazdami Afganistanu, którzy służyli w PKW Irak i PKW Afganistan. Wygłosił przemówienie do żołnierzy na placu apelowym, o zasługach pułku i komandosów dla Polski. Życzył sukcesów na niwie żołnierskiej i w życiu prywatnym. Zwierzchnik Sił Zbrojnych RP złożył wieniec pod pomnikiem ku pamięci poległych żołnierzy 1 PSK i jednostek specjalnych. Lech Kaczyński zwiedził także Salę Pamięci JW 4101 oraz wpisał się do księgi pamiątkowej lublinieckiego oddziału. Prezydentowi Lechowi Kaczyńskiemu towarzyszyli m.in. Szef SG WP gen. F. Gągor, Szef BBN W. Stasiak.
18 lutego 2011 prezydent RP Bronisław Komorowski odwiedził JW 4101. Towarzyszyli mu: Minister ON B. Klich, Szef SG WP gen. M. Cieniuch, Dowódca WS gen. bryg. P. Patalong i inni goście. Wizyta najwyższego zwierzchnika SZ RP rozpoczęła się od złożenia meldunku przez Dowódcę JW 4101 płk. Ryszarda Pietrasa i powitania przez kompanię honorową. Następnie prezydent i goście wysłuchali meldunku, który złożył Dowódca Wojsk Specjalnych. Prezydent obejrzał pokaz strzelecki pododdziału na strzelnicy jednostki i pokaz wojennego ratownictwa medycznego. Pokaz wykonywali żołnierze biorący udział w ćwiczeniu Skorpion IX, certyfikującego Zadaniowe Zespoły Bojowe Wojsk Specjalnych do służby w ISAF. Prezydent odznaczył pięciu żołnierzy Krzyżami Kawalerskimi Orderu Krzyża Wojskowego za czyny bojowe w Afganistanie.
Pomnik ku czci żołnierzy walczących z hitlerowskimi Niemcami.
Na terenie JW 4101 jest pomnik poświęcony polskim żołnierzom pododdziałów specjalnych, których tradycje JW 4101 dziedziczy. Kamień pamiątkowy jest poświęcony polskim żołnierzom i partyzantom walczącym z Wehrmachtem i RSHA by wyzwolić Polskę spod okupacji niemieckiej lat 40. XX w.
Ma on formę głazu z piaskowca. Na pomniku umieszczone są oznaki rozpoznawcze Commando, "Parasola", PSBS, "Zośki" oraz "Miotły". Ponadto zawiera wizerunek Polskiego orła wojskowego i Orderu Wojennego Virtuti Militari.
Na kamieniu pamiątkowym poświęconym walecznym Polakom, zwalczającym niemieckiego agresora działaniami specjalnymi, działaniami nieregularnymi widnieje tekst im poświęcony. Na tablicy miedzianej jest inskrypcja:
NASZYM POPRZEDNIKOM ZA MĘSTWO I KREW PRZELANĄ W WALCE Z HITLEROWSKIM OKUPANTEM POLSKI
Pod napisem jest tablica fundatora z napisem:
"Kadra i żołnierze służby zasadniczej Pułku"
?.?.1996
U spodu pomnika jest symbolizująca nagrobek płyta granitowa z tabliczkami metalowymi z imieniem, nazwiskiem i datą śmierci żołnierzy 1 Pułku Specjalnego Komandosów, Jednostki Wojskowej Komandosów poległych w czasie operacji wojskowej i tych, którzy zginęli pełniąc obowiązki służbowe poza działaniami.
Charakterystyka.
Jednostka Wojskowa Komandosów działa w czasie pokoju, kryzysu i wojny, zarówno w Polsce, jak i poza jej granicami. Żołnierze przechodzą szkolenie ogólnowojskowe, w tym w walce wręcz, górskie, spadochronowe, nurkowe, w prowadzeniu działań w terenie zurbanizowanym, SERE i inne. Na podstawie potrzeb JWK i predyspozycji żołnierza, który wstąpił do jednostki jest on kierowany do specjalizowanych komórek organizacyjnych Jednostki. JWK jest jednostką wojskową, w której pełnią służbę spadochroniarze, wykonujący również HALO/HAHO, płetwonurkowie, radiooperatorzy, snajperzy i żołnierze innych specjalności wojskowych. Oddział wykonuje działania specjalne, takie jak: rozpoznanie specjalne, akcja bezpośrednia np. walka w przestrzeniach zamkniętych, działania rajdowe, działania podjazdowe, wsparcie militarne, wsparcie walki partyzanckiej i jej zwalczanie, atak i rozpoznanie przy użyciu płetwonurków bojowych na wodach śródlądowych i inne. JW 4101 ma potencjał do prowadzenia działań w środowisku lądowym, wód śródlądowych i z powietrza. Żołnierze posiadają umiejętności taktycznego ratownictwa medycznego, wspinaczki i alpinizmu podziemnego. W taktyce posługują się także zjazdem. Przy desantowaniu, wprowadzaniu i wydobywaniu sekcji za pomocą śmigłowca posługują się także "Helicopter Rope Suspension Technique" m.in. techniką szybkiej liny i "Special Patrol Insertion/Extraction". Jednostka Wojskowa 4101 jest przeznaczona do prowadzenia działań taktycznych poziomu taktycznego, poziomu operacyjnego oraz strategicznego. Działania może prowadzić samodzielnie jak i wspierając związki taktyczne i związki operacyjne. Lubliniecki oddział może prowadzić działania zaczepne na głębokie zaplecze przeciwnika, dokonywać przenikania oraz .
Oddział używa psów służbowych. Posiada zdolność do realizacji zadań rozpoznawczych i zbliżonych w terenie skażonym "CBRN", wydzielając zespół pobierania skażonych prób (ang. CBRN Multirole Exploitation and Reconnaissance Team – CBRN MERT). Jednostka posiada kwalifikowanych Wysuniętych Nawigatorów Naprowadzania Lotnictwa (WNNL) (ang. skrótowiec JTAC), kierujących lotniczym wsparciem ogniowym.
JW 4101 jak i Wojska Specjalne podlegały pod rozkazy Dowódcy Wojsk Specjalnych w okresie 2007-2013.12.31. Od 2014.1.1 podległość JW 4101 jest rozbita na dowodzenie operacyjne i ogólne. Lubliniecki oddział podlega Centrum Operacji Specjalnych-Dowództwu Komponentu Wojsk Specjalnych / Dowództwu Operacyjnemu Rodzajów Sił Zbrojnych na czas operacji i Dowództwu Generalnemu Rodzajów Sił Zbrojnych / Inspektoratowi Wojsk Specjalnych poza operacją. "Cisi i Skuteczni" wchodzą w skład Wojsk Specjalnych. Żołnierze oddziału noszą ciemnozielone berety Wojsk Specjalnych z Orłem Wojsk Specjalnych umieszczonym na berecie nad lewym okiem, na berecie nie umieszcza się stopnia wojskowego, inaczej niż w Wojskach Lądowych.
Przeznaczenie.
Żołnierze JW 4101 posiadają umiejętności prowadzenia działań specjalnych (taktyka zielona), działań w terenie zabudowanym (taktyka czarna), działań na akwenach śródlądowych (taktyka niebieska) i ratownictwa medycznego na polu walki (taktyka czerwona).
Jednostka Wojskowa Komandosów przeznaczona jest do prowadzenia działań głównie w ramach tzw. taktyki zielonej. W ramach prowadzenia działań specjalnych jednostka wykonuje zadania z zakresu:
Nabór.
Oddział prowadzi nabór kandydatów inteligentnych i wysportowanych do służby we wszystkich korpusach osobowych. Chętni żołnierze, funkcjonariusze służb mundurowych, eneserowcy i inni rezerwiści uzyskają informacje przez stronę internetową oddziału.
Skład JW 4101.
Ogólny skład 1 Pułku Specjalnego Komandosów w latach 1993~2011:
Działania w składzie wojsk operacyjnych.
Operatorzy jednostki wykonywali zadania m.in. na terenie byłej SFR Jugosławii np. wystawiając PKW Macedonia 25 lublinieckich żołnierzy działało z innymi żołnierzami Organizacji Traktatu Północnoatlantyckiego w TF Fox.
Komandosi JW 4101 pełnili funkcje ochronne w PKW Pakistan prowadzącym likwidację skutków trzęsienia ziemi i pomagającym w odbudowie.
Będąc częścią PKW Irak walczyli wspólnie z 5th Special Forces Group ODA tzw. A-Team (pododdział bojowy), prowadzili akcje bezpośrednie zatrzymując wielu niebezpiecznych przeciwników polskich i sojuszniczych wojsk. Żołnierze z Lublińca tworzyli pododdział specjalny w Samodzielnej Grupie Powietrzno-Szturmowej zwanej także Grupą Manewrową. Ostatnią strukturą jednostki pełniąc służbę w Iraku, tworzoną tylko przez polskich żołnierzy operacji specjalnych było Zgrupowanie Sił Specjalnych WDC-P w Ad-Diwanijja. Pododdział żołnierzy z Lublińca jako jedyny prowadził operacje specjalne na rzecz dywizji w rejonie odpowiedzialności PKW Irak. Wsparcie wywiadowcze pododdział otrzymywał od żołnierzy Zarządu Wywiadu WSI. Podczas służby w tym zachodnioazjatyckim państwie pełnili także ochronę osobistą polskich dygnitarzy m.in. ministrów ON wizytujących PKW, dowódców US Army i innych ważnych osób. W Iraku żołnierze pełnili służbę w latach 2003-2008.
Górnośląscy komandosi wykonywali zadania bojowe na wojnie w Afganistanie w okresie 10 lat w ramach ISAF. W 2010 roku Dowództwo Wojsk Specjalnych w porozumieniu z ISAF SOF Command podjęło decyzję o sformowaniu zwartego samodzielnego pododdziału wydzielonego z 1 psk tworząc TF-50. Żołnierze JWK prowadząc w Operacji Afgańskiej SZ RP działania stabilizacyjne, wsparcia administracji dokonywali zatrzymań celowych osób uznawanych za niebezpieczne dla bezpieczeństwa publicznego i wojsk operacyjnych m.in. Sił Zbrojnych RP. Żołnierze TF-50 prowadzili także działania CIED ang. Counter-Improvised Explosive Device, likwidując składy z improwizowanymi urządzeniami wybuchowymi wyszykowanymi przez partyzantów, których nierzadko zatrzymywali. Lublinieccy komandosi wyszkolili także pododdział specjalny policjantów, z którymi wykonywali zadania bojowe. Żołnierze JW 4101 prowadzili działania bojowe w Prowincji Ghazni. Rozmieszczeni byli w Forward Operating Base Warrior, FOB Ghazni i w Prowincji Paktika FOB Sharana, dawniej w FOB Rushmore. Jednostka wystawiała Zadaniowy Zespół Bojowy Wojsk Specjalnych (ISAF SOF Task Force 50, TF-50). Podczas operacji współpracowali z SWW i SKW, transport powietrzny żołnierzy prowadziła SGP-Sz. Wsparcie TF50 poprzez rozpoznanie obrazowe, rozpoznanie osobowe oraz analizę rozpoznawczą prowadziła Grupa Wsparcia Informacyjnego JW Nil. Żołnierze Jednostki Wojskowej Komandosów prowadzili działania bojowe w składzie wojsk podporządkowanych operacyjnie dawniej "ISAF Special Operations Forces Command" w Afganistanie (w okresie 2009-2011 komandosami ISAF dowodził Australijczyk maj. gen. Peter Warwick "Gus" Gilmore). Ostatnią strukturą, która koordynowała TF-50 a także wszystkie ISAF SOF TF jest NSOCC-A/SOJTF-A. Na początku operacji wojskowej w tym azjatyckim państwie żołnierze śląskiej jednostki wojskowej operowali w Prowincji Kandahar i innych miejscach.
Chronologiczny przebieg działań TF-50.
Opis operacji lublinieckich żołnierzy: w dystrykcie Dżagatu (Jaghatu) w prowincji Wardak. W dystrykcie Andar schwytali poszukiwanego afgańskiego partyzanta. Poszukiwanym okazał się „as w talii kart” najbardziej poszukiwanych partyzantów z JPEL, mułła Dawood (Dałud). Akcja ta została bardzo wysoko oceniona zarówno przez dowództwo ISAF jak i amerykańskie Dowództwo Sił Specjalnych. Żołnierze pułku pojmali sześciu partyzantów. Za bogate w sukcesy dowodzenie w ISAF żołnierzami Zadaniowego Zespołu Bojowego Wojsk Specjalnych wydzielonymi z lublinieckiego oddziału, dowódca ZZB WS (TF-50) został odznaczony Meritorious Service Medal (parą medali: medalem USA i medalem NATO) odznaczeniem United States Armed Forces przez prezydenta USA, Baracka Obamę. Odznaczenie w Kabulu wręczył oficerowi pułku, gen. D. Petraeus
. 22 listopada 2011 r. poinformowano o schwytaniu przez polski pododdział mułły Abdula Wakhil. 16 grudnia 2011 r. poinformowano, że TF-50 schwytał maulawiego Muhammada Wali. 10 stycznia 2012 r. żołnierze ZB C tworzący ISAF SOF Task Force 50 zdobyli oblężony budynek urzędu telekomunikacji Prowincji Paktika. Zabili w walce napastników i uwolnili zakładników. Minister Spraw Wewnętrznych Afganistanu odznaczył dowódcę TF-50. Odznaczenie zostało nadane za szkolenie policjantów Kompanii Odpowiedzi Prowincji Ghazni Afgańskiej Policji Krajowej (Afghan National Police Provincial Response Company Ghazni) i za wspieranie działań Afgańskiej Policji Krajowej w walce z przeciwnikami ISAF i władz Afganistanu. ISAF SOF TF-50 jest zadowolony ze współpracy z tą kompanią policjantów.. Działając w nocy 8/9 lutego 2012 r. żołnierze JWK współdziałając z SWW i SKW oraz mając wsparcie Zgrupowania Bojowego A polskiego kontyngentu schwytali dwóch podejrzanych o zamach na 5 żołnierzy polskich z plutonu ochrony Zespołu Odbudowy Prowincji Ghazni (PRT Ghazni). 
Po koniec lipca 2012 żołnierze wspólnie z afgańskim pododdziałem specjalnym policjantów schwytali 17 osobową grupę bezprawnych bojowników, z czego 15 figuruje w bazie danych ISAF. Zlikwidowali także tony chloranu potasu używanego w ładunkach wybuchowych oraz inne środki walki. Żołnierze ISAF SOF TF50 osiągają najlepsze rezultaty w dziedzinie przejmowania materiałów wybuchowych, środków produkcji materiałów wybuchowych. Zmniejszają tym samym ryzyko ataku przeciwnika przy pomocy urządzeń wybuchowych. 17 października 2012 ujawniono operację zwalczania przeciwników ISAF i zniszczenia obozu szkoleniowego w Paktice. Po roku od ujęcia przez TF-50 i ANP PRC Ghazni Abdul Wakhil, który został zwolniony przez władze powrócił do procederu. Podczas poszukiwań celowych A. Wakhila został on zabity w walce przez PRC Ghazni. 30 marca 2013 grupa realizacyjna złożona z policjantów PRC Ghazni, żołnierzy TF-50 i funkcjonariuszy SWW zatrzymała poszukiwanego Mohammada Naeem i dwóch innych podejrzewanych o działania przestępcze. Przy zatrzymanym znaleziono urządzenia IT i broń. W lipcu żołnierze zadaniowego zespołu rozpoznali i doprowadzili do zniszczenia kilkunastu składów broni przeciwnika. Około 5.8.2013 żołnierze TF-50 i policjanci PRC Ghazni przeprowadzili akcję bezpośrednią, w której schwytano 5 partyzantów, 4 zginęło w walce w tym poszukiwany przywódca grupy Zia Mohammad. Informacje o nim i o grupie przygotowali funkcjonariusze rozpoznania osobowego PKW Afganistan i afgańskiego Krajowego Zarządu Bezpieczeństwa. Wsparcie rozpoznaniem obrazowym prowadziła GWI ZWS. Transport zapewniła SGP-Sz i lotnictwo US Army.
Z końcem maja 2014 roku żołnierze pododdziału ISAF SOF TF-50 zakończyli służbę w składzie ISAF, pełniąc swą służbę 4 lata jako zwarty pododdział. Kilka ostatnich miesięcy przed zakończeniem działalności w składzie tego pododdziału pełnili służbę także żołnierze Bojna za specijalna djelovanja z Sił Zbrojnych Republiki Chorwackiej. W sumie żołnierze JW 4101 pełnili służbę w ISAF w 2004 r. i od 2007 do 2014 r.
Jednostka antyterrorystyczna Kompania Odpowiedzi Prowincji Ghazni Afgańskiej Policji Krajowej, ang. "Ghazni Provincial Response Company" "Afgańskie Tygrysy" (Afghani Tigers), została wyszkolona przez żołnierzy jednostki. Szkolenie przeprowadzili żołnierze pełniący służbę w Zgrupowaniu Wojsk Specjalnych PKW Afganistan. Na oznace rozpoznawczej "Afgańskich Tygrysów" widnieją tygrys trzymający modyfikowaną oznakę ISAF SOF zawierającą na krańcach wstęgi barwy Polski i Afganistanu, a pośrodku niej napis PRC SOF, a pod nią napis Afghani Tigers oraz odznaka JW Komandosów.
JW 4101 ponownie w Afganistanie.
Po roku przerwy żołnierze znów prowadzili działania w Azji. Wchodzili w skład międzynarodowego zgrupowania żołnierzy w Operacji Resolute Support, pełnili służbę wojskową w ramach Polskiego Kontyngentu Wojskowego Resolute Support Organizacji Traktatu Północnoatlantyckiego w Islamskiej Republice Afganistanu. JW 4101 wystawiała pododdział SOAT-50 (Special Operations Advisory Team) od II zmiany RSM. SOAT-50 wykonywała zadania w Prowincji Kandahar. Szkolili i doradzali Afghan Territorial Force 444, grupę Ministerstwa Spraw Wewnętrznych Afganistanu do zwalczania terroru, przestępstw przeciwko władzy i przestępstw narkotykowych.
JW 4101 na Ukrainie.
Podsekretarz stanu w Ministerstwie Obrony Narodowej Tomasz Szatkowski oficjalnie potwierdził doniesienia medialne o pobycie polskich operatorów Wojsk Specjalnych na Ukrainie. W odpowiedzi na interpelację Bartosza Józwiaka i Tomasza Rzymkowskiego stwierdził, że: „z Jednostki Wojskowej Komandosów został wydzielony komponent Wojsk Specjalnych […] skierowany, w celu szkoleniowym, w rejon miejscowości Kropywnyćkyj (do dnia 14 lipca br. pod nazwą Kirowohrad), leżącej w odległości ok. 500 km od Doniecka i ok. 700 km od Ługańska”. W odpowiedzi na interpelację poselską złożoną przez posłów Kukiz'15 dotyczącej domniemanej informacji o wysłaniu do strefy przyfrontowej do Donbasu na Ukrainie 18 polskich komandosów z jednostki wojskowej w Lublińcu (JW 4101) i oficera Służby Kontrwywiadu Wojskowego, Tomasz Szatkowski poinformował, że komponent złożony z żołnierzy JWK został wysłany na Ukrainę w ramach misji Joint Multinational Training Group – Ukraine. Polscy komandosi mają stacjonować w miejscowości Kropywnyćkyj, leżącej w odległości ok. 500 km od Doniecka i ok. 700 km od Ługańska, gdzie realizują szkolenie ok. 50-osobowej kompanii ze składu 3 Pułku Działań Specjalnych w zakresie taktyki małych pododdziałów piechoty, szkolenia strzeleckiego i medycyny pola walki.
Żołnierze polegli podczas działań.
W dniu 4 marca 2003 podczas służby w operacji "Allied Harmony" w PKW Macedonia w miejscowości Sopot poległo dwóch żołnierzy 1 PSK: sierż. Paweł Legencki l. 23 i sierż. Piotr Mikułowski l. 25. Pośmiertnie podoficerowie zostali odznaczeni Krzyżami Kawalerskimi Orderu Krzyża Wojskowego w 2009 oraz Srebrnymi Krzyżami Zasługi w 2003. W miejscu wybuchu miny i tragicznej śmierci żołnierzy jest postawiony pomnik z tablicą pamiątkową. Nocą z 23 na 24 sierpnia 2013 r. afgańscy policjanci PRC Ghazni i żołnierze JW Komandosów prowadzili operację przejęcia składu broni i materiałów wybuchowych w Prowincji Ghazni. Żołnierzom nieszczęśliwie wybuchł fugas. Mimo akcji ratunkowej, z powodu ran, zmarł starszy chorąży sztabowy Mirosław Łucki, awansowany pośmiertnie przez Ministra ON. St. chor. szt. Łucki został pośmiertnie odznaczony OKW kl. III oraz został wpisany do Księgi Honorowej Wojska Polskiego. Podczas wybuchu ranni zostali także 3 żołnierze JWK i funkcjonariusze "Afghani Tigers".
Uzbrojenie oddziału.
Granaty.
Granaty o różnym ładunku
Oporządzenie.
Do oporządzenia indywidualnego należą m.in.:
Wyróżnienia JW 4101 (okres SZ RP).
Wielu żołnierzy JW 4101 zostało odznaczonych Orderami Krzyża Wojskowego za męstwo i odwagę w walce z przeciwnikiem.
Oznaka specjalna Commando.
23 września 2022 Minister Obrony Narodowej, decyzją nr 144/MON wprowadził oznakę specjalną Commando dla żołnierzy Jednostki Wojskowej Komandosów, którzy ukończyli specjalistyczne szkolenie bojowe

</doc>
<doc id="193835" url="https://pl.wikipedia.org/wiki?curid=193835" title="Wilczyn (powiat trzebnicki)">
Wilczyn (powiat trzebnicki)

Wilczyn (dawniej: "Wilczyn Leśny"; ) – wieś w woj. dolnośląskim, w pow. trzebnickim, w gminie Oborniki Śląskie, położona przy drodze Oborniki Śląskie – Trzebnica. 
Nazwa.
Według niemieckiego językoznawcy Heinricha Adamy’ego nazwa miejscowości wywodzi się od polskiej nazwy drapieżnika "wilka". W swoim dziele o nazwach miejscowości na Śląsku wydanym w 1888 roku we Wrocławiu wymienia on najwcześniejszą nazwę wsi jako "Wilczin" podając jej znaczenie "Wolfsdorf" czyli po polsku "Wieś wilków". Nazwa wsi została później fonetycznie zgermanizowana na "Wilxen" i utraciła swoje pierwotne znaczenie.
Położenie.
Wilczyn jest położony wśród Wzgórz Trzebnickich. Sąsiadują z nim Lesiste Wzgórza – jedno z nielicznych zalesionych odgałęzień Wzgórz Trzebnickich. W odległości około 1 km za wsią znajdują się dwa stawy rybne, pełniące funkcję hodowlaną (głównie hodowla karpia) oraz rekreacyjną (kąpielisko). W pobliskich lasach (między Obornikami a Wilczynem) przez kilka kilometrów ciągnie się stary rów przeciwczołgowy, zbudowany przez Niemców w czasie II wojny światowej dla utrudnienia przejazdu wojskom radzieckim. 
Historia.
Obecnie znana jako wieś letniskowa, jest jedną z najwcześniej wymienianych w dokumentach wsi powiatu trzebnickego. Już w dokumencie Bolesława Wysokiego z roku 1175, zatwierdzającym posiadłości cystersów w Lubiążu, wśród dóbr należących do zakonu wymieniona jest karczma w Wilczynie ("taberna in Wiltsin"). Ostatecznie cała wieś została zatwierdzona jako dobro klasztorne przez Henryka Brodatego w dokumencie z roku 1202 ("item Vilxino sicut a quibusdam eidem est collata monasterio"). 
Wskutek reformacji Wilczyn przestał być dobrem klasztornym – większość mieszkańców była wyznania luterańskiego. Do roku 1945 we wsi znajdował się dwór rodziny Lauterbachów oraz kościół ewangelicki. Wojnę przetrwała neogotycka kaplica na dawnym cmentarzu ewangelickim, obecnie nieużywana. W krypcie kaplicy zachowała się zniszczona płyta nagrobna Lauterbachów.
W latach 1975–1998 miejscowość należała administracyjnie do województwa wrocławskiego.
Zabytki.
Do wojewódzkiego rejestru zabytków wpisane są:

</doc>
<doc id="193837" url="https://pl.wikipedia.org/wiki?curid=193837" title="The Devil’s Steed">
The Devil’s Steed

The Devil’s Steed to dwunasty studyjny album grupy Sol Invictus, wydany w 2005 roku (zob. 2005 w muzyce).
Zagrali na nim: Tony Wakeford, Karl Blake, Eric Roger, Gary Parsons, Maria Vellanz i Renée Rosen.

</doc>
<doc id="193839" url="https://pl.wikipedia.org/wiki?curid=193839" title="Józef Majer">
Józef Majer

Józef Majer (ur. 12 marca 1808 w Krakowie, zm. 3 lipca 1899 tamże) – polski lekarz, przyrodnik, antropolog, encyklopedysta, profesor i rektor Uniwersytetu Jagiellońskiego, prezes Towarzystwa Naukowego Krakowskiego, pierwszy prezes Akademii Umiejętności w Krakowie, członek honorowy Towarzystwa Muzeum Narodowego Polskiego w Rapperswilu od 1890 roku. 
Życiorys.
Był synem Jana (rzemieślnika garbarskiego – białoskórnika) i Marianny z Przybylskich. Ukończył gimnazjum św. Anny w Krakowie (1824), następnie studiował fizykę i matematykę (przez rok), a w latach 1825–1830 medycynę, co zakończył uzyskaniem tytułu doktora medycyny w 1831. Brał udział w powstaniu listopadowym (jako lekarz), po którym spędził kilka miesięcy na internowaniu (przez władze pruskie). Odbył podróż naukową po Niemczech, od 1833 był profesorem instytucji lekarskich Uniwersytetu Jagiellońskiego, w latach 1848–1877 profesorem fizjologii Uniwersytetu. Dwukrotnie pełnił funkcję dziekana Wydziału Lekarskiego (1845–1848, 1862/1863), również dwukrotnie rektora (1848–1851, 1865–1866).
W latach 1848–1852 i 1860–1873 był prezesem Towarzystwa Naukowego Krakowskiego (do 1852 funkcja prezesa połączona była z funkcją rektora Uniwersytetu Jagiellońskiego. W 1873 był w gronie członków założycieli Akademii Umiejętności w Krakowie (późniejszej Polskiej Akademii Umiejętności), został wybrany na jej pierwszego prezesa; kierował Akademią do 1890, jego następcą na tej funkcji został historyk literatury Stanisław Tarnowski. Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Józef Majer zainicjował działalność Komisji Antropologicznej AU, przewodniczył jej w latach 1874–1892 oraz redagował wydawnictwo Komisji „Zbiór Wiadomości Antropologicznych krajowych”, a wcześniej powołał do życia Komisję Fizjograficzną (1865) i Muzeum Przyrodnicze (1870) Towarzystwa Naukowego Krakowskiego, przejęte przez AU. Założył także i redagował (1838–1845) „Rocznik Wydziału Lekarskiego UJ”. W pracach Komisji Antropologicznej AU współpracował z Izydorem Kopernickim. Był członkiem honorowym Poznańskiego Towarzystwa Przyjaciół Nauk.
Został pochowany na Cmentarzu Rakowickim w Krakowie.
Dorobek.
Jego zainteresowania naukowe obejmowały przede wszystkim antropologię i fizjologię. Jako pierwszy wykładał w Polsce antropologię. Ogłosił szereg prac naukowych, także z przyrodoznawstwa, m.in.:

</doc>
<doc id="193840" url="https://pl.wikipedia.org/wiki?curid=193840" title="Konwencja sumacyjna Einsteina">
Konwencja sumacyjna Einsteina

Konwencja sumacyjna Einsteina – skrótowy sposób zapisu równań polegający na pomijaniu znaków sumy we wzorach. Stosuje się go w celu zwiększenia przejrzystości zapisu.
Zasady konwencji.
Indeks (wskaźnik) sumacyjny nazywamy w takim wypadku "wskaźnikiem niemym".

</doc>
<doc id="193844" url="https://pl.wikipedia.org/wiki?curid=193844" title="Eliza Radziwiłłówna">
Eliza Radziwiłłówna

Eliza Fryderyka Luiza Marta Radziwiłłówna (ur. 28 października 1803 w Berlinie, zm. 27 września 1834 w Bad Freienwalde (Oder)) – rysowniczka amatorka, córka Antoniego Henryka Radziwiłła i księżniczki pruskiej Luizy Hohenzollern.
Życiorys.
Zgodnie z intercyzą przedślubną wychowana w kalwinizmie, wyznaniu swojej matki.
Eliza była pierwszą miłością drugiego syna króla pruskiego Fryderyka Wilhelma III – Wilhelma Hohenzollerna, późniejszego cesarza niemieckiego Wilhelma I. Para planowała nawet ślub. Radziwiłłowie wynajęli prawnika K.F. Eichhorna, którego zadaniem było opracowanie historii rodu, świadczącej o jego równości (niem. "Ebenbürtigkeit") z suwerennymi książętami Rzeszy. Na rzecz takiej interpretacji świadczyły też postacie królowej Barbary Radziwiłłówny, księżnej mazowieckiej Anny, oraz księżnej neuburskiej i margrabiny brandenburskiej Ludwiki Karoliny. Proponowane w pewnych projektach małżeństwo morganatyczne również nie wchodziło w rachubę z uwagi na to, że Wilhelm wobec bezpotomności swojego brata Fryderyka był drugi w kolejce do tronu.
Wysunięto nawet projekt adopcji Elizy przez cara rosyjskiego Aleksandra I. Pomysł ten jednak wywołał wahanie cara, poza tym adopcja nie rozwiązałaby problemu, gdyż o równości rodowej decydowała "krew", a nie nazwisko. Wobec sprzeciwu części rodziny i pruskich polityków Wilhelm porzucił swe zamiary i poślubił później Augustę, księżniczkę Saksonii-Weimaru. Nie zapomniał jednak swej miłości z młodości. Podobno na jego biurku stał zawsze wizerunek ukochanej.
Eliza nie wyszła nigdy za mąż. Zmarła 8 lat po ostatecznym rozstaniu z Wilhelmem, na gruźlicę. Pochowana została w Antoninie.
Działalność artystyczna.
Eliza przejawiała talenty artystyczne w dziedzinie muzyki i rysunku, którego uczyła się przed 1825 r. pod kierunkiem Fabiana Sarneckiego. Tworzyła krajobrazy, sceny rodzajowe, portrety członków rodziny i gości (np. Konstantego Radziwiłła, Bogusława Radziwiłła) oraz autoportrety: jeden z nich, wykonany w 1832 r., został powielony litograficznie, a odbitki otrzymali najbliżsi artystki. Przypuszcza się, że do tego portretu nawiązują wiersze przyjaciółki, Taidy Karoliny z Sulkowskich Wodzickiej. Eliza stale dokształcała się pod kątem doskonalenia techniki rysunku i malarstwa, sprowadzając podręczniki z Berlina, a jej obrazki trafiały na cele dobroczynne.
Eliza śpiewała, grała na fortepianie i harfie. W 1829, zaproszony do Antonina Fryderyk Chopin akompaniował na fortepianie Elizie, wykonującej wówczas partię Małgorzaty z "Fausta" autorstwa jej ojca, Antoniego Henryka Radziwiłła. Artystka sportretowała pianistę w swoim pamiętniku dwukrotnie (1826, 1832). Jej najbardziej znaną pracą olejną był z kolei obraz pt. "Pierwsze kroki Dzieciątka" (obraz o statusie zaginionego). Według niego powstała litografia autorstwa Franza Hanfstaengla, a w 1842 obraz ukazał się w wersji drzeworytniczej w numerze „Przyjaciela Ludu”.
Jej prace znajdują się w zbiorach Muzeum Narodowego w Warszawie (4 szkicowniki z rysunkami i album z kopiami wykonany przez Pelagię Radziwiłłową oraz litografia Franza Hanfstaengla) i w Towarzystwie Muzycznym w Warszawie (portrety Chopina).

</doc>
<doc id="193845" url="https://pl.wikipedia.org/wiki?curid=193845" title="Seismic Unix">
Seismic Unix

CWP/SU (Seismic Unix) - pakiet programów do analizy i przetwarzania danych sejsmicznych.
Pakiet ten rozwijany jest w zakładzie Center for Wave Phenomena na Colorado School of Mines.
Linki zewnętrzne.
Witryna CWP/SU

</doc>
<doc id="193846" url="https://pl.wikipedia.org/wiki?curid=193846" title="Kazimierz Kopecki">
Kazimierz Kopecki

Kazimierz Kopecki (ur. 28 kwietnia 1904 w Morawsku, zm. 11 marca 1984 w Gdańsku) – inżynier elektryk, profesor i rektor Politechniki Gdańskiej, bezpartyjny poseł na Sejm PRL III i IV kadencji. Budowniczy Polski Ludowej.
Działalność naukowa.
Syn Władysława i Idy z domu Turnał. Od 1919 uczęszczał do gimnazjum klasycznego oo. Jezuitów w Chyrowie, które ukończył z wynikiem celującym w 1922. Od 1920 służył jednocześnie jako ochotnik w Wojsku Polskim, należał do 5 Pułku Artylerii Ciężkiej. W latach 1922–1928 student Wydziału Mechanicznego Politechniki Lwowskiej. Już od 1927 pracował jako asystent w Laboratorium Pomiarów i Maszyn Elektrycznych, prowadząc ćwiczenia dla studentów III i IV roku. W latach 1928–1938 pracował w Pomorskiej Elektrowni Krajowej „Gródek” w Toruniu, najpierw jako inżynier, później – kierownik działu.
Zajmował się problemami ekonomicznymi elektryfikacji kraju oraz wprowadzaniem nowoczesnej taryfy opłat za energię elektryczną. Uczestnik elektryfikacji Gdyni, budowy elektrowni parowej w Gdyni oraz budowie elektrowni wodnej w Gródku i Żurze. Był także dyrektorem Elektrowni i Tramwajów Miejskich w Toruniu. 
We wrześniu 1939 został komendantem obrony cywilnej Torunia. Podczas II wojny światowej pracował w Krakowie jako robotnik w Elektrowni Miejskiej. 
Od kwietnia 1945 zamieszkał w Gdańsku, gdzie wziął czynny udział w odbudowie, uruchomieniu i organizacji Politechniki Gdańskiej. Zorganizował Wydział Elektryczny, na którym wykładał od listopada 1945 i którego dziekanem był w latach 1945–1950. W 1946 został powołany na profesora nadzwyczajnego, w 1950 na Politechnice Warszawskiej uzyskał stopień doktora nauk technicznych, a w 1958 otrzymał nominację na profesora zwyczajnego.
W latach 1951–1954 i w roku akademickim 1959/1960 pełnił funkcję prorektora Politechniki Gdańskiej, zaś w latach 1954–1955 i 1960–1966 rektora tej uczelni. Od 1945, przez 24 lata był kierownikiem Katedry Urządzeń Elektrycznych, Sieci i Gospodarki Elektrycznej, przemianowanej później na Katedrę Elektroenergetyki. Z katedry tej wyłoniły się w latach późniejszych: Katedra Elektrotechniki Przemysłowej (1957), Katedra Automatyki (1966) i Ośrodek Obliczeniowy (1966). W 1969 z połączenia kilku katedr utworzono Instytut Elektroenergetyki i Automatyki, którego dyrektorem był aż do przejścia na emeryturę w 1974.
W latach 1961–1969 poseł na Sejm PRL. Od 1968 przewodniczący Miejskiego Komitetu Frontu Jedności Narodu, a od 1969 – Polskiego Komitetu Gospodarki Energetycznej Naczelnej Organizacji Technicznej. Od 1969 członek Polskiego Komitetu ds. UNESCO. 
W 1978 opracował dwutomową ekspertyzę nt. zagadnień paliwowo-energetycznych i surowcowych. Był autorem ponad 300 prac z dziedziny energetyki, wieloletnim przewodniczącym Komitetu Problemów Energetyki Polskiej Akademii Nauk, wieloletnim członkiem Polskiego Komitetu Światowej Rady Energetycznej, członkiem honorowym The University of Manchester. W latach 1970–1975 był także członkiem Komitetu Badań i Prognoz PAN „Polska 2000”.
W 1975 został uhonorowany tytułem doktora honoris causa Politechniki Gdańskiej.
Prof. Kazimierz Kopecki był pasjonatem filatelistyki. W pierwszych latach po II wojnie światowej działał w Gdańskim Towarzystwie Filatelistów, następnie w sopockim kole Polskiego Związku Filatelistów (gdzie pełnił funkcję wiceprzewodniczącego). Organizował oddział (potem okręg) związku w Gdańsku, był członkiem jego zarządu oraz przewodniczącym okręgowej Komisji Problemowo-Badawczej, sędzią krajowym na wystawach filatelistycznych. Prowadził zajęcia na kursach dla sędziów filatelistycznych, wygłaszał referaty szkoleniowe, a także sam wystawiał swoje zbiory, m.in. „Kłajpeda” na wystawie Balpex 1959. Został wyróżniony wieloma odznakami filatelistycznymi, a także tytułem członka honorowego Polskiego Związku Filatelistów (na XII Walnym Zjeździe Delegatów PZF w 1977).
Był żonaty z Jadwigą z domu Kucharską (1907–1983). Miał córki Krystynę (ur. 1929) i Marię (ur. 1933).
Dwóch jego starszych braci, Adam Kopecki i Stefan Kopecki, zostało zamordowanych w Katyniu. Rodzina Kopeckich przekazała swój dawny teren w Morawsku pod budowę kościoła parafialnego. Kazimierz Kopecki został pochowany na Cmentarzu Oliwskim (kwatera 29-2-7).

</doc>
<doc id="193851" url="https://pl.wikipedia.org/wiki?curid=193851" title="Yolande Gigliotti">
Yolande Gigliotti



</doc>
<doc id="193852" url="https://pl.wikipedia.org/wiki?curid=193852" title="Bacutil">
Bacutil

Towarzystwo Przemysłowo–Handlowe „Bacutil” – utworzona w 1938 roku sieć zakładów przerabiających odpady pochodzenia zwierzęcego i produkujących dodatki do pasz dla zwierząt. Od daty założenia Towarzystwa uznaje się powstanie przemysłu paszowego w Polsce. Po uruchomieniu w 1948 pierwszych wytwórni pasz w Kutnie, Wrocławiu i Gdańsku, wchodzących w skład CRS Samopomoc Chłopska, w 1958 połączono przemysł paszowy z przetwórstwem odpadków zwierzęcych, tworząc Zjednoczenie Przemysłu Paszowego „Bacutil”. Do 1982 Bacutil wybudował szereg zakładów branżowych, m.in.: w Świeciu (1961) i Szamotułach (1962) oraz kilkanaście wytwórni tzw. „50” i „20” (roczna produkcja w tys. ton). W 1982 nastąpiła kolejna reorganizacja po której Zjednoczenie przybrało nazwę Zrzeszenia Przemysłu Paszowego i Utylizacyjnego „Bacutil” z 144 wytwórniami pasz i 66 zakładami utylizacyjnymi.
Utylizacja odpadów zwierzęcych (padłe zwierzęta i poubojowe resztki zwierzęce) w Bacutilach polega na przerabianiu ich na paszę dla zwierząt, żelatynę spożywczą i mydła kosmetyczne. Z powodu wpływu na środowisko (unoszący się na wiele kilometrów odór padłych zwierząt toczonych przez larwy much) Bacutile zajmujące się utylizacją odpadów zwierzęcych znajdują się zwykle z dala od siedzib ludzkich, w przeciwnym razie umiejscowienie zakładu produkcyjnego w pobliżu ludzkich siedzib powoduje niejednokrotnie konflikty społeczne.

</doc>
<doc id="193853" url="https://pl.wikipedia.org/wiki?curid=193853" title="Średniówka">
Średniówka

Średniówka – punkt podziału, który dzieli wers na dwa w przybliżeniu równe tzw. hemistychy, czyli części wersu wydzielone przez każdą cezurę. Zwykle występuje w wersach dłuższych niż ośmiosylabowe.
Miejsce średniówki w wersie zależne jest od granicy wyrazów i zestrojów akcentowych. Z reguły średniówka nie występuje w miejscach podziału zdaniowego, ponieważ byłoby to związane z silnym sygnałem intonacyjnym i tym samym spowodowałoby osłabienie klauzuli. Średniówka występuje w wierszach sylabicznych, sylabotonicznych i tonicznych. Dla poezji polskiej charakterystyczna jest średniówka po piątej sylabie w jedenastozgłoskowcu i po siódmej sylabie w trzynastozgłoskowcu. Jednakże dopuszczalne jest odstąpienie od tej zasady. Jeżeli ma to znaczący wpływ na korzyść utworu średniówka może być nieregularna. 
Rygorystycznie utrzymywana jest tylko we francuskim aleksandrynie.
Odpowiednikiem średniówki w metryce iloczasowej jest cezura, czyli przerwa międzywyrazowa dzieląca wers na części i obowiązkowo przypadająca wewnątrz stopy rytmicznej (stąd nazwa, od łac. "caesura" „cięcie”). Cezura wypadająca na granicy stóp zwana jest dierezą.
W odniesieniu do wersyfikacji polskiej termin „cezura” oznacza każde przecięcie stopy rytmicznej przez granicę między wyrazami lub zestrojami akcentowymi; w tym wypadku nie jest to pojęcie równoznaczne ze średniówką.

</doc>
<doc id="193854" url="https://pl.wikipedia.org/wiki?curid=193854" title="ZiŁ">
ZiŁ

ZiŁ (ros. ЗиЛ, skrót od Завод имени Лихачёва; "Zawod imieni Lichaczowa, pol. Zakłady imienia Lichaczowa") – radziecki, a następnie rosyjski producent samochodów ciężarowych, autobusów oraz samochodów luksusowych i opancerzonych dla dygnitarzy.
Historia.
Zakłady powstały w 1916 roku jako "Awtomobilnoje Moskowskoje Obczestwo" (AMO, pol. "Moskiewskie Towarzystwo Samochodowe"), była to jedna z pierwszych wytwórni samochodowych w Rosji. W 1933 roku nazwę zakładów zmieniono na "Zawod imieni Stalina" (ZiS, pol. "Zakłady imienia Stalina"), natomiast w 1956 roku ponownie, tym razem na "Zawod imieni Lichaczowa" (ZiŁ).
Zakłady AMO/ZiS/ZiŁ były jednym z największych producentów samochodów ciężarowych i sprzętu wojskowego w Związku Radzieckim. Obok produkcji podstawowej począwszy od 1936 roku w specjalnie utworzonym dziale samochodów osobowych rozpoczęto małoseryjny montaż pojazdów o charakterze reprezentacyjnym.
Limuzyny ZiS 101/101A budowane były wyłącznie na potrzeby aparatu partyjnego i państwowego i nie były dostępne w sprzedaży. Większość limuzyn malowana była na oficjalny czarny kolor, ewentualnie srebrny lub granatowy – inne kolory stosowano wyjątkowo.
W okresie II wojny światowej zaprzestano produkcji samochodów osobowych – całą moc wytwórczą zakładów przestawiono na produkcję zbrojeniową.
W czasie sześciu lat wyprodukowano ogółem 8752 sztuk samochodu ZiS 101 (łącznie z kabrioletem nazwanym ZiS 102).
W 1939 roku na bazie modelu 101/102 skonstruowano wersję sportową – dwumiejscowy, dwudrzwiowy kabriolet o nazwie 101A Sport. Samochód wyposażony w mocniejszą wersję silnika o pojemności 5766 cm³ (110 KM) osiągał prędkość maksymalną 162 km/h. Powstał zaledwie jeden egzemplarz tego pojazdu i nigdy nie doczekał się on produkcji na niewielką choćby skalę.
Najsłynniejszym produktem wytwarzanym pod marką ZiS była trzytonowa ciężarówka ZiS-5. Powstała na bazie produkowanej wcześniej AMO-3, wyposażona w silnik benzynowy o pojemności 5555 cm³ i mocy 73-76 KM przy 2400 obr./min. Dzięki swej prostej konstrukcji i niezłym osiągom szybko stała się najliczniej produkowanym samochodem ciężarowym w ZSRR. Tylko w Armii Czerwonej służyło przed II wojną ponad 100 tys. sztuk. Na bazie ZiS 5 budowano trzyosiowe samochody ZiS-6, półgąsienicowe ZiS-33, ZiS-35, ZiS-42, autobusu ZiS-12. Podwozie ZiS-5 i ZiS-6 posłużyło jako baza do budowy pierwszej wersji słynnych wyrzutni rakietowych BM-13 Katiusza. Ostatnia wersja rozwojowa tego samochodu pod nazwą UralZiS produkowana była aż do końca lat 50.
Po śmierci Stalina zakłady ZiS zmieniły nazwę na ZiŁ na cześć dawnego dyrektora ZiS – Iwana Lichaczowa. W 1959 roku po wykonaniu kilku prototypów powstał ZiŁ-111. ZiŁ-111 był ewidentną kopią samochodów amerykańskich, tak samo pod względem stylistycznym, jak i technicznym. ZiŁa-111 wyposażono w sześciolitrowy, ośmiocylindrowy, widlasty silnik o mocy 200 KM sprzężony z automatyczną skrzynią biegów.
W latach 60. chciano stworzyć drugą generację ZiŁ-a 111. Pod uwagę brano wersje zarówno sedan, ale także kabriolet. W 1960 roku, kiedy Dwight D. Eisenhower przybył do ZSRR, Sowieci stworzyli samochód specjalnie na tę paradę, a zaprojektował je E. Mołczanow. W 1964 r. Mołczanow zaprojektował luksusowy minibus (ZiŁ Start), który nie wyszedł jednak poza fazę projektów.
Sowieci chcąc spełnić swoje wyścigowe ambicje stworzyli w 1958 roku ZiŁa 112/4, wyglądającego z tyłu jak spłaszczony Cadillac. Nie było to dobre rozwiązanie, toteż w 1962 roku powstał ZiŁ-412S z silnikiem o mocy 230 KM, który rozpędzał bolid do 260 km/h.
Pod koniec lat 60. ZiŁ wrócił do kopiowania amerykańskich technologii i tak powstały ZiŁy 114, 115 i 117. Produkowane one były w latach 1967–1971 i różniły się od siebie tylko rozstawem osi i liczbą siedzeń (od 5 do 7). Silniki miały pojemność siedmiu litrów i osiągały ponad 300 KM mocy. Modele 115 i 117 produkowano do 1985 roku. W tym samym czasie zakłady ZiŁ skonstruowały mały, luksusowy autobus – ZiŁ-119, który chętnie był używany przez radzieckie delegacje.
W czasach pieriestrojki w 1985 roku do produkcji weszły modele ZiŁ 41041 i ZiŁ-41047, które różniły się od siebie rozstawem osi i liczbą siedzeń. Napędzał je potężny, ośmiocylindrowy silnik widlasty o pojemności 7,7 l oraz mocy 300 KM. Powstały także wersje na specjalne okazje jak karawan pogrzebowy ZiŁ 41047 Solemn czy ZiŁ 41041 z nadwoziem typu kabriolet, który był używany przez Michaiła Gorbaczowa. ZiŁ 41041 został restylizowany w 1990 roku.
W 1988 roku ZiŁ opracował nowy model – ZiŁ-4102 na tej samej bazie technicznej, jednak z napędem na przednią oś, co było swoistą rewolucją w radzieckiej motoryzacji. Pozostał on tylko w fazie prototypu, gdyż władza zaprzestała finansowania projektu.
Teraźniejszość i przyszłość.
Teoretycznie nie ma dzisiejszych modeli, gdyż obecna wersja ZiŁa 41041 wygląda niemal identycznie jak ta z lat 90. Model ten jednak produkowany jest w liczbie kilku sztuk rocznie.
Ponieważ ZiŁ-41041 jest już konstrukcją przestarzałą, a rosyjska władza powszechnie używa samochodów BMW i Mercedes-Benz, nie mogło obyć się bez nowego projektu. ZiŁ-4112 bazujący jeszcze po części na starej wersji posiada silnik o mocy ponad 400 KM i waży ok. 5 ton. Dotychczas wykonano tylko jeden prototyp. Planuje się wytwarzanie od ośmiu do dziesięciu sztuk rocznie w wersjach sedan, kabriolet i landaulet.
Fabryka przerwała swoją działalność w 2013 roku, a tereny zakładu są wyburzane. Planuje się jednak odbudować fabrykę.

</doc>
<doc id="193857" url="https://pl.wikipedia.org/wiki?curid=193857" title="Nakajima Ki-27">
Nakajima Ki-27

Nakajima Ki-27 (Setsu lub Otsu; amerykańskie oznaczenie kodowe Nate, we wcześniejszych latach używano nazwy kodowej "Abdul") – japoński samolot myśliwski zaprojektowany i zbudowany w 1936 roku w wytwórni Nakajima Hikoki K.K. w Ota.
Historia.
Lotnictwo Cesarskiej Marynarki Wojennej wyraziło zainteresowanie koncepcją dolnopłata wolnonośnego i w kwietniu 1932 roku wydało specyfikację 7-shi kanjō sentōki. Powstała na tej podstawie nieudana konstrukcja Mitsubishi 1MF10 z napędem 14-cylidnorwego silnika gwiazdowego Mitsubishi A-4 oraz Nakajima NK1F, który był również niewypałem. Zadanie zostało powierzone również firmie Kawasaki. Samolot oznaczony został Ki-5, z chłodzonym cieczą 12-cylindorwym silnikiem rzędowym w układzie V. Jednak sporo wad zmusiło do przerwania prac nad nim.
We wrześniu 1934 roku został ogłoszony konkurs na nowy samolot. Skonstruowany w firmie Nakajima Ki-11 miał układ dolnopłata bez skrzydeł wolnonośnych. Mimo dobrych osiągów poniósł porażkę z konkurencyjnym Kawasaki Ki-10. W lutym 1934 roku Lotnictwo Marynarki wydało kolejną specyfikację. Powstał na podstawie nich Ka-14, który został przyjęty na uzbrojenie w 1936 roku. Prototyp samolotu Ki-18 ukończony został w sierpniu 1935 roku. Po serii testów Lotnictwo Armii zrezygnowało z Ki-18 i skierowano do firm Kawasaki, Mitsubishi, Nakajima zapytanie o nowe dolnopłaty wolnonośne.
Nakajima PE.
Samolot "Nakajima Ki-27" został zaprojektowany przez T. Koyamę, pod nadzorem dr inż. Hideo Itokawy, w japońskiej wytwórni lotniczej Nakajima Hikoki K. K. w 1935 roku. Był to lekki jednomiejscowy samolot myśliwski w układzie dolnopłata z zakrytą kabiną, konstrukcji półskorupowej, napędzany silnikiem gwiazdowym, ze stałym klasycznym podwoziem o całkowicie oprofilowanych goleniach i z owiewkami na kołach. Ważnym warunkiem było utrzymanie najniższej masy płatowca i dobrej aerodynamiki. Daleko wysunięty wiatrochron miał posiadać zamontowany celownik lunetowy. Kadłub zwężał się za silnikiem, a aby uniknąć rosnącej masy samolotu zastosowano stałe podwozie. Skrzydła były proste trapezowe, trójdźwigarowe. Zaprojektowany samolot otrzymał oznaczenie "Typ P.E."
Projektem takiego samolotu zainteresowało się dowództwo lotnictwa armii japońskiej, które chciało wprowadzić do uzbrojenia nowoczesne samoloty myśliwskie o zbliżonych właściwościach do najlepszych wówczas samolotów – angielskiego Hawker Hurricane Mk I i niemieckiego Messerschmitt Bf 109B.
W związku z zainteresowaniem lotnictwa armii na początku 1936 roku przystąpiono do budowy prototypu tego samolotu. Prototyp ukończono w lipcu 1936 roku, a do jego napędu zastosowano silnik gwiazdowy "Nakajima Ha-1a" o mocy 650 KM (478 kW). Samolot miał konstrukcję całkowicie metalową. Prototyp oblatano 15 października 1936 roku, podczas prób w locie wykazywał on poprawne właściwości pilotażowe. Konstruktor T. Koyama postanowił jeszcze je poprawić – poprzez zwiększenie powierzchni nośnych skrzydeł i wprowadzeniu szeregu innych drobnych poprawek w konstrukcji.
Prototypy Ki-27.
Pierwszy gotowy prototyp 15 października 1936 roku oznaczony został jako "Ki-27". Posiadał całkowicie zakrytą kabinę i gładką osłonę silnika. Osłona kabiny miała długi wiatrochron, odsuwaną limuzynę i przeszklony garb. Reszta konstrukcji nie uległa zmianie.
Podczas prób w Instytucie Badawczym Lotnictwa Armii drugi z prototypów osiągnął prędkość maksymalną 468 km/h na wysokości 4000 m, a wysokość 5000 m osiągnął w czasie 5 minut i 38 sekund. W instytucie podany został próbom porównawczym z innymi podobnymi samolotami: Kawasaki Ki-28 i Mitsubishi Ki-33. W czasie tych prób stwierdzono, że ma nieco gorsze osiągi, ale zdecydowanie lepszą zwrotność po wymianie skrzydeł. W lutym 1937 roku zakończyła się budowa drugiego prototypu.
W związku z tym lotnictwo armii zamówiło w wytwórni Nakajima pierwszą serię 10 samolotów oznaczoną jako "Nakajima Ki-27". Wyprodukowano ją w okresie czerwiec – grudzień 1937 roku i przesłano do jednostek lotniczych. Samoloty posiadały te same skrzydła, co drugi prototyp. Zmieniono wiatrochron na krótszy z celownikiem lunetowym i powiększono statecznik pionowy. W grudniu 1937 roku uruchomiono wielkoseryjną produkcję samolotów myśliwskich, którą oznaczono jako "Nakajima Typ 97 Ki-27a". Wkrótce do napędu samolotu zaczęto używać nowych silników Nakajima Ha-1b o mocy 780 KM (574 kW) i rozpoczęto produkcję nowej wersji oznaczonej jako "Nakajima Typ 97 Ki-27b".
Produkcja.
Produkcję rozpoczętą w styczniu 1938 roku w zakładach nr 1 w Ōta na wschód od Tokio. Liczba stworzonych samolotów w ciągu roku wyniosła 242, natomiast już w 1939 aż 453 sztuki, w 1940 - 590, w 1941 - 44 sztuki. Zdołano jeszcze wyprodukować od listopada do grudnia 1942 roku - 289 egzemplarzy. Łącząc w całość powstało 2019 samolotów Ki-27. Samoloty oznaczone były numerami od 113 i od 5001. W trakcie produkcji jedyną zmiana było wymiana osłony kabiny na całkowicie przeszkloną. W lipcu i sierpniu 1940 roku zbudowano ponadto dwa prototypy doświadczalne oznaczone jako "Nakajima Ki-27KA1". Produkcję samolotów tego typu zakończono w 1942 roku. Samoloty zbudowano w wytwórni Nakajima Hikoki K.K. w Ōta i na licencji w zakładach Tachikawa – Mansyu Hikoki Seizo K.K. w Harbinie.
Wersje.
W lecie 1940 roku dokonano zmian w dwóch egzemplarzach. Oznaczono je jako Ki-27 Kai. Samoloty prawdopodobnie miały zamontowany jeszcze jeden zbiornik paliwa w kadłubie. Pogorszyły się przez to właściwości lotne przy pełnym zatankowaniu, gdyż środek ciężkości przesunął się do tyłu konstrukcji. Testowane również były nowe rodzaj klap i podwozia. Oba Ki-27 Kai przetrwały do końca wojny.
Z wycofaniem myśliwców z frontu oddawano samoloty do jednostek szkolnych, gdzie służyły do końca wojny. Zazwyczaj używane były bez uzbrojenia i radiostacji, a ich właściwości lotne dały opracowanie wersji dwuosobowej. Przebudowanych egzemplarzy miało być w ilości 10 sztuk.
W 1943 roku z fabryce Tachnikawa przerobiono jeden z samolotów na doświadczalny K-1 w celu badania właściwości aerodynamicznych skrzydeł o opływie laminarnym.
Użycie w lotnictwie.
Samoloty Nakajima Ki-27a i Ki-27b były podstawowymi samolotami myśliwskimi lotnictwa armii japońskiej końca lat trzydziestych i początku lat czterdziestych.
Pierwsza jednostka jaka otrzymała te samoloty to 2. Hikō Saitai, stacjonujący w Yuncheng w Chinach. Końcem marca 1938 roku do Chin dotarło kolejne 4 samoloty. Potrzeba była przeprowadzenia testów podczas wojny. Dziewiczy lot bojowy wykonany został 9 kwietnia 1938 roku ale do walki w powietrzu nie doszło. Pierwsza walka nastąpiła 10 kwietnia nad miejscowością Guide gdzie trzy Ki-27 i dwanaście Ki-10 spotkało się z chińskimi myśliwcami I-15bis. Piloci Ki-27 tracąc jedną maszynę, zaprotokołowali zestrzelenie czterech samolotów przeciwnika. Pierwszą jednostką, która była tylko i wyłącznie uzbrojona w Ki-27 była 29. Sentai, którą sformowano w lipcu 1938 roku, a do końca roku nowe samoloty otrzymały kolejne 4 oddziały .
Kolejną możliwością wykorzystania w walce nowych samolotów było zastosowanie ich w walkach z wojskami radzieckimi nad jeziorem Chasan w okresie 29 lipca – 11 sierpnia 1938 roku oraz w rejonie rzeki Chałchyń-Goł. Poniesione tutaj zostały znaczne straty, pomimo że posiadano przewagę. Straty były tak duże, że przez następny rok przezbrojono jedynie dwa oddziały w Ki-27.
Walki zdarzały się od 11 maja 1939 roku do sierpnia 1939 roku, w wojnie z Chinami od 1938 roku do połowy 1943 roku, a także w latach 1940-1943 w walkach z samolotami brytyjskimi, francuskimi i holenderskimi nad Birmą, Malajami, Indonezją i Filipinami.
Wzrost produkcji samolotu dał możliwość w latach 1940-41 na sformowanie pięciu nowych grup myśliwskich i dwóch eskadr. W 1941 roku na wyposażenie lotnictwa zaczął być dostarczany następca Ki-43. Jednak w chwili wybuchu wojny na Dalekim Wschodzie 8 grudnia 1941 roku, frontowe jednostki lotnictwa były w większości wyposażone w Ki-27 bo aż 15 z 17 sentai i dwie z trzech dokuritsu chūtai. Na wiosnę 1942 roku po końcu ofensywy na południe, wznowiono przezbrajanie jednostek..
Starano się tworzyć nowe jednostki, uzbrajając je w wycofywane samoloty, którym wyznaczono cel w postaci obrony Chin, Mandżurii i wysp macierzystych. Ostatnim wykorzystaniem samolotu w postaci czysto bojowej było wlatywanie samolotów z dodatkiem bomb w wybrane cele. Wśród pilotów samoloty odznaczyły się pozytywną opinią jako zwrotne, szybkie oraz łatwe w pilotażu jak i obsłudze technicznej. Mankamentem okazał się jednak brak osłony pilota i zbiorników paliwa.
Od połowy 1943 roku większość samolotów "Nakajima Ki-27" przerobiono sukcesywnie na dwumiejscowe samoloty szkolne "Nakajima Ki-79". Część samolotów myśliwskich "Nakajima Ki-27" przetrwała jednak w jednostkach do końca II wojny światowej.
Nazwa Kodowa.
Alianci znali znacznie wcześniej ten typ samolotu jeszcze przed wybuchem wojny. Po wprowadzeniu oznaczenia kodowego w 1942 roku nadano mu nazwy Clint i Nate. Wynikało to z obszaru działania, gdzie był obserwowany, lecz po potwierdzeniu jednolitości samolotu zaprzestano używania nazwy Clint.
Lotnictwo Tajlandzkie..
Początkiem 1942 roku Tajlandia jako sojusznik otrzymało wsparcie w postaci samolotów, a wśród nich 12 sztuk Ki-27. Dotarły na miejsce 14 stycznia. W nowym lotnictwie otrzymał nazwę Bin Khap Lai 12 (B.Kh.12). W grudniu 1941 Japończycy szkolili tajskie załogi na nowe samoloty. Jednostki do których trafiły uzupełniły amerykańskie myśliwce będące na wyposażeniu. Misją bojową w jakiej wzięły udział to 6 lutego 1942 eskortowały lekkie bombowce Ki-30 podczas na lotu na Chiny, co trwało do 19 lutego. Nie odnotowano żadnych starć z wrogiem podczas patroli więc przywrócono samoloty do eskort bombowców.
31 grudnia 1943 amerykańskie bombowce B-24 Liberator leciały dokonać kolejnego nalotu przeciwko którym skierowano sześć Ki-27. Nie zestrzelono jednak ani jednego bombowca mimo braku eskorty myśliwskiej. Największe starcie zaszło 11 listopada 1944 roku kiedy dziewięć P-51 Mustang było w trakcie rozpoznania, atakując napotkane cele. Przeciwko nim skierowano pięć Ki-27. Za cenę utraty pięciu samolotów piloci tajlandzcy zestrzelili jednego amerykańskiego P-38, których eskadra leciała obok, będąc następnie sami zestrzeleni przez Mustangi. Mimo uzupełnień na końcu wojny Ki-27 zostały wycofane z powodu braku części zamiennych. W kwietniu 1945 na służbie znajdowało się jeszcze 17 sztuk Ki-27, z czego 10 sprawnych.
Lotnictwo Mandżukuo..
W 1942 roku dostarczono około 30 egzemplarzy do Korpusu Lotniczego Narodowych Sił Zbrojnych Mandżukuo, gdzie służyły do końca wojny. Zadaniem ich była obrona kraju, jak i szkolenie załóg. Pod koniec 1944 roku próbowano przechwycić Boeinga B-29, jednak zbyt słabe uzbrojenie nie dało efektu, próbowano więc użyć metody taranowania. Pierwszy raz zrobiono to skutecznie 7 grudnia 1944 roku podczas nalotu 108 B-29. Strącono w ten sposób 4 bombowce amerykańskie. Później powtórzono tę metodę 21 grudnia podczas nalotu 48 B-29, gdzie udało się strącić jeden z nich.
Egzemplarze Zdobyczne..
6 lipca 1939 doszło do przymusowego lądowania samolotu z powodu awarii silnika w Chinach. Pilot został uratowany przez innego Ki-27, a samolot wpadł w ręce Chińczyków. Maszyna okazała się w pełni sprawna. Szczegółowy przegląd oraz kilka lotów próbnych dały podstawy do raportu o konstrukcji. Później udało się zdobyć dwa kolejne egzemplarze podczas misji zwiadowczej.
W 1939 roku uszkodzony Ki-27 przypadł również Rosjanom. Podczas walk celnie ostrzelany i uszkodzony został zmuszony do lądowania na terenie Mongolii. Pilot został uratowany przez inny Ki-27, a samolot przejęty. Przewieziono go pod Moskwę, gdzie nastąpiła jego naprawa i przegląd oraz poddanie testom w locie.
Muzea ..
Jedyny samolot w stanie kompletnym jest w muzeum Tachiarai Heiwa Kinenkan w Chikuzen.
Wrak samolotu został znaleziony 10 września 1996 roku na dnie zatoki Hakata na głębokości 3 metrów podwoziem do góry. Egzemplarz został oczyszczony, w miarę możliwości wyremontowany i zakonserwowany, a następnie oddany do muzeum. Samolot 14 kwietnia 1945 miał zostać przekazany po dwóch międzylądowaniach do jednostki samobójczej, jednak awaria silnika zmusiła pilota do wodowania.
Fragmenty skrzydeł i silnika znajdują się w Royal Thai Air Force Museum w Don Muang na Tajlandii. Szczątki odnalezione w styczniu 1981 roku na dnie Zatoki Tajlandzkiej.

</doc>
<doc id="193861" url="https://pl.wikipedia.org/wiki?curid=193861" title="Zog">
Zog



</doc>
<doc id="193862" url="https://pl.wikipedia.org/wiki?curid=193862" title="Initrd">
Initrd

initrd lub initrd.gz – skrót pochodzący od „initial RAM disk” – nazwa pliku w formacie obrazu w pamięci komputera.
Plik initrd jest używany przez bootloadera podczas uruchamiania komputera z systemem operacyjnym Linux. W pliku znajduje się obraz, który przy ładowaniu jest odczytywany jako system plików (filesystem).
Oznacza to, że po załadowaniu initrd, ów plik tworzy system katalogów i plików z programami użytecznymi podczas uruchamiania komputera. Programy te potrzebne będą przede wszystkim, by załadować moduły używane przez kernel (jądro) Linux. Po użyciu initrd (za pomocą metody mount) z owego wirtualnego systemu plików można pozyskać dostęp do innych rozbudowanych systemów na różnych urządzeniach.

</doc>
<doc id="193864" url="https://pl.wikipedia.org/wiki?curid=193864" title="Wiersz biały">
Wiersz biały

Wiersz biały – typ wiersza, który charakteryzuje się brakiem rymów w klauzulach.
Do poezji polskiej wprowadził go Jan Kochanowski przez fragment "Odprawy posłów greckich". Popularny stał się w romantyzmie, wierszem białym pisali na przykład Juliusz Słowacki i Cyprian Kamil Norwid.
Przykładem zastosowania wiersza białego są "Satyry albo przestrogi do naprawy rządu i obyczajów w Polszcze należące, na pięć ksiąg rozdzielone" Krzysztofa Opalińskiego. W "Przedmowie" poeta odnosi się do niezastosowania przez siebie rymu:
W poezji współczesnej występuje bardzo często. Wiersze białe mogą być to zarówno wiersze sylabiczne, sylabotoniczne, toniczne, jak i wolne, ponieważ między rymami a rytmiką nie występuje analogia. W wierszu białym może występować przerzutnia i średniówka.
Wierszem białym był starożytny heksametr Homera i Wergiliusza. W czasach nowożytnych wiersz biały (blank verse) odgrywa bardzo ważną rolę w literaturze angielskiej zarówno w dramacie elżbietańskim (u Thomasa Kyda, Christophera Marlowe'a i Williama Szekspira), jak i epice (u Johna Miltona, Williama Wordswortha, Alfreda Tennysona, Johna Keatsa, Edwina Atherstone'a, Johna Fitchetta i Roberta Browninga). Wierszem białym posługiwał się też amerykański poeta Robert Frost. Blank verse z reguły występował w wiktoriańskich monologach dramatycznych, między innymi u wspomnianego Roberta Browninga i Alfreda Tennysona.
Brak rymu jest niekiedy rekompensowany aliteracją, jak w drugim wersie powyższego cytatu. Przykładem monologu dramatycznego w literaturze polskiej jest "Odszczepieniec" Antoniego Słonimskiego, napisany nierymowanym jedenastozgłoskowcem. Nierymowany był też dziesięciozgłoskowiec serbskich pieśni ludowych, między innymi utworów opowiadających o bitwie na Kosowym Polu.

</doc>
<doc id="193865" url="https://pl.wikipedia.org/wiki?curid=193865" title="Smiena 8M">
Smiena 8M

Smena 8M (ros. Смена (czyt. Smiena)) – radziecki małoobrazkowy kompaktowy aparat fotograficzny, produkowany w latach 1970-1995 przez przedsiębiorstwo Łomo, będący de facto unowocześnioną technologicznie i estetycznie modyfikacją aparatu Smiena 8.
Smena 8M jest prostym celownikowym aparatem manualnym, pozbawionym dalmierza, światłomierza czy samowyzwalacza. Korpus aparatu wykonany jest z tworzywa sztucznego z dekoracyjnymi elementami metalowymi, zaś obudowa obiektywu - z metalu lekkiego.
Ustawianie ostrości odbywa się ręcznie na podstawie skali na obiektywie, wyposażonej w pomocnicze symbole graficzne. Ekspozycja ustawiana jest całkowicie ręcznie, przy czym zastosowano prosty system ułatwiający prawidłowy dobór parametrów naświetlania: przysłonę ustawia się według czułości użytego filmu (od 1:4 dla 13 DIN / 16 GOST do 1:16 dla 25 DIN / 250 GOST), zaś czas naświetlania dobiera według graficznych symboli pogody (od 1/250 s dla słońca do 1/15 s dla deszczu).
Aparat wyposażony jest w powlekany obiektyw T-43 (tryplet Cooka) o ogniskowej 40 mm i jasności 1:4, posiadający bardzo dobre jak na taką konstrukcję parametry optyczne. Trójlamelkowa migawka sektorowa umieszczona za obiektywem napinana jest całkowicie niezależnie od przewijania filmu - umożliwia to wykonywanie wielokrotnych naświetleń klatki, ale i grozi niezamierzonym powtórnym naświetleniem zdjęcia. Na obudowie obiektywu zlokalizowano gniazdko synchronizacyjne typu PC - synchronizacja lampy błyskowej elektronowej możliwa jest przy wszystkich czasach migawki, zaś lampy błyskowej spaleniowej - tylko przy nastawach 1/15 s i B.
Smena 8M posiada ponadto standardowe gniazdko wężyka spustowego oraz gwint statywowy 1/4 cala.

</doc>
<doc id="193866" url="https://pl.wikipedia.org/wiki?curid=193866" title="Zenit 12xp">
Zenit 12xp

Zenit 12XP – aparat fotograficzny produkcji radzieckiej, produkowany w latach 1983-1992. Małoobrazkowa lustrzanka jednoobiektywowa z pryzmatem pentagonalnym, oraz systemem pomiaru światła przez obiektyw (TTL). Na wewnętrzny rynek radziecki aparat produkowany był pod nazwą Зенит-12сд (Zenit 12sd) - oznaczenie wersji eksportowej 12xp pochodziło natomiast od słowa "eXPort".
Standardowo Zenit 12XP wyposażany był w obiektyw Helios-44M-4 lub Helios-44M-5, pasują do niego również akcesoria i obiektywy innych producentów z mocowaniem gwintowym M42.
Podstawowe dane techniczne aparatu.
Typ filmu: 135 (35 mm)
Format klatki: 24mm x 36mm
Migawka: szczelinowa płócienna o przebiegu poziomym
Zakres czasów: 1/30s – 1/500s + B
Celownik: pryzmat pentagonalny, matówka z soczewką Fresnela, polem matowym i mikrorastrem
Ustawienie ostrości: ręczne
Synchronizacja lampy błyskowej: typ X, czas synchronizacji 1/30s, gorąca stopka oraz gniazdko PC
Naciąg migawki i przewijanie filmu: dźwigniowe
licznik zdjęć: wykonanych, resetowany ręcznie
Mocowanie obiektywu: gwint M42 x 1
Pomiar światła: TTL – przez obiektyw, przy przysłonie roboczej, realizowany przez dwa fotoelementy CdS
Zakres czułości filmu: 16-500 ГОСТ/ASA
Samowyzwalacz: mechaniczny
Gwint statywowy: 1/4 cala
Podstawowe dane techniczne obiektywu.
Obiektyw: Helios 44 M-4 z podglądem głębi ostrości
Przysłona: sześciosegmentowa, domykana automatycznie
Jasność: 1:2
Zakres przysłony: 1:2 – 1:16
Ogniskowa: 58 mm
Zakres odległości: od 0,5 m do nieskończoności
Gwint filtra: M52,5 x 0,75 mm
Średnica akcesoriów nakładanych: 54 mm

</doc>
<doc id="193867" url="https://pl.wikipedia.org/wiki?curid=193867" title="Adam Piłsudski">
Adam Piłsudski

Adam Piłsudski (ur. 25 września 1869 w Zułowie, zm. 16 grudnia 1935 w Warszawie) – wiceprezydent Wilna, senator IV kadencji w II RP, członek Zjednoczenia Państwowego na Kresach w 1922 roku. Brat Bronisława, Józefa, Kazimierza i Jana.
Życiorys.
Był synem Józefa Wincentego Piotra i Marii z Billewiczów. Nie ukończył nauki w gimnazjum, do 1900 przebywał w majątku rodzinnym Tenenie na Żmudzi. W 1901 podjął pracę w elektrowni, następnie w magistracie wileńskim, gdzie od 1909 pełnił funkcję głównego buchaltera. W latach 1909–1915 główny buchalter Zarządu Miasta Wilna. W 1912/13 uczestniczył z prezydentem Michałem Węsławskim w pozyskaniu w Wielkiej Brytanii obligacyjnej pożyczki miejskiej na budowę wodociągów i kanalizacji w Wilnie. Przeszedł na emeryturę w 1932, został wówczas mianowany delegatem finansowym rządu przy Zarządzie Miejskim Wilna; od października 1934 był wiceprezydentem Wilna. Kilka miesięcy przed śmiercią został senatorem RP (4 października 1935).
Pełnił wiele funkcji gospodarczych, był m.in. prezesem Rady Nadzorczej Polskiego Towarzystwa Wiedzy Handlowej i Ekonomicznej w Wilnie, członkiem Rady Nadzorczej Polskiego Spółdzielczego Banku Rzemieślniczego w Wilnie, członkiem Komisji Rewizyjnej Towarzystwa „Kredyt Bezprocentowy”. Za zasługi na polu narodowo-społecznym i pracy samorządowej 9 listopada 1932 został mu nadany Krzyż Oficerski Orderu Odrodzenia Polski.
Z małżeństwa z Leonią Julią Łodwigowską (1869–1937), działaczką PPS, miał córkę Wandę, lekarkę. Braćmi Adama poza Józefem byli również Bronisław (1866–1918), etnograf, Jan (1876–1950), prawnik, minister skarbu i wicemarszałek Sejmu oraz Kazimierz.
Zmarł 16 grudnia 1935 w Warszawie. Pogrzeb odbył się 18 grudnia w Wilnie. Pochowany na cmentarzu Na Rossie. Jego symboliczny grób znajduje się na cmentarzu Powązkowskim w Warszawie (kwatera 143-6-21).

</doc>
<doc id="193869" url="https://pl.wikipedia.org/wiki?curid=193869" title="Wiersz wolny">
Wiersz wolny

Wiersz wolny – typ wiersza, który należy do systemu nienumerycznego, gdyż jego budowa nie opiera się na zgodności liczby sylab, stóp, zestrojów akcentowych w wersie. Długość wersów w wierszu wolnym nie musi być analogiczna i nie jest określona żadnymi regułami. W wierszu wolnym mogą występować rymy.
Popularny w dwudziestoleciu międzywojennym i polskiej poezji XX wieku. Mistrzami wiersza wolnego byli Julian Przyboś, Józef Czechowicz, Miron Białoszewski, Tadeusz Różewicz i Zbigniew Herbert. Monografię wiersza wolnego napisała Dorota Urbańska, "Wiersz wolny. Próba charakterystyki systemowej", Warszawa 1995.
Jednym z pionierów wiersza wolnego był Jan Kasprowicz. Użył go w "Hymnach". 
W Czechach prekursorem wiersza wolnego był Otokar Březina:
Na zachodzie wierszem wolnym posługiwali się na przykład Walt Whitman, Guillaume Apollinaire, Blaise Cendrars, Fernando Pessoa i T.S. Eliot. D.H. Lawrence napisał wierszem wolny między innymi krótki wiersz o jaszczurce:

</doc>
<doc id="193870" url="https://pl.wikipedia.org/wiki?curid=193870" title="Kinematografia">
Kinematografia

Kinematografia (z gr. "κινημα" dop. "κινηματος" „ruch” i "γραφω" „pisać”) – dziedzina działalności człowieka związana z produkcją filmów oraz ich rozpowszechnianiem i wyświetlaniem w kinach.
Według definicji Bataille’a kinematografia jest sztuką "poprawnego przekazywania idei drogą następstwa ożywionych obrazów".
Kinematografia obejmuje twórczość filmową, produkcję filmów, usługi filmowe, dystrybucję i rozpowszechnianie filmów, w tym działalność kin, upowszechnianie kultury filmowej, promocję twórczości filmowej oraz gromadzenie, ochronę i upowszechnianie zasobów sztuki filmowej.
Do niedawna największą kinematografią narodową była amerykańska związana z wytwórniami w Hollywood.
Obecnie najwięcej filmów na świecie powstaje w Indiach. Ośrodek kinematograficzny w Bombaju określany jest często jako Bollywood. Produkuje się tam nie tylko najwięcej filmów, lecz także najdłuższe. Średnio indyjski film trwa około 3 godzin.
Trzecią wielką potęgą filmową staje się obecnie kinematografia chińska z ośrodkami produkcyjnymi w Hongkongu, Pekinie i Szanghaju.
Tylko te trzy kinematografie – amerykańska, indyjska i chińska, posiadające ogromne obszary dystrybucji, są samowystarczalne, tzn. nie potrzebują dotacji mecenasów państwowych i prywatnych.
Inne kinematografie narodowe, ze względu na małe obszary dystrybucji kinowej i telewizyjnej, są najczęściej dofinansowywane przez rządy, fundacje i organizacje społeczne lub telewizje publiczne. Tak się dzieje w Polsce, gdzie istnienie kinematografii narodowej jest uzależnione od dotacji Polskiego Instytutu Sztuki Filmowej, a czasem publicznej telewizji. Zdecydowanie rzadziej produkcja jest finansowana przez telewizje prywatne lub sponsorów.

</doc>
<doc id="193874" url="https://pl.wikipedia.org/wiki?curid=193874" title="Dora-Nordhausen">
Dora-Nordhausen



</doc>
<doc id="193876" url="https://pl.wikipedia.org/wiki?curid=193876" title="Ivan Basso">
Ivan Basso

Ivan Basso (ur. 26 listopada 1977 w Gallarate) – były włoski kolarz szosowy, dwukrotny zwycięzca Giro d’Italia.
Basso uważany jest za jednego z najlepszych kolarzy wieloetapowych (tzw. "grandtourowców") pierwszej dekady XXI wieku. Zajmował czołowe miejsca w Tour de France, wygrał Giro d’Italia. Charakteryzowała go bardzo dobra jazda w górach i wytrzymałość. Osiągał także wysokie wyniki podczas etapów jazdy indywidualnej na czas. Kiedy karierę kończył Lance Armstrong, Włoch uznawany był przez wielu za jego następcę.
30 czerwca 2006 roku znalazł się na liście sportowców, którzy nie zostali dopuszczeni do Tour de France w związku z pogłoskami o praktykach dopingowych i Operación Puerto. W październiku został wprawdzie oczyszczony z zarzutów ze względu na niewystarczające dowody, ale już w kwietniu 2007 dochodzenie w jego sprawie wszczęto ponownie. Został zawieszony, a w maju przyznał się do kontaktów z doktorem Eufemiano Fuentesem i zamiaru stosowania dopingu podczas Tour de France 2006.
15 czerwca 2007 roku został zdyskwalifikowany na okres dwóch lat przez Włoski Komitet Olimpijski. Na poczet kary zaliczony został okres zawieszenia, co pozwoliło mu wrócić do ścigania 25 października 2008 roku. W zawodowym peletonie pojawił się w barwach Liquigasu.
W 2009 roku ponownie wystartował w Grand Tourach, zajmując 4. miejsce w Giro d’Italia oraz 4. miejsce w Vuelta a España. Dwa lata nieobecności w ProTourze zmieniły styl jazdy Włocha. Basso nie błyszczał już na czasówkach, słabo zjeżdżał, a w górach stracił dawną dynamikę. Mimo to w 2010 roku wygrał po raz drugi w karierze Giro d’Italia, rozstrzygając na swoją korzyść etap zakończony morderczym podjazdem pod Monte Zoncolan.
W następnym sezonie za cel postawił sobie Tour de France, który ukończył na 7. miejscu. W 2012 roku przyjechał na Giro d’Italia jako jeden z głównych faworytów. Nie udało mu się osiągnąć końcowego sukcesu, zajął dopiero 5. miejsce.
Dnia 13 lipca 2015 roku podczas wizyty u lekarza odbytej za sprawą bolących jąder dowiedział się, że ma raka jąder. Natychmiast wycofał się z Touru.
5 października 2015 roku kolarz ogłosił zakończenie kariery. Ogłoszono jednocześnie, że zawodnik pozostanie w grupie Tinkoff-Saxo jako jeden z managerów rosyjskiego zespołu.

</doc>
<doc id="193878" url="https://pl.wikipedia.org/wiki?curid=193878" title="VESA Display Data Channel">
VESA Display Data Channel

VESA Display Data Channel (w skrócie DDC) – standard VESA definiujący sposób komunikacji karty graficznej z urządzeniem wyświetlającym (monitorem, LCD): określa parametry elektryczne, jak również interfejs programisty. Pierwsza wersja standardu została ogłoszona w 1994 roku, poprawiona – oznaczona numerem 1.1 – w roku 1999. Przed ogłoszeniem tego standardu nie istniał żaden inny (powszechny), który definiowałby podobną funkcjonalność.
Główna idea jest taka, że producent monitora w pamięci ROM zapisuje parametry monitora, które można odczytać programowo. Informacje udostępniane przez monitor pozwalają określić m.in. fizyczne rozmiary monitora, maksymalną częstotliwość odchylania poziomego i pionowego, punkt bieli.
Dodatkowy standard DDC/CI (Command Interface) umożliwia programowe sterowanie monitora, tzn. wysyłanie rozkazów, które mogą powodować np. zmianę jasności, kontrastu, czy rozmiaru obrazu.
Komunikacja z monitorem zrealizowana została za pomocą szeregowego interfejsu I²C (wprowadzonego przez firmę Philips). Istnieją trzy wersje DDC:
Do elektrycznego połączenia potrzebne są 3 linie dla: danych, zegara oraz masy. W złączu VGA wykorzystano nieużywane linie, dla danych jest to pin 12, natomiast dla zegara pin 15.
Format w jakim dane są zapisane jest ustandaryzowany, nazywa się EDID . Dane są przesyłane w blokach po 128 bitów (standardy EDID 1.0-1.3) lub 256 bitów (standard EDID 2.0).
Dostęp programowy zrealizowano jako rozszerzenie przerwania programowego 10h zdefiniowanego w VGA BIOS. Chociaż DDC jest związany ze standardem VESA BIOS Extension, to możliwa jest implementacja DDC, nawet jeśli karta nie obsługuje VBE.

</doc>
<doc id="193880" url="https://pl.wikipedia.org/wiki?curid=193880" title="Sprawdzian">
Sprawdzian



</doc>
<doc id="193881" url="https://pl.wikipedia.org/wiki?curid=193881" title="André Frossard">
André Frossard

André Frossard (ur. 14 stycznia 1915 w Colombier-Châtelot, zm. 2 lutego 1995 w Wersalu) – francuski dziennikarz, pisarz i filozof katolicki pochodzenia żydowskiego (jego babcia była Żydówką), syn Ludwika Oscara Frossarda – założyciela Francuskiej Partii Komunistycznej. Wieloletni felietonista „Le Figaro”.
Jak sam opisuje, w wydanej w 1969 roku książce pod tytułem "Dieu existe, je l’ai rencontré" (Bóg istnieje, spotkałem Go), jako ateista doznał nawrócenia w 1935 roku po przypadkowej wizycie w kościele.
Członek Akademii Francuskiej od 1987 r. (zajmował fotel 2). 
Przyjaciel Jana Pawła II.
Oficer Legii Honorowej, odznaczony także Medalem Ruchu Oporu oraz Krzyżem Wojennym 1939–1945.

</doc>
<doc id="193883" url="https://pl.wikipedia.org/wiki?curid=193883" title="C/2004 Q2">
C/2004 Q2



</doc>
<doc id="193884" url="https://pl.wikipedia.org/wiki?curid=193884" title="Muzeum Polskie w Rapperswilu">
Muzeum Polskie w Rapperswilu

Muzeum Polskie w Rapperswilu – polskie muzeum historyczne w Rapperswilu, założone w 1870 jako Muzeum Narodowe Polskie z inicjatywy Agatona Gillera przez hrabiego Władysława Platera w celu zabezpieczenia polskich zabytków historycznych i propagowania spraw polskich.
W latach 1870–2022 muzeum mieściło się w zamku z końca XIII wieku (wzniesionym na półwyspie nad Jeziorem Zuryskim) i wydzierżawionym na 99 lat (w 1870) przez Władysława Platera. Plater wyremontował będący ruiną obiekt (m.in. podwyższył piętro i pokrył całość dachem). Na przełomie XIX i XX wieku miało największą bibliotekę polską na emigracji (liczyła ok. 100 tys. druków), z bogatym zbiorem rękopisów (w tym archiwum Wielkiej Emigracji). W 1921 przeszło w dzierżawę Państwa Polskiego. W 1927 zbiory przejęło Muzeum Narodowe i Biblioteka Narodowa. Zbiory druków i rękopisów uległy zniszczeniu podczas II wojny światowej (spalone przez Niemców w gmachu Biblioteki Ordynacji Krasińskich po powstaniu warszawskim). W 1975 muzeum zostało odtworzone. W 2022 r. zamek został przejęty przez gminę Rapperswil, a muzeum zamknięte. Podjęte zostały działania w celu przeniesienia zbiorów i wznowienia działalności w zabytkowym Hotelu Schwanen w tym samym mieście.
Dzieje Muzeum.
Dzieje Muzeum Polskiego w Rapperswil kilka okresów, w których muzeum działało w różnych formach, zależnych od sytuacji politycznej w Polsce.
Muzeum Narodowe Polskie (1870–1927).
W 1868, w setną rocznicę konfederacji barskiej, w Rapperswilu nad brzegiem Jez. Zuryskiego wzniesiono staraniem hr. Władysława Platera Kolumnę Barską zwaną również „kolumną wolności”. W 1870 w rapperswilskim zamku Plater otworzył muzeum pamiątek historycznych i dzieł sztuki. Dzięki darom i legatom emigrantów przekazujących dzieła sztuki, pamiątki i militaria, archiwa i księgozbiory, skromna początkowo ekspozycja szybko rozrosła się, zajmując z czasem cały zamek. Instytucja nosiła nazwę Muzeum Narodowe Polskie. W 1895 w mauzoleum, w zamkowej wieży umieszczono urnę z sercem Tadeusza Kościuszki. Po śmierci Platera (1889) muzeum pozostawało pod opieką wybitnych działaczy emigracyjnych i było miejscem ich dorocznych spotkań i obrad. Od 1889 do 1914 kustoszem Muzeum Po śmierci Władysława Platera był Włodzimierz Rużycki de Rosenwerth.
Po odzyskaniu przez Polskę niepodległości, zgodnie z testamentem Platera, zbiory muzeum przewieziono w 1927 specjalnym pociągiem do kraju pod kierownictwem Kazimierza Brokla, a zamkiem zawładnęło polskie MSZ. Oprócz urny z sercem Naczelnika eskortowanej przez szwajcarskich oficerów, w 13 wagonach pomieszczono ok. 3 tys. dzieł sztuki, 2 tys. pamiątek historycznych, 20 tys. sztychów, 9 tys. medali i monet, 92 tys. książek i 27 tys. manuskryptów.
Archiwalno-biblioteczne zbiory rapperswilskie zgodnie ze stanem na dzień 1 stycznia 1927 roku składały się z zespołów:
Ponadto było tam 1400 map i atlasów, 1000 nut i 10000 fotografii.
Większość zbiorów rapperswilskich, w tym archiwalia i biblioteka, została zniszczona przez Niemców: podczas obrony Warszawy we wrześniu 1939 w Centralnej Bibliotece Wojskowej w Alejach Ujazdowskich oraz po upadku powstania warszawskiego w gmachu Biblioteki Ordynacji Krasińskich przy ul. Okólnik 9.
W 1913 dyrektorem został wybrany Konstanty Żmigrodzki.
Muzeum Polski Współczesnej (1936–1951).
W 1936 w zamku rapperswilskim, z inicjatywy artystów warszawskiego zrzeszenia Blok Zawodowych Artystów Plastyków zorganizowana została wystawa współczesnej sztuki polskiej. W następnych latach (pod protektoratem polskiego MSZ) powstała trwała ekspozycja obrazująca sztukę, życie i dorobek wolnej Polski, uzupełniana tematycznymi wystawami czasowymi. Nowo powstałe muzeum nazwano Muzeum Polski Współczesnej. Kustoszem została Halina Jastrzębowska-Kenarowa.
W 1940 w Szwajcarii zostało internowanych ok. 13 tys. żołnierzy polskich walczących we Francji, głównie w ramach 2 Dywizji Strzelców Pieszych. Muzeum przejęło wtedy również funkcję edukacyjną, organizując objazdową biblioteczkę dla żołnierzy. W Muzeum powstał specjalny dział poświęcony tym faktom.
Po 1945 Muzeum przeszło pod zarząd nowych, komunistycznych władz polskich, które zamierzały przekształcać je w placówkę propagandową – „Muzeum ruchu rewolucyjnego”. W 1951 r. władze miejskie Rapperswilu wypowiedziały umowę dzierżawną, a sąd szwajcarski rozwiązał ją. W 1952 zbiory rapperswilskie wywieziono do Polski, a miejsce Muzeum Polski Współczesnej zajęło Szwajcarskie Towarzystwo Zamków ("Der schweizerische Burgenverein"), które w ramach przeprowadzonej restauracji zamku usunęło prawie całkowicie polskie ślady z jego terenu
W odpowiedzi na likwidację polskiego muzeum w styczniu 1954 powstało polsko-szwajcarskie „Towarzystwo Przyjaciół Muzeum Polskiego w Rapperswilu”. Jego twórcami byli Szwajcarzy oraz polscy emigranci nie akceptujący władzy komunistycznej w Polsce. Dzięki zabiegom Towarzystwa w 1975 zostało otwarte na zamku na nowo obecne Muzeum Polskie w Rapperswilu.
Muzeum Polskie w Rapperswilu (1975–2022).
Jego kustoszem został Janusz Morkowski. Wsparcia udzielili: od strony finansowej – Julian Godlewski z Lugano, a ze strony szwajcarskiej – radca kantonalny i miejski w Rapperswilu Hans Rathgeb (następnie prezes Towarzystwa Przyjaciół Muzeum Polskiego).
Dla Polaków w kraju i na emigracji muzeum i organizowane w nim imprezy stał się wtedy symbolem żywej Polski niepodległej. W ciągu ćwierćwiecza odwiedziło je przeszło 300 000 gości. Niejednemu z nich muzeum zawdzięcza cenne dary.
Zbiory muzeum prezentowano w salach tematycznych obrazujących kolejno: związki polsko-szwajcarskie, historię polskich emigracji, działalność Polaków w Szwajcarii, sylwetki wielkich Polaków (Kopernik, Chopin, Skłodowska) i laureatów literackiej nagrody Nobla, walkę Polaków „Za wiarę i wolność” (w tym dzieje 2 Dywizji Strzelców Pieszych), sztukę polską: malarstwo, rzemiosło artystyczne (w tym sztukę sarmacką), świadectwa kultury żydowskiej w Polsce, sztukę religijną i ludową.
W ramach stałej ekspozycji eksponowano m.in. dzieła Chełmońskiego, Brandta, Wyczółkowskiego, Boznańskiej, jak również ponad 100 miniatur Wincentego Lesseura, miniaturzysty pracującego na dworze króla Stanisława Augusta Poniatowskiego i jego uczennicy Walerii Tarnowskiej (darowane przez rodzinę hr. Tarnowskich z Dzikowa).
Eksponowano są także cenne starodruki pochodzące w znacznej części ze spuścizny po płk. Romanie Umiastowskim. Ciekawymi i cennymi są również zegarki z manufaktury Patek Philippe czy kolekcja tabakierek z motywami ułanów polskich z okresu wojen napoleońskich, a także kolekcja kilkunastu gemm z portretami polityków i żołnierzy z okresu powstania styczniowego, będąca niewielkim fragmentem wcześniejszego zbioru należącego do „platerowskiego” Narodowego Muzeum Polskiego.
Bardziej współczesne, ale nie mniej wartościowe są, zakupione przez Muzeum świątki i całe sceny z bogatej kolekcji polskiej sztuki ludowej. Ta licząca prawie pół tysiąca rzeźb kolekcja, zawiera dzieła ponad 80 polskich twórców i jest swego rodzaju unikatem w polskich zbiorach etnograficznych.
22 maja 2015 przedstawiciele Muzeum Polskiego w Rapperswilu odebrali nagrodę Kustosz Pamięci Narodowej, przyznaną przez Instytut Pamięci Narodowej.
W 2016 dyrektor i kustosz Muzeum Anna Buchmann odebrała Nagrodę Przeglądu Wschodniego im. Aleksandra Gieysztora przyznawaną przez Studium Europy Wschodniej Uniwersytetu Warszawskiego.
W 2022 roku, decyzją władz samorządowych Rapperswilu, muzeum zawiesiło działalność, a zamek przeszedł pod zarząd gminy Rapperswil. W lipcu 2022 Rzeczpospolita Polska działając poprzez Instytut Pileckiego pozyskała nowy budynek, dawny Hotel Schwanen, jeden z zabytków architektury miasta, do którego muzeum ma się przenieść w ciągu dwóch lat.
Biblioteka i archiwum Muzeum Polskiego.
W kamienicy „Burghof”, przylegającej do zamkowego wzgórza, od 1987 mieszczą się biblioteka i archiwum Muzeum Polskiego. Profil księgozbioru jest dostosowany do tematyki ekspozycji muzealnej. Gromadzone są tu również starodruki i obszerny zbiór XVIII-wiecznych map. Archiwum gromadzi materiały dotyczące dziejów Polaków w Szwajcarii i na emigracji. W bibliotece prezentowane są również: archiwum i zbiór poloników Jadwigi i Jana Nowak-Jeziorańskich oraz kolekcja obrazów i księgozbiór – ofiarowane przez rodzinę Romerów z Cytowian.
Działalność Muzeum.
Muzeum organizuje liczne wystawy okresowe, a także koncerty, odczyty, sympozja, konferencje naukowe – pełniąc w praktyce funkcję wszechstronnej instytucji propagującej wiedzę o Polsce i jej kulturze. Wraz ze swoją Biblioteką jest otwarte dla wszystkich interesujących się Polską, jej historią, kulturą i dniem dzisiejszym.
Muzeum powstało i prowadzi swą działalność dzięki wysiłkowi społecznemu wielu osób. Nie zatrudnia ono pracowników etatowych. Od roku 2005 funkcję kustosza pełni Anna Buchmann. Od 1978 Muzeum jest wspomagane finansowo przez Polską Fundację Kulturalną „Libertas” w Rapperswilu.
Film.
W 2008 z inicjatywy Muzeum Historii Polski został zrealizowany ze środków Ministra Kultury i Dziedzictwa Narodowego film „Serce Polski – Rapperswil” w reżyserii Bogdana Łoszewskiego.

</doc>
<doc id="193886" url="https://pl.wikipedia.org/wiki?curid=193886" title="Bohdan Pniewski">
Bohdan Pniewski

Bohdan Wiktor Kazimierz Pniewski (ur. 26 sierpnia 1897 w Warszawie, zm. 5 września 1965 tamże) – polski architekt, przedstawiciel modernizmu, profesor Politechniki Warszawskiej.
Życiorys.
Dzieciństwo i młodość.
Urodził się jako pierwsze z czworga dzieci urzędnika bankowego Wiktora Pniewskiego (1849–1918) i jego żony z drugiego małżeństwa Heleny z Kieszkowskich (1876–1965). W latach 1905–1906 chodził do szkoły przygotowawczej Karola Szulca, w latach 1906–1914 do Szkoły Realnej im. Stanisława Staszica, prowadzonej przez Stowarzyszenie Techników. Tutaj w czasie nauki wstąpił do konspiracyjnej Drużyny Skautowej im. Zawiszy Czarnego (od 1916 roku 16 Warszawskiej Drużyny Harcerzy im. Zawiszy Czarnego), której w latach 1915–1918 był drużynowym.
W 1914 wstąpił na Wydział Budowlany Szkoły Mechaniczno-Technicznej Hipolita Wawelberga i Stanisława Rotwanda przy ul. Mokotowskiej w Warszawie, poza tym odbywając praktykę u Jana Heuricha i Rudolfa Świerczyńskiego, według innych źródeł także u Karola Jankowskiego i Kazimierza Skórewicza. Mimo tego w 1915 nie został przyjęty na właśnie otwarty Wydział Architektury Politechniki Warszawskiej i podjął działalność zarobkową jako grafik, uzyskując w latach 1916 i 1917 dwie nagrody w konkursach graficznych. W 1917 przyjęty na Wydział Architektury, studia przerwały mu wydarzenia kolejnych lat (uczelnia była zamknięta od listopada 1918 do października 1919 roku i od lata do listopada 1920 roku).
Okres międzywojenny.
W listopadzie 1918 jako członek tzw. 5 kompanii POW w składzie batalionu harcerskiego, brał udział w rozbrajaniu Niemców. W 1920 w wojnie polsko-sowieckiej jako żołnierz 1 pułku szwoleżerów pod dowództwem płk. Gustawa Orlicz-Dreszera został ranny w nogę – za co został odznaczony Krzyżem Walecznych i po wyleczeniu zwolniony z wojska. W czasie leczenia poznał Jadwigę Elżbietę Dąbrowską (1900–1980), z którą zawarł związek małżeński 1 lutego 1922 r. W 1923 r. urodziła się jedyna ich córka, Barbara Elżbieta.
W grudniu 1920 roku wrócił na studia i ukończył je z odznaczeniem 1 lutego 1923, broniąc pracę dyplomową w katedrze projektowania monumentalnego u prof. Czesława Przybylskiego. Ponadto studiował rzeźbę u Tadeusza Breyera i Edwarda Wittiga. W okresie studiów należał do korporacji akademickiej Welecja. Po ich ukończeniu pozostał na uczelni, gdzie w 1946 objął profesurę na Politechnice, a w 1932 został profesorem Akademii Sztuk Pięknych.
9 lipca 1928 Prezydent RP mianował go podporucznikiem ze starszeństwem z 1 lipca 1925 i 140. lokatą w korpusie oficerów rezerwy inżynierii i saperów, a minister spraw wojskowych wcielił do 2 pułku Saperów Kaniowskich w Puławach.
Karierę architekta zaczynał jako bliski funkcjonalistycznej architekturze awangardowej. W tym okresie powstały dwie kolonie szeregowych domów: kolonia Słońce przy ul. Madalińskiego 83-95 na Mokotowie oraz Strzecha Urzędnicza przy ul. Kochowskiego i Niegolewskiego na Żoliborzu (koniec lat 20. XX wieku). W 1928 zdobywa I nagrodę w konkursie na poselstwo polskie w Sofii i projektuje coraz więcej budynków użyteczności publicznej np. budynek Sądów Grodzkich na Lesznie (1935–1939), jednak wiele jego projektów nie zostało z powodu wybuchu wojny zrealizowanych: Świątynia Opatrzności na Polu Mokotowskim (wygrane konkursy w latach 1930 i 1931) czy kompleks gmachów Polskiego Radia na Mokotowie. W czasie wojny uległ zniszczeniu także pałac Brühla przy ul. Wierzbowej – odrestaurowany przez Pniewskiego dla Ministerstwa Spraw Zagranicznych i uzupełniony o nowy pawilon z mieszkaniem ministra Józefa Becka.
Okres wojenny i powojenny.
Na początku wojny architekt zmuszony jest opuścić swoją willę przy alei Na Skarpie. W czasie wojny brał udział w tajnym nauczaniu, jak również zasiadał w jury tajnych konkursów, organizowanych z myślą o odbudowie kraju.
Po wojnie wrócił do praktyki architektonicznej i akademickiej, a jego projekty początkowo nawiązywały do stylistyki lat 30. XX wieku, jak choćby zespół budynków Ministerstwa Komunikacji przy ul. Chałubińskiego (pierwszy powojenny wysokościowiec Warszawy i rotunda), budynki mieszkalne Narodowego Banku Polskiego przy ul. Boya-Żeleńskiego, a od 1948 realizacja kompleksu budynków sejmowych, dostawionych do przedwojennej sali posiedzeń projektu Kazimierza Skórewicza. W przypadku tej ostatniej realizacji uwagę zwraca detal architektoniczny, stworzony niejako wbrew ideologii realizmu socjalistycznego.
W 1952 r. został członkiem korespondentem, a w 1958 r. członkiem rzeczywistym PAN.
Nieco mniej udane są realizacje budynków Polskiego Radia (Mokotów, na rogu al. Niepodległości i Malczewskiego) i Narodowego Banku Polskiego (Śródmieście, plac Powstańców Warszawy), na co wpłynęła wielokrotnie zmieniana koncepcja i pozbawienie detali architektonicznych. W 1949 usunięty z Akademii Sztuk Pięknych, zrehabilitowany w 1957 roku. W 1958 był członkiem Ogólnopolskiego Komitetu Frontu Jedności Narodu.
W latach 1957−1962 powstał sąsiadujący z NBP Dom Chłopa – jedno z wybitnych dzieł tego architekta. Ostatnim przedsięwzięciem była odbudowa i znaczna rozbudowa Teatru Wielkiego, co zaowocowało m.in. powstaniem nowej elewacji budynku od strony dzisiejszego placu marszałka J. Piłsudskiego (obecnie częściowo zasłonięta przez budynek Metropolitan) oraz widowni z zespołem reprezentacyjnych wnętrz.
Otwarcie ostatniego przedsięwzięcia Pniewskiego miało miejsce 20 listopada 1965 roku w czasie premiery "Strasznego Dworu", już po śmierci architekta, która miała miejsce 5 września 1965 roku.
Pochowany został na cmentarzu Powązkowskim (aleja zasłużonych-1-76).
Projekty.
Większość projektów Bohdana Pniewskiego została zrealizowana w Warszawie.

</doc>
<doc id="193887" url="https://pl.wikipedia.org/wiki?curid=193887" title="Jean Charles de Menezes">
Jean Charles de Menezes

Jean Charles de Menezes (ur. 7 stycznia 1978, zm. 22 lipca 2005) był brazylijskim elektrykiem zamieszkałym w Tulse Hill na południu Londynu. Menezes został zastrzelony przez funkcjonariuszy Policji Metropolitalnej na stacji Stockwell londyńskiego metra. Urodzony w miejscowości Gonzaga w brazylijskiej prowincji Minas Gerais, mieszkał w Wielkiej Brytanii od trzech lat. Jego śmierć była wypadkiem w trakcie dochodzenia prowadzonego w sprawie zamachu w Londynie 21 lipca 2005. Później okazało się, że nie miał on żadnego związku z tamtymi wydarzeniami.
Pościg i zabójstwo.
Funkcjonariusze twierdzą, że jeszcze przed wejściem do stacji metra wzywali go do zatrzymania się. Według zeznań świadków, był w tym czasie ścigany przez około dwudziestu funkcjonariuszy ubranych po cywilnemu. Menezes zignorował ich żądania i wbiegł na stację, przeskakując bramkę, po czym zbiegł po schodach i próbował wskoczyć do pociągu. Policjanci dogonili go, pchnęli na podłogę i podczas gdy dwóch trzymało go obezwładnionego, trzeci oddał siedem strzałów w jego głowę i jeden w ramię, powodując śmierć na miejscu.
Zeznania dotyczące zachowania funkcjonariuszy są sprzeczne. Szef policji, Sir Ian Blair utrzymuje że funkcjonariusze w prawidłowy sposób wezwali Menezesa do zatrzymania się.
Mark Whitby, pasażer pociągu, do którego wbiegł Menezes, powiedział: "Jeden z nich (policjantów) miał broń, wyglądającą jak karabin automatyczny... Pchnęli go na ziemię, przycisnęli i strzelili pięć razy". Inny pasażer, Dan Copeland, zeznał: "Policjant wskoczył przez drzwi po mojej lewej i krzyknął "Wszyscy uciekać!". Ludzie zamarli na swoich siedzeniach, po czym wybiegli na zewnątrz. Gdy wyskakiwałem z wagonu na peron, usłyszałem cztery głuche wystrzały". Policjanci przyznali, że zostało oddanych osiem strzałów w głowę.
Inny ze świadków, Lee Ruston, który czekał na peronie, zeznał, że policjanci w żaden sposób nie dali do zrozumienia, kim są. 
Po ostatnich zamachach wewnętrzne wytyczne policji odnośnie do postępowania z zamachowcami-samobójcami zostały zmienione. Funkcjonariuszom nakazano strzelanie w głowę, by wyeliminować możliwość zdetonowania bomby przez rannego terrorystę.
Mieszkający z Menezesem kuzyn, Alex Pereira, potwierdził, że Jean został postrzelony w głowę. "Siłą dostałem się do kostnicy. Nie chcieli pozwolić mi go zobaczyć. Jego twarz była zniekształcona od ran i widać było, że został postrzelony w kark".
29 lipca ciało Menezesa zostało przewiezione do Gonzagi i tam pochowane.

</doc>
<doc id="193888" url="https://pl.wikipedia.org/wiki?curid=193888" title="Rawa Blues Festiwal">
Rawa Blues Festiwal



</doc>
<doc id="193889" url="https://pl.wikipedia.org/wiki?curid=193889" title="Manx">
Manx

Manx, Mańczycy (ang. "Manx (people)", man. "Manninee") – naród celtycki z silnymi wpływami angielskimi i skandynawskimi, zamieszkujący głównie Wyspę Man, Anglię i Stany Zjednoczone. 
Z uwagi na liczną imigrację, (głównie z Wielkiej Brytanii) obecnie stanowią mniejszość mieszkańców wyspy. Od końca XIX wieku posługują się językiem angielskim, wcześniej używali języka manx, należącego do goidelskiej grupy języków celtyckich. Język ten jest obecnie znany ok. 3% mieszkańców wyspy Man, a dla ok. 1‰ jest językiem ojczystym. Mańczycy w większości wyznają anglikanizm.

</doc>
<doc id="193896" url="https://pl.wikipedia.org/wiki?curid=193896" title="Artur Górski (krytyk literacki)">
Artur Górski (krytyk literacki)

Artur Górski, ps. „Quasimodo” (ur. 2 lipca 1870 w Krakowie, zm. 7 grudnia 1959 w Warszawie) – pisarz, krytyk literacki, współredaktor czasopisma "Życie". Jego cykl artykułów "Młoda Polska" dał nazwę tej formacji literackiej. 
Życiorys.
Autor prac mających na celu spowodowanie odnowienia romantycznego mesjanizmu: "Monsalwat", "Rzecz o Adamie Mickiewiczu". Używał pseudonimu Quasimodo. Nadał nazwę epoce literackiej poprzez tytuł cyklu artykułów „Młoda Polska”, które opublikował w krakowskim piśmie "Życie" w roku 1898. Do najważniejszych postulatów Górskiego należy: chęć powrotu do ideologii romantycznej i tworzonych, przez romantyków haseł (szczególnym szacunkiem G. darzył Mickiewicza), dotyczących między innymi kwestii niepodległościowej i etycznej oraz chęć odseparowania się od pokolenia pozytywistów. Artur Górski wyrażał się krytycznie o swojej epoce, w krakowskim "Życiu" pisał; „żyjemy w czasie wielkich bankructw idei”, za typowy dla epoki „produkt społeczny” uznał znienawidzonego przez modernę filistra – kołtuna. Współpracował z poznańskim czasopismem społeczno-kulturalnym Tęcza.
Pochowany na cmentarzu Powązkowskim w Warszawie (kwatera 83-5-8).
Poglądy.
Poglądy Górskiego wywarły silny wpływ na twórczość i zapatrywania modernistów, przyczynił się do powstania konfliktów i silnie zarysowanego podziału między pokoleniem pozytywistów a modernistów, spór ten zapisał się w historii jako konflikt „starzy” – „młodzi” (podobny miał miejsce między pokoleniem ludzi oświecenia, a młodymi romantykami). Jego propozycja nawiązania do romantyzmu nie znalazła jednak wielu zwolenników. Za swego największego przeciwnika ideowego Górski uważał Stanisława Przybyszewskiego.

</doc>
<doc id="193898" url="https://pl.wikipedia.org/wiki?curid=193898" title="Dmitrij Wozniesienski">
Dmitrij Wozniesienski

Dmitrij Pawłowicz Wozniesienski (ur. 1902 w Jarosławiu, zm. 1982) – rosyjski funkcjonariusz OGPU i NKWD ZSRR, oficer Smiersz (kontrwywiadu Armii Czerwonej), pułkownik NKWD i ludowego Wojska Polskiego, szef Głównego Zarządu Informacji WP.
Życiorys.
Pochodził z rodziny chłopskiej. Służbę w OGPU rozpoczął w 1922. W tym samym roku mianowany na pierwszy stopień oficerski i został funkcjonariuszem operacyjnym OGPU. W 1925 Wozniesienski rozpoczął służbę w kontrwywiadzie, który podlegał OGPU jako "Oddział Specjalny" (OO), podporządkowany do 1931 roku Zarządowi Tajno-Operacyjnemu [SOU] (OO.SOU.OGPU) następnie jako OO OGPU. Pracował tam aż do 1934, czyli włączenia OGPU do struktur NKWD jako Główny Zarząd Bezpieczeństwa Państwowego (GUGB) NKWD, pracując nadal w kontrwywiadzie (OO GUGB NKWD); od września 1938 w "Wydziale IV" GUGB NKWD. W lutym 1941 po kolejnej reorganizacji organów bezpieczeństwa (GUGB został zlikwidowany a jego komórki oprócz kontrwywiadu utworzyły NKGB, prawdopodobnie został w NKWD, gdyż jedną z funkcji był kontrwywiad wojskowy (w wojskach NKWD), którym zajmował się 3 Oddział NKWD ZSRR.
Po ataku III Rzeszy na ZSRR 22 czerwca 1941 kierował różnymi ogniwami szczebla Oddziału w strukturach NKWD, m.in. Frontu. W 1943 po utworzeniu Głównego Zarządu Kontrwywiadu (Smiersz) przy Ludowym Komisariacie Obrony ZSRR jako długoletni funkcjonariusz bezpieczeństwa został tam oddelegowany w stopniu podpułkownika i zaczął służyć w strukturach frontowych.
W maju 1944 został oddelegowany do ludowego Wojska Polskiego w ZSRR. W stopniu pułkownika WP został zastępcą szefa Wydziału Informacji 1 Armii Wojska Polskiego. W październiku tego samego roku został szefem Wydziału (później Oddziału) Informacji 1 Armii Wojska Polskiego. Po decyzji utworzenia 3 Armii Wojska Polskiego zaczął formować struktury Informacji dla 3 Armii WP. Z powodu braku rekrutów i innych problemów zaniechano formowania tej Armii i organów Informacji dla niej, powrócił więc do 1 Armii WP. Po zakończeniu działań wojennych został szefem Oddziału Informacji Okręgu Wojskowego nr 2 w Bydgoszczy. Organizował wiele czystek i prowokacji w ludowym Wojsku Polskim m.in. tzw. sprawa zamojsko-lubelska i sprawa bydgoska. 
We wrześniu 1946 został zastępcą Stefana Kuhla, ówczesnego szefa Głównego Zarządu Informacji. 6 czerwca 1950 zastąpił go na stanowisku jako p.o. szefa Głównego Zarządu Informacji. 1 kwietnia 1951 został pełnomocnym szefem GZI WP/MON. Sprawował to stanowisko do 21 grudnia 1953, kiedy został zastąpiony przez pułkownika Karola Bąkowskiego.
Dmitrij Wozniesienski podczas sprawowania funkcji szefa GZI WP/MON był bezpośrednio odpowiedzialny za masowe aresztowania i procesy ówczesnej kadry oficerskiej WP; jeden z najbardziej znanych procesów to proces gen. Stanisława Tatara w ramach tzw. procesu TUN.
W 1954 odwołany z Polski do ZSRR, gdzie został aresztowany. Osądzony przez Kolegium Wojskowe Sądu Najwyższego ZSRR 2 listopada 1955 i skazany na 10 lat pozbawienia wolności.
Życie prywatne.
Był zięciem gen. Karola Świerczewskiego.

</doc>
<doc id="193900" url="https://pl.wikipedia.org/wiki?curid=193900" title="Tarsylia">
Tarsylia

Tarsylia, Tarsylla – imię żeńskie pochodzenia łacińskiego, oznaczające "kobietę pochodzącą z Tarsu". Patronka tego imienia – św. Tarsylia, była ciotką papieża Grzegorza Wielkiego.
Tarsylia imieniny obchodzi 24 grudnia.

</doc>
<doc id="193901" url="https://pl.wikipedia.org/wiki?curid=193901" title="Tarsylla">
Tarsylla



</doc>
<doc id="193903" url="https://pl.wikipedia.org/wiki?curid=193903" title="Strofa">
Strofa

Strofa (z ), zwrotka – jednostka wierszowa, tworząca zestaw pewnej liczby wersów, wyodrębnionych w całość i oddzielonych przerwą graficzną od innej całości. Stanowi całość znaczeniową, rytmiczną, przeważnie też składniową i intonacyjną. Strofa występuje tylko w utworze lirycznym, pełni istotną funkcję w rytmice i intonacji. Strofy mogą występować w wierszach każdego rodzaju: białym, wolnym, sylabicznym, tonicznym, sylabotonicznym, ale w wierszu wolnym mogą nie mieć charakteru regularnego.
Ze względu na liczbę wersów, które wchodzą w skład strofy, można wyróżnić:
Podział strof pod względem kompozycyjnym:
Wiele strof nosi nazwę od imienia lub nazwiska poety, który ją wynalazł lub szczególnie często stosował: strofa alcejska, strofa saficka, strofa mickiewiczowska, strofa Burnsa. Nazwa strofy stanisławowskiej pochodzi od epoki, w której ją stosowano – panowania króla Stanisława Augusta Poniatowskiego.
Strofa zamknięta – powstała już w średniowieczu. Stanowi pod jakimś względem wyraźnie zamkniętą całość składniowo-intonacyjną. Wywołuje wrażenie silnego wyodrębnienia w stosunku do strofy, która po niej następuje. 
Strofa otwarta – najpopularniejsza od XIX wieku. W XIX wieku strofy liczyły z reguły dwa lub trzy wersy. Strofa otwarta to taka, która nie stanowi całości intonacyjno-składniowej. Łączy się bezpośrednio pod jakimś względem ze strofą, która po niej następuje. 
Do kryteriów otwartości bądź zamknięcia strof należą: obraz, temat i myśl. 
W wierszu wolnym często zamiast regularnych strof występują strofoidy.

</doc>
<doc id="193905" url="https://pl.wikipedia.org/wiki?curid=193905" title="Kronikowanie">
Kronikowanie



</doc>
<doc id="193908" url="https://pl.wikipedia.org/wiki?curid=193908" title="Karabin maszynowy Browning M1918">
Karabin maszynowy Browning M1918

M1918 Browning Automatic Rifle (BAR) – ręczny karabin maszynowy używany przez siły zbrojne Stanów Zjednoczonych głównie podczas II wojny światowej. Został zaprojektowany w 1917 przez Johna Browninga jako następca francuskiego rkm-u Chauchat M1918 i lkm-u Benet-Mercie M1909.
Zasada działania oparta na pobraniu gazów prochowych przez boczny otwór w lufie, używał standardowego wówczas naboju armii amerykańskiej .30-06 Springfield (7,62 × 63 mm). W zależności od modelu ważył pomiędzy 7,3, a 8,6 kg. Pojemność magazynka wynosiła 20 naboi.
Pierwszy model, M1918, został wprowadzony do użycia w 1918, do końca I wojny światowej wyprodukowano około 85000 egzemplarzy,
W 1937 część modeli M1918 została nieco zmodyfikowana (zmiana kolby i dwójnogu), ta wersja znana była jako M1918A1.
W 1940 wprowadzono do służby ostatni już model BARa – M1918A2. W tej wersji broń mogła już strzelać tylko seriami („szybko” – 500-650 strzałów na minutę lub „wolno” – 300-450 strzałów na minutę), dwójnóg był mocowany pod lufą (i zazwyczaj odłączany w czasie akcji ofensywnych). Od 1942 drewniana kolba została zastąpiona tworzywem sztucznym, a pod koniec II wojny światowej zaczęto produkować uchwyt do przenoszenia broni, który był montowany na lufie.
BAR był bronią bardzo udaną pomimo pewnych niedoskonałości konstrukcyjnych (niewymienna lufa, mała pojemność magazynka, wiele drobnych części) i w armii amerykańskiej służył jeszcze w czasie wojny koreańskiej, a w armiach wielu innych państw był na wyposażeniu jeszcze w latach 90.
W latach 30. w Polsce, Szwecji i Belgii opracowano własne konstrukcje oparte na tej broni, np. polski Browning wz. 1928.
Opis.
M1918A2 jest bronią samoczynną. Zasada działania oparta na odprowadzaniu części gazów prochowych przez boczny otwór lufy, z długim ruchem tłoka gazowego. Broń wyposażona jest w trójpołożeniowy regulator gazowy typu zamkniętego. M1918 strzela z zamka otwartego. Zamek ryglowany ryglem wahliwym. Wyciąg sprężynujący znajduje się w zamku, rolę wyrzutnika pełni występ komory zamkowej (łuski wyrzucane są w prawo).
Mechanizm uderzeniowy bijnikowy, rolę bijnika spełnia suwadło, mechanizm spustowy tylko do ognia ciągłego, z regulatorem szybkostrzelności. Szybkostrzelność zmieniana jest przy pomocy skrzydełkowego przełącznika, pełniącego także rolę bezpiecznika. Skrzydełko przełącznika znajduje się z lewej strony komory spustowej. Bezpiecznik unieruchamia spust.
M1918 jest bronią zasilaną z dwurzędowych magazynków 20-nabojowych.
Lufa ciężka, niewymienna zakończona szczelinowym tłumikiem płomienia. Do lufy przymocowana jest komora gazowa i chwyt transportowy. Dwójnóg zamocowany był do lufy za tłumikiem płomienia.
M1918 wyposażony jest w łoże, chwyt transportowy. Kolba stała z oporą naramienną. Przyrządy celownicze mechaniczne (celownik ramkowy z przeziernikiem, nastawy 100-1600 jardów).

</doc>
<doc id="193909" url="https://pl.wikipedia.org/wiki?curid=193909" title="Browning Automatic Rifle">
Browning Automatic Rifle



</doc>
<doc id="193910" url="https://pl.wikipedia.org/wiki?curid=193910" title="Władysław Jagiellończyk">
Władysław Jagiellończyk



</doc>
<doc id="193911" url="https://pl.wikipedia.org/wiki?curid=193911" title="Karabin maszynowy Browning M2">
Karabin maszynowy Browning M2

M2 – amerykański wielkokalibrowy karabin maszynowy kalibru 12,7 mm zaprojektowany tuż po zakończeniu I wojny światowej przez Johna Browninga i nadal używany w Siłach Zbrojnych Stanów Zjednoczonych.
Historia.
Armia amerykańska rozpoczęła swój udział w I wojnie światowej prawie bez karabinów maszynowych, w tym także wielkokalibrowych. Aby temu zaradzić postanowiono przebudować ciężki karabin maszynowy Browning M1917. Chodziło tu głównie o powiększenie kalibru broni do około 13 mm. Podążono tu śladem Niemców, którzy w ten sposób postąpili z karabinem maszynowym Maxim. Nowa broń, kalibru 12,7 mm, była gotowa w końcu roku 1918, kiedy nikt już nie był nią zainteresowany. Mimo braku zamówień firma Colt wyprodukowała pewną liczbę karabinów jako M1921. Występowały one w wersji lądowej (chłodzone wodą) i lotniczej (chłodzone powietrzem). Wtedy swoje zainteresowanie konstrukcją wyraziły marynarka wojenna i lotnictwo. Marynarka wojenna przyjęła do uzbrojenia udoskonaloną wersję M1924 chłodzoną wodą, a lotnictwo chłodzony powietrzem wkm M1921.
W roku 1933 doktor S. G. Green dokonał modernizacji broni. Została ujednolicona komora zamkowa i większość podzespołów, co zmniejszyło koszty produkcji. Na bazie zmodernizowanej komory zamkowej, powstało siedem odmian wkm-u nazywanego teraz M2. Były to między innymi: odmiana chłodzona wodą dla marynarki wojennej, chłodzona powietrzem, z lekkimi lufami różnej długości i zasilaniem obustronnym dla lotnictwa oraz chłodzona powietrzem z ciężką lufą dla broni pancernej. Ta ostatnia pod nazwą M2HB (ang. "Heavy Barrel", pol. "ciężka lufa") została w 1938 wprowadzona do uzbrojenia piechoty.
Produkcję wersji chłodzonej wodą zakończono wkrótce po rozpoczęciu II wojny światowej.
Aby skrócić bardzo długą procedurę wymiany lufy zaprojektowano do tego karabinu specjalny system zwany QCB (ang. "Quick Change Barrel", pol. "szybka wymiana lufy"), zastosowany w belgijskiej wersji M2-HQCB. W USA poza zastosowaniem szybkowymiennej lufy zmieniono także technologię wykonania i materiały, z których wykonane są niektóre części M2, dzięki czemu udało się obniżyć masę karabinu właściwego w wersji M2-GPHMG do 27 kilogramów.
Konstrukcja.
M2 działa na zasadzie krótkiego odrzutu lufy i ma lufę chłodzoną powietrzem. Używa naboi .50 BMG (kaliber 12,7 mm).
Maksymalny zasięg M2 wynosi 4200 metrów, ale zasięg praktyczny to około 2 kilometry (strzelając z trójnogu lub z broni zamontowanej na pojeździe). W wersji „wsparcia piechoty” karabin waży około 38 kilogramów, a trójnóg typu M3 to dodatkowe 20 kilogramów.
Używany jest do wielu zadań, między innymi jako:

</doc>
<doc id="193923" url="https://pl.wikipedia.org/wiki?curid=193923" title="Karabin maszynowy Lewis">
Karabin maszynowy Lewis

Lewis – brytyjski lekki karabin maszynowy zaprojektowany w 1911 r. przez Amerykanina Isaaca Newtona Lewisa. Podstawowy lekki karabin maszynowy armii brytyjskiej w czasie I wojny światowej (wykorzystywany również przez inne armie sojusznicze Ententy).
Historia.
Karabin został zaprojektowany przez pułkownika armii amerykańskiej Isaaca Newtona Lewisa w 1911 r. jednak nie wzbudził zainteresowania wśród amerykańskich decydentów. Sfrustrowany tym faktem Lewis opuścił służbę czynną i wyjechał do Belgii, gdzie rozpoczął jego komercyjną produkcję w założonej przez siebie firmie Armes Automatique Lewis. Armia Belgijska zakupiła jedynie 20 sztuk tej broni w 1913 r., mimo to konstrukcja Lewisa wzbudziła zainteresowanie brytyjskich zakładów Birmingham Small Arms Company, które w 1914 r. wykupiły licencję na jego produkcję, którą w całości przeniesiono do Wielkiej Brytanii. W 1915 r. Lewis wszedł na wyposażenie armii brytyjskiej i rozpoczęto jego masową produkcję.
W czasie I wojny światowej Lewis wykorzystywany był nie tylko przez piechotę, ale także przez pierwsze czołgi i brytyjskie samoloty z tego okresu.
Amerykanie rozpoczęli użytkowanie tego karabinu w 1917 r., ale szybko został on zastąpiony ręcznym karabinem maszynowym M1918 (BAR).
W momencie wybuchu II wojny światowej Lewis był już konstrukcją przestarzałą, a armia brytyjska zdążyła przezbroić się w rkm-y Bren. Mimo to Lewis nie został wycofany z użytkowania, znajdując się na wyposażeniu jednostek Home Guard, a także stanowiąc broń pokładową niektórych pojazdów i samolotów. Po II wojnie światowej Lewisy zostały wycofane z użytkowania.
Opis konstrukcji.
Lufa karabinu była otoczona aluminiową osłoną zaprojektowaną w taki sposób aby w momencie wystrzału uchodzące gazy prochowe wciągały zimne powietrze do wnętrza osłony, chłodząc tym samym lufę i mechanizmy wewnętrzne. Zasilany z talerzowego magazynka obracanego przez mechanizm broni (bez własnej sprężyny i podajnika).
Teoretyczna szybkostrzelność wynosiła do 550 strzałów na minutę, karabin używał standardowej wtedy amunicji brytyjskiej 0,303 cala (7.7 × 56 mm R). Ważył 12 kg.
W Japonii produkowano i używano jako uzbrojenie samolotów licencyjną wersję jako lotniczy karabin maszynowy Typ 92. 

</doc>
<doc id="193924" url="https://pl.wikipedia.org/wiki?curid=193924" title="Lewis">
Lewis

Osoby o nazwisku Lewis:
Miejscowości w USA:
Gminy w USA:
Hrabstwa w USA:
Media:

</doc>
<doc id="193931" url="https://pl.wikipedia.org/wiki?curid=193931" title="Vickers (ckm)">
Vickers (ckm)



</doc>
<doc id="193932" url="https://pl.wikipedia.org/wiki?curid=193932" title="Besa">
Besa



</doc>
<doc id="193933" url="https://pl.wikipedia.org/wiki?curid=193933" title="Set-top box">
Set-top box

Set-top box, przystawka STB, dekoder STB, tuner STB – elektroniczne urządzenie podłączane do telewizora w celu pozyskania nowych funkcji. Jego zadaniem jest zamiana zewnętrznego źródła sygnału w możliwy do wyświetlenia na telewizorze obraz. Najczęściej spotykanymi urządzeniami STB są dekodery cyfrowej telewizji satelitarnej, kablowej i naziemnej oraz IPTV (telewizja przez Internet). Pozwalają one zazwyczaj na odtwarzanie wideo i dźwięku, a czasami także przeglądanie stron internetowych, granie w gry komputerowe, odtwarzanie filmów DVD itp. Set-top box wykorzystuje w tym celu najczęściej antenę satelitarną, ale może wykorzystywać również łącze ethernetowe, łącze telewizji kablowej, linię telefoniczną (włączając w to DSL/ADSL) albo nawet zwykłą antenę UHF/VHF.
Klasyczne urządzenie STB posiada zwykle kilka wyjść, np.:
Historia.
Pierwsze przystawki STB produkowane były od 1962 i służyły do odbioru programów telewizyjnych z pasma UHF. W Polsce przystawki produkowane były już po uruchomieniu Programu 2 w latach 70. Przystawki te były rozwiązaniem dla telewizorów które posiadały tylko wbudowany tuner VHF, ponieważ przystawka miała wbudowaną możliwość odbioru z VHF i nie było potrzeby odłączania kabla z przystawki. Jedną z polskich modeli przystawek jest Unitra ZTA-201. Przystawki produkowane były jeszcze przez kilkadziesiąt lat po wprowadzeniu pierwszych telewizorów z wbudowanymi dekoderami z pasmem UHF.
Obecnie dekodery STB pozwalają również na odbiór programów cyfrowych satelitarnych, naziemnych i kablowych o standardowej i wysokiej rozdzielczości w standardzie MPEG-2 lub H.264/MPEG-4 AVC czy też VC-1. Urządzenia set-top-box do odbioru telewizji cyfrowej powinny spełniać wymogi Ministra Administracji i Cyfryzacji. Szczególną uwagę należy zwrócić na obsługę dźwięku w formacie E-AC-3 (Dolby Digital Plus), a także dla sygnału wizji obsługę formatu SD i HD kodowanych w systemie MPEG-4 H.264.
Odbiór programów niekodowanych.
Najprostsze urządzenia umożliwiają jedynie odbiór programów FTA (Free-to-Air), które najczęściej można odbierać drogą satelitarną lub naziemną. Nie jest wtedy wymagana ochrona treści czy dostępu. Urządzenia tego typu są najtańsze.
Programy kodowane, Pay-per-View.
STB pracujący w dowolnym standardzie może być wyposażony we wbudowany moduł dostępu warunkowego lub miejsce na taki moduł. Dzięki temu operator platformy cyfrowej może realizować warunkowy dostęp do usług, polegający na weryfikacji karty (zwykle format Smart Card). Każda karta posiada unikatowy numer oraz inne informacje, pozwalające na przesłanie w strumieniu danych, obok obrazu i dźwięku, danych pozwalających na wygenerowanie poprzez moduł odpowiedniego CW (Code Word) pozwalającego STB na rozszyfrowanie obrazu i dźwięku płatnej usługi. Dla STB IP, oprócz powyższej metody, stosuje się także wbudowanego klienta systemu warunkowego dostępu, a więc programowy odpowiednik karty Smart Card. STB umożliwiające także odbiór kanałów kodowanych są droższe od urządzeń FTA.
Wideo na życzenie.
Usługa „wideo na życzenie” (VoD) pozwala na oglądanie (wypożyczanie) filmów bez konieczności wychodzenia z domu. VoD nazywane jest często „domową wypożyczalnią wideo” czynną 24 godziny na dobę, 7 dni w tygodniu i co ważne, bez konieczności wychodzenia z domu w celu wypożyczenia filmu i późniejszego jego oddania. Poprzez usługę VoD widz może za pomocą jedynie pilota dokonywać szybkiego wyboru i zakupu filmu, który następnie może oglądać przez 24 lub 48 godzin (czas ten zależy od operatora usługi). Wypożyczając w ten sposób film, nie trzeba martwić się o jego oddanie, gdyż film po określonym czasie od aktywacji, automatycznie zostaje zdezaktywowany („powraca” do „wypożyczalni”). By móc skorzystać z VoD, usługę tę musi oferować operator. W przypadku, gdy system operacyjny odbiornika nie obsługuje aplikacji VoD lub nie są one aktualizowane można skorzystać z urządzeń typu TV BOX. W Polsce usługę VoD jako pierwsza wprowadziła Telewizja n, choć dziś świadczą ją także: Cyfra+, UPC, HBO, Multimedia, Inotel, Dialog, Cyfrowy Polsat czy Vectra. Dostęp do usługi VoD możliwy jest przy pomocy bardziej zaawansowanych dekoderów, często będących także nagrywarkami (STB PVR), czy też zawierających kanał zwrotny, modem kablowy, modem telefoniczny. W przypadku operatorów satelitarnych, VoD także jest oferowane, tu komunikacja odbywa się „z powietrza”.
STB PVR.
STB PVR to dekoder posiadający, oprócz standardowych cech, także dysk twardy umożliwiający nagrywanie dowolnych materiałów telewizyjnych (filmów, wydarzeń sportowych, koncertów i wielu innych). Nagrywanie może odbywać się w czasie rzeczywistym, tj. w trakcie oglądania lub nagranie to można zaprogramować i odtworzyć później w dowolnym momencie. W przypadku STB z funkcją nagrywania, możliwe jest także zatrzymywanie telewizji nadawanej na żywo, pauzowanie (zatrzymywanie) materiału nagranego, przewijanie, ponowne odtwarzanie. Funkcja ta podobna jest do odtwarzania powszechnie znanego DVD. Dekodery z możliwością nagrywania (PVR) pozwalają na korzystanie w pełni z oferty programowej, bez pomijania najciekawszych filmów i programów. STB PVR pozwala być widzem niezależnym, oglądającym „co chce i kiedy chce”.

</doc>
<doc id="193934" url="https://pl.wikipedia.org/wiki?curid=193934" title="Hotchkiss wz.25">
Hotchkiss wz.25



</doc>
<doc id="193935" url="https://pl.wikipedia.org/wiki?curid=193935" title="Maxim">
Maxim

Ludzie noszący nazwisko lub pseudonim Maxim:

</doc>
<doc id="193936" url="https://pl.wikipedia.org/wiki?curid=193936" title="RP-46">
RP-46



</doc>
<doc id="193937" url="https://pl.wikipedia.org/wiki?curid=193937" title="Schwarzlose wz. 07/12">
Schwarzlose wz. 07/12



</doc>
<doc id="193939" url="https://pl.wikipedia.org/wiki?curid=193939" title="Próg">
Próg



</doc>
<doc id="193940" url="https://pl.wikipedia.org/wiki?curid=193940" title="JEAN">
JEAN

JEAN (od "JOSS Extended and Adapted for Nineteen-hundred") – konwersacyjny język programowania dostępny w takich systemach komputerowych jak ICL 1900 czy zgodna z nim Odra 1300. Stworzony został w 1968 r. przez ICL i był wzorowany na języku JOSS.
Praca w nim odbywać się mogła w 3 trybach:
Jako język interpretowany mógł on pracować:
Po zgłoszeniu gotowości interpretera Jean wprowadzone polecenie wykonywało się natychmiast, chyba że zostało poprzedzone etykietą. W takim przypadku linia polecenia była zapamiętywana jako program. Etykieta w Jean składa się z 2 części rozdzielonych kropką: PART.STEP, gdzie PART i STEP to liczby całkowite. W języku Jean etykieta PART, która może obejmować całą grupę instrukcji, stanowi bezparametrową procedurę, którą można wywołać instrukcją wywołania DO. Natomiast etykieta STEP stanowi unikalną (w ramach sekcji PART) etykietę instrukcji do której można wykonać przejście instrukcją skoku TO.
Przykład:
 1.1 DEMAND N
 1.2 DEMAND A(I) FOR I=1(1)N
 1.3 SET T=0
 1.4 LET SUM(A,B)=A+B
 1.5 DO PART 2 FOR I=1(1)N
 1.6 TYPE T
 2.1 SET T=SUM(T,A(I)) IF A(I)&gt;0
 DO PART 1

</doc>
<doc id="193941" url="https://pl.wikipedia.org/wiki?curid=193941" title="Szczaw skupiony">
Szczaw skupiony

Szczaw skupiony ("Rumex conglomeratus") – gatunek rośliny należący do rodziny rdestowatych. Jest szerokorozprzestrzeniony: naturalnie występuje w Azji, Afryce Północnej i Europie, rozprzestrzenił się również w obydwu Amerykach, Afryce, Australii, Makaronezji i Maskarenach. Na terenie Polski jest dość pospolity.
Biologia i ekologia.
Bylina, hemikryptofit. Siedlisko: bagna, rowy, brzegi ścieków i lasów. Kwitnie od lipca do września. Liczba chromosomów 2n = 20(18, 40).
Zmienność.
Tworzy mieszańce z szczawiem błotnym, sz. gajowym, sz. kędzierzawym, sz. lancetowatym, sz. nadmorskim, sz. tępolistnym, sz. wodnym i in.

</doc>
<doc id="193943" url="https://pl.wikipedia.org/wiki?curid=193943" title="Perły i Łotry">
Perły i Łotry

Perły i Łotry (dawniej Prawdziwe Perły, Perły i Łotry Szanghaju) – zespół wykonujący muzykę folkową, w tym m.in. tradycyjne marynarskie pieśni pracy a’cappella.
Historia.
Zespół został założony w roku 1992 przez Grzegorza Majewskiego, Marka Razowskiego, Sławomira Olko oraz Konrada Irzyka. W tym czasie Perły i Łotry Shanghaju wykonują jedynie muzykę a cappella.
W tym składzie zespół wydaje dwa albumy:
W 1998 z zespołu odchodzą Konrad Irzyk oraz Marek Razowski, na których miejsce dochodzą Michał Gramatyka i Wojciech Harmansa. Razem ze zmianą składu zespół zaczyna w swojej muzyce wykorzystywać instrumenty. W 2000 zespół wydaje płytę "Kanał lewy, kanał prawy" (jest to ostatnia płyta zespołu).
Na przełomie lat 2000/2001 od zespołu odchodzi Grzegorz Majewski (w konflikcie z zespołem), w miejsce którego dołącza Adam Ryszard Saczka, a także pojawia się Michał Smoliński. W 2000 następuje zmiana nazwy zespołu na "Perły i Łotry". Pod nową nazwą oraz z nowym składem zespół w grudniu 2001 wydaje album "Perły w sieci". W latach 2002-2003 w zespole pojawia się Artur Dziuk, który wcześniej grał w zespole Poszedłem na dziób. W 2003 od zespołu odchodzi Sławomir Olko, którego zastępuje Wojciech Paluszkiewicz, były członek zespołu V. W roku 2004 zespół wydaje kolejną płytę - "Burza. Dekada Łotrów" (wśród wykonawców pojawia się jeszcze Sławomir Olko). W tym składzie zespół wydaje w styczniu 2006 płytę znacznie odbiegającą od dotychczasowego image Pereł. Jest to płyta "Missa", na której znajdują się utwory religijne.
Zespół zmienił nazwę na "Prawdziwe Perły". W styczniu 2010 premierę miała najnowsza płyta pt. "Na wygnaniu", która została wydana w internecie.
W 2018 roku jeden z członków zespołu, dyrektor w państwowej firmie Enea, stracił pracę. Wojciech Harmansa wystąpił w sierpniu tego roku na Festiwalu Charzykowym, podczas wykonywania bisu, zespół założył koszulki z napisem „Konstytucja”. Występ w koszulce nie spodobał się posłowi PiS Aleksandrowi Mrówczyńskiemu. Polityk napisał do sponsora imprezy, Enei, pisząc o „antyrządowych demonstracjach”. Przedstawiciele Enei twierdzą, że chodziło o „poważne uchybienia pracownika”.
Działalność.
Członkowie zespołu od wielu lat angażują się w działalność charytatywną. W roku 2002 współuczestniczyli w produkcji płyty "Szanty dla Pajacyka" dołączonej do czasopisma "Żagle". Dochód z jej sprzedaży przeznaczony był dla fundacji "Pajacyk". W roku 2004 pojawili się na kolejnej płycie-cegiełce zatytułowanej "Szanty z sercem". Tym razem dochód ze sprzedaży został przeznaczony na rozwój Fundacji Rozwoju Kardiochirurgii w Zabrzu. Obydwie płyty były kompilacjami utworów różnych wykonawców szantowych.
Perły i Łotry są gospodarzami serii festiwali "Port Pieśni Pracy" odbywających się dwa razy w roku w Tychach oraz raz w roku w Charzykowach. Obecnie festiwale te są organizowane pod hasłem "Szanty z sercem" i wspomagają Fundację Rozwoju Kardiochirurgii, którą stworzył prof. Zbigniew Religa.
Zespół jest członkiem ISSA (International Shanty and Seasong Association).
Historia składów.
Z końcem 2006 do zespołu dołączył Marek Wójcik.
W 2008 Wojciecha Paluszkiewicza zastąpił Michał Palka.

</doc>
<doc id="193944" url="https://pl.wikipedia.org/wiki?curid=193944" title="The Giddy Whirls of Centuries">
The Giddy Whirls of Centuries

The Giddy Whirls of Centuries (cytat wzięty z twórczości Camusa) to dwupłytowa kompilacja zespołu Sol Invictus, wydana w 2003 roku (zob. 2003 w muzyce). Zawiera ona wybór utworów ze wszystkich dotychczasowych płyt zespołu, niektóre w nowych wersjach i wszystkie zremasterowane.
Spis utworów.
CD 1:
CD 2:

</doc>
<doc id="193945" url="https://pl.wikipedia.org/wiki?curid=193945" title="Kinvara">
Kinvara

Kinvara (rzadziej "Kinvarra", irl. "Cinn Mhara") – port i wioska rybacka w hrabstwie Galway na zachodnim wybrzeżu Irlandii. W niedalekiej okolicy znajduje się XV-wieczny zamek Dunguaire Castle, liczne dolmeny oraz ruiny opactwa.
Flora i fauna.
Wiosną kwitną tam różne gatunki storczykowatych, goryczki, róże górskie i stokrotki. Na klifach można spotkać maskonury, alki i inne ptaki morskie.

</doc>
<doc id="193953" url="https://pl.wikipedia.org/wiki?curid=193953" title="PL/M">
PL/M

PL/M – strukturalny język programowania wysokiego poziomu, klasyfikowany zwykle jako asemblerowy język wysokiego poziomu ze względu na wysoki współczynnik przełożenia na język asemblera. Niegdyś stosowany był do tworzenia oprogramowania systemowego, w tym m.in. systemów operacyjnych i kompilatorów. Jedną z ważniejszych implementacji była wersja opracowana przez firmę Intel dla procesorów serii 8080/8085, stosowana m.in. w systemie ISIS-II oraz PL/M-86 opracowana głównie dla potrzeb programowania procesów w systemach czasu rzeczywistego iRMX.
Składnia tego języka wzorowana jest na języku PL/1.
Przykład.
 /* HELLO WORLD dla systemów operacyjnych ISIS-II i CP/M */
 HELLO: DO;
 DECLARE REP ADDRESS;
 WRITE: PROCEDURE (A,B,C,D) EXTERNAL;
 DECLARE (A,B,C,D) ADDRESS; END;
 CALL WRITE(0.('Hello, world!'),13.REP);
 END HELLO;
Cechy.
Język PL/M jest językiem umożliwiającym programowanie modularne, przy czym jedną z ważniejszych jego cech było tworzenie przemieszczalnych modułów i możliwość programowania hybrydowego (PL/M + asembler).
Język PL/M (jego implementacja PL/M-80) jest tak zaprojektowany, że istnieje bezpośrednie odwzorowanie konstrukcji tego języka na język maszynowy procesora Intel] 8080/8085. Kompilator ten posiada opcję umożliwiającą translację programu źródłowego w PL/M na program w asemblerze.
Program w języku PL/M składa się z niezależnie kompilowanych modułów. Moduł źródłowy (najmniejsza kompilowalna jednostka) jest instrukcją strukturalną o postaci:
 "nazwa": DO;
 "deklaracje i definicje"
 ["instrukcje"]
 END "nazwa";
Jeżeli moduł zawiera co najmniej 1 instrukcję, to stanowi moduł główny i od niego rozpoczyna się wykonywanie programu; przy kilku takich modułach wyróżnienie modułu głównego następuje na etapie konsolidacji. Pozostałe moduły mogą zawierać jedynie deklaracje i definicje.
W języku PL/M zmienne posiadają określane w deklaracjach atrybuty:
Późniejsze wersje języka, jak PL/M 386 dla systemu iRMX, wprowadzają już nowe typy znane z innych języków programowania, takie jak całkowity, rzeczywisty, znakowy, umożliwiające programowanie na wyższym poziomie abstrakcji, choć oczywiście nadal jest możliwe programowanie bliskie sprzętowi, w tym korzystanie z ww. danych bajtowych i słowowych.
Pozostałe atrybuty określają inne cechy zmiennych:
W deklaracjach (podobnie jak w PL/1) można grupować identyfikatory:
DECLARE (A,B) (3) ADDRESS;
Deklaracja i definicja procedury ma postać:
 "nazwa": PROCEDURE("parametry") ["typ_wartości"] ["atrybuty"];
 DECLARE "deklaracje parametrów",
 "deklaracje zmiennych";
 "instrukcje"
 END "nazwa";
W przypadku procedur zewnętrznych stosować należy deklarację o postaci jak wyżej z pominięciem "deklaracji zmiennych" i "instrukcji", ale z dodatkowym atrybutem EXTERNAL. Inne atrybuty to PUBLIC dla procedur udostępnianych dla innych modułów i REENTRANT dla procedur rekurencyjnych.
Główne instrukcje języka PL/M:
Język posiada także szereg wbudowanych procedur i predefiniowanych zmiennych.
Przykład:
 PR1: DO;
 DECLARE LICZ BYTE,
 TAB(5) BYTE,
 SUM ADRESS INITAL(0);
 READTAB: PROCEDURE;
 DECLARE I BYTE;
 DO I=1 TO 5 BY 1;
 TAB(I)=INPUT(1);
 END;
 END READTAB;
 CALL READTAB;
 LICZ=1;
 DO WHILE LICZ&lt;6;
 SUM=SUM+TAB(LICZ);
 LICZ=LICZ+1;
 END;
 OUTPUT(1)=SUM;
 END PR1;

</doc>
<doc id="193954" url="https://pl.wikipedia.org/wiki?curid=193954" title="Jan Szczepański (bokser)">
Jan Szczepański (bokser)

Jan Antoni Szczepański (ur. 20 listopada 1939 w Małczu, zm. 15 stycznia 2017 w Warszawie) – polski bokser, mistrz olimpijski i mistrz Europy w wadze lekkiej, wielokrotny mistrz Polski.
Życiorys.
Zawodowy wojskowy w korpusie chorążych (starszy chorąży) Ludowego Wojska Polskiego. W 1968 ukończył Technikum Mechaniczne w Zielonce. Lata młodzieńcze spędził w Tomaszowie Mazowieckim. Treningi i karierę sportową rozpoczął w Pogoni Zduńska Wola. Reprezentował barwy KS Pilica Tomaszów Mazowiecki (1956-1959) i Legii Warszawa (1959-1975). Wystąpił 15 razy w reprezentacji Polski, od 1958 zdobywał medale mistrzostw Polski, w tym złoto w kategorii lekkiej (1962) oraz złoto w drużynie (z Legią, 1961, 1962, 1963). Ze względów zdrowotnych nie startował w latach 1963–1968; po powrocie do sportu osiągnął największe sukcesy – w kategorii lekkiej zdobył mistrzostwo Europy (Madryt 1971) oraz mistrzostwo olimpijskie (Monachium 1972). Sięgał również po kolejne tytuły mistrza Polski indywidualnie (1969 i 1970 w kategorii lekkiej, 1971 i 1974 w kategorii lekkopółśredniej; w 1971 tytuł początkowo mu odebrano za zdjęcie szarfy mistrzowskiej i oddanie jej publiczności, później tytuł przywrócono) i drużynowo (z Legią, 1969, 1971, 1973). Ogółem stoczył 290 walk, z czego 251 wygrał, 15 zremisował i 24 przegrał.
Po zakończeniu kariery trenował bokserów Polonii Warszawa oraz KSZO Ostrowiec Świętokrzyski.
Za wybitne osiągnięcia sportowe został odznaczony m.in. Krzyżem Kawalerskim Orderu Odrodzenia Polski (1972) oraz Złotym Krzyżem Zasługi (dwukrotnie), a także (jako pierwsza osoba) honorowym obywatelstwem gminy Lubochnia. Otrzymał także (2002) Nagrodę im. Aleksandra Rekszy. Imię Jana Szczepańskiego nadano Kompleksowi Kulturalno-Sportowo-Rekreacyjnemu w Lubochni.
Zmarł 15 stycznia 2017 w Warszawie. 26 stycznia 2017 został pochowany w Alei Zasłużonych na Cmentarzu Wojskowym na Powązkach w Warszawie (kwatera G-tuje-31).
Życie prywatne.
W 1962 ożenił się z Wiesławą Szczepańską. Miał z nią dwoje dzieci: córkę Marzenę (ur. 1963) i syna Grzegorza (ur. 1975).
Film.
Wystąpił m.in. w filmach Marka Piwowskiego "Przepraszam, czy tu biją?" i "Uprowadzenie Agaty" oraz w filmie krótkometrażowym Piotra Andrejewa "Za ciosem". Zagrał główną rolę w telewizyjnym filmie "Powrót" Filipa Bajona. Ten film, podobnie jak film "Klincz" według scenariusza Filipa Bajona i Piotra Andrejewa były częściowo inspirowane historią bokserskiej kariery Jana Szczepańskiego.

</doc>
<doc id="193955" url="https://pl.wikipedia.org/wiki?curid=193955" title="Rezerwat przyrody Olszanka (woj. lubelskie)">
Rezerwat przyrody Olszanka (woj. lubelskie)

Olszanka – leśny rezerwat przyrody w gminie Jabłonna, w powiecie lubelskim, w województwie lubelskim. Leży w granicach Krzczonowskiego Parku Krajobrazowego, na terenie Nadleśnictwa Świdnik.
W bogatym runie rezerwatu występują m.in.: gnieźnik leśny, miodownik melisowaty, lilia złotogłów, podkolan biały, podkolan zielonawy, czerniec gronkowy, zerwa kłosowa, jaskier kosmaty.
Teren rezerwatu wchodzi w skład obszaru siedliskowego sieci Natura 2000 „Olszanka” PLH060012, który jest trochę większy – zajmuje powierzchnię 10,97 ha. W pobliżu znajduje się położony w obrębie tego samego kompleksu leśnego rezerwat „Chmiel”.

</doc>
<doc id="193957" url="https://pl.wikipedia.org/wiki?curid=193957" title="Szombierki">
Szombierki

Szombierki (niem. "Schomberg") – od 1951 roku dzielnica Bytomia, wcześniej siedziba gminy Chruszczów w powiecie bytomskim. Położone są 1,5 km na południowy zachód od centrum miasta wzdłuż szosy prowadzącej z Bytomia do Rudy Śląskiej i Zabrza.
Pochodzenie nazwy „Szombierki” nie jest jednoznaczne, ponieważ istnieje kilka prawdopodobnych źródeł, od których może się ona wywodzić. Jedna z nich wskazuje na średniowieczne określenie obszaru topograficznego, na którym znajdowała się ówczesna osada nazwą: "Schönberg", co oznaczać miało „Piękną Górę”. Inna hipoteza wskazuje na imię rycerza – Fridericusa de Schonenburcha będącego świadkiem uznania lennictwa Kazimierza II względem króla czeskiego Wacława w 1289 roku.
Przez kolejne stulecia nazwa Schönberg ulegała pewnym deformacjom i spolszczeniom np. Schumberg, Schumbierk, Szambierki, aby ostatecznie przekształcić się w ówczesną nazwę dzielnicy Bytomia – Szombierki. Od roku 1946 do początku lat 90. XX wieku oficjalnie nosiły nazwę Chruszczów. Nazwa ta jednak funkcjonowała jedynie w oficjalnych dokumentach.
Historia.
Powstanie Szombierek należy wiązać z wielką akcją osadniczą w drugiej połowie XIII wieku. Istnieją pewne założenia, iż w celu ochrony Bytomia przed najazdami tatarskich wojsk powstały na drogach wiodących do miasta dwie rycerskie osady – Szombierki i Rozbark. Pierwszą wzmiankę o wsi Szombierki można spotkać dopiero w dokumencie o podziale miasta Bytomia i ziemi bytomskiej przez króla czeskiego Karola IV z dnia 26 stycznia 1369 roku. Wieś tę podzielono między książętami Konradem (okolice wzgórza św. Małgorzaty) a Przemysławem (tereny przylegające do Orzegowa). Szombierki w okresie średniowiecza były wsią usytuowaną na niewielkim wzgórzu pokrytym znacznymi połaciami lasu z polami, łąkami oraz licznymi na tym obszarze naturalnymi stawami. Tak korzystny pod względem przyrodniczym teren sprzyjał rozwojowi rolnictwa. Rozwój rzemiosła był ograniczony z powodu bliskiego położenia Szombierek względem Bytomia. Jako niewielka rolnicza osada, Szombierki funkcjonowały aż do początków XIX wieku.
Wojny husyckie (po tzw. 4 krucjacie 1427) objęły także okolice Bytomia. Reakcją kościoła – proboszcza parafii – było sprowadzenie do Bytomia w 1454 roku Jana Capistranusa (Giovanni da Capistrano). Reformacja zaś – 1517 – nie przyniosła zmiany wiary w Szombierkach, ponieważ właściciele wsi: Gieraltowski, Praschma, Konietzny, Bialy-Bielski i inni pozostali wierni kościołowi katolickiemu.
XVIII i XIX wiek.
W 1768 roku uruchomiono w Szombierkach pierwszą kopalnię węgla kamiennego „Król Dawid”. Została ona jednak zamknięta już około roku 1820.
Przełomowym momentem w dziejach Szombierek był ich zakup (wraz z Orzegowem) za cenę 41 485 talarów w dniu 23 marca 1826 roku przez Karola Godulę – jednego z najbogatszych przemysłowców górnośląskich. Stopniowo sytuacja finansowa Szombierek zaczęła ulegać poprawie. Zaczęła umacniać się pozycja dworu, powstawały zamożniejsze gospodarstwa, cegielnia oraz pierwsza elementarna szkoła. Piętnaście lat po zakupie wsi, Godula wybudował w Szombierkach neorenesansowy pałac.
W połowie XIX wieku rozwijająca się miejscowość coraz silniej odczuwała brak ośrodka kultu religijnego. Jednak dzięki inicjatywie bytomskiego księdza Józefa Szafranka, a także lokalnemu wydarzeniu jakim było w 1854 roku nawiedzenie Szombierek przez epidemię cholery (w której zmarła jedna trzecia mieszkańców), udało się ufundować niewielką kapliczkę stanowiącą wotum dziękczynne ocalałych rodzin (uściślając była ona ufundowana przez rodzinę Cygan). Nowo powstała kaplica pod wezwaniem Matki Boskiej i św. Józefa wybudowana została w stylu neogotyckim. Inną ważną inwestycją tego okresu było wybudowanie drogi bitej za cenę 58 tys. marek, poprowadzonej z Bytomia przez Szombierki w kierunku Bobrka. Drogę oddano do użytku w połowie 1861 roku.
W roku 1869 uruchomiono w Szombierkach najnowocześniejszą wówczas na Górnym Śląsku kopalnię węgla kamiennego "Hohenzollern" (pierwszy w Europie podziemny elektrowóz – 1883). Od tego momentu działalność rolnicza na terenie Szombierek zaczęła zanikać, co było widoczne zarówno w strukturze zatrudnienia mieszkańców, jak i w ogólnym krajobrazie osady. Pod koniec XIX wieku 80% mieszkańców Szombierek pracowało już w sektorze przemysłowym, natomiast rolnictwem zajmowało się zaledwie kilka osób. Powstanie i rozwój kopalni „Hohenzollern” wiązało się ze wzrostem liczby zatrudnionych, a co z kolei miało wpływ na coraz większe zaludnienie osady. Kopalnia zaczęła więc budować dla górników i ich rodzin nowe, zakładowe domy mieszkalne. Budowane przez kopalnię budynki mieszkalne były typowymi skromnymi domami robotniczymi, zbudowanymi z czerwonej nieotynkowanej cegły.
Istotnym punktem przy rozbudowie osady była modernizacja sieci dróg. Oprócz głównej szosy łączącej Bytom z Bobrkiem, wszystkie widoczne dziś asfaltowe ulice były wówczas polnymi traktami. W 1887 i 1897 roku poszerzono drogę łączącą Szombierki z Orzegowem. Droga ta w 1910 roku za cenę 6.500 marek doczekała kompleksowej przebudowy, stając się twardą nawierzchnią. Modernizacji uległy też inne drugorzędne drogi doprowadzone do dzisiejszych ulic: Zabrzańskiej i Frycza- Modrzewskiego. Na przełomie wieków powstały też pierwsze chodniki. Przed rozpoczęciem wojny w 1914 roku prawie wszystkie drogi w Szombierkach posiadały już asfaltową nawierzchnię.
W 1898 roku powstały w Szombierkach dwie linie tramwajowe – do Zabrza i do Chebzia. W połowie 1900 roku wzdłuż Szombierek poprowadzono główny rurociąg, ciągnący się od Bytomia w kierunku Bobrka, regularnie zaopatrujący mieszkańców w wodę.
XX wiek.
13 października 1901 roku na posiedzeniu gminnym podjęto decyzję o zbudowaniu kościoła parafialnego dla blisko 3000 wiernych. Decyzja ta była wynikiem prac sześcioosobowej komisji, która od listopada 1898 czyniła starania w tym kierunku. Część funduszy pochodziła z majątku Schaffgotschów, którzy przeznaczyli na ten cel 100.000 marek. Nowo powstały kościół zbudowany został w stylu neoromańskim. Uroczystość poświęcenia kościoła pod wezwaniem Najświętszego Serca Pana Jezusa ("Herz-Jesu" lub "'Cordis Iesu") nastąpiła 13 listopada 1904 roku, a niespełna rok później została dokonana konsekracja przez biskupa wrocławskiego J. Koppa.
W 1920 roku uruchomiono elektrociepłownię Oberschlesien (obecnie "Szombierki"). Koncern Schaffgotschów wybudował budynki mieszkalne dla górników oraz przyznawał przywileje socjalne w postaci deputatów węglowych.
Z początkiem 1920 roku rozpoczął w Bytomiu działalność agitacyjną i propagandową Polski Komisariat Plebiscytowy stojący w opozycji do komisariatu niemieckiego działającego w Katowicach. W samych Szombierkach w przeciwieństwie do miasta Bytomia, większość mieszkańców opowiedziała się za przynależnością do Polski. Biorąc jednak pod uwagę cały obszar plebiscytowy, okazało się, iż ogólny wynik głosowania był korzystny dla Niemiec. Na podstawie decyzji z dnia 12 października 1921 roku wyznaczono granicę polsko-niemiecką przebiegającą przez Górny Śląsk. Jej dwukilometrowy odcinek przechodził przez Szombierki wzdłuż rzeki Bytomki, pozostawiając samą osadę po stronie niemieckiej. Przejście graniczne znajdowało się w odległości 400 metrów od zabudowań znajdujących się przy obecnej ulicy Modrzewskiego.
Na przełomie lat dwudziestych i trzydziestych Szombierki napotkały kryzys gospodarczy. W przeciągu niespełna 3 lat (w okresie 1929-1932) spadło wydobycie węgla w kopalni "Hohenzollerngrube" (dawnej "Hohenzollern") o blisko 39%. Nastąpiły też masowe zwolnienia pracowników – sama kopalnia wymówiła pracę 1800 osobom. Pomimo złej sytuacji ekonomicznej, 27 kwietnia 1929 roku kopalnia wybudowała i oddała do użytku wieżę wyciągową szybu „Krystyna” (właściwie "Kaiser Wilhelm Schacht"). Od tego momentu po dzień dzisiejszy wieża ta jest symbolem Szombierek.
W 1933 roku gmina stała się właścicielem parku Fazaniec, rozciągającego się pomiędzy Szombierkami, Orzegowem, a Bobrkiem. Do 1928 roku, kiedy to oficjalnie powstał park, na terenie Fazańca prowadzono hodowlę bażantów (stąd nazwa parku, niem. Fasan = pol. bażant).
28 stycznia 1945 roku wojska radzieckie wkroczyły do Szombierek. Ciosem dla ludności, szczególnie proniemieckiej, stały się wywózki mężczyzn na roboty w głąb ZSRR. Oficjalnie wywieziono na roboty przymusowe 448 osób. Poza tym około 600 mężczyzn zginęło na frontach II wojny światowej. Była kopalnia "Hohenzollern" już jako „Szombierki” zmuszona została do zatrudnienia ok. 400 kobiet, najczęściej żon wywiezionych na zesłanie szombierskich górników oraz wdów. Brak rąk do pracy przyczynił się także do zwolnienia jeńców wojennych i pracowników przymusowych zatrudnionych przez reżim narodowosocjalistyczny.
Po 1945.
Od 1945 roku gmina stała się oficjalnie gminą polską, będąc częścią powiatu bytomskiego.
Sytuacja powojenna unormowała się na przełomie 1947 i 1948 roku. Niemcy, których nie dało się zweryfikować lub którzy tego nie chcieli wyjechali z Szombierek. Część wywiezionych górników powróciła z zesłania do domu. Przede wszystkim jednak cały Bytom stał się ośrodkiem napływowym dla ludności z byłej Polski wschodniej oraz centralnej. Znaczna liczba pracowników przymusowych z lat 1941–1945 z przedwojennej Polski wschodniej pozostała w Szombierkach nie wracając do domu po wyzwoleniu.
W lipcu 1948 roku kopalnia „Szombierki” zatrudniała już 4372 osób. W północnej części Szombierek powstało osiedle 501 tzw. domków fińskich (54,42 qm). Sprowadzano je z Finlandii za węgiel i koks, by złagodzić tzw. głód mieszkaniowy na czas przejściowy 20 lat. Do dziś stojące i zamieszkane domki fińskie w Szombierkach stanowią więc wyjątkowy zabytek architektury powojennej Górnego Śląska.
Bardzo ważnym wydarzeniem rozwoju administracyjnego, był moment przyłączenia Szombierek do miasta Bytomia w 1951 roku. Od tego momentu była rolnicza wieś przeobraziła się w dużą przemysłową dzielnicę tego miasta. W połowie lat 50. nowa bytomska dzielnica, ze względu na stan posiadania wielohektarowych niewykorzystanych terenów, została szybko objęta nowym miejskim planem inwestycyjnym. Najważniejszym punktem planu była decyzja o przyszłej budowie dużych osiedli mieszkaniowych. Zamiar ten zaczęto intensywnie realizować w latach 1960–1979, kiedy to powstało kilka dużych osiedli zarówno w północnej, jak i w południowej części Szombierek. Dużą przeszkodą w rozpoczęciu procesów budowniczych stanowiło zagrożenie szkodami górniczymi (strefa osiadania).
Wraz z rozwojem infrastruktury w Szombierkach, zaczęło również intensywnie rozwijać się życie sportowe. W 1945 roku założono pod patronatem kopalni Górniczy Klub Sportowy „Szombierki”. W 1965 roku w południowo-wschodniej części dzielnicy, na terenie hałd i nieużytków, powstał ośrodek sportowo-wypoczynkowy. Na obszarze 40 ha powstał nowy, główny stadion dla blisko 30000 widzów. Największy sukces drużyna piłkarska GKS Szombierki odniosła w 1980 roku, zdobywając tytuł mistrza Polski, promując przy tym na cały kraj bytomską dzielnicę.
W okresie od 1970 do 1989, w wolniejszy sposób aniżeli bezpośrednio po wojnie, Szombierki zmieniały demograficznie swój charakter. Przyczyniło się do tego z jednej strony udane werbowanie do pracy w kopalni w różnych częściach Polski, z drugiej strony tzw. łączenie rodzin oraz „nielegalne” ucieczki z Polski. Stan wojenny zwolnił tę tendencję, lecz nie wygasła ona jednak nawet po 1989.
Po 1989 roku otworzyła się nowa rzeczywistość w historii Szombierek. Zbiegła się ona z trudnym czasem dla górnośląskiego górnictwa. Nastąpił regres przemysłu wydobywczego zauważalny przez coraz mniejsze wydobycie węgla i zastój w rozwoju infrastruktury dzielnicy. Kopalnia „Szombierki” w ramach restrukturyzacji górnictwa została połączona 1 września 1993 roku z kopalnią „Centrum” w Bytomiu co zapoczątkowało jej rychły koniec. W 1997 przystąpiono do faktycznej likwidacji zakładu górniczego „Szombierki”.
W ostatnich latach Szombierki doczekały się drugiego kościoła parafialnego, powstałego u wylotu ulicy Wyzwolenia. Wmurowanie kamienia węgielnego, nowej parafii pod wezwaniem Wniebowstąpienia Pańskiego odbyło się 1 czerwca 2000 roku. Ważną inwestycją ostatnich lat jest pojawienie się wielkoobszarowych placówek handlowych: Tesco i Lidl wzdłuż ulicy Zabrzańskiej.
W 2008 roku Szyb Krystyna oraz pobliskie tereny zostały zakupione przez Armada Development. Na terenach kopalni utworzone ma zostać m.in. osiedle mieszkaniowe oraz pole golfowe natomiast szyb przekształcony ma zostać w hotel i lofty.

</doc>
<doc id="193958" url="https://pl.wikipedia.org/wiki?curid=193958" title="LIO 1928">
LIO 1928



</doc>
<doc id="193959" url="https://pl.wikipedia.org/wiki?curid=193959" title="Lucyna Kałek-Langer">
Lucyna Kałek-Langer



</doc>
<doc id="193961" url="https://pl.wikipedia.org/wiki?curid=193961" title="Lucyna Langer-Kałek">
Lucyna Langer-Kałek

Lucyna Langer-Kałek (ur. 9 stycznia 1956 w Mysłowicach) – polska lekkoatletka- płotkarka, mistrzyni Europy (1982) w biegu na 100 m ppł, halowa mistrzyni Europy (1984) w biegu na 60 m ppł, zwyciężczyni Letniej Uniwersjady (1979), brązowa medalistka olimpijska (1980) w biegu na 100 m ppł, wielokrotna mistrzyni Polski.
Kariera sportowa.
Karierę rozpoczęła w MKS Tychy (1971-1972), następnie reprezentowała barwy Startu Katowice (1972-1973) oraz GKS Tychy (1974-1985, z przerwą w 1977, kiedy to startowała w barwach Górnika Zabrze).
Starty międzynarodowe.
Starty na otwartym stadionie.
W 1978 debiutowała na mistrzostwach Europy, zajmując 5. miejsce w biegu na 100 m ppł, z wynikiem 12,98. W tej konkurencji uzyskała w kolejnych latach największe sukcesy. W 1979 zwyciężyła na zawodach Letniej Uniwersjady, z wynikiem 12,62 (drugie miejsce w tym biegu zajęła Danuta Perka), w 1980 została brązowy medal igrzysk olimpijskich, z wynikiem 12,65 (na tych samych zawodach startowała także w sztafecie 4 x 100 m, która zajęła 7. miejsce, z czasem 43,59 - razem z Grażyną Rabsztyn, Zofią Bielczyk i Elżbietą Stachurską), w 1982 została mistrzynią Europy, z wynikiem 12,45. W 1984, w związku z bojkotem igrzysk olimpijskich w Los Angeles, wystartowała jedynie na zawodach Przyjaźń-84, na których zdobyła brązowy medal, z czasem 12,61.
Reprezentowała także Polskę w zawodach Pucharu Europy w 1981 (w półfinale - 4 m. w biegu na 100 m, 4 m. w sztafecie 4 x 100 m, w finale B - 6 m. w biegu na 100 m, 4 m. w sztafecie 4 x 100 m, w finale A - 3 m. w biegu na 100 m ppł, 8 m. w sztafecie 4 x 100 m) oraz w 1983 (2 m. w biegu na 100 m ppł, 7 m. w sztafecie 4 x 100 m). W reprezentacji Europy wystąpiła na zawodach Pucharu Świata w 1981, zajmując 3 m. w biegu na 100 m ppł.
Starty halowe.
Dwukrotnie startowała na halowych mistrzostwach Europy, w 1982 odpadła w półfinale biegu na 60 m ppł, a w 1984 zdobyła złoty medal w tej samej konkurencji, z wynikiem 7,96.
Mistrzostwa Polski.
Trzykrotnie zdobyła mistrzostwo Polski w biegu na 100 m ppł (1982, 1983, 1984), czterokrotnie wicemistrzostwo Polski w tej samej konkurencji (1977, 1979, 1980, 1981).
Na halowych mistrzostwach Polski wywalczyła dwukrotnie złoty medal w biegu na 60 m ppł (1982, 1984), a także w tej samej konkurencji brązowy medal w 1977.
Rekordy życiowe.
Jej rekord życiowy na 100 m ppł wynosi 12,43 (19 sierpnia 1984) i jest drugim wynikiem w historii polskiej lekkiej atletyki (po rekordzie Polski Grażyny Rabsztyn wynoszącym 12,36) rekord życiowy na 60 m ppł w hali - 7,90 (29 stycznia 1984).
W latach 1978-1984 była klasyfikowana w 1. dziesiątce najlepszych płotkarek na listach światowych, w tym w 1984 jej wynik był najlepszy na świecie (1978 – 7 m. z wynikiem 12,89, 1979 – 2 m. z wynikiem 12,62, przy czym pierwsze miejsce należało również do Polki, Grażyny Rabsztyn, 1980 – 3 m. z wynikiem 12,44, 1981 – 5 m. z wynikiem 12,97, 1982 – 2 m. z wynikiem 12,45, 1983 – 6 m. z wynikiem 12,73, 1984 – 1 m. z wynikiem 12,43; w latach 1982-1984 jej wyniki były najlepszymi w Polsce w danym roku).
Wyróżnienia.
W latach 1982, 1983 i 1984 zwyciężała w rankingu Złotych Kolców. Dwukrotnie znalazła się w pierwszej dziesiątce Plebiscytu Przeglądu Sportowego, w 1982 na drugim miejscu, w 1984 również na drugim miejscu.
Życie prywatne.
Jej mężem jest lekkoatleta Leszek Kałek, ma troje dzieci. W 1981 ukończyła studia w Akademii Wychowania Fizycznego w Poznaniu. Pracowała jako nauczycielka wychowania fizycznego w Szkole Podstawowej nr 40 w Tychach i III Liceum Ogólnokształcącym w Tychach. Obecnie uczy wychowania fizycznego w I Liceum Ogólnokształcącym im. Leona Kruczkowskiego w Tychach.

</doc>
<doc id="193962" url="https://pl.wikipedia.org/wiki?curid=193962" title="Alidada">
Alidada

Alidada – ruchoma część teodolitu lub sekstantu mogąca obracać się względem spodarki i limbusa. Na alidadzie znajdują się libelle służące do poziomowania teodolitu, urządzenia odczytowe pozwalające wykonać odczyt podziałki kątowej limbusa.

</doc>
<doc id="193963" url="https://pl.wikipedia.org/wiki?curid=193963" title="Lucyna Langer">
Lucyna Langer



</doc>
<doc id="193965" url="https://pl.wikipedia.org/wiki?curid=193965" title="Seweryn Smolikowski">
Seweryn Smolikowski

Seweryn Smolikowski (ur. 10 stycznia 1850 w Twerze, zm. 29 października 1920 w Warszawie) – polski historyk filozofii, bibliofil, kolekcjoner sztuki, filantrop, członek Towarzystwa Naukowego Warszawskiego.
Życiorys.
Był synem Seweryna i Melanii z Komajewskich. Uczęszczał do II Gimnazjum w Warszawie do 1867, podjął następnie studia prawnicze w Szkole Głównej Warszawskiej, które ukończył już po przekształceniu uczelni w Cesarski Uniwersytet Warszawski w 1874. W tym roku uzyskał na Uniwersytecie Jagiellońskim stopień kandydata praw na podstawie pracy "Izłożenie naczał pozitiwnoj fiłosofii i sociołogii O. Komta" (opublikowanej w 1886).
Był wieloletnim redaktorem „Biblioteki Warszawskiej” (1874-1891), współpracował z Antykwariatem Polskim H. Wildera w Warszawie oraz Towarzystwem Biblioteki Publicznej w Warszawie. Zaangażowany w działalność charytatywną, pełnił funkcję prezesa Stowarzyszenia Dobroczynnego „Samarytanin”. Zgromadził bogaty księgozbiór (około 30 tysięcy tomów i druków od XVI do XIX wieku). W 1908 został członkiem rzeczywistym Towarzystwa Naukowego Warszawskiego. Prowadził bogate życie towarzyskie; uwikłany w wiele romansów, został zamordowany w celach rabunkowych przez przyjaciela jednej ze swoich znajomych.
Pozostawił po sobie bogatą kolekcję rycin, głównie grafików szkół europejskich oraz rytowników polskich, a także wspaniałą bibliotekę. Po śmierci kolekcjonera zbiory te trafiły do Biblioteki Narodowej (książki i mapy) oraz do Muzeum Narodowego w Warszawie (ryciny, rysunki, fotografie, obrazy i rzeźby).
Jako badacz interesował się historią filozofii XVIII i XIX wieku oraz socjologią ogólną. Prowadził badania porównawcze nad pozytywizmem angielskim, niemieckim i francuskim, badał dorobek Augusta Comte′a oraz myśl filozoficzną Arthura Schopenhauera. W latach 1882-1883 uczestniczył w przygotowaniu jubileuszowej edycji dzieł Jana Kochanowskiego.

</doc>
<doc id="193968" url="https://pl.wikipedia.org/wiki?curid=193968" title="Rezerwat przyrody Dolina Świergotki">
Rezerwat przyrody Dolina Świergotki

Dolina Świergotki – leśny rezerwat przyrody położony w gminie Cedynia. Został powołany na mocy zarządzenia Ministra Ochrony Środowiska i Zasobów Naturalnych z dnia 11 maja 1989 roku. Zajmuje powierzchnię 11,21 ha (akt powołujący podawał 11,00 ha).
Ochronie podlega stanowisko buczyny pomorskiej, grądu z przytulią leśną na granicy jego występowania oraz wąwóz rzeki Świergotki.
Rezerwat wchodzi w skład Cedyńskiego Parku Krajobrazowego. Jest udostępniony do ruchu turystycznego.

</doc>
<doc id="193969" url="https://pl.wikipedia.org/wiki?curid=193969" title="Édouard Vaillant">
Édouard Vaillant

Édouard Edouard-Marie Vaillant (ur. 28 stycznia 1840 w Vierzon, zm. 18 grudnia 1915 w Paryżu) – francuski polityk, socjalista, blanquista.
Życiorys.
Początkowo studiował nauki politechniczne i zdobył tytuł inżyniera, później zaś studiował medycynę w Paryżu, Heidelbergu i Wiedniu.
Po powrocie do Francji po ukończonych studiach Vaillant stał się gorącym rzecznikiem socjalizmu i w marcu 1871 uczestniczył w paryskim powstaniu. Po upadku Komuny Paryskiej Vaillant uciekł przed aresztowaniem do Londynu, gdzie poznał osobiście Karola Marksa. Z powodu swego skutecznego ukrywania się przed francuskim wymiarem sprawiedliwości Vaillant został oficjalnie uznany za martwego.
Vaillant powrócił do Francji w 1880 po ogłoszeniu przez władze swojej śmierci. Kontynuował działalność polityczną i został nawet wybrany radnym miejskim. W 1893 został wybrany deputowanym do Zgromadzenia Narodowego.
W 1900 grupa socjalistów pod przywództwem Jules'a Guesdego i Vaillanta utworzyła Socjalistyczną Partię Francji. Partia Guesdego, dręczona sprzecznościami połączyła się jednak po latach ponownie z Francuską Partią Socjalistyczną, której przewodził Jean Jaurès.
Pomimo długoletniego stania na stanowisku pacyfizmu i internacjonalizmu Vaillant poparł decyzję rządu włączenia się Francji do I wojny światowej.

</doc>
<doc id="193970" url="https://pl.wikipedia.org/wiki?curid=193970" title="Rezerwat przyrody Dąbrowa Krzymowska">
Rezerwat przyrody Dąbrowa Krzymowska

Rezerwat przyrody „Dąbrowa Krzymowska” – rezerwat leśny utworzony 11 kwietnia 1985, w województwie zachodniopomorskim, w powiecie gryfińskim, w gminie Chojna, 4 km na południowy zachód od Krzymowa, 4,5 km na zachód-północny zachód od Stoków i 10,5 km na zachód-południowy zachód od Chojny. Położony jest w Puszczy Piaskowej, na terenie "Wzgórz Krzymowskich" (najwyższe wzniesienie "Zwierzyniec" 167 m n.p.m.), w Cedyńskim Parku Krajobrazowym. Obszar rezerwatu leży na osi północny zachód – południowy wschód (długość 1,2 km, szerokość 0,5 km). Zajmuje powierzchnię 34,86 ha (akt powołujący podawał 30,44 ha).
Celem ochrony jest zachowanie naturalnych fragmentów środkowoeuropejskiej kwaśnej dąbrowy trzcinnikowej ("Calamagrostio arundinaceae-Quercetum petraeae") z wieloma pomnikowymi okazami dębów bezszypułkowych ("Quercus petraea") i sosny zwyczajnej ("Pinus silvestris") o rzadko spotykanej formie korowiny, tzw. "pręgowatej" ("krezowatej"), odznaczającej się regularnym, poprzecznym spękaniem. Wiek tych drzew szacuje się na od 250 do 400 lat.
Rezerwat jest pod zarządem Nadleśnictwa Chojna. Nadzór sprawuje Regionalny Dyrektor Ochrony Środowiska w Szczecinie.
Według obowiązującego planu ochrony ustanowionego w 2009 roku (z późniejszymi zmianami), obszar rezerwatu objęty jest ochroną czynną.

</doc>
<doc id="193971" url="https://pl.wikipedia.org/wiki?curid=193971" title="Bielinek (rezerwat przyrody)">
Bielinek (rezerwat przyrody)

Bielinek – leśny rezerwat przyrody, położony w pobliżu miejscowości Bielinek w gminie Cedynia, na zboczach doliny Odry. Powierzchnia rezerwatu wynosi 76,21 ha (akt powołujący z 1957 roku podawał 75,55 ha). Obejmuje zespoły leśno-stepowe z jedynym w Polsce stanowiskiem dębu omszonego, a także wieloma chronionymi, rzadko spotykanymi gatunkami kserotermicznymi (zbiorowiska "Potentillo-Stipetum capillate" i "Adonido-Brachypodietum" oraz "Quercetum pubescenti-petraeae") i leśnymi (m.in. zbiorowiska "Galio odorati-Fagetum" i "Luzulo pilosae-Fagetum" oraz ciepłolubne łęgi "Violo odorate-Ulmetum"). Znajduje się w granicach Cedyńskiego Parku Krajobrazowego.
Obszar rezerwatu został objęty tymczasową formą ochrony już 11 listopada 1927 roku, a tydzień później wydano zarządzenie, na mocy którego cały teren w dzisiejszych granicach stał się rezerwatem przyrody o nazwie "Naturschutzgebiet Bellinchen a. d. Oder" ('Bielinek nad Odrą') i pozostał nim do 1945 roku. Po II wojnie światowej obiekt ten został uznany przez polskie władze za rezerwat florystyczny na podstawie zarządzenia Ministra Leśnictwa i Przemysłu Drzewnego Nr 73 z 14 lutego 1957 r.

</doc>
<doc id="193973" url="https://pl.wikipedia.org/wiki?curid=193973" title="Dwór Olszewskich">
Dwór Olszewskich

Dwór Olszewskich w Bełchatowie – zabytkowy kompleks dworsko-parkowy w stylu późnobarokowym z XVIII wieku.
Historia dworu.
Dwór powstał w pierwszej połowie XVIII wieku, kiedy właścicielami bełchatowskich dóbr była rodzina Rychłowskich, herbu Nałęcz. Dwór został rozbudowany przez następnych właścicieli, ród Kaczkowskich herbu Świnka. Projektantem najprawdopodobniej był włoski architekt biskupa płockiego, Lodovico Coci. W 1867 roku miała miejsce licytacja całego majątku Kaczkowskich. Kolejni jego właściciele to Reinhold Spiller i Ernest Ludendorf. W 1887 nieruchomość od Ernesta Ludendorfa kupił Henryk Hellwig – Bawarczyk z pochodzenia. W posiadaniu rodziny Hellwigów dwór znajdował się do końca II wojny światowej. Następnie dwór wszedł w posiadanie rodziny Olszewskich.
Zachowało się wiele pierwotnych elementów dworu: więźba dachowa, elementy drzwi i okien z taflami szklanymi, kominek i wzorzysta mozaika parkietowa. W środku dworku znajduje się również Pokój Kominkowy z odrestaurowanym XIX-wiecznym kominkiem z piaskowca, renesansowy stolik pod samowar z kamiennym blatem oraz zabytkowy kufer podróżny z mosiężnymi okuciami. Nad kominkiem znajduje się "Portret Alberta Hellwiga", namalowany przez Stanisławę Pytaszową. Albert Hellwig był jednym ze współzałożycieli Ochotniczej Straży Pożarnej w Bełchatowie (założono ją w 1901 roku).
Wokół dworu zachowały się resztki parku z XVIII wieku, który został przekształcony w pierwszej połowy XIX wieku. Po II wojnie światowej park razem z dworkiem został zaniedbany. Do 1987 roku opiekowała się nim rodzina Olszewskich. Po śmierci Wacława Olszewskiego – juniora budynek został odkupiony przez Urząd miasta w Bełchatowie. Swój pełny blask odzyskał po remoncie zakończonym w 1998 roku.
W parku znajduje się również mogiła małżeństwa Hellwigów, które w 1920 walczyło ochotniczo na wojnie z bolszewikami. Stefan Hellwig, syn Alberta (ur. 1887), służył jako szeregowiec w 7. kompanii 2 Pułku Piechoty Legionów, natomiast Aniela Maria „Nelly” Hellwigowa z Piętków (ur. 1895) jako sanitariuszka w szpitalu polowym nr 1013. Stefan poległ 2 września 1920 w Trzeszczanach pod Hrubieszowem. 20 września 1920, po przewiezieniu ciała męża do Warszawy, „Nelly” popełniła samobójstwo. Małżonkowie zostali pochowani w „Świątyni dumania”, dawnym miejscu spotkań kochanków. Każdego roku 15 sierpnia w rocznicę Bitwy Warszawskiej władze miasta oraz mieszkańcy składają na grobie znicze oraz kwiaty w czasie obchodów Święta Wojska Polskiego.
Stefan Hellwig za działalność niepodległościową w szeregach POW został pośmiertnie (2 sierpnia 1931) odznaczony Medalem Niepodległości. Został również patronem ulicy, przy której znajduje się dwór. Współcześnie mieści się tu Muzeum Regionalne, w którym można zapoznać się z historią miasta i regionu oraz obejrzeć wystawy twórców kultury.
Ścieżka geologiczna.
W październiku 2005 roku w parku przy dworze Olszewskich powstała tzw."ścieżka geologiczna". Kopalnia Węgla Brunatnego Bełchatów dostarczyła do parku fragmenty skał:
Zabytki.
Według rejestru zabytków na listę zabytków wpisane są obiekty:

</doc>
<doc id="193975" url="https://pl.wikipedia.org/wiki?curid=193975" title="Rezerwat przyrody Olszyna Źródliskowa pod Lubiechowem Dolnym">
Rezerwat przyrody Olszyna Źródliskowa pod Lubiechowem Dolnym

Rezerwat przyrody „Olszyna Źródliskowa pod Lubiechowem Dolnym” – leśny rezerwat przyrody o powierzchni 1,00 ha, w województwie zachodniopomorskim, w powiecie gryfińskim, w gminie Cedynia, w pobliżu zabudowań na północno-zachodnim skraju Lubiechowa Dolnego. Rezerwat położony jest na terenie Cedyńskiego Parku Krajobrazowego. Został utworzony zarządzeniem Ministra Leśnictwa i Przemysłu Drzewnego z dnia 23 stycznia 1973 roku.
Celem ochrony jest zachowanie przede wszystkim skrzypu olbrzymiego ("Equisetum telmateia"), rzadkiego gatunku występującego na Pomorzu Zachodnim, typowego przedstawiciela roślinności górskiego regla dolnego w źródliskach z klasy "Montio-Cardaminetea", oraz zachowanie fragmentu zespołu leśnego – podgórskiego łęgu jesionowego na stanowiskach niżowych ("Carci remotae-fraxinetum") i kwaśnej buczyny niżowej ("Luzulo pilosae-Fagetum") z chronionymi roślinami nasiennymi (kruszczyk szerokolistny "Epipactis helleborine", bluszcz pospolity "Hedera helix", kalina koralowa "Viburnum opulus") i mchami (mokradłosz kończysty "Carielgonella cuspidata", dzióbkowiec Zetterstedta "Eurhynchium anguistirete").
Nadzór: Nadleśnictwo Chojna.
W pobliżu zachodniej granicy rezerwatu prowadzi znakowany niebieski turystyczny Szlak Wzgórz Morenowych do pobliskiego rezerwatu przyrody „Bielinek”.
Według obowiązującego planu ochrony ustanowionego w 2007 roku (z późniejszymi zmianami), obszar rezerwatu objęty jest ochroną czynną.

</doc>
<doc id="193977" url="https://pl.wikipedia.org/wiki?curid=193977" title="Kazimierz Kelles-Krauz">
Kazimierz Kelles-Krauz

Kazimierz Radosław Elehard baron Kelles-Krauz (ur. 22 marca 1872 w Szczebrzeszynie, zm. 24 czerwca 1905 w Pernitz w Austrii) – polski socjalista, filozof, socjolog, publicysta, pedagog. Działacz i teoretyk Związku Zagranicznego Socjalistów Polskich, później Polskiej Partii Socjalistycznej.
Życie.
Urodził się w Szczebrzeszynie 22 marca 1872, jako syn Michała Wilhelma Eleharda i Matyldy Daniewskiej, siostrzenicy Piotra Wysockiego. Kelles-Krauzowie byli rodem szlacheckim, wywodzącym się z Inflant, który w 1583 i 1585 otrzymał potwierdzenie tytuły barona. Michał Kelles-Krauz mając 21 lat wziął udział w powstaniu styczniowym w wyniku czego, na skutek carskich represji popowstaniowych stracił cały majątek i w związku z tym zmuszony został do podjęcia pracy urzędnika. Z powodów zawodowych często zmieniał miejsce zamieszkania. W 1882 roku przeniósł się wraz z rodziną do Radomia, gdzie Kazimierz rozpoczął naukę. W rok później zmarła Matylda, pozostawiając ojcu Kazimierza wychowanie jego oraz pięciorga innych dzieci.
W radomskim gimnazjum Kazimierz Kelles-Krauz działał w tajnym kółku samokształceniowym „Aryele”, choć jego członkowie nazywali sami siebie Malczewianami, na cześć Franciszka Malczewskiego, który użyczał im swoje mieszkanie. Członkowie koła urządzali dyskusje poetyckie i czytali nielegalną literaturę socjalistyczną z okresu I Proletariatu. Debiutował jako poeta w pismach uczniowskich i w „Gazecie Radomskiej”. Letnie wakacje wykorzystywał na socjalistyczną agitację ludu wiejskiego. Wydalony z gimnazjum po spisku maturzystów zdał maturę jako ekstern w Kielcach, z powodu udziału w spisku został wydalony z Wydziału Prawa Cesarskiego Uniwersytetu Warszawskiego, po zaledwie dwóch miesiącach studiowania. W tym czasie jednak pełnił funkcję przewodniczącego „Koła Młodych”, zrzeszającego studentów z okolic Radomia. W 1892 Kelles-Krauz wyjechał do Paryża, gdzie pracował w Bibliotece Narodowej, podjął studia fizyczno-matematyczne na Sorbonie i nawiązał kontakty z międzynarodową emigracją socjalistyczną. Mieszkał przy "rue de la Glacière" razem z Janem Lenartowiczem.
W 1893 został członkiem Międzynarodowego Instytutu Socjologicznego. Swoje prawo retrospekcji przewrotowej przedstawił po raz pierwszy w referacie wygłoszonym na I Międzynarodowym Kongresie Socjologicznym w 1894. W tymże roku został też członkiem Związku Zagranicznego Socjalistów Polskich, wybrano do kierownictwa (tzw. Centralizacji), był pierwszym sekretarzem sekcji paryskiej tego związku, sekretarzem Komisji Chłopskiej, później Komisji Pracy.
Podczas II. Zjazdu ZZSP, który odbył się w Gandawie w 1895 roku Krauz został wybrany na męża zaufania. Funkcja ta umożliwiła mu wywieranie pewnego wpływu na politykę ZZSP. W tym samym roku mianowany został redaktorem „Bulletin Officiel du Parti Socialiste Polonais”, wszedł do redakcji „Przedświtu”, z ramienia ZZSP opiekował się Stowarzyszeniem Młodzieży Akademickiej „Spójnia” i Towarzystwem Pracujących Polaków. Nawiązał szeroką współpracę z polską i zagraniczną prasą socjalistyczną, z periodykami społeczno-kulturalnymi i naukowymi.
Również w 1895 roku Kazimierz Kelles-Krauz powołany został na sekretarza komisji chłopskiej ZZSP, której celem było gromadzenie materiałów do spraw chłopskich i agitacji PPS na wsi oraz opracowanie specjalnej jednodniówki poświęconej sprawom chłopskim.
W 1896 rozpoczął studia w École libre des sciences politiques (studiując prawo, historię, ekonomię i socjologię), które ukończył z wyróżnieniem. Słuchał też wykładów w Collège libre des sciences sociales, gdzie w 1897 został wykładowcą w randze docenta. W 1901 po wygłoszeniu cyklu wykładów w Uniwersytecie Nowym w Brukseli otrzymał stopień doktora nauk społecznych. Osiedlił się ostatecznie w Austrii. W Wiedniu wstąpił na wydział prawa tamtejszego uniwersytetu. Oddalony od bezpośredniej pracy partyjnej napisał tu wiele prac z dziedziny filozofii i socjologii. W 1902 odbył cykl wykładów z filozofii marksistowskiej na Uniwersytecie Nowym w Brukseli, w 1903–1904 był sekretarzem i wykładowcą Wyższych Kursów Wakacyjnych w Zakopanem, wykładał w wiedeńskim oddziale Towarzystwa Uniwersytetu Ludowego im. Adama Mickiewicza. Osłabiony chorobą płuc i ciężką ponad siły pracą, tuż przed ukończeniem studiów prawniczych zmarł.
Zarządzeniem prezydenta RP Ignacego Mościckiego z 19 grudnia 1930 został odznaczony pośmiertnie Krzyżem Niepodległości "za pracę w dziele odzyskania niepodległości".
Poglądy.
Jego poglądy filozoficzne i socjologiczne mieszczą się w ramach takich prądów ideowych jak marksizm, pozytywizm, ewolucjonizm i neokantyzm. Deklarując się jako marksista, był żarliwym obrońcą teoretycznych założeń materializmu historycznego, a jednocześnie traktował go jako „system otwarty”, jako zespół zasad wypracowanych przez Marksa i Engelsa w studiach nad formacją kapitalistyczną, które należy dopiero zastosować do całej przeszłości, w spojrzeniu na teraźniejszość i w prognozach na przyszłość. Marksizm nazywał „monizmem ekonomicznym”, „monizmem”, „ekonomizmem” i w dobie licznych koncepcji rewizjonistycznych względem teorii Marksa bronił szczególnie determinizmu ekonomicznego.
Traktując marksizm jako system socjologiczny, dążył do wypracowania filozofii marksizmu i oparł się tu na filozofii Auguste Comte'a. Pod jej wpływem ułożył szereg klasyfikacyjny zjawisk społecznych. Wydzielił 3 warstwy zjawisk: ekonomię, moralność i prawo oraz naukę, sztukę, filozofię i religię. Druga warstwa zależy, według niego, bezpośrednio od sposobu produkcji, zaś warstwa trzecia tylko pośrednio, poprzez formy etyki i prawa, co przyczynia się do zatracenia w świadomości społecznej jej utylitarnego źródła i celu. Szczególnie nauka może jawić się jako bezinteresowna, gdyż posiada i drugie źródło inspiracji: własną logikę i tradycję intelektualną.
Pod wpływem neokantyzmu Kelles-Krauz badał problem klasowego charakteru świadomości społecznej nadając mu miano apercepcji klasowej i swą koncepcję traktował jako dopracowanie zagadnienia wtórności idei w stosunku do ekonomicznego podłoża. Teorie socjologiczne, w tym marksizm, były według niego, wyrazem pewnego stadium rozwoju ekonomicznego i związanych z nim dążeń pewnej klasy, stąd muszą z czasem ulec transpozycji lub zniknąć. Neokantowski rodowód miało też m.in. podjęte przezeń zagadnienie genezy ideałów ludzkości, ideałów klas wchodzących na arenę życia politycznego, a więc idei rewolucyjnych, wyprzedzających rozwój ekonomiczny. Rozwiązaniem tego zagadnienia było jego prawo retrospekcji przewrotowej, które wbudowywało w linearny model historiozofii marksizmu elementy teorii cyklicznych, wyjaśniało repetycję pewnych elementów świadomości społecznej w dziejach. Repetycja ta, według Kelles-Krauza, występowała w pewnych rytmach, których fluktuacje wyznaczały 2 antagonistyczne zasady: indywidualizmu i socjalizmu. Ideał socjalistyczny nazywał drugą retrospekcją, Nowym Odrodzeniem, a Erazmem tego odrodzenia nazywał słynnego ewolucjonistę Lewisa H. Morgana. 
Jako działacz ZZSP i PPS podejmował wielokrotnie problemy taktyki ruchu robotniczego. Od pierwszego jednak odczytu na posiedzeniu sekcji paryskiej (pt. "Klasowość naszego programu") aż do końca życia trwała jego polemika z Centralizacją i Komitetem Zagranicznym PPS, a jego główne prace ukazały się poza organami tych partii. Uznanie prawa Polski do niepodległości, kwestia stosunku do SDKPiL i rosyjskiego ruchu robotniczego, wizja demokratycznego państwa i dążenia Kelles-Krauza do wypracowania odrębnego programu agrarnego dla partii były głównymi punktami sporu Kelles-Krauza z kierownictwem partii. Rozbieżność poglądów w tym zakresie w łonie partii stała się po jego śmierci powodem rozłamu w PPS.
Rodzina.
Brat Stanisława. Jego żoną była Maria Katarzyna z domu Goldsteyn (Goldstein). Ich córką była Janina (1898–1975), starszy kustosz Biblioteki PAN im. Ossolińskich we Wrocławiu. Szwagierką Kazimierza była Maria Helena Kelles-Krauz.

</doc>
<doc id="193979" url="https://pl.wikipedia.org/wiki?curid=193979" title="Rezerwat przyrody Jeziora Siegniewskie">
Rezerwat przyrody Jeziora Siegniewskie

Rezerwat przyrody „Jeziora Siegniewskie” – faunistyczny rezerwat przyrody, o powierzchni 23,08 ha, położony w województwie zachodniopomorskim, w powiecie gryfińskim, w gminie Mieszkowice, 6 km na północny wschód od Gozdowic, 6,5 km na południe-południowy zachód od Morynia oraz 7 km na zachód-północny zachód od Mieszkowic. Wchodzi w skład Cedyńskiego Parku Krajobrazowego.
Rezerwat obejmuje obszar lasu o powierzchni 10,40 ha oraz dwa śródleśne jeziora o powierzchni 8,7 ha i 3,98 ha (według stanu na 2003 rok).
Został utworzony na mocy zarządzenia Ministra Ochrony Środowiska i Zasobów Naturalnych z dnia 17 listopada 1988 r. w celu „zachowania w naturalnym stanie ostoi ptactwa wodnego i śpiewającego oraz zbiorowisk roślinności wodnej, szuwarowej i leśnej”. Z biegiem lat poziom wody w jeziorach znacznie spadł, wskutek czego liczebność gniazdującego tu ptactwa również znacząco spadła oraz nastąpił zanik pierwotnej roślinności wodno-szuwarowej. Zarządzeniem Regionalnego Dyrektora Ochrony Środowiska w Szczecinie z dnia 7 czerwca 2011 r. zmodyfikowano cel ochrony na „zachowanie w naturalnym stanie ornitofauny związanej ze zbiorowiskami roślinności szuwarowej i leśnej”.
Wśród bytujących tu 90 prawnie chronionych gatunków zwierząt oraz 6 gatunków figurujących w Polskiej Czerwonej Księdze Zwierząt są: bielik, traszka grzebieniasta, kumak nizinny, wydra.
Występujące rośliny zielne to m.in.: kłoć wiechowata, wąkrota zwyczajna, widłak jałowcowaty. Najciekawsze gatunki awifauny lęgowej: żuraw, czernica, perkoz rdzawoszyi, perkoz dwuczuby, perkozek, bąk, błotniak stawowy. Najciekawsze gatunki awifauny przelotnej i lęgowej: bocian czarny, czyżyk, czapla siwa, rudzik, sikora bogatka, sikora modra, bocian czarny. Duża czystość wód jezior sprzyja występowaniu raków i wielu gatunków ryb, jak lin, leszcz, płoć, karaś, szczupak i okoń.
Rezerwat znajduje się na terenie Nadleśnictwa Mieszkowice. Nadzór sprawuje Regionalny Konserwator Przyrody w Szczecinie. Na mocy obowiązującego planu ochrony ustanowionego w 2007 roku (z późniejszymi zmianami), obszar rezerwatu objęty jest ochroną czynną.
Turystyka.
Po wschodniej stronie rezerwatu prowadzi znakowany niebieski turystyczny Szlak Wzgórz Morenowych (o długości 55,2 km: Mieszkowice – rezerwat przyrody „Jeziora Siegniewskie” – Moryń – Dolsko – Mętno – „Głazy Bliźniaki” – Piasek – rezerwat przyrody Bielinek – Lubiechów Dolny).
Przez teren rezerwatu prowadzi ścieżka edukacyjna w formie pętli, której początek i koniec znajdują się na parkingu leśnym „Siegniew” wyposażonym w miejsce na ognisko.

</doc>
<doc id="193981" url="https://pl.wikipedia.org/wiki?curid=193981" title="Wrzosowiska Cedyńskie im. inż. Wiesława Czyżewskiego">
Wrzosowiska Cedyńskie im. inż. Wiesława Czyżewskiego

Rezerwat przyrody „Wrzosowiska Cedyńskie im. inż. Wiesława Czyżewskiego” – rezerwat stepowy o powierzchni 72,02 ha, w województwie zachodniopomorskim, w powiecie gryfińskim, w gminie Cedynia, na terenie Cedyńskiego Parku Krajobrazowego, 3 km na południowy zachód od Cedyni, po południowej stronie drogi wojewódzkiej nr 124 (Cedynia-Osinów Dolny). Powierzchnia rezerwatu to w przybliżeniu kwadrat o boku ok. 0,9 km.
Rezerwat został utworzony na mocy zarządzenia Ministra Leśnictwa i Przemysłu Drzewnego z dnia 11 kwietnia 1985 r. w sprawie uznania za rezerwaty przyrody. Nosi imię inż. Wiesława Czyżewskiego, który w latach 1955–1985 był tu nadleśniczym. Przy wejściu do rezerwatu znajduje się głaz poświęcony jego pamięci.
Celem ochrony jest zachowanie wzgórz pokrytych wrzosowiskami oraz stanowisk roślinności kserotermicznej, a w szczególności utrzymanie bioróżnorodności i organizacji socjalnej organizmów charakterystycznych dla terenów otwartych – wrzosowisk, muraw kserotermicznych i napiaskowych, zachowanie rodzimych populacji gatunków roślin, grzybów, zwierząt i innych organizmów żywych występujących naturalnie w obrębie wrzosowisk oraz muraw kserotermicznych i napiaskowych, a także ochrona relacji ekologicznych między tymi populacjami oraz siedliskami występującymi w rezerwacie.
Występują tu takie rośliny, porosty i grzyby chronione jak: pajęcznica liliowata, turzyca niska, ożota zwyczajna, sasanka łąkowa, wężymord stepowy, ostnica włosowata, widłoząb kędzierzawy, chrobotek alpejski, płucnica islandzka, pawężnica drobna, buławka spłaszczona, berłóweczka zimowa.
Nadzór: Nadleśnictwo Mieszkowice.
Turystyka.
W północno-zachodniej części rezerwatu znajduje się parking i platforma widokowa. Od 2016 roku rezerwat jest udostępniony do zwiedzania – wytyczono kilkusetmetrową ścieżkę prowadzącą na szczyt 60-metrowego wzgórza, na którym znajduje się wiata. Ze ścieżki nie wolno schodzić, zaś wokół niej znajdują się tablice informacyjne.

</doc>
<doc id="193982" url="https://pl.wikipedia.org/wiki?curid=193982" title="PLM">
PLM

Skrót PLM ma następujące znaczenia:

</doc>
<doc id="193984" url="https://pl.wikipedia.org/wiki?curid=193984" title="Stanisław Nakoniecznikoff-Klukowski">
Stanisław Nakoniecznikoff-Klukowski

Stanisław Nakoniecznikoff-Klukowski, ps. „Gryf”, „Wujek”, „Ordon”, „Zan”, „Zawisza”, „Kiliński”, „Kmicic” (ur. 27 grudnia 1898 w Warszawie, zm. 18 października 1944 w Częstochowie) – major kawalerii Wojska Polskiego oraz pułkownik i komendant główny Narodowych Sił Zbrojnych.
Udział w wojnie polsko-bolszewickiej.
Syn Bolesława Nakoniecznikowa i Marii z Klukowskich. Uczył się w I Państwowej Szkole Realnej w Warszawie, a następnie w Szkole Realnej Witolda Wróblewskiego. W 1918 jako uczeń 7. klasy, zgłosił się na ochotnika do oddziału kawalerii pod dowództwem mjr. Czesława Bystrama. Od tego czasu stale służył w wojsku. Od 1 stycznia 1919 walczył w 3 pułku ułanów na froncie wschodnim, m.in. w składzie Armii gen. Józefa Hallera. W styczniu 1920, po awansie na podchorążego, objął funkcję zastępcy adiutanta 13 Dywizji Piechoty. Podlegał tam rozkazom przyszłego komendanta głównego NSZ płk. dypl. Tadeusza Kurcyusza. Od kwietnia 1920 był dowódcą plutonu w 4 pułku strzelców konnych. 5 września 1920 został ciężko ranny w obie nogi pod Werbkowicami, przebywał następnie w szpitalach w Lublinie i Warszawie.
Kariera wojskowa w okresie II RP.
17 kwietnia 1921 został mianowany podporucznikiem kawalerii. Ukończył kursu doskonalenia oficerów przy DOK IX w Brześciu i w 1924 kurs w Centralnej Szkole Kawalerii w Grudziądzu. W 1923 służył w 9 pułku strzelców konnych we Włodawie, a od następnego roku w 2 pułku strzelców konnych w Hrubieszowie, zajmując kolejno stanowiska: komendanta szkoły podoficerskiej, adiutanta pułku i oficer placu. Od 1925 był żonaty z Zoją z Rudwanów, z którą miał syna Henryka (urodzonego w 1926), późniejszego członka NSZ. Od 1 lipca 1930 służył w Centrum Wyszkolenia Kawalerii w Grudziądzu jako instruktor-wychowawca w Szkole Podchorążych Rezerwy Kawalerii. Od 14 października 1932 pełnił funkcję dowódcy Szwadronu Kawalerii KOP „Żurno”. 5 lipca 1937 został skierowany na kurs techniczno-strzelecki i unifikacyjno-doskonalący w Centrum Wyszkolenia Piechoty w Rembertowie, po którego ukończeniu objął dowództwo Szwadronu Kawalerii KOP „Stołpce”. Podczas mobilizacji w sierpniu 1939 objął stanowisko dowódcy Szwadronu Kawalerii Dywizyjnej 2 Dywizji Piechoty Legionów w Armii „Łódź”.
Udział w wojnie obronnej 1939.
W jej składzie walczył w wojnie obronnej 1939, biorąc m.in. udział w obronie Modlina. Na rozkaz gen. bryg. Wiktora Thommée’go opuścił Twierdzę i przyłączył się do Grupy Operacyjnej Kawalerii gen. bryg. Władysława Andersa, która zamierzała przebić się do Warszawy. Po rozbiciu jego oddziału na przedpolach stolicy, dostał się do niewoli niemieckiej, z której zbiegł w październiku 1939. Udał się następnie do Warszawy.
Udział w ZWZ/AK.
W 1940 wstąpił do Związku Walki Zbrojnej i został terenowym zastępcą komendanta Podokręgu II ZWZ Północne Mazowsze, pełniąc jednocześnie funkcję inspektora Inspektoratu II w tym podokręgu (obwody: Ciechanów, Mława, Działdowo, Modlin i Przasnysz). Używał wówczas pseudonimów: „Gryf”, „Ordon”, „Zan”, „Zawisza”. Faktycznie kierował całą pracą organizacyjną na tym terenie, doprowadzając m.in. do scalenia z ZWZ wielu mniejszych organizacji konspiracyjnych. W lecie 1942 wszedł w konflikt z komendantem podokręgu ppłk. Tadeuszem Tabaczyńskim ps. „Mazur”, „Kurp”. Wskutek narastających aresztowań żołnierzy AK i bezczynności komendanta podokręgu doszło do rozłamu w lokalnych szeregach AK.
Przejście do NSZ.
Część sztabu podokręgu i szeregowych członków AK przeszło wówczas do tworzących się NSZ. Utworzono z nich Okręg II NSZ Mazowsze-Północ, a S. Nakoniecznikow objął jego komendę i przyjął stopień podpułkownika NSZ. W odpowiedzi Wojskowy Sąd Specjalny Obszaru Warszawskiego AK potraktował to jako dezercję i skazał go na początku 1943 na karę śmierci za „rozbijanie walki zbrojnej” i „pójście na rękę okupantowi”. Oprócz funkcji komendanta Okręgu II objął on także funkcję komendanta Okręgu XIII Białostockiego, gdzie występował pod pseudonimem „Kiliński”. W stosunkowo krótkim czasie doprowadził do ujednolicenia wszystkich scalonych w ramach NSZ organizacji na podległym mu terenie. Jesienią 1943 r. został powołany na stanowisko p.o. inspektora i szefa sztabu Inspektoratu Północnego NSZ składającego się okręgów II i XIII, zachowując jednocześnie dowodzenie tymi okręgami.
Rola S. Nakoniecznikowa podczas rozłamu w NSZ.
W dniu 7 marca 1944 doszło do podpisania umowy scaleniowej między NSZ i AK. Na tym tle powstały kontrowersje w KG NSZ i Prezydium Tymczasowej Narodowej Rady Politycznej – zwierzchnim organie politycznym NSZ. Po śmierci Komendanta Głównego NSZ płk. dypl. T. Kurcyusza ps. „Żegota”, w ramach TNRP doszło do swoistego zamachu stanu; część jej członków z Grupy Szańca ogłosiła rozwiązanie TNRP, tworząc w jej miejsce pozastatutową Komisję Polityczną przemianowaną wkrótce na Radę Polityczną NSZ i ogłosiła antydatowane rozkazy KG NSZ, mianując 21 kwietnia 1944 S. Nakoniecznikowa – „pierwszym zastępcą dowódcy”, a następnie rozkazem datowanym 22 kwietnia (w dniu śmierci płk. T. Kurcyusza) mianowała go pełniącym obowiązki komendanta głównego NSZ oraz awansowała do stopnia pułkownika NSZ. Spowodowało to rozłam w NSZ i zaczęły działać dwa dowództwa NSZ – jedno kierowane przez S. Nakoniecznikowa i drugie kierowane przez ppłk. Albina W. Raka ps. „Lesiński”, mianowanego przez Dowódcę AK pełnomocnikiem dowódcy AK ds. scalenia NSZ. Według literatury przedmiotu, na decyzję S. Nakoniecznikowa zaangażowania się po stronie rozłamowców prawdopodobnie wpłynęły jego wcześniejsze złe stosunki z AK, a zwłaszcza wydany na niego wyrok śmierci, zaś z drugiej strony brak rozeznania w zawikłanych stosunkach politycznych panujących w ramach TNRP. Jako p.o. Komendanta Głównego NSZ zaangażował się on całkowicie w działalność wojskową, dążąc jednocześnie do współpracy z AK. Jako zawodowy oficer, nie zaangażowany wcześniej w prace pionu wojskowego ONR-Związku Jaszczurczego, nie cieszył się jednak pełnym zaufaniem Rady Politycznej NSZ.
Działalność w NSZ do wybuchu powstania warszawskiego.
Od 10 lipca 1944 przebywał na terenie Okręgu V NSZ Kielecko-Radomskiego, dokonując inspekcji oddziałów wchodzących w skład 204 pułku piechoty NSZ. Osobiście dowodził wówczas kilkoma akcjami zbrojnymi przeciwko Niemcom i partyzantce komunistycznej. Oddziały NSZ opanowały m.in. miasto Stopnica, zdobywając duże magazyny niemieckie. Wkrótce został odwołany do Warszawy, gdzie zamierzał prawdopodobnie doprowadzić do podporządkowania podległej mu części Narodowych Sił Zbrojnych AK. Rada Polityczna NSZ zajęła jednak odmienne stanowisko; w dniu 24 lipca 1944 przesunęła go na stanowisko zastępcy komendanta głównego NSZ i wyznaczyła dowódcą Grupy Operacyjnej nr 1. Funkcji tej nie zdążył jednak objąć z powodu wybuchu powstania warszawskiego.
Udział w powstaniu warszawskim.
W powstałym chaosie organizacyjnym i całkowicie zaskoczony rozpoczęciem walk podporządkował się płk. Spirydionowi Koiszewskiemu ps. „Topór”, komendantowi Okręgu Warszawskiego NSZ-AK, a 14 sierpnia zameldował się u dowódcy powstania płk. Antoniego Chruściela ps. „Monter”. Na jego rozkaz objął dowództwo doraźnie sformowanego oddziału NSZ w rejonie Filharmonii Warszawskiej w Śródmieściu.
Ostatni okres jego życia.
Po upadku powstania S. Nakoniecznikow wyszedł z miasta razem z ludnością cywilną i w I połowie października 1944 przybył do Częstochowy, dokąd przeniosło się KG NSZ, obejmując ponownie stanowisko zastępcy komendanta głównego NSZ. Na tym stanowisku prawdopodobnie usiłował przeforsować w Radzie Politycznej NSZ podporządkowanie Narodowych Sił Zbrojnych AK. Zamierzał także zapewne zreorganizować dowództwo Brygady Świętokrzyskiej NSZ, wyznaczając na jej dowódcę kpt. Włodzimierza Żabę ps. „Żniwiarz”, dotychczasowego szefa sztabu Okręgu VIII Częstochowa. W dniu 18 października 1944 odbyło się w domu tego ostatniego spotkanie Rady Politycznej NSZ, podczas którego S. Nakoniecznikow został mianowany komendantem głównym NSZ. Następnego dnia miał on wyjechać z Częstochowy. Po zakończeniu narady, kiedy w mieszkaniu zostali tylko S. Nakoniecznikow i kpt. W. Żaba, weszło do niego dwóch mężczyzn (w tym prawdopodobnie Otmar Wawrzkowicz ps. „Oleś” – członek Rady Politycznej NSZ), którzy zabili S. Nakoniecznikowa i kpt. W. Żabę. Został on pochowany w Częstochowie, pod fałszywym nazwiskiem, w grobie rodzinnym Żabów.
Kontrowersje dotyczące śmierci S. Nakoniecznikowa.
Rada Polityczna NSZ wydała 24 października oświadczenie w sprawie jego śmierci, sugerując jednocześnie, że S. Nakoniecznikow zginął z rąk członka AK, bądź Polskiej Armii Ludowej. Po ujawnieniu prawdziwych okoliczności sprawy Rada Polityczna NSZ rozpowszechniła z kolei pogłoski, jakoby nawiązał on kontakt z Armią Ludową, chcąc podporządkować NSZ Polskiemu Komitetowi Wyzwolenia Narodowego i został zlikwidowany za zdradę. Do kampanii dezinformacji włączyła się także AL, która ogłosiła, że zlikwidował go jej wywiad.
W literaturze przedmiotu podawane są różne wersje dotyczące zabójstwa S. Nakoniecznikowa. Według relacji ppłk. NSZ Tadeusza Boguszewskiego, która została opublikowana w „Zeszytach do historii NSZ” t. III, S. Nakoniecznikow podczas powstania warszawskiego nawiązał kontakt z płk. Julianem Skokowskim, dowódcą połączonych sił AL, PAL i KB w Warszawie. Po przybyciu do Częstochowy zamierzał on podpisać akt podporządkowania NSZ tzw. rządowi lubelskiemu. Jest to wersja praktycznie nieprawdopodobna, gdyż, po pierwsze jej autora, tj. T. Boguszewskiego, nie było w ogóle w Częstochowie (po upadku powstania warszawskiego przebywał w niewoli niemieckiej), nie był więc bezpośrednim świadkiem wydarzeń, a po drugie radykalny antykomunizm NSZ i czynne zwalczanie oddziałów GL/AL uniemożliwiałoby tego typu zachowanie. Według drugiej wersji wydarzeń Stanisław Nakoniecznikow zginął, ponieważ zamierzał na własną rękę podporządkować NSZ AK. Ta wersja jest najbardziej prawdopodobna. Istnieje jeszcze trzecia wersja, według której członkowie Grupy Szańca wybrali taktykę współdziałania z okupacyjnymi władzami niemieckimi i dzięki temu wyprowadzenia na Zachód jak największej liczby żołnierzy NSZ. Chcąc zrealizować ten pomysł, musieli zdecydować się na drastyczne rozwiązanie, czyli zabicie swojego komendanta, który był przeciwny współpracy z Niemcami. Istnieją także rozbieżności, kto zastrzelił S. Nakoniecznikowa. W niektórych opracowaniach panuje pogląd, że wykorzystano do tego Organizację Toma, na czele której stał Hubert Jura, były dowódca Akcji Specjalnej NSZ w okręgu Kielce, posiadający silne kontakty z Niemcami. Polecenie miał mu wydać Otmar Wawrzkowicz, który z nim współpracował. W okresie śmierci S. Nakoniecznikowa Organizacja Toma miała swoją siedzibę właśnie w Częstochowie.
Upamiętnienie.
Został upamiętniony symboliczną inskrypcją (podobnie jak Przemysław Nakoniecznikow-Klukowski), na grobowcu rodzinnym na cmentarzu Powązkowskim w Warszawie, gdzie został pochowany Bronisław Nakoniecznikow-Klukowski.

</doc>
<doc id="193985" url="https://pl.wikipedia.org/wiki?curid=193985" title="Kostrzyneckie Rozlewisko">
Kostrzyneckie Rozlewisko

Kostrzyneckie Rozlewisko – użytek ekologiczny o powierzchni 746,23 ha położony w gminie Cedynia w województwie zachodniopomorskim. Został utworzony w celu ochrony rozlewiska oraz starorzecza Odry, fragmentu łąk i pastwisk będących miejscem rozmnażania i żerowania licznych gatunków ptaków, płazów, gadów i ssaków. Stwierdzono tu występowanie 109 gatunków lęgowych ptaków i ok. 50 przelotnych i zimujących. Występują tu m.in.: ohary, kuliki wielkie, bataliony. Kostrzyneckie Rozlewisko wchodzi w skład Cedyńskiego Parku Krajobrazowego.

</doc>
<doc id="193988" url="https://pl.wikipedia.org/wiki?curid=193988" title="Afrykański Puchar Konfederacji">
Afrykański Puchar Konfederacji

Afrykański Puchar Konfederacji, ang. "CAF Confederation Cup", rozgrywki pucharowe dla klubów z krajów należących do federacji CAF (Afryka), wzorowane na europejskich rozgrywkach o Puchar UEFA, tzw. Puchar Pocieszenia (rozgrywki drugiej rangi po Lidze Mistrzów). Do 2003 istniały Puchar CAF, w którym walczono o trofeum Moshooda Abioli oraz Puchar Zdobywców Pucharów CAF. W 2004 roku nastąpiło połączenie obydwu rozgrywek w jeden Afrykański Puchar Konfederacji. 12 krajów o najwyższym współczynniku w rankingu CAF może wystawić 2 zespoły do rozgrywek (Algieria, Angola, Demokratyczna Republika Konga, Egipt, Gwinea, Maroko, Nigeria, RPA, Sudan, Tanzania, Tunezja i Zambia), pozostałe kraje mogą wystawić jedynie jedną drużynę.
Po raz pierwszy w finale, w sezonie 2019/20, rozegrano jeden mecz z powodu Pandemii COVID-19.
Zdobywcy Pucharu Konfederacji CAF.
Osiągnięcia według klubów.
Państwa zwycięzców
Edycja 2021/2022.
Finał:
"20 maj", 2022:
Orlando Pirates : RS Berkane - 1:1, k.4:5
Edycja 2020/2021.
Finał:
"10 lipca", 2021:
Raja Casablanca : JS Kabylie - 2:1
Edycja 2019/2020.
Finał:
"25 października", 2020:
Pyramids : RS Berkane - 0:1
Edycja 2018/2019.
Finał:
"19 maja", 2019:
RS Berkane : Zamalek - 1:0
"26 maja", 2019:
Zamalek : RS Berkane 1:0, k.5:3
Edycja 2018.
Finał:
"25 listopada", 2018:
Raja Casablanca : AS Vita Club - 3:0
"2 grudnia", 2018:
AS Vita Club : Raja Casablanca 3:1
Edycja 2017.
Finał:
"19 listopada", 2017:
TP Mazembe : Supersport United - 2:1
"25 listopada", 2017:
Supersport United : TP Mazembe 0:0
Edycja 2016.
Finał:
"29 października", 2016:
MO Béjaïa : TP Mazembe - 1:1
"6 listopada", 2016:
TP Mazembe : MO Béjaïa 4:1
Edycja 2015.
Finał:
"21 listopada", 2015:
Orlando Pirates : Étoile du Sahel - 1:1
"29 listopada", 2015:
Étoile du Sahel : Orlando Pirates 1:0
Edycja 2014.
Finał:
"29 listopada", 2014:
Séwé Sport : Al Ahly - 2:1
"6 grudnia", 2014:
Al Ahly : Séwé Sport 1:0
Edycja 2013.
Finał:
"23 listopada", 2013:
CS Sfaxien : TP Mazembe - 2:0
"30 listopada", 2013:
TP Mazembe : CS Sfaxien 2:1
Edycja 2012.
Finał:
"18 listopada", 2012:
Djoliba AC : AC Léopards - 2:2
"25 listopad", 2012:
AC Léopards : Djoliba AC 2:1
Edycja 2011.
Finał:
"19 listopada", 2011:
Club Africain : Maghreb Fez - 1:0
"4 grudnia", 2011:
Maghreb Fez : Club Africain 1:0, k.6:5
Edycja 2010.
Finał:
"28 listopada", 2010:
FUS Rabat : CS Sfaxien - 0:0
"4 grudnia", 2010:
CS Sfaxien : FUS Rabat 2:3
Edycja 2009.
Finał:
"27-29 listopada", 2009:
ES Sétif : Stade Malien - 2:0
"4-6 grudnia", 2009:
Stade Malien : ES Sétif - 2:0, k.3:2
Edycja 2008.
Finał:
"8 listopada", 2008
CS Sfaxien : Étoile du Sahel - 0:0
"22 listopada", 2008
Étoile du Sahel : CS Sfaxien - 2:2
Edycja 2007.
Finał:
"2 listopada", 2007
CS Sfaxien : Al-Merreikh - 4:2
"24 listopada", 2007
Al-Merreikh : CS Sfaxien - 0:1
Edycja 2006.
Finał:
"18 listopada", 2006
FAR Rabat : Étoile du Sahel - 1:1
"2 grudnia", 2006
Étoile du Sahel : FAR Rabat- 0:0
Edycja 2005.
Faza grupowa
Grupa A
1.FAR Rabat () 6 5 1 0 7- 2 16 – awans
2.King Faisal Babes Kumasi () 6 4 0 2 9- 5 12 
3.AS Marsa () 6 2 1 3 6- 6 7 
4.Fello Star Labé Conakry() 6 0 0 6 2-11 3 
Grupa B
1.Dolphins FC () 6 4 2 0 10- 4 14 - awans
2.Al-Ismaily () 6 3 2 1 11- 4 11 
3.Al-Mokawloon Kair () 6 2 0 4 6- 8 6 
4.FC 105 Libreville () 6 1 0 5 4-15 3 
Finał:
"6 listopada", 2005
Dolphins FC : FAR Rabat – 1:0 (Bola Bello 85')
"19 listopada", 2005
FAR Rabat : Dolphins FC – 3:0 (Adil Serraj 10', 45', Ahmed Ajaroui 65')
Pierwsza edycja – 2004/2005.
Faza grupowa
Grupa A
1.Asante Kotoko Kumasi () 6 3 1 2 10- 7 10 [2 1 0 1 4-3 3] – awans
2.Enugu Rangers () 6 3 1 2 12- 6 10 [2 1 0 1 3-4 3] 
3.Al-Hilal Omdurman () 6 3 0 3 6-11 9 
4.Petro Atlético Luanda () 6 1 2 3 5- 9 5 
Grupa B
1.Accra Hearts of Oak SC () 6 4 1 1 10- 5 13 – , awans
2.Cotonsport de Garoua () 6 3 2 1 9- 3 11 
3.Sable de Batié () 6 2 1 3 6- 9 7 
4.Santos Kapsztad () 6 1 0 5 3-11 3 
Finał:
"2 stycznia" 2005
Hearts of Oak : Asante Kotoko – 1:1 (Agyeman 90' – Osei 61')
"9 stycznia" 2005
Asante Kotoko : Hearts of Oak – 1:1 (Tetteh 81' – Taylor 53'), k.7:8

</doc>
<doc id="193989" url="https://pl.wikipedia.org/wiki?curid=193989" title="Rachowice">
Rachowice

Rachowice (dodatkowa nazwa w j. niem. Rachowitz; dawn. "Buchenlust")– wieś sołecka w Polsce, położona w województwie śląskim, w powiecie gliwickim, w gminie Sośnicowice.
W latach 1975–1998 miejscowość administracyjnie należała do województwa katowickiego.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Rachowitz". W 1936 w czasie rządów narodowych socjalistów została zmieniona na całkowicie niemiecką "Buchenlust". 
Historia.
Wieś Rachowice powstała w drugiej połowie XIII wieku. W 1475 rycerz Mikołaj Bierawa sprzedał dwór i wieś rycerzowi Christofowi Dziecko. W 1571 Rachowice przeszły w ręce Larischów, a w 1602 właścicielem był Orzeski von Syrin. W latach 1625–1711 wieś była w posiadaniu rodu von Holy. W 1720 dobra nabył Polak, hrabia Gabriel Wyhowski, a od 1730 Rachowice stały się własnością hrabiów von Hoditz, którzy byli właścicielami dóbr sośnicowickich. W styczniu 1945 żołnierze sowieccy podpalili plebanię. Wraz z plebanią spłonęły wszystkie dokumenty parafialne oraz księgi metrykalne. Podczas II Wojny Światowej we wsi istniał obóz jeńców wojennych Arbeits Kommando E149. Więźniowie, głównie Brytyjczycy, byli zaangażowani w prace leśne; zostali ewakuowani pieszo w styczniu 1945.
1 stycznia 1952 wyłączone z gminy Rudziniec i włączone do gminy Sośnicowice.
Edukacja.
Przedszkola:
Turystyka.
Przez wieś przebiega szlak turystyczny:

</doc>
<doc id="193990" url="https://pl.wikipedia.org/wiki?curid=193990" title="Rezerwat przyrody Glinki (województwo zachodniopomorskie)">
Rezerwat przyrody Glinki (województwo zachodniopomorskie)

Rezerwat przyrody „Glinki” – rezerwat leśny o powierzchni 25,04 ha, utworzony w 1974 roku, w województwie zachodniopomorskim, powiecie wałeckim, w gminie Wałcz, 1,5 km na wschód-południowy wschód od Karsiboru, 2,5 km na południe-południowy zachód od Golców i 9 km na północny zachód od Wałcza.
Obejmuje ochroną ekosystem leśny z około 150-letnim starodrzewem liściastym złożonym głównie z buków, dębów, grabów. Celem ochrony jest zachowanie fragmentu lasu liściastego zróżnicowanego na zespoły: subatlantycki nizinny las dębowo-grabowy ("Stellario holosteae-Carpinetum betuli"), żyzną buczynę niżową typu pomorskiego ("Galio odorati-Fagetum"), kwaśną buczynę niżową ("Luzulo pilosae-Fagetum") i łozowiska ("Salicetum pentandro-cinereae") z licznymi drzewami pomnikowymi.
Historia.
Rezerwat powołany został zarządzeniem Ministra Leśnictwa i Przemysłu Drzewnego z dnia 12 lipca 1974 r. w sprawie uznania za rezerwaty przyrody (Monitor Polski Dz. Urz. PRL z dnia 9 sierpnia 1974 r. Nr 28 poz. 172). Pomysłodawcą utworzenia rezerwatu i autorem dokumentacji podstawowej był prof. dr hab. Waldemar Żukowski z Zakładu Taksonomii Roślin Uniwersytetu im. Adama Mickiewicza w Poznaniu. Rezerwat początkowo zajmował obszar 15,70 ha. Podczas opracowywania w 2005 r. planu ochrony udokumentowana została konieczność powiększenia rezerwatu do powierzchni 25,04 ha. Do powiększenia doszło w 2009 r.
Charakterystyka.
Rezerwat pokryty jest niemal w całości lasami. Powierzchnie nieleśne zajmują znikomą powierzchnię i są to cztery niewielkie oczka śródleśne, spośród których tylko jedno jest trwałe, a reszta pozostaje wyschnięta przez większą część roku. Znikome powierzchnie na obrzeżach lasu zajmują zbiorowiska okrajkowe.
Z gatunków chronionych występują tu: kruszczyk szerokolistny ("Epipactis helleborine"), przylaszczka pospolita, kalina koralowa ("Viburnum opulus"), kruszyna pospolita ("Frangula alnus"), porzeczka czarna ("Ribes nigrum"), przytulia wonna. Rzadkim składnikiem flory jest czerniec gronkowy ("Actaea spicata"). Z rezerwatu lub jego sąsiedztwa podawana była także lilia złotogłów i wawrzynek wilczełyko ("Daphne mezereum"). Rezerwat wyróżnia się zróżnicowaniem wiekowym drzewostanu, stosunkowo dużym udziałem martwego drewna, zróżnicowaniem gatunkowym grzybów (w tym 4 gatunki pod ochroną ścisłą: lakownica lśniąca, soplówka gałęzista, flagowiec olbrzymi i mądziak psi oraz wiele rzadkich i zagrożonych).
Obszar rezerwatu podlega ochronie czynnej.
Nadzór: Nadleśnictwo Wałcz.

</doc>
<doc id="193991" url="https://pl.wikipedia.org/wiki?curid=193991" title="Powieść poetycka">
Powieść poetycka

Powieść poetycka – gatunek literacki powstały w romantyzmie, należący do gatunków synkretycznych, łączący w sobie elementy dramatu, epiki i liryki. Powstanie powieści poetyckiej wiąże się z popularną w romantyzmie opozycją do poetyki klasycystycznej – młodzi twórcy chętnie naruszali jej surowe reguły. Powieść poetycka narodziła się w Anglii i dość szybko stała się popularna w całej Europie. Za jej twórców należy uznać Waltera Scotta (utwór: "The Lord of the Isles") i George’a Byrona (utwory: "Lara, Narzeczona z Abydos, Giaur"). Pisana jest wierszem, występuje w niej narrator. Charakterystyczna dla niej jest fragmentaryczność fabuły, achronologiczność (inwersja czasowa fabuły), służące budowie tajemniczego nastroju. W wielu przypadkach akcja powieści dzieje się w średniowieczu, często na tle motywów orientalnych. Typowym bohaterem jest indywidualista targany sprzecznymi namiętnościami.

</doc>
<doc id="193993" url="https://pl.wikipedia.org/wiki?curid=193993" title="Law">
Law

Uczelnie:
Granatniki:
Osoby noszące nazwisko Law:
Pojęcia związane z prawem:
Albumy i single, w których nazwach pojawia się słowo "law":
Nazwy geograficzne:

</doc>
<doc id="193994" url="https://pl.wikipedia.org/wiki?curid=193994" title="Puchar Narodów Oceanii">
Puchar Narodów Oceanii



</doc>
<doc id="193995" url="https://pl.wikipedia.org/wiki?curid=193995" title="Biegi przeszkodowe">
Biegi przeszkodowe

Biegi przeszkodowe (OCR) "( Obstacle Course Racing)" – rodzaj biegu przełajowego urozmaiconego naturalnymi i sztucznymi przeszkodami terenowymi wymagającymi szczególnego wysiłku i odporności do ich pokonania. Długość tras oraz liczba i rodzaj przeszkód dostosowane są w taki sposób, aby umożliwić start zarówno początkującym, jak i osobom zaangażowanym w dużym stopniu w uprawianie sportu.
Historia.
Pierwszy bieg przeszkodowy dla amatorów prawdopodobnie odbył się w 1987 roku w Anglii. Pierwszym oficjalnym biegiem przeszkodowym na terenie Polski był Hunt Run. Odbył się on w 2012 roku pod nazwą Dirt Hunter i hasłem przewodnim: „Prawdopodobnie Najbardziej Ekstremalne 5 km w Twoim Życiu”. Później swoją działalność rozpoczęły Survival Race oraz Runmageddon – oba biegi zostały zorganizowane po raz pierwszy w 2014 roku.
Liczba zainteresowanych tą formą rozrywki z roku na rok jest coraz większa i osiąga kilka tysięcy uczestników na jednym wydarzeniu. Biegi przeszkodowe przyjmują już formę sportowego festiwalu z atrakcjami dla całej rodziny. Dodatkowo, z uwagi na brak standaryzacji przeszkód, organizatorzy prześcigają się w kreatywności i wymyślaniu nowych utrudnień. Jest to obecnie jedna z alternatyw dla tradycyjnych imprez biegowych.
Od 2016 roku rozgrywane są Mistrzostwa Europy.
Biegi przeszkodowe w Polsce.
Według serwisu „testyoutdoorowe.pl” w Polsce odbyło się w 2017 r. co najmniej 17 większych biegów przeszkodowych, z których 5 najbardziej popularnych to:
Od 2018 roku organizowane są Mistrzostwa Polski, Liga OCR oraz Puchar Polski.
Poziom zaawansowania.
Biegi przeszkodowe są dostępne dla osób w każdym wieku – również dla dzieci, dzięki tworzeniu edycji dziecięcej (np. Survival Race KIDS). Większość tego typu wydarzeń oferuje różne opcje zaawansowania tras, tak, aby mogli w nich wystartować wszyscy, bez względu na poziom przygotowania psychofizycznego. Istnieją krótkie dystanse przygotowane z myślą o osobach rozpoczynających swoją przygodę z biegami przeszkodowymi, jak i mordercze odcinki dla najbardziej wytrwałych. Znaczenia nie ma również płeć – z przeszkodami radzą sobie zarówno kobiety, jak i mężczyźni.
Tego typu wydarzenia to rozrywka zarówno dla amatorów sporadycznego joggingu, przez miłośników crossfitu, aż po doświadczonych uczestników maratonów. Niezależnie od preferowanej formy aktywności fizycznej, w biegach survivalowych liczy się przede wszystkim ogólna sprawność fizyczna oraz dobra kondycja psychiczna. Bardzo ważnym wyróżnikiem biegów ekstremalnych jest ich zmienna i urozmaicona formuła. Dla zawodników przygotowuje się niecodzienne trasy z wymyślnymi przeszkodami. Dodatkowych emocji dodaje też oprawa i atmosfera tego typu wydarzeń. Większość uczestników staje na starcie nie z myślą o biciu rekordów i jak najszybszym pokonaniu trasy, ale raczej z zamiarem dobrej zabawy, zmierzenia się z własnymi słabościami oraz porządnego „sponiewierania się” w błocie.

</doc>
<doc id="193999" url="https://pl.wikipedia.org/wiki?curid=193999" title="Łęk (element siodła)">
Łęk (element siodła)

Łęk – element stelażu siodła. W stelażu siodła terlicowego wyróżnia się łęk przedni – ograniczający siodło od przodu; jest on wygięty w łuk, pod którym znajduje się miejsce na kłąb konia. 
Element ten nie powinien w żadnym wypadku dotykać końskich pleców podczas jazdy, ponieważ grozi to odbiciem lub otarciem kłębu konia. 
Łęk tylny ogranicza siodło od tyłu i jest również wygięty w łuk – dłuższy i bardziej płaski od łęku przedniego.

</doc>
<doc id="194000" url="https://pl.wikipedia.org/wiki?curid=194000" title="Łęk">
Łęk



</doc>
<doc id="194001" url="https://pl.wikipedia.org/wiki?curid=194001" title="Kot złoty afrykański">
Kot złoty afrykański



</doc>
<doc id="194002" url="https://pl.wikipedia.org/wiki?curid=194002" title="Forth (język programowania)">
Forth (język programowania)

Forth – językiem programowania wysokiego poziomu, należący jednocześnie do kategorii języków tzw. bliskich sprzętowi, czasem (potocznie) używa się określenia asemblerowy język programowania wysokiego poziomu.
Charakterystyka języka Forth.
Do cech charakterystycznych tego języka należą:
Specyfika języka sprawia, że jest to język dla specjalistów, głównie z dziedziny automatyki. Jego główne zastosowania to systemy czasu rzeczywistego i sterowanie urządzeniami.
Twórcą języka jest Amerykanin Charles H. Moore, który stworzył pod koniec lat 60. pierwszą jego implementację.
Program napisany w Forth składa się z sekwencji słów rozdzielonych separatorami (jeden ze znaków: spacja, znak o kodzie zero #0, powrót karetki #13). Słowa pamiętane są w słowniku, w którym można tworzyć podsłowniki i dowolnie je rozszerzać (aż do granic możliwości systemu komputerowego). Nowo definiowane słowa są natychmiast kompilowane i gotowe do użycia.
Specyfika tego języka prowadzi do programowania od dołu do góry (od szczegółu do ogółu).
Interpreter i kompilator.
W trakcie swojego działania interpreter języka może znajdować się w jednym ze stanów:
Jeżeli Forth znajduje się w stanie wykonywania, wprowadzane słowa są natychmiast interpretowane i wykonywane. Wśród słów języka Forth znajdują się słowa, tzw. "kompilatory" (w nomenklaturze Forth), standardowe (np. „:”, „CONSTANT”) lub zdefiniowane przez programistę, które powodują przejście systemu w stan definiowana. W tym stanie kolejne słowa są traktowane jako część definicji nowego – właśnie definiowanego – słowa, aż do napotkania słowa kończącego definicję (standardowo „;”). Taka definicja podlega kompilacji, a nowo zdefiniowane słowo umieszczone zostaje w słowniku.
Słowa.
Słowa języka mogą należeć do kategorii:
Kompilatory.
Pojęcie kompilatora w Forth.
Kompilatorem (w nomenklaturze Forth), nazywa się słowo, które powoduje przejście systemu Forth w stan definiowania, zinterpretowanie najbliższego słowa jako nazwy nowego operatora (słowa języka Forth) i w konsekwencji skompilowanie kolejnych słów zawartych w aktualnie przetwarzanej definicji według zadanych (zawartych w definicji kompilatora) instrukcji oraz umieszczenie nowego słowa w słowniku (ewentualnie w podsłowniku).
W Forth wbudowane są standardowe kompilatory, takie między innymi jak: „:” – podstawowy kompilator operatorów, „CONSTANT” – definiowanie stałych i inne. Programista ma także możliwość definiowania własnych kompilatorów.
 ( POTEGA 3; a -- b )
 : POW DUP DUP * * ;
 5 POW
Zdefiniowano operator bierny POW, który jest podprogramem w rozumieniu „tradycyjnych” języków programowania – podniesienie do 3 potęgi, który zostaje skompilowany i umieszczony w słowniku. Po tej operacji może być używany tak jak słowa standardowe. Umieszczenie na stosie liczby 5 (w stanie wykonywania) i wykonanie operatora POW powoduje umieszczenie na stosie wyniku operacji (5*5*5). Podprogram taki nie definiuje parametrów, pobiera po prostu określoną w jego definicji liczbę argumentów ze stosu. Często stosowaną konwencją jest umieszczenie w komentarzu opisu parametru (liczby pobieranych argumentów) i zwracanych na stos wartości (ich liczby). W powyższym przykładzie, określono jeden parametr „a” (nazwa nieistotna) i jedną wartość stanowiącą rezultat „b” (nazwa nieistotna) podprogramu.
Kompilatory standardowe.
Język Forth posiada zdefiniowane kompilatory standardowe:
Definiowanie kompilatorów.
Definicja nowego kompilatora ma postać:
 &lt;BUILDS
 "słowa kompilujące"
 DOES&gt;
 "słowa wykonawcze"
Instrukcje strukturalne.
Wprowadzenie.
Forth posiada, jak większość języków programowania wysokiego poziomu, zestaw standardowych instrukcji strukturalnych umożliwiających programowanie złożonych problemów i algorytmów. Jednak jego znamienną cechą jest rozszerzalność przejawiająca się m.in. możliwością definiowania własnych, nowych instrukcji strukturalnych.
Standardowe instrukcje strukturalne.
 "warunek" IF
 "instrukcje wykonywane gdy warunek spełniony"
 [ELSE
 "instrukcje wykonywane gdy warunek nie spełniony"]
 THEN | ENDIF
przy czym "warunek" jest po prostu ciągiem instrukcji języka Forth, a operator IF bada czy na stosie jest wartość różna od zera:
 IF
 ELSE
 THEN;
 2 3 SELECT
 "przed_DO"
 DO
 "instrukcje"
 LOOP | +LOOP
 "po_LOOP"
Operator DO ustala (na podstawie wartości ze stosu) dwa parametry iteracji: ograniczenie – warunek zakończenia, oraz wartość początkową. Dla słowa LOOP krok wynosi +1, dla +LOOP wartość kroku pobierana jest ze stosu, przy czym może to być wartość ujemna. Cykl wykonywany jest co najmniej jednokrotnie, gdyż sprawdzenie warunku wykonywane jest na końcu. Operator I udostępnia wartość "zmiennej sterującej" cyklem.
 10 2 DO
 I. 2
 +LOOP;
 (wyprowadzenie liczb 2 4 6 8)
 BEGIN
 "przed_WHILE" WHILE
 "po_WHILE"
 REPEAT
Po wykonaniu "przed_WHILE" operator WHILE sprawdza wartość na stosie, jeżeli jest to zero to kończy instrukcję REPEAT, jeżeli nie to wykonywane jest "po_WHILE" a operator REPEAT powoduje skok do BEGIN i powtórzenie cyklu.
 BEGIN
 KEY 32 = 0= WHILE
 REPEAT
 BEGIN
 "instrukcje"
 AGAIN
Definiowanie własnych instrukcji strukturalnych.
Język ten umożliwia definiowanie własnych instrukcji strukturalnych przy pomocy operatorów skoków warunkowych i bezwarunkowych 0BRANCH i BRANCH.
Stosy w systemie języka Forth.
System Forth posługuje się dwoma stosami:
Stos parametrów.
Stos parametrów jest to podstawowy element systemu, również dla użytkownika, na którym wykonywane są operacje. Służy przede wszystkim do przekazywania argumentów operacji i przekazywania wyników operacji (podprogramów).
Stos powrotów.
Stos powrotów w zasadzie pełni rolę stosu systemowego. Lista operacji podstawowych na stosie powrotów jest dość ograniczona. Do najważniejszych z nich należą:
Jak widać są to głównie operacje sterujące, służące następującym celom (dla których przeznaczony jest stos powrotów):
System języka Forth automatycznie wykorzystuje stos powrotów do przechowywania licznika interpretera IP sterującego wywoływaniem kolejnych słów (jako podprogramów).
Słownik.
Słownik w języku Forth skupia w sobie wszystkich zdefiniowane i dostępne do użycia słowa. Jest on strukturą drzewiastą, podzieloną na podsłowniki, które mogą być podzielone na kolejne podsłowniki, przy czym główny słownik nosi nazwę FORTH i skupia podstawowe operacje w tym zdefiniowane w kodzie maszynowym. Dodatkowo zwykle definiowane są także:
Zawsze jeden słownik jest słownikiem bieżącym, od którego rozpoczyna się poszukiwanie definicji słowa. Bezpośrednio po uruchomieniu bieżącym jest słownik FORTH.
Operacje słownikowe:
Należy zauważyć, że przy takiej organizacji można definiować wielokrotnie to samo słowo w różnych słownikach w różny sposób, a to, która definicja zostanie użyta, zdeterminowane będzie kolejnością przeszukiwania słowników. Można to uznać za rodzaj przeciążania nazw.

</doc>
<doc id="194004" url="https://pl.wikipedia.org/wiki?curid=194004" title="Barzkowice">
Barzkowice

Barzkowice (niem. "Barskewitz") – osada w Polsce, położona w województwie zachodniopomorskim, w powiecie stargardzkim, w gminie Stargard, nad rzeką Pęzinką.
W latach 1975–1998 osada administracyjnie należała do województwa szczecińskiego.
Historia.
Pierwsza wzmianka o miejscowości pochodzi z 1336 roku. Pierwotnie było to lenno rodziny Guntersbergów z ziemi wapnickiej, z którą hołdował na zamku w Barzkowicach rycerz Henning de Pansin. W 1474 roku Peter von Glasenapp wymienił z zakonem joannitów wieś, z zamkiem i młynem, na inne dobra. W 1493 roku Henryk Borcke odkupił od zakonu miejscowość (wraz z Pęzinem, Goliną, Brudzewicami) za 700 grzywien. W 1591 roku właścicielką majątku była Maria von Rahmel. W 1628 roku właścicielem był Matzke Borcke, a majątek obejmował 20 łanów, karczmę oraz kuźnię. Przez pewien czas majątek był w rękach rodziny von Borcków jako lenno joannitów. W 1731 przedstawiciele rodu pozostawili go Annie Elżbiecie Cantenius, żonie marszałka dworu pułkownika Petera Izaaka von Forcadego. W 1765 roku po śmierci Anny Barzkowice zostały własnością rodziny von Forcadów. W 1775 roku majątek został przepisany na drugą żonę Petera, Katarzynę von Eickstedt. Po jej śmierci przeszedł w posiadanie kapitana joannity Fryderyka Wilhelma Zygmunta von Ascherslebena. W 1804 roku właścicielem był kanonik Fryderyk von Itzenplitz, a następnie jego syn – Piotr Ludwig Fryderyk. Następnymi właścicielami byli siostra Piotra, hrabina Augusta Zofia i jej mąż August Fryderyk von Meding. W 1910 roku wieś zamieszkiwało 245 mieszkańców. Właścicielem był Wolfgang Gans Edler, pan na Putlitz i administrator Waacku. W 1939 roku majątkiem zarządzał jego syn, baron Waldemar Edler. Wieś wraz z pobliską Goliną była zamieszkiwana przez 361 mieszkańców, a majątek obejmował 1 040 ha oraz gorzelnię. Po 1945 roku utworzono w Barzkowicach PGR w kolejnych latach przekształcane w:
Co roku we wrześniu odbywają się Targi Rolne "AGRO-POMERANIA" impreza należy do największych tego typu w kraju. W 2013 w przeciągu trzech dni imprezę odwiedziło przeszło 130 tys. osób, a liczba wystawiających się firm i instytucji przekroczyła 900.Dla wielu renomowanych firm nasze Targi stały się okazją do zaprezentowania nowoczesnych maszyn, urządzeń i środków do produkcji rolnej. Jednocześnie odbywają się tu pokazy pracy sprzętu rolniczego. Imprezie towarzyszy między innymi wystawa bydła, koni, drobnego inwentarza, pokazy pracy maszyn oraz inne liczne atrakcje. Stałym elementem Targów są Wojewódzkie Dożynki w czasie których odbywa się prezentacja wieńców dożynkowych. Udział w imprezie to szansa na nawiązanie kontaktów handlowych, wymianę doświadczeń, a także przyjemne spędzenie wolnego czasu. 
W miejscowości znajduje się przystanek kolejowy Barzkowice.
W Barzkowicach istnieje występujący w A klasie klub piłkarski WODR Barzkowice. Największym sukcesem klubu są występy w IV lidze.

</doc>
<doc id="194005" url="https://pl.wikipedia.org/wiki?curid=194005" title="Beniowski">
Beniowski

Beniowski – poemat dygresyjny Juliusza Słowackiego, którego pięć pierwszych pieśni powstało w latach 1840–1841 i zostało opublikowanych w 1841 roku. Pozostałe części poematu nie ukazały się za życia poety – wydał je Antoni Małecki w zbiorze "Pism pośmiertnych" Słowackiego. 
Treść utworu dotyczy wydarzeń podczas konfederacji barskiej, na tle walki z Rosjanami i zbuntowanymi chłopami ruskimi mającej miejsce na terenie kresowych województw ukrainnych Rzeczypospolitej. Akcja utworu opowiada o podróżach i losach szlachcica Maurycego Beniowskiego (wzorowanego na rzeczywistym awanturniku Maurycym Beniowskim). Zgodnie z regułami poematu dygresyjnego, fabuła obejmuje jedynie niewielką część utworu (ok. 50%); narrator wielokrotnie odchodzi od niej, aby przedstawić własne uwagi na temat aktualnego życia literackiego, sytuacji politycznej i społecznej, własnego życia itp. oraz refleksje autotematyczne. Utwór pisany jest oktawą, fabuła jest celowo zbudowana z elementów skonwencjonalizowanych, co ma podkreślać jej literackość, narrator posługuje się humorem i ironią.
Według lwowskiego historyka Juliusza Kleinera poemat miał być m.in. rozrachunkiem Słowackiego z nieprzychylną mu krytyką literacką oraz głosem w sporze poety z Adamem Mickiewiczem i jego zwolennikami, zarysowaniem własnego programu poetyckiego i próbą ustanowienia siebie, jako nowego przewodnika duchowego narodu. Był także próbą pokazania swojego obrazu dawnej polskości, innej niż ta przedstawiona w "Panu Tadeuszu" i popularnych ówcześnie "Pamiątkach Soplicy". Forma utworu wzorowana była na "Don Juanie" Byrona.

</doc>
<doc id="194007" url="https://pl.wikipedia.org/wiki?curid=194007" title="FORTH">
FORTH



</doc>
<doc id="194010" url="https://pl.wikipedia.org/wiki?curid=194010" title="Jelena Isinbajewa">
Jelena Isinbajewa

Jelena Gadżyjewna Isinbajewa (ros. "Елена Гаджиевна Исинбаева", ur. 3 czerwca 1982 w Wołgogradzie) – rosyjska lekkoatletka uprawiająca skok o tyczce, dwukrotna mistrzyni olimpijska, trzykrotna mistrzyni świata, czterokrotna halowa mistrzyni świata, mistrzyni Europy, halowa mistrzyni Europy, 28-krotna i obecna rekordzistka świata (5,06 m).
Urodziła się w Wołgogradzie, jej ojcem jest pochodzący ze wsi Czuwek w Dagestanie Gadży Gafanowicz Isinbajew, matka Natalja Pietrowna urodziła się w wielodzietnej rodzinie w chutorze położonym niedaleko Wołgogradu. Ojciec pracuje jako hydraulik, matka przez wiele lat pracowała w kotłowni. Zamieszkiwała w Monako, w 2011 powróciła do rodzinnego Wołgogradu.
W 2004 na Igrzyskach Olimpijskich w Atenach zdobyła złoty medal, bijąc rekord świata (4,91 m). Wyczyn ten powtórzyła 4 lata później w Pekinie skacząc 5,05 m. Została wybrana lekkoatletką 2004 oraz 2009 przez IAAF. Jest trzykrotną mistrzynią świata: z Helsinek w 2005, z Osaki w 2007 oraz z Moskwy w 2013 oraz mistrzynią Europy z Göteborga w 2006. Nieprzerwanie w latach 2004–2008 wygrywała wszystkie zawody rangi mistrzowskiej w których brała udział.
Kariera.
Początkowo trenowała gimnastykę, jednak jako piętnastolatka zrezygnowała z uprawiania tego sportu (miała już ponad 170 centymetrów wzrostu i była zbyt wysoka jak na tę dyscyplinę). Międzynarodową karierę lekkoatletyczną rozpoczęła w 1998, już po sześciu miesiącach treningów tyczkarskich z wynikiem 4,00 zdobyła złoty medal rozegranych w Moskwie światowych igrzysk młodzieży, na mistrzostwach świata juniorów w Annecy we Francji skoczyła 3,90 m, co dało jej 9. miejsce.
W 1999 poprawiła się na mistrzostwach świata kadetów w Bydgoszczy, gdzie pokonawszy 4,10 m zdobyła złoty medal.
W następnym roku na mistrzostwach świata juniorów w Santiago po raz pierwszy skoczyła 4,20 m, wyprzedzając Niemkę Annikę Becker. W tym samym roku skok o tyczce kobiet zadebiutował na Igrzyskach Olimpijskich, w Sydney wygrała Amerykanka Stacy Dragila.
W 2001 zdobyła kolejny złoty medal, tym razem na Mistrzostwach Europy Juniorów w Grosseto we Włoszech, gdzie skoczyła 4,40 m.
Na Mistrzostwach Europy w Monachium w 2002 pokonała wysokość 4,55 m, co wystarczyło jedynie na srebrny medal. 5 cm wyżej skoczyła jej rodaczka Swietłana Fieofanowa, która zdobyła złoto.
W 2003 Jelena Isinbajewa zrobiła kolejne postępy, wygrywając mistrzostwa Europy U-23 w Bydgoszczy z rezultatem 4,65 (aktualny rekord tej imprezy. 13 lipca po raz pierwszy pobiła rekord świata, ustanawiając go na wysokości 4,82 m, na meetingu w Gateshead w Anglii, co uczyniło ją główną faworytką do zdobycia złotego medalu na Mistrzostwach Świata w Paryżu, gdzie jej braki techniczne wykorzystały rywalki, Fieofanowa oraz Becker, które zajęły dwa pierwsze miejsca. Jelena musiała zadowolić się brązem.
W 2004 skok o tyczce kobiet już dojrzał jako dyscyplina sportowa i podczas mityngu w Doniecku Jelena pobiła kolejny halowy rekord świata (4,83 m), który w ciągu tygodnia został pobity o 1 cm przez Fieofanową. W marcu, na Halowych Mistrzostwach Świata w Budapeszcie Jelena zdobyła złoty medal, bijąc rekord świata i skacząc 4,86 m. Drugie miejsce zajęła Dragila, trzecie Fieofanowa.
W czerwcu i lipcu trzy razy biła rekord świata, w Gateshead (4,87 m), w Birmingham (4,89 m) oraz w Londynie (4,90 cm) na stadionie Crystal Palace.
Skok o tyczce był jedną z najbardziej prestiżowych konkurencji na Igrzyskach Olimpijskich w Atenach, a rywalizacja między Isinbajewą a Fieofanową podgrzewała tylko atmosferę. Kiedy wszystkie konkurencje zakończyły się, uwaga widzów była zwrócona na konkurs skoku o tyczce kobiet. Kiedy po zaliczeniu 4,75 Fieofanowa nie pokonała 4,90, złoto przypadło Jelenie, która pobiła dodatkowo rekord świata skokiem na wysokość 4,91. Brąz wywalczyła Polka Anna Rogowska.
W 2005 przyszły kolejne 4 rekordy świata. Pierwszy pobiła w Lozannie (4,93 m). Bicie rekordów centymetr po centymetrze przynosi jej ogromne zyski od sponsorów. Podobną taktykę objął niegdyś Serhij Bubka, który osiągnął rekord świata na poziomie 6,14 m. W czerwcu w Madrycie skoczyła 4,95 m, a na stadionie Crystal Palace w Londynie, 22 lipca 2005 pobiła dwa rekordy świata, najpierw skoczyła 4,96, po rekordzie Polski Anny Rogowskiej (4,80 m), a następnie za pierwszym razem pokonała magiczną barierę 5,00 m.
W tym samym roku na mistrzostwach świata w Helsinkach zdobyła również tytuł mistrzowski i po raz kolejny pobiła rekord świata wynikiem 5,01 m.
W 2006 wygrała halowe mistrzostwo świata w Moskwie wynikiem 4,80 m oraz mistrzostwo Europy w Göteborgu również z wynikiem 4,80 m.
W 2007 ponownie zdobyła tytuł mistrzowski na otwartym stadionie na mistrzostwach świata w Osace wynikiem 4,80 m. Ponadto wygrała wszystkie 6 zawodów Złotej Ligi, za co dostała milion dolarów do podziału z Amerykanką Sanyą Richards.
16 lutego 2008 w Doniecku poprawiła o 2 cm swój halowy rekord świata, uzyskując 4,95 m.
11 lipca 2008, podczas mitingu Golden League w Rzymie ponownie poprawiła należący do siebie rekord świata. Skokiem na 5,03 m zapewniła sobie zwycięstwo w zawodach oraz kolejny raz udowodniła, że nie ma sobie równych.
29 lipca 2008 ponownie poprawiła swój rekord, pokonując w Monako zawieszoną poprzeczkę na wysokości 5,04 m.
18 sierpnia 2008 bezapelacyjnie zwyciężyła w olimpijskim konkursie skoku o tyczce, pokonując za trzecim razem poprzeczkę na wysokości 5,05 m (rekord świata).
15 lutego 2009 zainaugurowała sezon zwyciężając w mityngu halowym w Doniecku, bijąc zarazem dwukrotnie własny halowy rekord świata - najpierw pokonała poprzeczkę zawieszoną na wysokości 4,97 m, a następnie pięciu metrów.
17 sierpnia 2009, startując w finałowym konkursie skoku o tyczce podczas mistrzostw świata w Berlinie, nie zaliczyła żadnej wysokości, rozpoczynając start na wysokości 4,75 m.
28 sierpnia 2009 na mitingu Weltklasse Zürich, będącym częścią zawodów Złotej Ligi, poprawiła o 1 cm swój własny rekord świata, skacząc w pierwszej próbie 5,06 m.
Po nieudanym występie w halowych mistrzostwach świata (Ad Dauha 2010) Isinbajewa opuściła letni sezon 2010.
Rosjanka powróciła do startów 6 lutego 2011 po niemal rocznej przerwie w występach; wygrała mityng Russian Winter, uzyskując najlepszy wynik na świecie w tej części sezonu (4,81 m). Drugim startem Isinbajewej w 2011 był mityng Samsung Pole Vault Stars w Doniecku, Rosjanka wygrała te zawody z rezultatem 4,85 m. Z powodu grypy nie wzięła udziału w halowych mistrzostwach Europy w Paryżu.
Pierwszy występ Rosjanki w sezonie letnim miał miejsce w połowie lipca na mityngu KBC Night of Athletics – zwyciężyła z wynikiem 4,60 m. Trzy dni później Isinbajewa nie zaliczyła żadnej wysokości podczas zawodów we włoskim Lignano. Podczas mityngu Diamentowej Ligi – DN Galan 2011 – Rosjanka zwyciężyła, uzyskując swój najlepszy rezultat w sezonie – 4,76 m. Na mistrzostwach świata w koreańskim Daegu zajęła 6. miejsce z wynikiem 4,65 m.
23 lutego 2012 podczas mityngu XL Galan 2012 w Sztokholmie Isinbajewa poprawiła o 1 centymetr własny halowy rekord świata skacząc 5,01 m. M.in. ten wynik dał jej tytuł lekkoatletki lutego w plebiscycie European Athletics. W marcu została, czwarty raz w karierze, halową mistrzynią świata.
W sezonie letnim 2012 Rosjanka zaplanowała trzy starty przed igrzyskami olimpijskimi.
W lipcu 2013, po zwycięstwie w mistrzostwach kraju, zapowiedziała zawieszenie kariery po mistrzostwach świata w Moskwie. Nie wykluczyła jednak możliwości powrotu na igrzyska olimpijskie w 2016.
W 2014 była burmistrzem wioski olimpijskiej podczas igrzysk w Soczi.
W sierpniu 2016 roku została wybrana na ośmioletnią kadencję do Komisji Zawodniczej MKOl.

</doc>
<doc id="194011" url="https://pl.wikipedia.org/wiki?curid=194011" title="Państwowa Komisja Wyborcza">
Państwowa Komisja Wyborcza

Państwowa Komisja Wyborcza (PKW) – stały (od 1991) najwyższy organ wyborczy właściwy w sprawach przeprowadzania wyborów (do Sejmu i Senatu, Prezydenta, do organów samorządu terytorialnego i Parlamentu Europejskiego) oraz referendów (ogólnokrajowych i lokalnych) w Polsce.
Przepisy normujące działalność PKW znajdują się w ustawie z dnia 5 stycznia 2011 r. – Kodeks wyborczy (art. 157–165).
Obsługę Państwowej Komisji Wyborczej zapewnia Krajowe Biuro Wyborcze (KBW).
Siedziba PKW znajduje się w zespole budynków Kancelarii Prezydenta przy ul. Wiejskiej 10 w Warszawie, w bezpośrednim sąsiedztwie Sejmu i Senatu.
Historia.
Geneza Państwowej Komisji Wyborczej sięga II Rzeczypospolitej, wśród organów wyborczych wymieniała ją ordynacja wyborcza z 1922. W skład pierwszej PKW wchodził Generalny Komisarz Wyborczy lub jego zastępca, obydwaj mianowani przez Prezydenta na wniosek Prezesa Rady Ministrów spośród trzech kandydatów wskazanych przez zebranie Prezesów Sądu Najwyższego, jako przewodniczący, oraz 8 członków lub ich zastępców przedstawionych Komisarzowi przez osiem najliczniejszych klubów ustępującego Sejmu. Państwowa Komisja Wyborcza urzędowała do dnia wygaśnięcia mandatów posłów (art. 11 Konstytucji) lub rozwiązania Sejmu.
Powoływania PKW nie przewidywała już ordynacja wyborcza z 1935.
Do polskiego prawa wyborczego Państwowa Komisja Wyborcza powróciła po II wojnie światowej. Zgodnie z art. 13 ordynacji do Sejmu Ustawodawczego z 1946, PKW składała się z Generalnego Komisarza Wyborczego jako przewodniczącego, jego zastępcy oraz 6 członków, reprezentujących 6 klubów poselskich Krajowej Rady Narodowej, powołanych przez Prezydium Krajowej Rady Narodowej spośród kandydatów przedstawionych przez poszczególne kluby w liczbie co najmniej trzech. W tym samym trybie powoływano 6 zastępców członków PKW. Generalnego Komisarza Wyborczego mianowało Prezydium Krajowej Rady Narodowej na wniosek Prezesa Rady Ministrów spośród członków Sądu Najwyższego, Najwyższego Trybunału Narodowego lub Sądu Apelacyjnego.
Zgodnie z ordynacjami z 1956 i 1976 Państwowa Komisja Wyborcza była powoływana przez Radę Państwa spośród osób wysuniętych przez naczelne władze organizacji politycznych i społecznych. W jej skład wchodzili: przewodniczący, dwaj jego zastępcy, sekretarz oraz 12 członków.
Kolejna ordynacja, z 1985, zwiększyła liczbę członków Komisji (składała się ona z przewodniczącego, 2–4 zastępców oraz 15 członków). Byli oni powoływani przez Radę Państwa najpóźniej w 85 dniu przed dniem wyborów spośród wyborców wysuniętych przez Komitet Wykonawczy Rady Krajowej Patriotycznego Ruchu Odrodzenia Narodowego oraz naczelne władze: Polskiej Zjednoczonej Partii Robotniczej, Zjednoczonego Stronnictwa Ludowego, Stronnictwa Demokratycznego, Stowarzyszenia „Pax”, Chrześcijańskiego Stowarzyszenia Społecznego oraz Polskiego Związku Katolicko-Społecznego.
Ostatnia ordynacja wyborcza z okresu PRL, uchwalona w celu przeprowadzenia wyborów do Sejmu kontraktowego, powtarzała postanowienia ordynacji z 1985 o liczebności Państwowej Komisji Wyborczej, wprowadzono natomiast zmiany dotyczące jej powoływania – PKW powoływała Rada Państwa, najpóźniej w 40. dniu przed dniem wyborów, spośród wyborców wysuniętych przez naczelne władze organizacji politycznych i społecznych lub ich porozumienia. Rada Państwa mogła również powołać w skład Komisji innych wyborców.
Po raz kolejny PKW powołano w 1990 w celu przeprowadzenia wyborów prezydenckich. Zgodnie z ustawą z dnia 27 września 1990 r. o wyborze Prezydenta Rzeczypospolitej Polskiej, Państwową Komisję Wyborczą powoływał Marszałek Sejmu w terminie 7 dni od zarządzenia wyborów. W skład Komisji wchodziło po 5 sędziów Trybunału Konstytucyjnego, Sądu Najwyższego i Naczelnego Sądu Administracyjnego wskazanych przez prezesów tych sądów.
Państwowa Komisja Wyborcza w obecnym kształcie organizacyjnym, ale trochę węższych kompetencjach, została powołana ustawą z dnia 28 czerwca 1991 r. – Ordynacja wyborcza do Sejmu Rzeczypospolitej Polskiej, którą zastępowały kolejno: ustawa z dnia 28 maja 1993 r. Ordynacja wyborcza do Sejmu Rzeczypospolitej Polskiej oraz ustawa z dnia 12 kwietnia 2001 r. – Ordynacja wyborcza do Sejmu Rzeczypospolitej Polskiej i do Senatu Rzeczypospolitej Polskiej.
Od 2011 podstawą prawną funkcjonowania PKW jest Kodeks wyborczy (art. 157–165).
12 listopada 2019 wraz z rozpoczęciem pracy Sejmu IX kadencji weszły w życie przepisy ustawy z dnia 11 stycznia 2018 o zmianie niektórych ustaw w celu zwiększenia udziału obywateli w procesie wybierania, funkcjonowania i kontrolowania niektórych organów publicznych zmieniające sposób wybierania składu Państwowej Komisji Wyborczej.
W dyskusji dotyczącej instytucji i funkcji Państwowej Komisji Wyborczej pojawią się postulaty uczynienia z niej organu konstytucyjnego.
Skład i prace Komisji.
W skład PKW wchodzi 9 osób:
Kadencja członków Państwowej Komisji Wyborczej, będących sędziami wskazanymi przez Prezesów TK oraz NSA, wynosi 9 lat.
Kadencja członka Państwowej Komisji Wyborczej, wskazanego przez Sejm, odpowiada kadencji Sejmu.
W skład Państwowej Komisji Wyborczej może wchodzić lub zostać powołany także sędzia w stanie spoczynku. To rozwiązanie po raz pierwszy wprowadziła ordynacja z 2001, wcześniej członkami PKW mogli być wyłącznie czynni sędziowie Trybunału Konstytucyjnego, Sądu Najwyższego i Naczelnego Sądu Administracyjnego.
Członków Państwowej Komisji Wyborczej powołuje Prezydent Rzeczypospolitej Polskiej w drodze postanowienia, które wymaga także kontrasygnaty Prezesa Rady Ministrów (art. 144 Konstytucji). Wskazanie sędziego przez prezesa właściwego sądu jest dla głowy państwa wiążące. Postanowienie Prezydenta podaje się do wiadomości publicznej oraz ogłasza w Dzienniku Urzędowym Rzeczypospolitej Polskiej „Monitor Polski”.
Członkowie PKW pełnią swoje funkcje permanentnie, tj. także w okresach, kiedy nie toczą się żadne prace dotyczące wyborów. Wchodząc w skład administracji wyborczej, pełnią je niezależnie od wykonywanych funkcji. Jeżeli są sędziami czynnymi zawodowo, wypełniają w tym samym czasie swoje obowiązki sędziowskie związane z orzekaniem.
Wygaśnięcie członkostwa w Państwowej Komisji Wyborczej przed upływem kadencji następuje w przypadku:
Prezydent nie może odwołać członka PKW z własnej inicjatywy. Uzupełnienie składu Państwowej Komisji Wyborczej następuje w trybie i na zasadach określonych w przepisach o jej powołaniu. Uzupełnienie składu podaje się do wiadomości publicznej oraz ogłasza w Dzienniku Urzędowym Rzeczypospolitej Polskiej „Monitor Polski”.
Prace Komisji.
Państwowa Komisja Wyborcza wybiera ze swego składu przewodniczącego i dwóch zastępców przewodniczącego. Funkcję sekretarza Komisji pełni z urzędu Szef Krajowego Biura Wyborczego, będący organem wykonawczym PKW. Nie jest on członkiem Komisji, ale uczestniczy w jej posiedzeniach z głosem doradczym.
Komisja obraduje w obecności co najmniej 5 członków, w tym jej przewodniczącego lub jednego z jego zastępców. Uchwały i inne rozstrzygnięcia PKW zapadają większością głosów w głosowaniu jawnym. W przypadku równej liczby głosów o wyniku rozstrzyga głos przewodniczącego posiedzenia.
Krytyka działalności PKW w 2014.
W listopadzie 2014 Państwowa Komisja Wyborcza stała się przedmiotem krytyki w związku z m.in. nieprawidłowym działaniem systemu informatycznego podczas I tury wyborów samorządowych i spowodowanym tym blisko tygodniowym opóźnieniem w podaniu oficjalnych wyników głosowania. W rezultacie 1 grudnia funkcji pełnionych w PKW zrzekli się: Przewodniczący Komisji Stefan Jaworski oraz 7 z 8 pozostałych członków PKW (nie zrobił tego jedynie Wiesław Kozielewicz, który 21 listopada zastąpił Stanisława Kosmala, w związku z ukończeniem przez niego 70. roku życia). Wcześniej do dymisji podał się sekretarz PKW – Szef Krajowego Biura Wyborczego Kazimierz Czaplicki.
20 listopada 2014 do pomieszczeń Państwowej Komisji Wyborczej wtargnęła grupa osób protestujących m.in. przeciw opóźnieniom w liczeniu głosów, co doprowadziło do czasowego przerwania pracy Komisji. W wyniku interwencji policji zatrzymano 12 osób, a szef Kancelarii Prezydenta, do której należy budynek w którym mieszczą się biura PKW, wystąpił do Biura Ochrony Rządu o ponowne objęcie go przez BOR stałą ochroną.
W sondażu przeprowadzonym przez CBOS w grudniu 2014 pracę Państwowej Komisji Wyborczej negatywnie oceniło 63% badanych.
W grudniu 2014 Krajowe Biuro Wyborcze rozpoczęło prace nad budową nowego systemu informatycznego do obsługi wyborów. PKW podjęła decyzję, że do czasu zakończenia tych prac i pomyślnego wyniku testów, wszystkie wybory w 2015 będą przeprowadzane bez wsparcia systemu informatycznego.
Po dobrze przygotowanych i zorganizowanych wyborach samorządowych w 2018 zaufanie do PKW i KBW wzrosło, a działalność tych instytucji pozytywnie oceniło ponad dwie trzecie (69%) Polaków, a 84% ankietowanych uważało, że wyniki wyborów do sejmików województw podane przez PKW są wiarygodne. PKW wyniki podała w nocy z 24 na 25 października, czyli niemal trzy dni szybciej niż zrobiła to w 2014 roku.
Z kolei po sprawnie przeprowadzonych eurowyborach 2019 podane przez PKW wyniki wyborów w maju 2019 nie budzą wątpliwości wśród 86% Polaków. W wyborach do Parlamentu Europejskiego w 2014 roku od momentu zamknięcia lokali wyborczych do oficjalnego ogłoszenia wyników eurowyborów minęły 24 godziny i 25 minut. W 2019 roku – jedynie 17 godzin i 25 minut.
Obecny skład Państwowej Komisji Wyborczej.
Sekretarz Komisji.
W dniu 25 czerwca 2015 r. Sejm uchwalił "ustawę o zmianie ustawy – Kodeks wyborczy" zakładającą m.in. 9-letnią kadencyjność członków PKW, od dnia wejścia w życie ustawy zmieniającej. Formalne rozpoczęcie 9-letniej kadencji każdego z sędziów rozpoczęło się wraz z wejściem w życie odpowiedniego przepisu "–" art. 1 pkt 21 lit. a. w związku z art. 3 tejże ustawy, tj. 1 stycznia 2016 rozpoczęła się 9-letnia kadencja członków PKW.
Zadania.
Zadania związane z przeprowadzaniem wyborów.
Do zadań Państwowej Komisji Wyborczej w sprawach związanych z przeprowadzaniem wyborów należy (art. 160 kodeksu):
Państwowa Komisja Wyborcza sama ustala swój regulamin, a także regulaminy komisarzy wyborczych oraz regulaminy okręgowych, rejonowych, terytorialnych i obwodowych komisji wyborczych (w szczególności: zasady i tryb pracy, sposób wykonywania zadań oraz sposób sprawowania nadzoru nad przestrzeganiem prawa wyborczego). Ponadto PKW m.in. określa warunki i sposób wykorzystania techniki elektronicznej przy ustalaniu wyników głosowania, sporządzaniu protokołów, sprawdzaniu pod względem zgodności arytmetycznej poprawności ustalenia wyników głosowania w obwodzie oraz ustalaniu wyników wyborów, a także zapewnia oprogramowanie do wykonania tych czynności. Obsługę informatyczną Komisji zapewnia Szef Krajowego Biura Wyborczego za pośrednictwem Zespołu Prawnego i Organizacji Wyborów. PKW wykonuje także czynności wynikające ze sprawowania nadzoru nad prowadzeniem i aktualizowaniem rejestru wyborców.
Państwowa Komisja Wyborcza wręcza nowo wybranym posłom i senatorom zaświadczenia o wyborze (art. 239 i 277 Kodeksu wyborczego).
Do szczegółowych zadań Państwowej Komisji Wyborczej należy badanie i ocena sprawozdań finansowych komitetów wyborczych. PKW opiniuje także projekty wskazanych w Kodeksie wyborczym aktów wykonawczych wydawanych przez właściwych ministrów oraz Krajową Radę Radiofonii i Telewizji.
Inne informacje.
Państwowa Komisja Wyborcza była jednym z inicjatorów i założycieli Stowarzyszenia Europejskich Urzędników Wyborczych Centralnej i Wschodniej Europy, obecnie – Stowarzyszenia Europejskich Urzędników Wyborczych ("Association of European Election Officials", ACEEEO). W marcu 2022, podczas inwazji Rosji na Ukrainę, w trybie natychmiastowym wystąpiła ze Stowarzyszenia w związku z niewykluczeniem z grona jego członków Rosji i Białorusi. 
PKW jest także wydawcą serii wydawniczej „Prawo wyborcze”, biuletynu „Przegląd Wyborczy”, a także opracowań okolicznościowych.
Finansowanie.
Środki na finansowanie działalności PKW znajdują się w części 11 budżetu państwa, której dysponentem jest Szef Krajowego Biura Wyborczego.
Członkom PKW przysługuje wynagrodzenie miesięczne, niezależnie od uposażenia wypłacanego z tytułu pełnionej funkcji sędziego albo uposażenia przysługującego sędziemu w stanie spoczynku. Wynagrodzenie jest ustalane na podstawie określonej w ustawie budżetowej kwoty bazowej przyjmowanej do ustalenia wynagrodzenia osób zajmujących kierownicze stanowiska państwowe, z zastosowaniem następujących mnożników: dla przewodniczącego 3,5, dla zastępcy przewodniczącego 3,2, a dla członka Komisji 3,0. Wynagrodzenie przysługuje wszystkim członkom Komisji w pełnej wysokości. Nie jest możliwe dokonywanie odliczeń z tytułu nieuczestniczenia w pracach PKW, bez względu na przyczynę absencji.
Krajowe Biuro Wyborcze.
Obsługę Państwowej Komisji Wyborczej w zakresie realizacji jej zadań zapewnia Krajowe Biuro Wyborcze (KBW), które jest m.in. odpowiedzialne za wszystkie kwestie organizacyjne i techniczne związane z przeprowadzeniem wyborów.
KBW jest centralnym, działającym w permanencji, profesjonalnym pomocniczym urzędem administracji wyborczej, podległym Szefowi Biura i niezależnym od innych niż organy wyborcze organów państwowych.

</doc>
<doc id="194012" url="https://pl.wikipedia.org/wiki?curid=194012" title="Trąbki (województwo małopolskie)">
Trąbki (województwo małopolskie)

Trąbki – wieś w Polsce, położona w województwie małopolskim, w powiecie wielickim, w gminie Biskupice.
Trąbki były siedzibą gminy Biskupice do 1 stycznia 2012 roku, kiedy to została ona przeniesiona do Tomaszkowic. Do 1954 roku istniała gmina Trąbki. W latach 1975–1998 miejscowość administracyjnie należała do województwa krakowskiego.
Wieś Trąbki, jedyna należąca do parafii Biskupice, nie była wsią pańską, tzn. nie miała dworu. Jak się wnosi z tradycji, była wsią królewską (królewszczyzna) i za sprawą króla otrzymała nazwę Trąbki, z której zapewne wywodził się trębacz królewski, za co w zamian było królewskie nadanie. Do dziś część wsi nosi nazwę „Kazimierz” lub „Na Kazimierzu”. Nazwa ta wywodzi się z charakterystyki urbanistycznej tego miejsca. Domy są tam stawiane jeden przy drugim, jest tam tłoczno jak na Krakowskim Kazimierzu.
Obok Kazimierza jest przysiółek znany jako „Podryje”. Zamieszkały jest głównie przez rodziny Romskie. Pomimo zróżnicowania etnicznego wsi, nigdy nie dochodziło do waśni między jej mieszkańcami. W czasie okupacji mieszkańcy pomagali Romom ukryć się przed łapankami, do dziś można zobaczyć specjalną skrytkę w domu Mari Badury.
Budowę kościoła rozpoczęto 18 czerwca 1988 r., zaś we wrześniu tego roku młodzież uczyła się już we własnej sali. 3 maja 1989 r. odprawiono pierwszą mszę św. w Trąbkach, pierwszy zaś odpust – w Uroczystość Zesłania Ducha Św., dla uczczenia św. Izydora, patrona rolników, 14 maja 1989 r.
We wsi działa Stowarzyszenie na rzecz Eko-Rozwoju Wsi Trąbki. Stowarzyszenie zajmuje się głównie prowadzeniem szkoły podstawowej, a także wspieraniem inicjatyw proekologicznych, np. organizacją warsztatów zajęciowych dla ubogich dzieci z Biskupic i Bodzanowa.
Należy wspomnieć, też o osiągnięciach sportowych mieszkańców i długiej tradycji współrealizacji zespołowej.
We wsi od 1975 roku działa klub sportowy znany jako Hejnał Trąbki, najważniejszą jego sekcją jest drużyna piłkarska. Rokrocznie odbywa się mecz charytatywny o puchar Prałata, z którego cały dochód przeznacza się na świetlicę i pomoce dydaktyczne dla najuboższych dzieci.

</doc>
<doc id="194013" url="https://pl.wikipedia.org/wiki?curid=194013" title="PKW">
PKW

Skrót może odnosić się do:

</doc>
<doc id="194014" url="https://pl.wikipedia.org/wiki?curid=194014" title="Stocznia Szczecińska Nowa">
Stocznia Szczecińska Nowa

Stocznia Szczecińska Nowa – stocznia produkcyjna w Szczecinie w stanie likwidacji.
Powstała w roku 2002 na bazie upadłej spółki Stocznia Szczecińska Porta Holding SA, która powstała na bazie założonej 11 czerwca 1948 Stoczni Szczecińskiej im. Adolfa Warskiego (imię Adolfa Warskiego nadano w 1959 r.). Specjalizowała się w budowie kontenerowców, chemikaliowców, jednostek wielozadaniowych oraz typu Con-Ro.
Prezesem Zarządu Stoczni Szczecińskiej Nowa od lutego 2009 roku był Andrzej Markowski. Wcześniej funkcje Prezesa pełnili w latach 2002-2006 Andrzej Stachura, od stycznia do sierpnia 2007 roku Tomasz Olszewski oraz od sierpnia 2007 do stycznia 2009 Artur Trzeciakowski.
W listopadzie 2008 roku Komisja Europejska uznała, że pomoc udzielona przez państwo polskie łamie zasady konkurencji, w związku z tym stocznie w Gdyni i Szczecinie zmuszone będą do zwrócenia pomocy.
Od marca 2009, zgodnie z przyjętą w sejmie tzw. „Specustawą Stoczniową” rozpoczęto proces kompensacji Stoczni Szczecińskiej Nowa, co oznaczało jej likwidację poprzez całkowitą wyprzedaż majątku stoczni w przetargu nieograniczonym oraz zwolnienia grupowe obejmujące wszystkich pracowników. Proces ten miał trwać do dnia 31 maja 2009 roku. Pieniądze ze sprzedaży miały zostać przekazane na spłatę wierzycieli stoczni – publicznych oraz prywatnych. Ze względu na wyprzedaż w trybie nieograniczonym, powstać tam mogą dowolne inne przedsiębiorstwa niezwiązane z branżą morską.
Zatrudniała ok. 4500 pracowników. Firma posiadała certyfikat wdrożenia i stosowania systemu zarządzania jakością ISO 9001.
Podstawowe wyposażenie.
Pochylnie.
suwnica bramowa: Q = 300 t, żurawie pochylniowe: 1 × 80 t,1 × 50 t, 1 × 32 t
suwnica bramowa: Q = 450 t, żurawie pochylniowe: 1 × 80 t, 2 × 32 t
suwnica bramowa: Q = 300 t, żurawie pochylniowe: 4 × 50 t
Najważniejsze osiągnięcia.
Do końca swego istnienia stocznia zbudowała 45 jednostek, w tym:

</doc>
<doc id="194015" url="https://pl.wikipedia.org/wiki?curid=194015" title="Siger z Brabancji">
Siger z Brabancji

Siger z Brabancji, Sigerus, Sighier, Sigieri Sygerius ("ok." 1240-1280) – XIII-wieczny filozof urodzony w okolicach późniejszej Belgii. Był najwybitniejszym przedstawicielem awerroizmu. Był uznawany za "radykalnego" przez konserwatystów Kościoła, jednak uważa się, że odgrywał równie istotną rolę jak współczesny mu Tomasz z Akwinu w kształtowaniu poglądów zachodniej Europy na kwestie wiary i rozumu. Istnieje wiele rozbieżności co do faktów dotyczących jego życia.
W 1266 r. został członkiem Wydziału Sztuk na Uniwersytecie Paryskim, w czasie gdy miał tam miejsce wielki konflikt pomiędzy czterema "narodami". Legat papieski zdecydował w 1266 r., że Siger był jego prowodyrem i zagroził mu śmiercią. Podczas następnych dziesięciu lat powstało sześć prac, które dziś przypisuje się Sigerowi – zostały opublikowane pod jego imieniem w 1899 r. Tytuły tych prac to:
W 1271 r. znów uwikłał się w konflikt. Został wybrany przez opozycję na rektora, jako kontrkandydat dla oficjalnie wybranej osoby (Aubri z Rheims). Konflikt trwał przez trzy lata i był prawdopodobnie oparty na opozycji pomiędzy awerroistami, Sigerem i Pierre'em Dubois, a bardziej ortodoksyjnymi stronnictwami. Sprawa została załagodzona dopiero przez legata papieskiego, Szymona z Brion. Siger przeniósł się z Paryża do Liège.
Awerroizm był kontrowersyjny, ponieważ propagował tezy Arystotelesa w oryginalnej formie, bez zgody z wiarą chrześcijańską. Siger został oskarżony o nauczanie "podwójnej prawdy", poprzez mówienie, że jedna rzecz może być prawdziwa według rozumu, a jej całkowita przeciwność może być prawdziwa poprzez wiarę.
W 1277 r. pojawiła się kolejna krytyka prac Arystotelesa, w której znalazła się klauzula skierowana przeciwko Boecjuszowi z Dacji i Sigerowi z Brabancji. Ponownie Siger i Bernier z Nivelles zostali oskarżeni o herezję, zwłaszcza chodziło tu o dzieło Sigera "Impossibilia", w którym podważał on istnienie Boga. Wskutek tego Siger i Boecjusz przypuszczalnie uciekli do Włoch i według Johna Peckhama, arcybiskupa Canterbury, przepadli tam bez wieści.
Sposób w jaki Siger umarł, co miało miejsce w Orvieto we Włoszech, nie jest dziś znany. Kroniki mówią, iż został ponoć zamordowany przez szalonego sekretarza ("a clerico suo quasi dementi"), który użył pióra jako broni. Wykorzystali to krytycy Sigera, pisząc, iż wyrządził on tak wiele złego swoim piórem, że zasłużył na to, co się stało. Dante, w "Boskiej komedii" (str. 134-6), mówi, iż odnalazł on "powolną śmierć", co niektórych skłoniło do przypuszczeń, iż popełnił samobójstwo. XIII-wieczny tekst napisany przez Durante mówi, iż zginął on w egzekucji w Orvieto: "a ghiado it fe' morire a gran dolore, Nella corte di Roma ad Orbivieto." Data tego wydarzenia to lata ok. 1283–1284.
Odnośnie do polityki Siger twierdził, iż dobre prawa były lepsze niż dobrzy władcy i krytykował tzw. papieską nieomylność w sprawach świeckich. Znaczenie poglądów Sigera dotyczących filozofii było o tyle istotne, że akceptował on awerroizm w całości, czemu sprzeciwili się Albertus Magnus oraz Tomasz z Akwinu.
W grudniu 1270 r. awerroizm został zabroniony, toteż przez całe swoje życie Siger wystawiony był na prześladowania Kościoła, jak i filozoficznych przeciwników. Wobec tego interesującym jest fakt, iż Dante umieścił go w Raju razem z Tomaszem z Akwinu czy Izydorem z Sewilli. Prawdopodobnie Dante znał go jedynie z Kronik, gdzie opisywano go jako prześladowanego filozofa.
Jego studenci, znani jako "sigeryści" to m.in. Boecjusz z Dacji, Goswin la Chapelle i Bernier z Nivelles.

</doc>
<doc id="194016" url="https://pl.wikipedia.org/wiki?curid=194016" title="Tomáš Rosický">
Tomáš Rosický

Tomáš Rosický (wym. ; ur. 4 października 1980 w Pradze) – czeski piłkarz, który występował na pozycji pomocnika.
Karierę piłkarską rozpoczynał w roku 1986 w juniorskiej drużynie ČKD Kompresory Praga. Dwa lata później dołączył do szkółki piłkarskiej Sparty Praga, gdzie w roku 1998 został włączony do pierwszej drużyny. W stolicy Czech grał przez trzy lata, po czym przeszedł do niemieckiej Borussii Dortmund. W czasie pięciu lat gry w tym zespole wystąpił tam w stu czterdziestu dziewięciu ligowych spotkaniach, strzelając w nich dziewiętnaście bramek. Następnie, w maju 2006 roku przeszedł do Arsenalu. W 2016 powrócił do Sparty Praga, w barwach której rok później zakończył karierę piłkarską.
W reprezentacji Czech wystąpił osiemdziesiąt siedem razy oraz strzelił dziewiętnaście goli. Zadebiutował w niej w roku 2000. Wcześniej występował w kadrze U-15, U-16, U-17, U-18 i U-21. Wraz z kadrą seniorską był na Euro 2000, Euro 2004, Mistrzostwach Świata 2006, Euro 2012 i Euro 2016.
Kariera klubowa.
Początki.
Rosický urodził się w stolicy Czech, Pradze. Swoją karierę piłkarską rozpoczął w roku 1986 w juniorskim zespole miejscowego ČKD Kompresory Praga. Miał wówczas sześć lat. Następnie, w wieku ośmiu lat przeszedł do szkółki piłkarskiej innego klubu ze stolicy Czech, Sparty Praga. W roku 1998 został włączony do pierwszej drużyny tego klubu. Występował tam do roku 2001. W każdym z trzech sezonów tam spędzonych zostawał Mistrzem Czech. W tym czasie wystąpił w czterdziestu jeden ligowych spotkaniach oraz strzelił w nich osiem bramek.
Borussia Dortmund.
1 stycznia 2001 roku podpisał kontrakt z Borussią Dortmund na kwotę osiemnastu milionów funtów, przez co pobił rekord Bundesligi. W pierwszym sezonie nie wystąpił w ani jednym meczu. W pierwszym zespole zadebiutował 11 lipca w spotkaniu Pucharu ligi z SC Freiburg. W lidze pierwszy występ zaliczył 28 lipca, kiedy to zagrał w meczu z 1. FC Nürnberg. Pierwszą bramkę dla zespołu zdobył w wygranym 4:0 ligowym meczu z VfL Wolfsburg. W tym sezonie wraz z Borussią został Mistrzem Niemiec oraz doszedł do finału Pucharu UEFA, w którym jego drużyna przegrała 3:2 z Feyenoordem. Rosický zagrał od pierwszej minuty tego spotkania oraz w sześćdziesiątej szóstej minucie otrzymał żółtą kartkę. Sezon ten zakończył z dwudziestoma czterema ligowymi występami oraz ośmioma w pucharach europejskich. W dwóch pierwszych latach gry w Niemczech został dwa razy wybrany najlepszym piłkarzem Czech. W następnych sezonach spędzonych w Borussii nie osiągnął większych sukcesów. W Niemczech grał do roku 2006. W tym czasie wystąpił tam w stu czterdziestu dziewięciu ligowych meczach oraz strzelił w nich dziewiętnaście bramek.
Arsenal.
Do drużyny Arsenalu Rosický przeszedł 23 maja 2006 roku za kwotę sześciu milionów i ośmiuset tysięcy funtów. Otrzymał koszulkę z numerem siedem, którą wcześniej nosił Robert Pirès. W nowej ekipie zadebiutował 8 sierpnia w spotkaniu trzeciej rundy eliminacji Ligi Mistrzów z Dinamem Zagrzeb wygranym przez Arsenal 3:0. W Premier League pierwszy występ zaliczył 28 sierpnia, kiedy to zagrał w przegranym 1:0 wyjazdowym spotkaniu z Manchesterem City. Pierwszego gola dla zespołu zdobył 13 września w meczu z Hamburger SV. Pierwszą żółtą kartkę otrzymał natomiast 26 września w meczu z FC Porto. W tym sezonie doszedł również do finału Pucharu Ligi Angielskiej, w którym Arsenal przegrał 2:1 z Chelsea. Sam Rosický w tym spotkaniu nie wystąpił. W roku 2006 był również jednym z kandydatów do tytułu Piłkarza Roku według FIFA. Ostatecznie nagrodę tę otrzymał Fabio Cannavaro. Debiutancki sezon zakończył z dwudziestoma sześcioma ligowymi występami, w których zdobył trzy bramki, pięcioma pucharowymi oraz sześcioma w europejskich pucharach.
Następny sezon rozpoczął grając na lewej stronie pomocy. 29 sierpnia w meczu z jego byłym klubem, Spartą Praga zdobył swoją pierwszą bramkę w nowym sezonie. Pierwszego gola w lidze zdobył natomiast 2 września w spotkaniu z Portsmouth. W tych rozgrywkach zdobył jeszcze pięć bramek: w meczach z Boltonem Wanderers, Wiganem Athletic, Middlesbrough, Evertonem oraz Fulhamem. W tym sezonie wystąpił w tylko osiemnastu ligowych meczach, jednym pucharowym oraz pięcioma w pucharach europejskich. W roku 2007 został po raz trzeci Czeskim Piłkarzem Roku. W sezonie 2008/09 nie wystąpił jeszcze w żadnym spotkaniu z powodu kontuzji, którą odniósł w styczniu 2008. W listopadzie przeszedł operację, dzięki której będzie mógł grać na początku roku 2009. Arsène Wenger powiedział, że Rosický nie pojawi się na boisku do marca.
W kwietniu 2009 roku agent Czecha powiedział, że Rosický do gry powróci w sezonie 2009/2010. Na boisko powrócił 12 września 2009 roku, kiedy to zagrał w ligowym meczu z Manchesterem City. W spotkaniu tym zdobył również bramkę.
Kariera reprezentacyjna.
W reprezentacji swojego kraju zadebiutował w 23 lutego 2000 roku w meczu z Irlandią. Wcześniej, w latach 90. występował w kadrze U-15, U-16, U-17, U-18 oraz U-21. W tym samym roku Jozef Chovanec powołał go do kadry na Euro 2000. Na tym turnieju Czechy nie awansowały do fazy pucharowej zajmując w grupie D trzecią lokatę a on sam zagrał w dwóch meczach. 6 października 2001 roku w meczu eliminacji do Mundialu 2002 z Bułgarią zdobył swoje pierwsze dwie bramki w reprezentacji. Czechy jednak nie zakwalifikowały się na tę imprezę. Następną wielką imprezą w jego karierze były Euro 2004, na których Czechy dotarły do półfinału, w którym przegrały z późniejszymi mistrzami Europy, Grecją. Sam Rosický wystąpił w czterech spotkaniach. Rosický został powołany także jako kapitan zespołu na odbywający się w Niemczech Mundial. Na tej imprezie Czechy zajęły trzecie miejsce w grupie E a on sam zagrał we wszystkich trzech spotkaniach. Z powodu kontuzji na Euro 2008 nie pojechał. Dotychczas w barwach narodowych wystąpił sto pięć razy oraz strzelił dwadzieścia trzy bramki.

</doc>
<doc id="194017" url="https://pl.wikipedia.org/wiki?curid=194017" title="Tomas Rosicky">
Tomas Rosicky



</doc>
<doc id="194018" url="https://pl.wikipedia.org/wiki?curid=194018" title="Swietłana Fieofanowa">
Swietłana Fieofanowa

Swietłana Jewgienjewna Fieofanowa (ros. Светлана Евгеньевна Феофанова; ur. 16 lipca 1980 w Moskwie) – rosyjska tyczkarka.
Zdobywczyni srebrnego medalu na Letnich Igrzyskach Olimpijskich 2004 w Atenach, gdzie pokonała wysokość 4,75 i strąciła 4,90, przegrywając z bijącą rekord świata na wysokości 4,91 Jeleną Isinbajewą, a wyprzedzając Polkę Annę Rogowską (4,70). Brązowa medalistka z IO w Pekinie. Odpadła w eliminacjach igrzysk olimpijskich w Londynie.
4 lipca 2004 w Iraklion na Krecie (Grecja) pokonała wysokość 4,88 m, która była przez pewien czas (przed Igrzyskami Olimpijskimi w Atenach) rekordem świata.
Swietłana 8 razy biła rekord świata w skoku o tyczce. Na Mistrzostwach Świata w Lekkiej Atletyce była druga w 2001 roku w Edmonton i pierwsza w 2003 roku w Paryżu. Wygrała mistrzostwa Europy w 2002, była pierwsza również Halowe Mistrzostwa Świata w 2003 roku, a w 2004 roku w Budapeszcie była trzecia. Przez długi czas pozostawała liderką w tej konkurencji, rywalizując głównie z Amerykaną Stacy Dragilą, jednak ich era skończyła się wraz z triumfalnym wejściem na światowe imprezy Isinbajewej.
W 2006 roku powróciła na stadiony po długiej kontuzji. Na Halowych Mistrzostwach Świata w Moskwie zajęła 3. miejsce z wynikiem 4,70. Wyprzedziły ją jedynie Jelena Isinbajewa i Anna Rogowska.
W 2007 roku zdobyła złoty medal w Halowych Mistrzostwach Europy w Birmingham oraz brązowy medal na Mistrzostwach Świata w Osace. W 2010 ponownie zdobyła złoto mistrzostw Europy oraz wygrała konkurs tyczkarek podczas pucharu interkontynentalnego.
Brązowa medalistka mistrzostw świata (2011).

</doc>
<doc id="194022" url="https://pl.wikipedia.org/wiki?curid=194022" title="Fred A. Leuchter">
Fred A. Leuchter

Frederick A. (Fred) Leuchter, Jr. (ur. 1943 w Massachusetts) – technik i konstruktor wielu urządzeń, służących do wykonywania kary śmierci w USA. Znany jako świadek obrony na procesie Ernsta Zündela, w którym, podważył możliwości masowego uśmiercania ludzi za pomocą gazu Cyklon B w oświęcimskich komorach gazowych. Swoje twierdzenia oparł na wynikach wizyt w byłych obozach w Oświęcimiu i Brzezince (łącznie trzy dni) oraz Majdanku (jeden dzień) w 1988 r. Tzw. Raport Leuchtera jest często cytowany przez publicystów głoszących tezę, że Holocaust nie miał miejsca w takiej skali, jaka jest oficjalnie przyjmowana (patrz: Kłamstwo oświęcimskie). 
Leuchter zbudował m.in. pierwsze urządzenia do wykonywania zastrzyku trucizny oraz nowe krzesło elektryczne dla stanu Tennessee (ostatnio użyte w 2018 roku). Nie zajmował się natomiast konstrukcją komór gazowych.
Publiczne wystąpienia doprowadziły Leuchtera do kompromitacji i ruiny, o spowodowanie których oskarżył kilkakrotnie rzekomą konspirację żydowską, kierowaną z Paryża przez Beate Klarsfeld. W 1991 roku został aresztowany i wydalony z Wielkiej Brytanii. Leuchter był też tematem filmu "Mr. Death. A rise and fall of Fred Leuchter".

</doc>
<doc id="194025" url="https://pl.wikipedia.org/wiki?curid=194025" title="Sampradaja">
Sampradaja

Sampradaja (ang. "Sampradaya") (inaczej parampara) – w hinduizmie linia religijnego przekazu oraz
sukcesja („łańcuch”) nauczycieli i uczniów ustanowiona w celu przekazywania tradycji sanatanadharmy. Uczeń staje się członkiem sampradai poprzez przyjęcie od guru święceń inicjacyjnych diksza. Też gmina (wyznaniowa).
Każdy z dużych nurtów hinduizmu posiada kilka, działających w jej ramach, głównych sampradai. Zwykle różnią się one między sobą szczegółami związanymi z liturgią i teologią, ale też np. ubiorem (w tym rodzajem tilaki).
Przykłady:

</doc>
<doc id="194027" url="https://pl.wikipedia.org/wiki?curid=194027" title="Harry Stack Sullivan">
Harry Stack Sullivan

Harry Stack Sullivan (ur. 21 lutego 1892 w Norwich, zm. 14 stycznia 1949 w Paryżu) - psychiatra i psychoanalityk amerykański. Jeden z przedstawicieli neopsychoanalizy.
Sullivan uważany jest za twórcę "interpersonalnej teorii psychiatrii", podkreślał bowiem znacznie czynników interpersonalnych w psychiatrii, twierdząc nawet, że psychiatria i psychologia społeczna obejmują ten sam obszar. Był to nowy pogląd, jako że współczesna mu psychiatria zajmowała się przede wszystkim badaniem dynamiki intrapsychicznej.
Linki zewnętrzne.
Zdjęcie Harry'ego Stacka Sullivana

</doc>
<doc id="194028" url="https://pl.wikipedia.org/wiki?curid=194028" title="Parampara">
Parampara



</doc>
<doc id="194029" url="https://pl.wikipedia.org/wiki?curid=194029" title="Mohammed Bouyeri">
Mohammed Bouyeri

Mohammed Bouyeri (ur. 8 marca 1978 w Amsterdamie) – holenderski islamista i morderca pochodzenia marokańskiego, skazany na dożywotnią karę pozbawienia wolności za zabójstwo holenderskiego reżysera Theo van Gogha.
Posiada podwójne obywatelstwo: holenderskie i marokańskie. Jego rodzice to pierwsze pokolenie imigrantów, mówiących słabo po niderlandzku i zachowujących odrębność od rdzennych Holendrów. Bouyeri używał pseudonimu Abu Zubair, którym podpisywał się m.in. w swoich e-mailach.
Został aresztowany 2 listopada 2004 z podejrzeniem zabójstwa reżysera. Zabójstwo miało podłoże religijne. Zamordowany w swoich obrazach wykazywał negatywny stosunek do społeczności islamskich zamieszkałych w Europie. Motywem zbrodni była jedynie nienawiść religijna. 26 lipca 2005 został skazany przez sąd w Amsterdamie na karę dożywotniego więzienia.

</doc>
<doc id="194034" url="https://pl.wikipedia.org/wiki?curid=194034" title="Droga krajowa nr 6 (Polska)">
Droga krajowa nr 6 (Polska)

Droga krajowa nr 6 – droga krajowa klasy A, S oraz GP w północnej części kraju prowadząca od granicy z Niemcami w Kołbaskowie (dawne przejście graniczne Kołbaskowo-Pomellen) do Rusocina koło Pruszcza Gdańskiego o długości ok. 350 km. Droga nr 6 przebiega przez województwa zachodniopomorskie i pomorskie. Jest połączeniem niezbędnym dla ruchu osobowo-towarowego między dwoma najważniejszymi ośrodkami miejskimi w północnej Polsce, tzn. Szczecinem wraz z aglomeracją oraz Trójmiastem.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 11,5 tony.
Historia.
Poniższa tabela przedstawia jak we wcześniejszych latach kształtowało się dopuszczenie ruchu ciężkiego na drodze pod względem nacisku na oś:
Autostrada A6.
Na odcinku "granica państwa – Kołbaskowo" – "Kijewo" – "Szczecin Dąbie" – "Rzęśnica" droga posiada status autostrady A6.
Droga ekspresowa S6.
Na odcinkach: północnej obwodnicy Nowogardu, Południowej Obwodnicy Słupska oraz zachodniej Obwodnicy Trójmiasta, "Rzęśnica" – "Goleniów" oraz "Goleniów" - "Koszalin" droga posiada status drogi ekspresowej. Obwodnica Trójmiasta, południowa obwodnica Słupska oraz odcinek "Goleniów" - "Koszalin" jest oznakowana jako S6, natomiast odcinek "Rzęśnica" – "Goleniów" jest jednocześnie odcinkiem wspólnym z drogą nr 3 i oznakowany jako S3.

</doc>
<doc id="194036" url="https://pl.wikipedia.org/wiki?curid=194036" title="Liczba Webera">
Liczba Webera

Liczba Webera (We) – jedna z liczb podobieństwa. Wyraża ona stosunek sił inercjalnych do sił napięcia powierzchniowego. Siła inercjalna może być wyrażona jako iloczyn masy i przyspieszenia:
gdzie:
Siła napięcia powierzchniowego może być wyrażona jako iloczyn napięcia powierzchniowego i parametru długości:
gdzie:
Stosunek tych dwóch sił wyraża się następująco:
Ostateczna postać wzoru na liczbę Webera:
gdzie:
Liczbę Webera wykorzystuje się przy obliczeniach związanych z przepływami wielofazowymi (co najmniej dwufazowymi, gdy jeden płyn graniczy z innym płynem), szczególnie gdy powierzchnia rozdziału faz jest silnie zakrzywiona (np. kropla płynu, poruszająca się w innym płynie).

</doc>
<doc id="194037" url="https://pl.wikipedia.org/wiki?curid=194037" title="CADASIL">
CADASIL

CADASIL, mózgowa autosomalna dominująca arteriopatia z podkorowymi zawałami i leukoencefalopatią (ang. Cerebral Autosomal Dominant Arteriopathy with Subcortical Infarcts and Leucoencephalopathy) – uwarunkowana genetycznie choroba naczyń mózgowych, którą charakteryzują nawracające udary niedokrwienne mózgu, otępienie oraz zmiany w istocie białej widoczne w badaniu MRI.
Dziedziczna demencja wielozawałowa u licznych członków jednej rodziny z ustalonym typem dziedziczenia została opisana przez Sourandera i Walindera w 1977 oraz Sonninena i Savontausa w 1987.
Etiologia.
Jest to choroba uwarunkowana genetycznie, dziedziczona w sposób autosomalny dominujący. Wywołują ją mutacje w genie "NOTCH3" zlokalizowanym na chromosomie 19, (locus 19p13.2-p13.1). W pobliżu locus genowego dla CADASIL zlokalizowano również gen odpowiedzialny za rodzinną migrenę hemiplegiczną.
Produktem genu jest przezbłonowy receptor Notch 3. 
Objawy i przebieg.
CADASIL charakteryzuje się: nawracającymi epizodami udarów podkorowych lub przemijającymi atakami niedokrwiennymi (TIA) u osób młodych przy braku klasycznych czynników miażdżycy, np. zaburzeń lipidowych lub nadciśnienia. 
Powtarzające się, często subklinicznie incydenty niedokrwienne (bez wyraźnych objawów zauważalnych przez pacjenta) prowadzą do rozległej leukoencefalopatii widocznej w badaniu MRI głowy w postaci zlokalizowanych głęboko małych zawałów jąder podstawy i istoty białej. Objawowe udary mogą się manifestować niedowładem kończynowym, niedowładem mięśni twarzy, zaburzeniami mowy, zaburzeniami świadomości. Często towarzyszą temu bóle głowy o charakterze migreny z aurą. Wraz z upływem czasu rozwija się na tym podłożu otępienie, głównie podkorowe i zespół rzekomoopuszkowy.

</doc>
<doc id="194038" url="https://pl.wikipedia.org/wiki?curid=194038" title="Lezha">
Lezha

Lezha (alb. "Lezhë" lub "Lezha", wł. "Alessio", ser. "Lješ") – miasto w północno-zachodniej Albanii, położone w okręgu i obwodzie o tej samej nazwie. Miasto liczy nieco ponad 17 000 mieszkańców (2004). Lezha była znana w czasach starożytnych jako "Lissus".
W 1444 r. w mieście, pozostającym podówczas pod weneckim panowaniem i noszącym nazwę "Alessio", zawiązano z inicjatywy Skanderbega Ligę w Lezhy. Miasto było także jednym z pierwszych miast (obok Kruji), które zdobył Skanderbeg walcząc z Osmanami o niepodległość Albanii. Skanderbeg został też tutaj pochowany, jednak Turcy zdobywszy ponownie Albanię otworzyli jego grób i wzięli sobie jego kości jako pamiątki oraz talizmany na szczęście.

</doc>
<doc id="194039" url="https://pl.wikipedia.org/wiki?curid=194039" title="Szczaw zwyczajny">
Szczaw zwyczajny

Szczaw zwyczajny ("Rumex acetosa" L.) – gatunek rośliny z rodziny rdestowatych. Występuje w całej Europie i na większości obszaru Azji, w Afryce Północnej (Maroko) i w Australii. Rozprzestrzenił się wraz z europejskim osadnictwem w Ameryce Południowej i Afryce. W Polsce gatunek pospolity na całym obszarze (w górach po regiel dolny).
Biologia i ekologia.
Bylina, hemikryptofit. Kwitnie od maja do czerwca. Nasiona rozsiewane są przez wiatr. Rośnie na glebach żyznych, bogatych w azot (roślina azotolubna). W Polsce pospolity na polanach, łąkach i przydrożach, spotykany jako chwast ruderalny. W klasyfikacji zbiorowisk roślinnych gatunek charakterystyczny dla klasy (Cl.) "Molinio-Arrhenatheretea" i gatunek wyróżniający dla związku (All.) "Aperion spicae-venti". Liczba chromosomów 2n = 14.
Zmienność.
Tworzy mieszańce ze szczawiem rozpierzchłym.

</doc>
<doc id="194040" url="https://pl.wikipedia.org/wiki?curid=194040" title="Oktol">
Oktol

Oktol – materiał wybuchowy, mieszanina 70-75% oktogenu i 25-30% trotylu.
Ze względu na dużą prędkość detonacji wykorzystywany jest głównie do budowy głowic pocisków kumulacyjnych.

</doc>
<doc id="194041" url="https://pl.wikipedia.org/wiki?curid=194041" title="Układ współrzędnych równikowych">
Układ współrzędnych równikowych

Układ współrzędnych równikowych – układ współrzędnych astronomicznych, którego kołem podstawowym jest równik niebieski. W zależności od tego, jaki punkt jest punktem początkowym układu, wyróżnia się:

</doc>
<doc id="194042" url="https://pl.wikipedia.org/wiki?curid=194042" title="Współrzędne równikowe">
Współrzędne równikowe



</doc>
<doc id="194044" url="https://pl.wikipedia.org/wiki?curid=194044" title="Układ równikowy">
Układ równikowy



</doc>
<doc id="194045" url="https://pl.wikipedia.org/wiki?curid=194045" title="Mark David Chapman">
Mark David Chapman

Mark David Chapman (ur. 10 maja 1955 w Fort Worth, Teksas) – Amerykanin, zabójca muzyka i byłego członka zespołu The Beatles, Johna Lennona. Uznany za osobę niepoczytalną i niebezpieczną.
Życiorys.
Wczesne życie.
Przez pewien czas uczęszczał do Covenant College w Lookout Mountain (Georgia). W różnych okresach życia był narkomanem, nawróconym chrześcijaninem, przebywał również na leczeniu psychiatrycznym. Ogromny wpływ wywarła na niego lektura "Buszujący w zbożu" J.D. Salingera; chciał wzorować się na bohaterze książki Holdenie Caulfieldzie.
Chapman był przez lata fanem Beatlesów, a w szczególności Lennona. Po przejściu załamania nerwowego (jako student college’u) został do tego stopnia opanowany myśleniem o Lennonie, że ożenił się z Japonką tylko dlatego, że przypominała mu żonę Lennona Yoko Ono. W miarę jak życie Chapmana podupadało, zaczął on odczuwać urazę do swego byłego bohatera i oskarżać go o bycie „fałszywym”. W ilustrowanej książce „John Lennon: One Day at a Time” dostrzegł oznaki luksusu (np. limuzyny) w życiu Lennona, a budynek Dakota kojarzył się mu z zamkiem złej czarownicy z ukochanego filmu „Czarnoksiężnik z Oz”.
Morderstwo Lennona.
W nocy 8 grudnia 1980 Chapman zastrzelił Johna Lennona przed wejściem do jego rezydencji The Dakota na Manhattanie w Nowym Jorku. Chapman miał przy sobie kopię "Buszującego w zbożu".
Wcześniej tego dnia Chapman wymienił uścisk dłoni z Lennonem i poprosił go o autograf na swojej świeżo kupionej kopii albumu "Double Fantasy". Lennon spełnił jego prośbę. Po tym zdarzeniu Chapman czekał w pobliżu The Dakota przez cały dzień na powrót Lennona; oddał pięć strzałów, z czego cztery trafiły muzyka.
Zeznał, że już raz wcześniej przyjechał do Nowego Jorku, by zabić Lennona, jednak wtedy na miejscu zrezygnował z tego zamiaru.
Proces.
Chapman został oskarżony o zabójstwo drugiego stopnia i uznany za winnego czynu. Spodziewano się, że będzie chciał bronić się niepoczytalnością, lecz przyznał się do winy. Został skazany na karę dożywotniego pozbawienia wolności, przebywa obecnie (2018) w Attica State Prison niedaleko Buffalo (Nowy Jork); kilkakrotnie bez powodzenia występował o warunkowe zwolnienie. Dziesiąta prośba o warunkowe zwolnienie (23 sierpnia 2018 roku) została odrzucona. Podczas rozprawy, która odbyła się 26 sierpnia 2020 ponownie odmówiono mu warunkowego zwolnienia.

</doc>
<doc id="194046" url="https://pl.wikipedia.org/wiki?curid=194046" title="Układ horyzontalny">
Układ horyzontalny



</doc>
<doc id="194047" url="https://pl.wikipedia.org/wiki?curid=194047" title="Układ równikowy godzinny">
Układ równikowy godzinny



</doc>
<doc id="194048" url="https://pl.wikipedia.org/wiki?curid=194048" title="Współrzędne godzinne">
Współrzędne godzinne



</doc>
<doc id="194049" url="https://pl.wikipedia.org/wiki?curid=194049" title="Lewa">
Lewa

Lewa (czasem też bitka, wziątka lub sztych) – zestaw kilku kart, które zostały wyłożone przez kilku graczy, a następnie zabrane (odłożone) przez gracza, który dołożył najbardziej wartościową kartę. W grach karcianych typu brydż, wist, tysiąc słowo to oznacza karty leżące na stole po jednej „kolejce”, czyli po tym, jak każdy z graczy wyłożył swoją kartę. W wymienionych grach celem graczy jest zebranie jak największej liczby "lew" z wysoko punktowanymi kartami (poza brydżem – w brydżu każda lewa ma takie samo znaczenie niezależnie od wysokości kart). "Lewa" jest zbierana przez tego gracza, który wyłożył najcenniejszą kartę. Postępowanie takie nie jest regułą, np. w kierkach lub w niektórych wariantach gry karcianej 3-5-8 celem graczy jest niezbieranie punktów karnych.
Zobowiązanie do wzięcia określonej liczby lew nazywane jest "deklaracją" lub "kontraktem".

</doc>
<doc id="194052" url="https://pl.wikipedia.org/wiki?curid=194052" title="Lisbeth Trickett">
Lisbeth Trickett

Lisbeth Trickett, dawniej Lenton; znana jako Libby Trickett (ur. 28 stycznia 1985 w Townsville, stan Queensland) – australijska pływaczka specjalizująca się w stylu dowolnym i motylkowym, trzykrotna mistrzyni olimpijska, ośmiokrotna mistrzyni świata i była rekordzistka świata.
Kariera.
Sięgnęła po złoty medal olimpijski na igrzyskach w Atenach 2004 w sztafecie 4 × 100 m stylem dowolnym; wraz z koleżankami ze sztafety – Alice Mills, Petrią Thomas i Jodie Henry – ustanowiła w wyścigu olimpijskim rekord świata (3:35,94). Na tej samej olimpiadzie zdobyła również brązowy medal na 50 m stylem dowolnym.
Kolejną imprezą światową, z której Lenton przywiozła kilka medali, były mistrzostwa świata w Montrealu w lipcu 2005. Na dystansie 100 m stylem motylkowym Lenton była druga, za rodaczką Jessicah Schipper, a przed Polką Otylią Jędrzejczak. Ponadto zdobyła złoto na 50 m stylem dowolnym oraz w sztafetach 4 × 100 m stylem dowolnym (z rekordem mistrzostw świata) i 4 × 100 m stylem zmiennym.
Od 31 marca do sierpnia 2004 należał do niej rekord świata na 100 m stylem dowolnym; rekord ustanowiony na pływalni olimpijskiej w Sydney odebrała jej w półfinale olimpijskim w Atenach koleżanka z reprezentacji Jodie Henry. 8 sierpnia 2005 Lenton ustanowiła rekord świata na 100 m stylem dowolnym na basenie 25-metrowym (51,91), poprawiając wynik Szwedki Theresy Alshammar.
Trenerem Lisbeth Lenton jest urodzony w Szwajcarii Stephan Widmer; na basenie Fortutude Valley Pool w Brisbane pod opieką Widmera trenuje również rekordzistka świata na 100 m stylem klasycznym Leisel Jones.
7 kwietnia 2007 roku zmieniła stan cywilny, wyszła za australijskiego pływaka Luke'a Tricketta.
W grudniu 2009 ogłosiła zakończenie kariery.
We wrześniu 2010 roku powróciła do pływania. Ostatecznie zakończenie kariery ogłosiła w lipcu 2013.

</doc>
<doc id="194055" url="https://pl.wikipedia.org/wiki?curid=194055" title="Justyna Radczyńska">
Justyna Radczyńska

Justyna Radczyńska (ur. w 1965) – poetka, założycielka i redaktorka serwisu poetyckiego Nieszuflada.pl. Inicjatorka Literatorium, pierwszego w Polsce internetowego forum krytyki literackiej. Prezes Fundacji Literatury w Internecie. Debiutowała tomem "Podmiana Joli Grosz" (Wydawnictwo Zielona Sowa, Biblioteka Studium 2005). Publikowała w Literaturze na Świecie tłumaczenia z języka hebrajskiego (nr 11-12/2004, 5-6/2005). Jej opowiadanie ukazało się w zbiorze "Pisz do Pilcha. Opowiadań współczesnych trzydzieści i trzy" (Świat Książki, 2005), zawierającym najlepsze teksty spośród kilku tysięcy nadesłanych na „Ogólnonarodowy Konkurs na Opowiadanie”, ogłoszony przez Jerzego Pilcha w „Polityce”. Mieszka w Warszawie.

</doc>
<doc id="194058" url="https://pl.wikipedia.org/wiki?curid=194058" title="Stanisław Kostka Tarnowski">
Stanisław Kostka Tarnowski

Stanisław Kostka Tarnowski hrabia herbu Leliwa, ps. „Edward Rembowski”, „Światowid” (ur. 7 listopada 1837 w Dzikowie, zm. 31 grudnia 1917 w Krakowie) – polski historyk literatury, krytyk literacki, publicysta polityczny, przywódca konserwatystów krakowskich, profesor i rektor Uniwersytetu Jagiellońskiego, prezes Akademii Umiejętności w Krakowie, członek Towarzystwa Historycznego we Lwowie.
Życiorys.
Stanisław Tarnowski uczęszczał do gimnazjum Św. Anny w Krakowie (1850–1854), następnie studiował prawo (1855–1858) i filologię (1858–1861, m.in. u Karola Mecherzyńskiego) na Uniwersytecie Jagiellońskim. Studia w dziedzinie filologii uzupełniał na uniwersytecie w Wiedniu (1861). Związał się w tym okresie z Hotelem Lambert, był korespondentem galicyjskim Biura Politycznego Hotelu Lambert, a podczas pobytu w Paryżu w ramach działalności tego Biura współpracował m.in. z Julianem Klaczką i Walerianem Kalinką. Za współpracę z Komitetem Narodowym podczas powstania styczniowego (m.in. przy organizacji oddziału powstańczego pod dowództwem Zygmunta Jordana) był więziony przez władze austriackie w Ołomuńcu. Po ułaskawieniu stanął na czele krakowskich konserwatystów (tzw. stańczyków, 1865). W 1866 roku we dworze należącym do kuzyna i imiennika Stanisława Tarnowskiego, mianowicie Stanisława Tarnowskiego zwanego „Białym” w Śniatynce gościł polski malarz Artur Grottger, który uwiecznił swego gospodarza w cyklu „Lithuania”, mimo to autorem książki „Artur Grottger” był Stanisław Tarnowski – bohater tego artykułu.
Tarnowski powołał do życia (wspólnie z Józefem Szujskim), redagował i wydawał miesięcznik „Przegląd Polski”, ogłosił manifest programowy konserwatystów ("Teka Stańczyka", 1868–1869, wspólnie z Szujskim, Stanisławem Koźmianem i Ludwikiem Wodzickim), zasiadał w galicyjskim Sejmie Krajowym (1867–1875), później w Izbie Panów w Wiedniu (od 1885). W 1870 został współwłaścicielem pisma „Czas”, które stało się wkrótce czołowym organem konserwatystów.
W 1870 obronił doktorat na Uniwersytecie Jagiellońskim (na podstawie pracy "Król Stanisław Leszczyński jako pisarz polityczny") i uzyskał habilitację, a rok później również tytuł profesora nadzwyczajnego i kierownictwo Katedry Historii Literatury Polskiej; szybka procedura objęcia katedry przez Tarnowskiego miała na celu zablokowanie kandydatury ubiegającego się o to miejsce Józefa Ignacego Kraszewskiego, niechętnie widzianego przez środowisko konserwatywne. W 1879 Tarnowski został profesorem zwyczajnym, w roku akademickim 1882/1883 był dziekanem Wydziału Filozoficznego; dwukrotnie pełnił funkcję prorektora Uniwersytetu Jagiellońskiego (1887/1888, 1900/1901), również dwukrotnie – rektora (1886/1887, 1899/1900). Kierował także Działem Literackim Seminarium Filologii Słowiańskiej (od 1888) oraz zasiadał w Komisji Egzaminacyjnej dla kandydatów na nauczycieli szkół gimnazjalnych i realnych (od 1870). 
W 1873 został członkiem czynnym Akademii Umiejętności w Krakowie (późniejszej PAU). W latach 1878–1882 pełnił funkcję sekretarza Wydziału I akademii, a w 1883 zastąpił zmarłego Józefa Szujskiego na stanowisku sekretarza generalnego AU; od 1890 był drugim (po Józefie Majerze) prezesem AU. W ramach prac akademii przewodniczył ponadto Komisji dla Badań w Zakresie Historii Literatury i Oświaty w Polsce (1875–1893) i Komisji Historycznej (1883–1891). W 1880 został powołany na członka honorowego Poznańskiego Towarzystwa Przyjaciół Nauk. Był wybitnym mówcą, wygłaszał przemówienia z okazji ważnych wydarzeń narodowych i publicznych; w 1884 organizował w Krakowie ogólnopolski Zjazd im. J. Kochanowskiego. Wręczał papieżowi Leonowi XIII obraz Jana Matejki "Sobieski pod Wiedniem". W 1898 otrzymał tytuł tajnego radcy.
Przez niemal 40 lat kierowania prestiżową Katedrą Historii Literatury Polskiej Uniwersytetu Jagiellońskiego Tarnowski doczekał się licznego grona wybitnych studentów. Byli wśród nich m.in. Michał Bobrzyński, Stanisław Dobrzycki, Stanisław Estreicher, Konstanty Marian Górski, Tadeusz Grabowski, Józef Kallenbach, Jan Karol Kochanowski, Stanisław Pigoń, Kazimierz Przerwa-Tetmajer, Lucjan Rydel, Tadeusz Sinko, Wacław Tokarz. W życiu prywatnym był uważany za człowieka prostolinijnego, obdarzonego poczuciem humoru. Odszedł z pracy w uczelni w 1909 przechodząc na emeryturę.
Zajmował się historią literatury polskiego Odrodzenia i romantyzmu, metodologią historii literatury, krytyką literacką. Z niechęcią odnosił się do literatury pozytywizmu i Młodej Polski. Zakres badań nad historią literatury poszerzył o historyków i pisarzy politycznych, sam badał dorobek Andrzeja Frycza Modrzewskiego. W badaniach kładł nacisk na portret psychologiczny autora, w mniejszym stopniu na biografię. Jego głównym dziełem była "Historia literatury polskiej" (w sześciu tomach, 1900–1907), stanowiąca pionierską prezentację historię kultury duchowej; z drugiej strony praca ta spotkała się z krytyką jako przestarzała pod względem erudycyjnym i okazująca brak zrozumienia dla literatury najnowszej. Tarnowski wskazywał na przerysowane i sentymentalne tony w poezji Słowackiego, prowadząc na ten temat polemikę z Wiktorem Hahnem; jako pierwszy krytykował twórczość Wincentego Pola, Teofila Lenartowicza, Józefa Bohdana Zaleskiego. Dorobek Tarnowskiego oceniali krytycznie m.in. Stanisław Brzozowski, Wilhelm Feldman, Gabriel Korbut, Stefan Żeromski, Adolf Nowaczyński, Tadeusz Boy-Żeleński.
Zmarł po krótkiej chorobie w swym pałacu na Szlaku w Krakowie. Pochowany w styczniu 1918 roku w Krakowie na Cmentarzu Rakowickim w grobie Branickich. W listopadzie 1937 rodzina przeniosła jego zwłoki do rodzinnej krypty Tarnowskich w kościele oo. Dominikanów w Tarnobrzegu (Dzikowie).
Twórczość.
Był autorem utworów satyrycznych; napisał m.in. komedię "Wędrówka po Galilei" (1873, z Władysławem Ludwikiem Anczycem), satyrę "Marszałek" (1882), parodię twórczości Stanisława Wyspiańskiego "Czyściec Słowackiego" (1903). Polemizował z Władimirem Sołowjowem w sprawie narodowej. Z prac naukowych można wymienić:
W 2008 roku ukazały się wspomnienia Tarnowskiego zatytułowane "Z Dzikowa do Ziemi Świętej. Podróż do Hiszpanii, Egiptu, Ziemi Świętej, Syrii i Konstantynopola z lat 1857–1858", a w 2010 roku spisana przez Tarnowskiego "Domowa Kronika Dzikowska".
Stosunki rodzinne.
Pochodził z rodziny arystokratycznej, był synem hrabiego Jana Bogdana i Gabrieli z Małachowskich, bratem Jana Dzierżysława i Juliusza. Braćmi stryjecznymi Stanisława byli Władysław Tarnowski, poeta i dramaturg, kompozytor; oraz imiennik Stanisław Tarnowski, zwany „Białym” malarz i kolekcjoner. Siostra Stanisława, Waleria (1830–1914), wyszła za mąż w 1855 za Franciszka Mycielskiego (ziemianina, działacza społecznego i politycznego) i była matką m.in. Jerzego Mycielskiego (historyka sztuki).

</doc>
<doc id="194060" url="https://pl.wikipedia.org/wiki?curid=194060" title="Serie A">
Serie A

Serie A – najwyższa w hierarchii klasa męskich ligowych rozgrywek piłkarskich we Włoszech, będąca jednocześnie najwyższym szczeblem centralnym (I poziom ligowy), utworzona w 1929 roku i zarządzana przez Lega Nazionale Profesionisti Serie A (do 2010 Lega Calcio), a wcześniej przez Włoski Związek Piłki Nożnej (FIGC). Zmagania w jej ramach toczą się cyklicznie (co sezon) i przeznaczone są dla 20 najlepszych krajowych klubów piłkarskich. Jej triumfator zostaje Mistrzem Włoch, zaś najsłabsze drużyny są relegowane do Serie B (II ligi włoskiej).
Historia.
Mistrzostwa Włoch w piłce nożnej rozgrywane są od 1898 roku. Niejednokrotnie zmieniał się format rozgrywek. W 1929 została założona Serie A, rozgrywki której wystartowały po raz pierwszy w sezonie 1929/30.
System rozgrywek.
Obecny format ligi zakładający brak podziału na grupy obowiązuje od sezonu 1929/30. Po przerwie spowodowanej działaniami wojennymi, w roku 1945/46 rozegrany został sezon przejściowy, w którym wzięło udział 8 drużyn. Od sezonu 1946/47 reaktywowano obecną formułę rozgrywek.
Rozgrywki składają się z 38 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Od sezonu 2004/05 w lidze występuje 20 zespołów. W przeszłości liczba ta wynosiła 16 oraz 18. Drużyna zwycięska za wygrany mecz otrzymuje 3 punkty (do sezonu 1993/94 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Włoch w piłce nożnej. Dodatkowo, zwycięska drużyna premiowana jest możliwością umieszczenia na swoim trykocie tarczy Scudetto. Mistrz Włoch, a także drużyna z drugiego, trzeciego i czwartego miejsca zdobywa prawo gry w Lidze Mistrzów UEFA. Piąta drużyna oraz zwycięzca Pucharu Włoch zdobywają możliwość gry w Lidze Europy UEFA. Drużyna szósta (lub siódma, jeśli zwycięzca Pucharu Włoch zajmie miejsce w pierwszej szóstce) awansuje do kwalifikacji do Ligi Konferencji Europy UEFA. Zajęcie 3 ostatnich miejsc wiąże się ze spadkiem drużyn do Serie B.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Oznaki mistrzowskie.
W sezonie następującym po sezonie wygranym przez daną drużynę, ma ona prawo występowania w koszulkach udekorowanym tarczą, (wł. Scudetto) czyli symbolem posiadania tytułu Mistrza Włoch. Tradycja ta sięga swoją historią do sezonu 1924/25, kiedy to po raz pierwszy na swoich koszulkach umieścili ją mistrzowie z Genoa CFC. Od sezonu 1960/61 zwycięski klub premiowany jest również Pucharem Mistrza Włoch, oficjalnym trofeum Serie A.
W roku 1958 związany z Juventusem F.C. Umberto Agnelli, zdecydował, iż jego klub uczci zdobycie dziesiątego w historii mistrzostwa Włoch poprzez umieszczenie ponad herbem symbolicznej złotej, 5-ramiennej gwiazdy. Juventus był pierwszą drużyną europejską która zdecydowała się celebrować zdobycie jubileuszowego tytułu mistrzów. Tradycja ta przyjęła się zarówno we Włoszech, jak i w innych krajach. Wzorem klubu z Turynu swoje dziesiąte mistrzostwo uczciły również Milan oraz Inter.
Aktualnie trzy drużyny posiadają prawo umieszczania gwiazdy nad herbem
Statystyka.
Tabela medalowa.
Mistrzostwo Włoch zostało do tej pory zdobyte przez 16 różnych drużyn. 12 z nich zostało mistrzami od wprowadzenia obecnych zasad rozgrywek od sezonu 1929/30.
Stan na koniec sezonu 2021/2022.
Najwięcej meczów.
Stan na 12.03.2023.
Najlepsi strzelcy.
Stan na 19 lutego 2023
Prawa telewizyjne w Polsce.
W komunikacie opublikowanym 29 czerwca 2021 r. telewizja Eleven Sports poinformowała o przedłużeniu praw telewizyjnych do Serie A na sezony 2021/2022, 2022/2023 i 2023/2024. Spotkania ligi włoskiej można również oglądać u bukmacherów Fortuna, Superbet oraz Betclic, którzy prowadzą swoją działalność w Polsce.

</doc>
<doc id="194061" url="https://pl.wikipedia.org/wiki?curid=194061" title="Jessicah Schipper">
Jessicah Schipper

Jessicah Schipper (ur. 19 listopada 1986 w Brisbane w stanie Queensland w Australii) – australijska pływaczka specjalizująca się w stylu motylkowym, czterokrotna medalistka olimpijska.
Na Mistrzostwach Świata w 2003 w Barcelonie wygrała brązowy medal biorąc udział w sztafecie 4x100 m stylem zmiennym i zajęła 10. miejsce na 100 m oraz na 200 m stylem motylkowym.
Na igrzyskach olimpijskich w Atenach w 2004 roku zdobyła złoty medal w sztafecie 4 x 100 m stylem zmiennym oraz zajęła 4. miejsce na 200 m stylem motylkowym (złoto Otylii Jędrzejczak).
26 lipca 2005 zdobyła na Mistrzostwach Świata w Pływaniu 2005 w Montrealu złoty medal na 100 m stylem motylkowym, wyprzedzając m.in. swoją rodaczkę Lisbeth Lenton, która zdobyła srebrny medal, i Otylię Jędrzejczak, która była trzecia. Zdobyła również drugi złoty medal jako uczestniczka sztafety 4x100 m stylem zmiennym (wraz z koleżankami Sophie Edington, Leisel Jones i Lisbeth Lenton), jak i tytuł wicemistrzyni świata na 200 m stylem motylkowym, przegrywając z Otylią Jędrzejczak o tylko 0,04 s przy kontrowersyjnym finiszu: zapis wideo pokazał, że Otylia Jędrzejczak dotknęła metę tylko jedną ręką, zamiast dwiema, co powinno było ją zdyskwalifikować, jednak sędzia tego nie zauważył. Dla Schipper było to o tyle bardziej bolesne, ponieważ obie pływaczki pobiły dotychczasowy rekord świata.
17 sierpnia 2006 ustanowiła nowy rekord świata na 200 m stylem motylkowym podczas mistrzostw Pacyfiku. Wygrała z czasem 2:05.40, bijąc rekord Otylii Jędrzejczak o 0.21 s.
Na igrzyskach olimpijskich w Pekinie w 2008 roku zdobyła dwa brązowe medale: w wyścigu na 100 m i 200 m stylem motylkowym.
Na mistrzostwach świata w Rzymie w 2009 roku wygrała finałowy wyścig na 200 m stylem motylkowym bijąc rekord świata wynikiem 2.03,41 min, a na dystansie 100 m była druga.
Jej wzrost wynosi 169 cm, a waga 57 kg.

</doc>
<doc id="194062" url="https://pl.wikipedia.org/wiki?curid=194062" title="Granatnik LAW 80">
Granatnik LAW 80

LAW 80 – brytyjski rakietowy granatnik przeciwpancerny z wyrzutnią jednorazowego użytku.
Historia konstrukcji.
LAW 80 został skonstruowany w drugiej połowie lat 80. XX wieku w brytyjskiej firmie Hunting Engineering. Do uzbrojenia armii brytyjskiej został przyjęty w 1988 roku. Zastąpił starsze granatniki M72 LAW i Carl Gustaf.
Obecnie (2005 rok) planowane jest wycofanie granatnika LAW 80 z uzbrojenia i zastąpienie go ppk krótkiego zasięgu MBT LAW.
Konstrukcja.
Granatnik przeciwpancerny LAW 80 składa się z wyrzutni w postaci dwóch koncentrycznych, rozsuwanych, gładkoprzewodowych, cienkościennych rur o kalibrze 94 mm, będącej jednocześnie zasobnikiem transportowym pocisku i pocisku rakietowego (obie rury wykonane są z kompozytu zawierającego kevlar i włókno szklane). Do wyrzutni mocowany jest celownik optyczny (niepowiększający, z plastikowymi soczewkami), karabinek kalibru 9 mm służący do wstrzeliwania i mechanizm spustowo-odpalający. W położeniu marszowym broń jest zsunięta, a oba końce wyrzutni zamknięte są pokrywami. Rozsunięcie wyrzutni powoduje odbezpieczenie mechanizmu spustowo-uderzeniowego. W miarę możliwości należy najpierw wstrzelać się przy pomocy karabinka (jego pociski mają takie same parametry balistyczne jak pocisk rakietowy), a dopiero po uzyskaniu trafienia z karabinka odpalić pocisk rakietowy (silnik pocisku kończy pracę przed opuszczeniem wyrzutni).
Wyrzutnia jest jednorazowa, podobnie jak i umieszczony w niej karabinek (pozwala na oddanie 5 strzałów)

</doc>
<doc id="194063" url="https://pl.wikipedia.org/wiki?curid=194063" title="Synklinorium">
Synklinorium

Synklinorium – ciąg fałdów składających się z synklin i oddzielających je wąskich antyklin, tworzących razem strukturę wklęsłą (których obwiednia, przynajmniej górna, jest wklęsła ku górze).
Synklinorium stanowią np. część środkowa i południowo-wschodnia Pamiru, niecka śródsudecka, niecka północnosudecka, Niecka Nidziańska, Doły Jasielsko-Sanockie.

</doc>
<doc id="194064" url="https://pl.wikipedia.org/wiki?curid=194064" title="Saliszowie Nadmorscy">
Saliszowie Nadmorscy

Saliszowie Nadmorscy (ang. "Coast Salish") – grupa plemion Indian zamieszkujących Kolumbię Brytyjską w Kanadzie. Plemionami wchodzącymi w skład grupy są m.in.:
Kilka grup Saliszów zamieszkuje także sąsiedni obszar Wybrzeża Północno-Zachodniego Stanów Zjednoczonych, gł. w okolicach Zatoki Puget (ang. "Puget Sound") w stanie Waszyngton.
Każde z plemion posługuje się własnym językiem i posiada odmienne tradycje. Cechami łączącymi je jest środowisko życia (oceaniczne), sposób odżywiania się i polowań (połowy łososia oraz używanie totemów). Saliszowie posługiwali się oryginalnym, trzynastomiesięcznym kalendarzem, opartym na fazach Księżyca. Wioski Saliszów budowane wzdłuż rzek, nierzadko rozciągały się na wielokilometrowych odcinkach. Zabudowane były chatami wykonanymi z drewna i kory drzewnej. W pojedynczej chacie schronienie znaleźć mogło czterdzieści lub więcej osób. W razie konieczności zmiany lokalizacji, domostwa rozbierano, a elementy transportowano w inne miejsce.
Cechą charakterystyczną różniącą Saliszów od większości innych plemion indiańskich była instytucja własności prywatnej oraz związanego z tym statusu społecznego. Saliszowie rozwinęli także instytucję niewolnictwa. W przeciwieństwie do innych plemion, gdzie niewolnicy byli członkami plemienia pozbawionymi praw, własnością wspólną, niewolnicy Saliszów byli własnością prywatną. Status niewolnika był dziedziczony.
Liczebność w roku 2000: Według danych U.S. Census Bureau, podczas spisu powszechnego w 2000 roku 11034 obywateli USA zadeklarowało, że ma pochodzenie "wyłącznie Puget Sound Salish", zaś 14631 oświadczyło, że ma pochodzenie "wyłącznie lub między innymi Puget Sound Salish".
Ponadto 3310 obywateli USA zadeklarowało w 2000 roku pochodzenie "wyłącznie Salish" (4739 – "wyłącznie lub m.in. Salish"), zaś 3464 innych określiło swe pochodzenie jako "wyłącznie Salish and Kootenai" (4203 – "wyłącznie lub m.in. Salish and Kootenai").

</doc>
<doc id="194070" url="https://pl.wikipedia.org/wiki?curid=194070" title="Pawło Skoropadski">
Pawło Skoropadski

Pawło Skoropadski (, ur. 15 maja 1873 w Wiesbaden, zm. 26 kwietnia 1945 w Metten) – ukraiński polityk і wojskowy. Generał lejtnant Armii Imperium Rosyjskiego. Od 29 kwietnia 1918 do 14 grudnia 1918 hetman – głowa Państwa Ukraińskiego.
Życiorys.
Służył w armii carskiej, uczestniczył w wojnie rosyjsko-japońskiej 1904-1905. W 1906 otrzymał stopień pułkownika, w 1912 generała-majora, w 1916 generała-lejtnanta. Adiutant generalny Mikołaja II w 1905.
W czasie I wojny światowej dowodził m.in. 1 kawaleryjską dywizją gwardii i 34 korpusem armijnym Armii Imperium Rosyjskiego. 29 kwietnia 1918 z poparciem armii niemieckiej, okupującej Ukrainę od traktatu brzeskiego, przejął władzę w Ukraińskiej Republice Ludowej i obwołał się hetmanem. Nastąpiło to w konsekwencji porozumienia Skoropadskiego z gen. Wilhelmem Groenerem, wówczas szefem marszałka von Eichhorna, dowódcy wojsk okupacyjnych na Ukrainie.
Jako formalną nazwę swojego kraju Skoropadski wprowadził określenie Państwo Ukraińskie (ukr. "Українська Держава"). Państwo to pozostawało pod protektoratem wojsk niemieckich i austro-węgierskich, jednocześnie osłaniających kraj od agresji ze strony Rosji Sowieckiej i inwazji Armii Czerwonej. Władzę hetmańską sprawował do 14 grudnia 1918, mianując trzy gabinety rządowe, oparte o środowiska konserwatywne.
Po klęsce Państw Centralnych w I wojnie światowej, zawieszeniu broni na froncie zachodnim (11 listopada 1918 r.) i – w konsekwencji jego warunków – rozpoczęciu wycofywania wojsk niemieckich tzw. Ober-Ostu ze wschodu, Skoropadski (znany dotychczas z poglądów monarchistycznych) zmienił swoją taktykę i wypowiedział się za natychmiastowym zjednoczeniem Ukrainy z państwem rosyjskim. W późniejszych dniach został obalony przez Symona Petlurę z pomocą korpusu Strzelców Siczowych w grudniu 1918. Wyjechał z Kijowa w przebraniu, razem z wycofującymi się Niemcami.
Wraz z rodziną przeniósł się do Berlina, następnie do Szwajcarii, by ostatecznie osiedlić się w Wannsee. Działał w emigracyjnych ukraińskich organizacjach politycznych. W 1939 skrytykował zajęcie przez wojska węgierskie Zakarpacia. W czasie II wojny światowej zabiegał o uwolnienie z niemieckich obozów koncentracyjnych ukraińskich działaczy nacjonalistycznych, takich jak Stepan Bandera, Jarosław Stećko czy Andrij Melnyk. Skoropadski próbował zjednoczyć wszystkie siły ukraińskie, będące w diasporze. Nie podzielał nadziei niektórych na to, że Niemcy przywrócą ukraińską państwowość. 
16 kwietnia 1945 został śmiertelnie ranny podczas alianckiego bombardowania. Zmarł kilka dni później w szpitalu w Metten. Pochowany został na cmentarzu w Oberstdorfie.

</doc>
<doc id="194071" url="https://pl.wikipedia.org/wiki?curid=194071" title="Paweł Skoropadski">
Paweł Skoropadski



</doc>
<doc id="194072" url="https://pl.wikipedia.org/wiki?curid=194072" title="Tańcz, tańcz, tańcz">
Tańcz, tańcz, tańcz

 – wydana w 1988 roku szósta powieść japońskiego pisarza Harukiego Murakamiego, kontynuacja powieści "Przygoda z owcą".
Jej bohaterem jest trzydziestoczteroletni mężczyzna mieszkający w Tokio, zarabiający na życie pisaniem tekstów na zlecenie. Jego życie toczy się wokół pracy, nie ma praktycznie znajomych, zostawiła go żona. Za jedne z najlepszych lat swojego życia uznaje czas spędzony w hotelu Dolphin, gdzie przed 4 laty mieszkał z luksusową "call girl" Kiki. Teraz w snach czuje, że Kiki wzywa go z powrotem do tego hotelu. Bohater jedzie do niego i odkrywa, że na 16. piętrze kryje się wejście do innego świata, który może pomóc mu na nowo związać się z rzeczywistością. Od tego momentu jego życie ulega całkowitej zmianie.
W Japonii powieść po raz pierwszy została wydana przez wydawnictwo Kōdansha w październiku 1988 roku. W Polsce po raz pierwszy wydało ją Warszawskie Wydawnictwo Literackie Muza w maju 2005 w tłumaczeniu Anny Zielińskiej-Elliott ().
Powieść pisana jest w narracji pierwszoosobowej i została podzielona na 44 rozdziały (także w polskim wydaniu).

</doc>
<doc id="194073" url="https://pl.wikipedia.org/wiki?curid=194073" title="Jozue (arcykapłan żydowski w Biblii)">
Jozue (arcykapłan żydowski w Biblii)

Jozue (znany też jako Jesua, Jezus, Ieshua), cs. Prawiednyj Iisus, syn Iosiediekow – arcykapłan judejski w latach ok. 540 p.n.e. – ok. 510 p.n.e. Odbudował na Wzgórzu Świątynnym w Jerozolimie ołtarz całopalny, a następnie całą Świątynię Jerozolimską (515 p.n.e.). Posługiwał się językiem aramejskim.

</doc>
<doc id="194074" url="https://pl.wikipedia.org/wiki?curid=194074" title="Karol Lutostański">
Karol Lutostański

Karol Lutostański h. Ślepowron (ur. 13 stycznia 1880 w Radomiu, zm. 1 października 1939 w Warszawie) – polski prawnik, specjalista prawa rodzinnego, profesor Uniwersytetu Warszawskiego, adwokat, członek Towarzystwa Naukowego Warszawskiego.
Życiorys.
Był synem Seweryna (1839–1905) prawnika, sędziego izby apelacyjnej w Warszawie i Marii z Chmielewskich (zm. 1924). Uczęszczał do IV Gimnazjum w Warszawie (do 1899), następnie studiował prawo na Cesarskim Uniwersytecie Warszawskim (1899–1903), uzyskując stopień kandydata prawa (1903, na podstawie pracy "O pojęciu giełdy"). Uzupełniał studia na uniwersytetach w Lipsku, Berlinie i Paryżu (do 1905). Był adwokatem pomocniczym (do listopada 1905), następnie kandydatem do posad sądowych (1905–1908) i adwokatem przysięgłym (1908–1918) w Warszawskiej Izbie Sądowej.
W 1913 wraz z Szymonem Rundsteinem, Stanisławem Posnerem i Zygmuntem Nagórskim był współzałożycielem czasopisma „Themis Polska”.
W 1917 podjął wykłady z prawa cywilnego na Uniwersytecie Warszawskim, od 1919 jako profesor nadzwyczajny i kierownik Katedry Prawa Cywilnego; pełnił również funkcję sędziego uniwersyteckiego (1919–1923) oraz trzykrotnie dziekana Wydziału Prawa (1929/1930, 1932/1933, 1934/1935). W 1919 wszedł w skład Komisji Kodyfikacyjnej RP, w latach 1933–1939 był jej wiceprzewodniczącym. Kierował Departamentem Ustawodawczym Ministerstwa Sprawiedliwości (1933–1939), a w 1919 Biurem Prac Kongresowych, dostarczającym materiały na konferencję pokojową w Wersalu.
W 1908 został powołany na członka rzeczywistego Towarzystwa Naukowego Warszawskiego, w 1929 na członka zwyczajnego. Działał w Towarzystwie Prawniczym (1912–1915 sekretarz generalny, 1920–1939 prezes), Kasie im. Mianowskiego (1913–1923 sekretarz generalny, od 1923 prezes), Polskim Komitecie Międzynarodowej Współpracy Intelektualnej, Towarzystwie Obrony Prawa Autorskiego.
W 1920 otrzymał nagrodę Akademii Francuskiej, uniwersytet w Lille nadał mu doktorat "honoris causa" (1933). Został odznaczony m.in. Krzyżem Komandorskim Orderu Polonia Restituta oraz Krzyżem Oficerskim francuskiej Legii Honorowej.
W 1929 opracował projekt reformy przepisów prawa rodzinnego, dopuszczający rozwody oraz zawieranie małżeństw w formie świeckiej albo wyznaniowej, co spotkało się z krytyką Kościoła katolickiego oraz kół konserwatywnych. Przedstawił uzasadnienie zmiany polskiego prawa cywilnego, znoszącej przewagę prawną męża nad zamężną kobietą; był rzecznikiem przedkładania dobra rodziny nad dobrem jednostki w postępowaniu prawnym. Zajmował się również prawem spadkowym i majątkowym w kontekście małżeństwa oraz prawami kobiety względem mężczyzny w związku pozamałżeńskim. Zainicjował wydawnictwo zbiorowe „Prawo cywilne obowiązujące w Królestwie Polskim” (1914), przygotował edycję tomu dokumentów "Les Partages de la Pologne et la lutte pour l'independance" (1918). Ogłosił kilka przekładów, m.in. "Zasady prawa konstytucyjnego" Adhemara Esmeina (1904, z Władysławem Konopczyńskim), "Niemieckie związki zawodowe" Karla Legiena (1906), "Prawo strajku" i "Strajki i kwestya społeczna" Aleksandra Mikłaszewskiego (1906), "Społeczne zadania nauki prawa" (1908) i "Prawo do całkowitego wytworu prawa" (1909) Antona Mengera.
Życie prywatne.
Siostra Lutostańskiego Jadwiga (1887–1961), wyszła za mąż za znanego historyka Władysława Konopczyńskiego (szwagrowie współpracowali ze sobą w pracy naukowej). Druga siostra, Aleksandra (1885–1971) została żoną inżyniera elektryka Józefa Rząśnickiego.
W czasie niemieckiego bombardowania Warszawy 25 września 1939 odłamek pocisku wpadł do mieszkania Lutostańskiego i zranił go w szyję. Ponieważ chorował na cukrzycę, rana nie mogła się zagoić, co doprowadziło do poważnych powikłań i śmierci. Został pochowany na cmentarzu Stare Powązki w Warszawie (kwatera 182-2-14,15).

</doc>
<doc id="194078" url="https://pl.wikipedia.org/wiki?curid=194078" title="Powieść historyczna">
Powieść historyczna

Powieść historyczna – jedna z odmian powieści, której powstanie w nowożytnej formie datuje się na początek XIX wieku.
Historia.
Jej korzenie, według niektórych badaczy, sięgają starożytności (Odyseja), a przede wszystkim – średniowiecznych romansów rycerskich, czy późniejszych XVI lub XVII-wiecznych romansów awanturniczych. Powieść historyczna jest utworem dymorficznym, powstałym na dwóch podstawowych płaszczyznach konstrukcji fabuły – "historycznej" i "literackiej", przy czym w zależności od obowiązujących nurtów czy prądów literackich, zdolności pisarskich twórców i oczekiwań czytelniczych, wzajemny stosunek tych dwóch płaszczyzn w trakcie ewolucji gatunku ulegał zmianie.
Podgatunki powieści historycznej.
Powieść historyczną można podzielić na kilka podstawowych odmian, uszeregowanych według charakterystycznych cech.
Geneza i rozwój powieści historycznej.
Powieść historyczna, czyli gatunek leżący na styku historii i literatury, zaistniała w świadomości czytelniczej na początku XIX w., za sprawą jej „ojca” i głównego kodyfikatora – Waltera Scotta. Część badaczy genezę powieści historycznej upatruje w starożytnych eposach heroicznych – "Iliadzie" czy "Eneidzie", średniowiecznych romansach rycerskich, dla których tłem były wydarzenia czy postaci historyczne, w tzw. "brutach" francuskich i angielskich, w "novelli" epoki elżbietańskiej, oraz angielskiej powieści gotyckiej XVIII wieku.
Przeciwne stanowisko reprezentuje Gyorgy Lucács. Rodowód klasycznej powieści historycznej widzi w głębokich przemianach zachodzących w Europie na przełomie XVIII i XIX w. Uznaje on dziedzictwo Wielkiej Rewolucji i wojen napoleońskich za dominujący czynnik w rozwoju poczucia historyzmu w społeczeństwie mieszczańskim.
Rozwój europejskiej odmiany powieści historycznej można podzielić na trzy etapy:
Dziewiętnasty wiek.
Powieść dziewiętnastowieczna traktowała historię jako "przedakcję" teraźniejszości. Podobnie jak w powieści obyczajowej tego okresu narrator był wszechwiedzący, zazwyczaj trzecioosobowy (wyjątek stanowiła wspomniana już "powieść pamiętnikarska", a zwłaszcza jej czysto polska odmiana – gawęda szlachecka), jego kompetencje były nieograniczone, zaś czas, choć historyczny, a zatem – nieaktualny, to jednak linearny i ustabilizowany. Akcja powieści tego typu była często umieszczana w nieodległej przeszłości, dopiero pod koniec wieku ta tendencja została przełamana (choćby Faraon Bolesława Prusa. W przypadku klasycznej powieści historycznej można mówić o całościowym przedstawianiu materiału źródłowego, jako wartości danej odgórnie. Inaczej mówiąc – narrator jawił się tu jako historyk, który już wykonał pracę badawczą i przedstawia słuchaczom jej wyniki. W niektórych przypadkach mogła pojawić się archaizacja, której zadaniem było uwiarygodnianie relacji (np.: Józef Ignacy Kraszewski czy Henryk Sienkiewicz). Klasyczny typ powieści historycznej w szybkim czasie spetryfikował się, a jego poetyka stała się niewystarczająca dla przemian powstałych na przełomie XIX i XX w. i później.
Powieść pamiętnikarska była jakby zapowiedzią zmian, które dokonały się w rozwoju powieści historycznej w XX wieku. Tutaj wszechwiedza i kompetencje narratora zostały bardzo mocno ograniczone, choć jedność czasu nie ulegała zazwyczaj zmianie.
Dwudziesty wiek.
Odmiennie wyglądała sprawa powieści dwudziestowiecznej. W tym przypadku trudno mówić o jednej, scalonej poetyce. Nierzadko powstawały dzieła pisane według dziewiętnastowiecznych wzorców. Każdy twórca budował swój własny warsztat, o charakterystycznych tylko dla siebie samego wyznacznikach. Mógł sięgać po archaizację (Adam Thorpe, Antoni Gołubiew), albo z niej całkiem rezygnować (Jarosław Iwaszkiewicz w "Czerwonych tarczach"). Twórcy dwudziestowieczni chętnie sięgali po dokonania współczesnej nauki, zwłaszcza do osiągnięć psychoanalizy Z. Freuda czy A. Adlera. Również warstwa czasowa w fakturze powieści uległa zmianie i częste było użycie inwersji czasowej, a nawet daleko idące eksperymenty, jak to miało miejsce w twórczości Teodora Parnickiego. Można jednak powiedzieć, że w przypadku tego typu powieści twórca zachowywał się jak badacz historii, który zebrał wszystkie materiały i w stanie nieobrobionym, surowym, przedstawiał je czytelnikowi.
Najnowszą odmianą powieści historycznej, której prekursorem w literaturze światowej był Teodor Parnicki, jest powieść historyczno-fantastyczna. Jej główną cechą charakterystyczną jest płynny stosunek do źródeł historycznych, ich naginanie i przeinaczanie na zasadzie: "co by było, gdyby...". Pierwszym utworem tego gatunku w historii literatury powszechnej była powieść Parnickiego "Sam wyjdę bezbronny" (1976). Dziś uprawiają ten gatunek tacy twórcy, jak Umberto Eco czy Connie Willis.
Powieść biograficzna.
Zupełnie odrębnym gatunkiem stała się powieść biograficzna. W zasadzie niewiele różniła się ona od biografii, przekładając tylko niektóre akcenty i eksponując beletrystyczne cechy utworów narracyjnych. Do najwybitniejszych powieściopisarzy tego gatunku zalicza się często twórców angielskich – Roberta Gravesa, rosyjskich – Dmitrija Mereżkowskiego, a także polskich (W. Berenta).

</doc>
<doc id="194079" url="https://pl.wikipedia.org/wiki?curid=194079" title="Chojrak – tchórzliwy pies">
Chojrak – tchórzliwy pies

Chojrak – tchórzliwy pies () – amerykański serial animowany.
Bohaterem serialu jest strachliwy pies o imieniu Chojrak, który jednak zawsze znajdzie w sobie na tyle odwagi, aby uratować swoją ukochaną panią Muriel Motykę. Na farmie mieszka także mąż Muriel Eustachy Motyka. Nienawidzi swojego psa i niemal bez przerwy obrzuca go wyzwiskami (najczęściej „Głupi pies!”).
Akcja serialu toczy się na przedmieściach fikcyjnego miasteczka "Nigdzie" (ang. "Nowhere"), w stanie Kansas, w USA. W niektórych odcinkach miasteczko jest nazywane "Pustkowie". W rodzinnym mieście bohatera grasują duchy. Tylko pies może uratować wszystkich.
Od 4 czerwca 2018 roku serial był emitowany na polskim Cartoon Network w specjalnym godzinnym bloku „klasyki Cartoon Network”.

</doc>
<doc id="194081" url="https://pl.wikipedia.org/wiki?curid=194081" title="Zniknięcie słonia">
Zniknięcie słonia

 – zbiór opowiadań Harukiego Murakamiego. 
Opowiadania zostały napisane w latach 1980–1991 i opublikowane w Japonii w różnych czasopismach. Zbiór został przygotowany przez Gary’ego Fisketjona (redaktora Murakamiego w wydawnictwie Alfred A. Knopf) i po raz pierwszy opublikowany w tłumaczeniu na język angielski (tłum. Alfred Birnbaum i Jay Rubin) w Stanach Zjednoczonych w 1993 roku. Jego japoński odpowiednik został wydany w roku 2005. Zanim wydano zbiór, kilka opowiadań (często w innym tłumaczeniu), zostało opublikowanych w czasopismach, takich jak: „The New Yorker”, „Playboy”, „The Magazine”. W zbiorze znajduje się siedemnaście opowiadań, a tytuł wydania został wzięty z ostatniego z nich. Polskie wydanie ukazało się w 2012 roku w tłumaczeniu Anny Zielińskiej-Elliott.
Opowiadania w "Zniknięciu słonia":

</doc>
<doc id="194082" url="https://pl.wikipedia.org/wiki?curid=194082" title="Elephant Vanishes">
Elephant Vanishes



</doc>
<doc id="194084" url="https://pl.wikipedia.org/wiki?curid=194084" title="Prehistoric">
Prehistoric



</doc>
<doc id="194086" url="https://pl.wikipedia.org/wiki?curid=194086" title="Szaber">
Szaber

Szaber – proceder przestępczy, polegający na grabieży mienia pozostającego bez opieki w wyniku klęsk żywiołowych, przewrotów społecznych lub konfliktów zbrojnych. Zjawisko znane od czasów starożytnych.
Pochodzenie słowa.
W mowie przestępców z języka żydowskiego jidysz "szaber" oznaczał „łom” od hebrajskiego "szabar" – „łamać”. Karol Estreicher w publikacji „Szwargot więzienny” z 1903 r. podaje, że w gwarze przestępczej szaber to "„dłuto, żelazo do łamania murów i świder do dziurawienia murów”". Podobnie uznaje Jan Karłowicz w „Słowniku gwar polskich” z 1907 r. Kopaliński wiąże rzeczownik "szaber" z niem. czasownikiem "schaben" – zeskrobywać (tu: zdrapywać, rozdrapywać majątek).
W zmienionym znaczeniu, już jako słowo związane z rabowaniem opuszczonego mienia, wymieniane jest m.in. w „Kronice getta warszawskiego” napisanej przez Emanuela Ringelbluma około 1942 r:
Inne ówczesne źródło określa szaber jako "coś pośredniego między kradzieżą a bezprawną rekwizycją".
Szaber w Polsce w końcu II wojny światowej i w okresie powojennym.
W Polsce szabrownictwo wystąpiło szczególnie powszechnie w roku 1945 i utrzymywało się w przybliżeniu do końca lat czterdziestych; polegało na grabieży mienia porzuconego przez Niemców uciekających z terenów obecnego Dolnego Śląska, Opolszczyzny, ziemi lubuskiej, Pomorza oraz Warmii i Mazur – tzw. „ziem odzyskanych”. Grabieży tej dokonywała zarówno Armia Czerwona, korzystając z wprowadzonego przez siebie „prawa wojennego”, dopuszczającego nieograniczone korzystanie ("„o ile to uzasadniały względy wojenne”") z zasobów strefy przyfrontowej, sięgającej – według tego „prawa” – nawet 100 km za cofającymi się wojskami niemieckimi, jak również przez żołnierzy działających na własną rękę, którzy każdy wartościowy przedmiot traktowali jako dobro "„trofiejne”" (ros. zdobyczne). Rabunek w tym okresie był również dziełem rodzimych grabieżców i złodziei, postępujących w ślad za posuwającym się na zachód wojskiem.
Po zakończeniu wojny zjawisko szabru „zinstytucjonalizowanego” przez armię praktycznie wygasło, natomiast trwało rozkradanie mienia z porzuconych przez uciekających bądź wysiedlanych mieszkańców domów oraz z nieobjętych jeszcze państwową opieką fabryk i zakładów. W miarę upływu czasu, kiedy całkowicie opuszczonych domów i innych obiektów ubywało, grasujące grupy szabrowników dopuszczały się rozbojów w obiektach już zamieszkanych, dokonując napadów na współobywateli, nierzadko z użyciem broni.
Słabość władz, skłonność do odwetu na Niemcach, ogólne rozprzężenie norm na skutek wojny, ciche przyzwolenie współobywateli, rozbójnicze zachowanie się żołnierzy zwycięskiej armii – wszystkie te czynniki nie sprzyjały skutecznemu egzekwowaniu prawa, teoretycznie traktującego szaber jak kradzież mienia państwowego (zgodnie z ówczesnym prawem, wszelkie mienie porzucone przez Niemców traktowane było jako własność państwa polskiego), a handel szabrowanymi przedmiotami jak paserstwo. Część zagrabionego mienia szabrownicy-hurtownicy wywozili na sprzedaż w centralnych i wschodnich regionach Polski, część zaś „detaliści” sprzedawali (bądź wymieniali na inne przedmioty) na miejscu. Na przykład na obszarze wyburzonych przez Niemców w centrum Wrocławia kwartałów domów (stworzyli tam prawie półtorakilometrowy pas startowy dla samolotów), zwanym dziś Placem Grunwaldzkim przez pierwsze lata po wojnie kwitł handel szabrowanymi przedmiotami – od fortepianów i mebli, poprzez zastawę stołową, odzież i rowery po zegary, zegarki i biżuterię, dlatego plac ten jeszcze przez wiele lat później nazywany był przez mieszkańców „szaberplac”.
Szaber w III Rzeszy.
5 września 1939 wydano rozporządzenie o zwalczaniu "szkodników społecznych", w myśl którego szaber na terenach ewakuowanych, podpalenia, przestępstwa przeciwko życiu, zdrowiu i mieniu popełnione w czasie alarmu i pogotowia przeciwlotniczego oraz przestępstwa wykorzystujące stan wojny miały być karane śmiercią.
Wpływy kulturowe.
W Polsce zjawisko szabru i szabrowników posłużyło za kanwę głośnego filmu Jerzego Hoffmana z 1964 roku pt. "Prawo i pięść".

</doc>
<doc id="194087" url="https://pl.wikipedia.org/wiki?curid=194087" title="Powieść rzeka">
Powieść rzeka

Powieść rzeka – nazwa zbiorcza cyklu powieści, które są ze sobą powiązane poprzez wspólnych bohaterów i wydarzenia fabularne. Tematem powieści rzeki są dzieje członków jednej rodziny lub rodów, których życie, zajęcia, problemy, radości, czy osiągnięcia przedstawiane są w kolejnych tomach. Charakterystyczne dla tego rodzaju powieści jest obszerne ukazanie tła społecznego, historycznego, politycznego i obyczajowego. Przykłady powieści rzeki:

</doc>
<doc id="194088" url="https://pl.wikipedia.org/wiki?curid=194088" title="Wembley">
Wembley

Wembley (wym. ) – północno-zachodnie przedmieście Londynu, znajdujące się w London Borough of Brent. Położone jest 13 kilometrów od Charing Cross.
W granicach Wembley znajduje się angielski stadion narodowy Wembley.

</doc>
<doc id="194089" url="https://pl.wikipedia.org/wiki?curid=194089" title="London Borough of Brent">
London Borough of Brent

London Borough of Brent – jedna z 32 gmin Wielkiego Londynu położona w jego północno-zachodniej części. Wraz z 19 innymi gminami wchodzi w skład tzw. Londynu Zewnętrznego. Władzę stanowi Rada Gminy Brent (ang. Brent Council). Nazwa pochodzi od rzeki o tej samej nazwie.
Historia.
Gminę utworzono w 1965 roku na podstawie ustawy London Government Act 1963 z obszarów Wembley (ang. Municipal Borough of Wembley) utworzonego w 1937 roku i Willesden (ang. Municipal Borough of Willesden) utworzonego w 1933 roku .
Geografia.
Gmina Brent ma powierzchnię 43,24 km2, graniczy od północnego zachodu z Harrow, od północnego wschodu z Barnet, od wschodu z Camden, od południa kolejno z Ealing, Hammersmith and Fulham, Kensington and Chelsea i Westminster. 
W skład gminy Brent wchodzą następujące obszary:
Gmina dzieli się na 21 okręgów wyborczych które nie pokrywają się dokładnie z podziałem na obszary, zaś mieszczą się w trzech rejonach tzw. borough constituencies – Brent Central, Brent North i Hampstead and Kilburn.
Demografia.
W 2011 roku gmina Brent miała 311 215 mieszkańców.
Podział mieszkańców według grup etnicznych na podstawie spisu powszechnego z 2011 roku:
Podział mieszkańców według wyznania na podstawie spisu powszechnego z 2011 roku:
Podział mieszkańców według miejsca urodzenia na podstawie spisu powszechnego z 2011 roku:
Transport.
Przez Brent przebiegają cztery linie metra: Bakerloo Line, Jubilee Line, Metropolitan Line i Piccadilly line
Stacje metra:
Pasażerskie połączenia kolejowe na terenie Brent obsługują przewoźnicy Chiltern Railways, Southern i London Overground. 
Stacje kolejowe:
Stacje London Overground:
Letnie Igrzyska Olimpijskie 2012.
W ramach Letnich Igrzysk Olimpijskich 2012 na terenie gminy Brent odbyły się zawody w następujących miejscach:
Znane osoby.
W Brent urodzili się m.in. 

</doc>
<doc id="194091" url="https://pl.wikipedia.org/wiki?curid=194091" title="Żydzi na Madagaskar">
Żydzi na Madagaskar

Żydzi na Madagaskar – hasło przypisywane błędnie polskim środowiskom prawicowym, będące elementem walki politycznej w Polsce.
Koncepcja żydowskiego osadnictwa na Madagaskarze była jedną z alternatyw rysowanych przez część środowisk syjonistycznych szukających dla narodu żydowskiego nowej formuły politycznej w postaci samodzielnego bytu państwowego. Zagadnienie to omówione jest w artykule Projekt osiedlenia Żydów europejskich na Madagaskarze.
Pomysł powstał w związku z dyskutowanym przed II wojną światową pomiędzy rządami polskim i francuskim (z inicjatywy francuskiego ministra Mariusa Mouteta) pomysłem przekazania Madagaskaru – wówczas francuskiej kolonii – Polsce. Madagaskar miał stać się polskim terytorium zamorskim, pozyskanym drogą cesji od Republiki Francuskiej. W 1937 na Madagaskar udała się specjalna polska komisja rządowa (Komisja Studiów) pod przewodnictwem majora Mieczysława Lepeckiego, byłego współpracownika marszałka Piłsudskiego, w skład której wchodzili również Leon Alter (kierownik wydziału polskiego "„Jewish Emigration Association, JEAS”", Stowarzyszenia Emigracji Żydowskiej udzielającej pomocy Żydom uchodźcom z Niemiec), Szlomo (Solomon) Dyk (inżynier rolnictwa z Tel-Awiwu), oraz Arkady Fiedler, celem oceny możliwości realizacji tego planu. Po zakończeniu wizyty członkowie komisji wyrazili rozbieżne zdania: przewodniczący komisji Mieczysław Lepecki twierdził, że całkowicie realne jest przesiedlenie na Madagaskar 40–60 tys. osadników żydowskich, natomiast żydowscy członkowie komisji zaprzeczali temu; Leon Alter wyrażał pogląd, że realna liczba emigrantów żydowskich nie może przekroczyć 2 tys. osób, Szlomo Dyk twierdził, że jest jeszcze mniejsza. Zamierzenia te pokrzyżowała krytyka w prasie zarówno lokalnej, jak i francuskiej i plany te skończyły się na dyskusji, a ostatecznie pogrzebał je wybuch II wojny światowej, kiedy po okupacji Polski, a następnie i porażce Francji, w Niemczech powstał Projekt osiedlenia Żydów europejskich na Madagaskarze.

</doc>
<doc id="194092" url="https://pl.wikipedia.org/wiki?curid=194092" title="Rokieta">
Rokieta

Rokieta (, komża biskupia) – szata w kościołach rzymskokatolickim i anglikańskim noszona przez kardynałów, biskupów, niektórych prałatów i kanoników jako element stroju chórowego używana od IX w. 
Jest to rodzaj komży o węższych rękawach, podbita kolorową tkaniną (najczęściej fioletową). Na rokietę zakłada się zwykle mantolet lub mucet. Nigdy nie nakłada się komży na rokietę. Stosuje się rokietę z płótna lnianego lub z podobnej tkaniny.

</doc>
<doc id="194094" url="https://pl.wikipedia.org/wiki?curid=194094" title="Mały Dziennik">
Mały Dziennik

Mały Dziennik – katolickie czasopismo polskie okresu międzywojennego. Ukazywało się w latach 1935–1939. Osiągał nakład 137 tys. w dni powszednie i 225 tys. egzemplarzy wydania niedzielnego.
Redaktorem naczelnym „Małego Dziennika” był o. Marian Wójcik, a pracownikami redakcji m.in. Maksymilian Maria Kolbe, Jerzy Rutkowski i Adam Romer. 

</doc>
<doc id="194095" url="https://pl.wikipedia.org/wiki?curid=194095" title="Wormwood">
Wormwood

Wormwood to kolejny wspólny album artystów - Tony’ego Wakeforda i Matta Howdena, wydany w 2003 roku (zob. 2003 w muzyce).

</doc>
<doc id="194096" url="https://pl.wikipedia.org/wiki?curid=194096" title="Railroad Tycoon">
Railroad Tycoon



</doc>
<doc id="194099" url="https://pl.wikipedia.org/wiki?curid=194099" title="Hans (wyspa)">
Hans (wyspa)

Hans (gren. Tartupaluk) − niewielka, niezamieszkana wyspa o powierzchni 1,3 km², leżąca na wodach cieśniny Naresa, pomiędzy Wyspą Ellesmere’a a Grenlandią. Jej współrzędne geograficzne wynoszą 80°49′41″ N 66°38′46″ W. Od 1973 do 2022 roku wyspa była przedmiotem sporu międzynarodowego między Danią i Kanadą.
Wyspę odkrył Hans Hendrik (czasami spotyka się pisownie nazwiska „Heindrich”). Był on grenlandzkim podróżnikiem i tłumaczem dla brytyjskich i amerykańskich badaczy Arktyki. Podczas ekspedycji Charlesa Halla w 1871 r. wyspie nadano imię odkrywcy. Wtedy też po raz pierwszy pojawiła się na mapach.
„Wojna flagowa”.
W 1973 r. Dania i Kanada toczyły dwustronne rozmowy mające na celu uzgodnienie nowych granic w tym rejonie. Obie delegacje twierdziły jednoznacznie, że Hans w całości stanowi terytorium ich krajów. Jednak nie podjęto jednoznacznej decyzji na temat jej przynależności. Obszar cieśniny przecięto umowną granicą, której fragment długi na 875 metrów między punktami orientacyjnymi numer 122 a 123 (w sumie było ich 127) przecina wyspę praktycznie w połowie. Od tego czasu duńskie ekspedycje kilkukrotnie przybyły na wyspę zostawiając tam flagę swojego kraju. Stało się tak w 1984 (helikopterem na wyspę przybył grenlandzki minister Tom Høyem), 1988 (na pokładzie "HDMS Tulugaq"), 1995, (helikopterem z bazy w Qaanaaq), 2002 ("HDMS Vædderen") oraz w 2003 roku ("HDMS Triton"). Flagi te niszczone były systematycznie przez czynniki pogodowe.
Po publikacjach prasowych w obu krajach w 2004 roku status wyspy ponownie stał się tematem szerszych dyskusji. 13 lipca 2005 kanadyjska armia wylądowała na wyspie i zbudowała inuksuk, u stóp którego umieszczono tabliczkę z kanadyjską flagą. Tydzień później na wyspie symbolicznie postawił stopę minister obrony Kanady Bill Graham. Wywołało to ostry protest dyplomatyczny w Kopenhadze. Dnia 25 lipca duńskie ministerstwo spraw zagranicznych po raz pierwszy oficjalnie oświadczyło, że uważa wyspę za terytorium Danii. Dzień później przybyły na wyspę wicepremier Grenlandii Josef Motzfeldt stwierdził, że od lipca wyspa okupowana była przez Kanadę. 16 sierpnia obydwa państwa wznowiły negocjacje na temat przynależności terytorialnej wyspy Hans. Mimo zaangażowania w rozmowy kanadyjskiego ministra Pierre'a Pettigrew i duńskiego premiera Andersa Rasmussena, nie udało się wtedy osiągnąć satysfakcjonującego obie strony porozumienia. 14 czerwca 2022 roku osiągnięto porozumienie – wyspę podzielono pomiędzy strony na pół.
Przyczyna konfliktu.
Wyspa sama w sobie ma znikome znaczenie, jednak jej położenie pośrodku cieśniny Naresa sprawia, iż może ona potencjalnie kontrolować ruch morski w całej cieśninie. Kanadyjskie Siły Zbrojne używają jej jako argumentu w składanych petycjach dotyczących otrzymania okrętów wzmocnionych przed lodem, których obecnie – w przeciwieństwie do sił duńskich – nie posiadają. Jednak najważniejszym powodem sporu jest fakt, że może on stać się precedensem dotyczącym własności lądów i wód w Arktyce, która w wyniku ocieplenia klimatu może stać się znacznie ważniejsza niż obecnie. Dodatkowe znaczenie dla Kanady ma tu spór na temat Przejścia Północno-Zachodniego i zapowiedzi zapewnienia suwerenności terytoriów Północnej Kanady.

</doc>
<doc id="194101" url="https://pl.wikipedia.org/wiki?curid=194101" title="Miotacz ognia ROKS-3">
Miotacz ognia ROKS-3

ROKS-3 (ros. РОКС-3, od Ранцевый Огнемёт Клюева-Сергеева, "Rancewyj Ogniomiot Klujewa-Siergiejewa") – radziecki plecakowy miotacz ognia.
Historia.
W 1940 roku w ZSRR powstał prototyp nowego miotacza ognia oznaczonego jako ROKS-1. Próby nowego miotacza wykazały dużą zawodność zastosowanego mechanizmu zapłonu (specjalny nabój zapalał pakuły, od których zapalała się mieszanka zapalająca).
Efektem rozwoju ROKS-1 stał się ROKS-3, który stał się standardowym typem plecakowego miotacza ognia Armii Czerwonej. W każdym pułku piechoty znajdował się pluton posiadający 20 miotaczy. Od 1942 roku formowano także samodzielne kompanie miotaczy płomieni (183 żołnierzy, 120 miotaczy ROKS-3), a od 1943 roku samodzielne bataliony miotaczy płomieni składające się z dwóch kompanii miotaczy i kompanii transportowej (390 ludzi, 240 miotaczy).
Od 1944 roku miotacze ognia ROKS-3 znajdowały się na uzbrojeniu ludowego Wojska Polskiego. Z powodzeniem były wykorzystywane przez żołnierzy 2 Pomorskiego batalionu miotaczy ognia w toku walk. W 1952 uruchomiono produkcję licencyjną. W sumie w Polsce w latach 1952–1955 wyprodukowano 3049 miotaczy ognia. Plecakowe miotacze ognia ROKS-3 zostały zastąpione w latach pięćdziesiątych przez miotacze ognia LPO-50.
Opis techniczny.
Głównymi częściami miotacza ognia ROKS-3 były:
Mieszanina zapalająca składała się z ropy naftowej (50%), nafty (25%) i benzyny (25%), stosowano także olej napędowy lub benzynę zagęszczoną proszkiem o symbolu OP-2 (mieszanina soli glinowych kwasów naftalenowych).
Naciśnięcie spustu powodowało otwarcie zaworu w prądownicy, przez który wydostawała się pod ciśnieniem sprężonego powietrza mieszanka zapalająca. Jednocześnie uderzenie iglicy w spłonkę naboju zapalającego powodowało zapłon mieszanki zapalającej.

</doc>
<doc id="194108" url="https://pl.wikipedia.org/wiki?curid=194108" title="M47 Dragon">
M47 Dragon

M47 Dragon – amerykański przenośny zestaw przeciwpancerny, skonstruowany i produkowany przez wytwórnie McDonnell Douglas Aerospace.
W połowie lat sześćdziesiątych XX wieku w amerykańskiej wytwórni McDonnell Douglas Aerospace zaprojektowano przeciwpancerny zestaw kierowanych pocisków II generacji, oznaczony jako M47 Dragon. Zestaw ten przeznaczony był do zwalczania celów opancerzonych (czołgi, transportery, itp.) na odległość do 1000 m. Wyposażony był on w półautomatyczny system sterowania. System ten umożliwiał ograniczenie roli operatora w trakcie naprowadzania do utrzymania krzyża celownika na celu. Naziemna aparatura sterująca automatycznie określała odchylenie pocisku od linii celowania i przesyłała je linią przewodową do lecącego pocisku. Linia przewodowa rozwija się ze szpuli umieszczonej w tylnej części pocisku. Zmiany toru lotu uzyskuje się poprzez uruchomienie 60 bocznych rakietowych silników korekcyjnych – jest to jedyne takie rozwiązanie wśród przeciwpancernych pocisków kierowanych (ppk). Zestaw ten jest obsługiwany przez jednego żołnierza.
W skład zestawu wchodzi pocisk umieszczony w pojemniku startowym, celownik wraz z elektroniczną naziemną aparaturą sterującą i wspornik. 
Strzelanie odbywa się z pozycji siedzącej. Operator – strzelec odchyla i opiera o ziemię wspornik podtrzymujący przednią część pojemnika, natomiast tylną część opiera na ramieniu. Utrzymuje krzyż celownika na celu balansując własnym ciałem. Pocisk wyrzucany jest z pojemnika za pomocą ładunku prochowego. Po opuszczeniu przez pocisk pojemnika otwierają się stateczniki i uruchamia silnik rakietowy.
Zestaw ten był przez cały czas ulepszany i modernizowany. W 1990 roku opracowano kolejną jego wersję oznaczoną jako M47 Superdragon, która mylnie określana jest jako kierowany pocisk przeciwpancerny III generacji. Wersja ta wyposażona jest w głowicę nowej generacji i nowoczesny celownik termowizyjny. Według niektórych danych, głowica ta zapewnia przebijalność ponad 450 mm, efektywność rzędu 80 – 90% i jest skuteczna przeciwko pancerzom aktywnym i warstwowym. Poprawę uzyskano przez zastosowanie wkładki kumulacyjnej w kształcie trąbki z kutej na zimno miedzi, precyzyjnego zespołu pobudzająco-uzbrajającego i zastosowania nowych materiałów. Celownik termowizyjny umożliwia zwalczanie celów w dowolnych warunkach atmosferycznych, w dzień i w nocy, nawet w trakcie stosowania sztucznego zadymiania.
Zestaw M47 Dragon został wprowadzony na uzbrojenie armii USA w 1970 roku, był również używany w 9 innych państwach.
Dane taktyczno-techniczne zestawu przeciwpancernego M47 Dragon

</doc>
<doc id="194109" url="https://pl.wikipedia.org/wiki?curid=194109" title="Tour de Pologne 2003">
Tour de Pologne 2003

60. edycja wyścigu kolarskiego Tour de Pologne odbyła się w dniach 8–14 września 2003 roku. Rywalizację rozpoczęło 152 kolarzy z 19 grup zawodowych (w tym 6 polskich), oraz reprezentacji młodzieżowej Polski. Dziewięć ekip reprezentowało I dywizję (po raz pierwszy w tym gronie polski zespół - CCC Polsat), pięć II i pięć III. Ukończyło wyścig 66 kolarzy. Łączna długość wyścigu – 1233 km.
Pierwsze miejsce w klasyfikacji generalnej zajął Polak Cezary Zamana (Action Nvidia Mróz), drugie Włoch Andrea Noe (Alessio), a trzecie Belg Dave Bruylandts (Marlux Wincor Nixdorf).
Budżet imprezy wyniósł 600 tysięcy euro, a pula nagród 150 tysięcy dolarów. Nagrodą dla zwycięzcy oprócz Pucharu Premiera RP był samochód FIAT Punto Facelifting.

</doc>
<doc id="194111" url="https://pl.wikipedia.org/wiki?curid=194111" title="Ibis Budget">
Ibis Budget

Ibis budget (dawniej Etap) – sieć tanich hoteli o standardzie jednogwiazdkowym, należących do francuskiej grupy Accor. Liczy ponad 550 obiektów w 17 krajach. Większość z nich działa na zasadzie franchisingu. W Polsce hotele Ibis budget są zarządzane przez Grupę Hotelową Orbis, która jest także właścicielem tych obiektów (według stanu na czerwiec 2016, jest ich 9). W portfolio grupy Accor sieć zajmuje miejsce drugiej „od dołu" pod względem standardu zakwaterowania, ale też ceny, sytuując się powyżej sieci Formule 1, ale poniżej sieci Ibis.
Charakterystyka.
Położenie.
Hotele Ibis budget położone są zwykle przy ważnych szlakach tranzytowych, takich jak autostrady i główne drogi, w centrach miast lub na ich obrzeżach, ale w miejscach pozwalających na szybkie dotarcie do centrum poprzez środki komunikacji publicznej, np. metro. Hotele te w ogromnej większości posiadają własne parkingi, przy czym bywają one płatne, szczególnie w obiektach położonych bliżej centrów miast.
Standard pokoju.
Dokładny wygląd pokoju sieci Ibis budget różni się nieco w zależności od państwa. We Francji, będącej macierzystym rynkiem sieci, w pokojach znajdują się zwykle łóżka piętrowe, skonstruowane w taki sposób, iż dolna część jest łóżkiem podwójnym (małżeńskim), a górna łóżkiem pojedynczym. Goście nocujący samotnie lub w dwie osoby otrzymują niekiedy pokoje, gdzie zamiast górnego łóżka znajduje się duża półka na bagaż. Na wielu innych rynkach (m.in. w Niemczech, Austrii i Polsce) w pokojach znajdują się wyłącznie łóżka standardowe (jednopoziomowe), pojedyncze lub podwójne. Wszystkie pokoje wyposażone są w WC w postaci osobnego pomieszczenia. Posiadają także umywalkę i kabinę prysznicową, przy czym często dostęp do nich możliwy jest bezpośrednio z części mieszkalnej, a nie z WC. Pokoje są także wyposażone w niewielki stolik do pracy oraz telewizor. Od niedawna sieć oferuje także we wszystkich swoich hotelach bezpłatny dostęp do bezprzewodowego Internetu.
Wyżywienie.
Standardowa cena zakwaterowania w hotelu sieci Ibis budget nie obejmuje jakichkolwiek posiłków. Za dopłatą możliwe jest wykupienie śniadania, które można spożyć w wydzielonej w każdym hotelu jadalni. Nie ma natomiast możliwości zjedzenia w hotelu większego posiłku, np. obiadu. Na terenie obiektów znajdują się zwykle automaty pozwalające na zakup napojów, drobnych przekąsek czy słodyczy.
Obsługa gości.
Co do zasady, meldowanie się (check-in) w hotelu jest możliwe całodobowo. W części swoich hoteli sieć utrzymuje całodobowe recepcje. W innych recepcje pracują tylko w ciągu dnia, natomiast późnym wieczorem i w nocy ich zadania przejmują specjalne automaty, gdzie gość może zapłacić za pokój i otrzymać klucz do niego, najczęściej w postaci wydruku z kodem PIN otwierającym drzwi.

</doc>
<doc id="194113" url="https://pl.wikipedia.org/wiki?curid=194113" title="Lech Lutogniewski">
Lech Lutogniewski

Lech Lutogniewski (ur. 13 października 1953 we Wrocławiu, zm. 23 października 2006 w Bydgoszczy) – polski dziennikarz-reporter, konferansjer, producent medialny, twórca pierwszego bydgoskiego portalu informacyjnego. 
Życiorys.
Działalność rozpoczął od współpracy z Rozgłośnią Harcerską jeszcze w szkole średniej. Podczas studiów na UMK (w 1976 ukończył Wydział Prawa) kierował studenckim "Radiem Centrum". Zawodową pracę rozpoczął w Polskim Radiu w Gdańsku, a następnie w Bydgoszczy. W latach 1977-1989 pracował lub współpracował jako dziennikarz z ok. 40 redakcjami, m.in. z „Prawo i Życie”, „Sztandar Młodych”, „Ilustrowany Kurier Polski”, „Kujawy”. W latach 1982-1989 działał zarówno w prasie oficjalnej, jak i podziemnych wydawnictwach. Po przywróceniu do pracy w 1989 roku najpierw w Telewizji Polskiej, a następnie ponownie w Polskim Radiu w Bydgoszczy, następnie III Programie Polskiego Radia i bydgoskiej mutacji Gazety Wyborczej. Od 1992 roku prowadził własną agencję informacyjno-eventową, posiadał także lokalny, pierwszy w Bydgoszczy portal informacyjny i radio internetowe, w którym pracował z młodzieżą. Pisywał także artykuły do Bydgoskiego Informatora Kulturalnego. Kilkanaście razy prowadził organizowane na zlecenie miasta powitanie Nowego Roku. Współpracował z agencjami specjalizującymi się w kształtowaniu wizerunku osób i firm. Znany był z niekonwencjonalnych pomysłów happeningowych (np. własny pogrzeb, odsłonięcie tablicy ku swojej czci na Starym Rynku w Bydgoszczy, próba "reaktywacji" gminy żydowskiej, wniesienie broni na konferencję prasową policji ws. zagrożenia terrorystycznego, zamykanie się w klatce w ZOO, granie na skrzypcach na dachu kamienicy). Różnymi przedsięwzięciami zyskał miano osoby kontrowersyjnej, która lubiła szokować i prowokować: zachowaniem, ubiorem i pomysłami. Charakterystyczny strój (biały lub czarny garnitur, wysoki kapelusz i wieczna muszka) oraz gardłowe "r" nie pozwalały pomylić go z nikim innym. Miłośnik nowinek technicznych (cyfrowe aparaty fotograficzne, kamery, internet). Zmarł nagle na zawał serca.
Był członkiem Związku Młodzieży Socjalistycznej i Zrzeszenia Studentów Polskich oraz Międzynarodowego Centrum Technik Animacji i Dokumentacji Muzycznej „Jeunesse Musica-Ies”. Odznaczony był Złotą Odznaką OHP i Srebrną Odznaką ZSP oraz Nagrodą Prezydenta Bydgoszczy. 
Początkowo rozpracowywany przez SB w ramach SOS krypt. „Radio” (26 XI 1975–21 II 1976) oraz SOS „Recydywa” (8 VI 1976–19 VI 1976). Zarejestrowany jako TW „Andrzej” 10 V 1979 r. przez Wydział III KW MO. Zdjęty z ewidencji 29 XI 1982 r. Ponownie zarejestrowany 10 VI 1984 r. przez Wydział I Zarządu WSW POW „w celu rozpoznawania środowisk antysocjalistycznych”. Wyrejestrowany 7 VIII 1985 r. z powodu „utraty wiarygodności” (AIPN By 0085/302, Teczka personalna TW „Andrzej”, nr rej. 17928). 

</doc>
<doc id="194115" url="https://pl.wikipedia.org/wiki?curid=194115" title="Indywidualny Puchar Mistrzów na żużlu">
Indywidualny Puchar Mistrzów na żużlu

Indywidualny Puchar Mistrzów na żużlu (ang. "Speedway Champions Cup") – indywidualne zawody żużlowe organizowane w latach 1986–1993 pod patronatem FIM. Od 1987 zawody te rozgrywano także jako memoriał Johna Hoskinsa.
Zawody te odbywały się bez eliminacji, startowali w nich zawodnicy, którzy w poprzednim sezonie zdobyli tytuł indywidualnego mistrza swojego kraju. Gdy mistrz kraju nie mógł wystartować w zawodach zastępował go wicemistrz.

</doc>
<doc id="194116" url="https://pl.wikipedia.org/wiki?curid=194116" title="Ketmia syryjska">
Ketmia syryjska

Ketmia syryjska ("Hibiscus syriacus" L.), także ślazowiec syryjski, ślaz drzewny, poślubnik syryjski lub hibiskus – gatunek krzewu z rodziny ślazowatych. Pochodzi z Chin i Tajwanu. Był hodowany od dawna, zwłaszcza w Korei i dawnej Persji. Do Europy przybył z Syrii w XVI wieku. Obecnie uprawiany w wielu rejonach świata.
Zastosowanie.
Roślina ozdobna często sadzona w ogrodach o kwiatach półpełnych, pełnych, w kolorach białym, różowym, czerwonym lub fiołkowym. Rośnie szybko, 30-40 cm na rok. Dobrze znosi przycinanie (zwykle pod koniec zimy) w celu formowania w gęstszy krzew. Jest najbardziej odpornym na mróz gatunkiem ketmii (strefy mrozoodporności 5–10). Liczne odmiany hodowlane.
Uprawa.
Ketmia syryjska wymaga intensywnego, rozproszonego światła. Temperatura powietrza wiosną i latem powinna wynosić 18–20°C, natomiast w okresie spoczynku (od listopada do stycznia) 15–18°C. Wymaga corocznego przesadzania w okresie wiosennym do podłoża gliniastego, z domieszką torfu i piasku i pH od 5,7 do 6,8. 
Aby otrzymać zwarty pokrój należy regularnie uszczykiwać pędy.
Rozmnażanie odbywa się poprzez ukorzenianie wierzchołków sadzonek – zielonych na wiosnę lub półzdrewniałych latem.
Choroby i szkodniki.
Choroby infekcyjne:
Szkodniki:
Obecność w kulturze.
Ketmia syryjska jest narodowym kwiatem Korei Południowej i występuje w jej godle narodowym, gdzie ma również znaczenie symboliczne, ponieważ jego nazwa nawiązuje do słowa "mugung" oznaczającego „nieśmiertelność”.
Odmiany.
Uprawiane w Polsce odmiany ketmii syryjskiej:

</doc>
<doc id="194117" url="https://pl.wikipedia.org/wiki?curid=194117" title="Polimele">
Polimele

Polimele – w mitologii greckiej żona Ajzona i matka jego syna Jazona. Znana również jako Perimede, Alkimede, Polimede, Skarfe lub Arne.
Dla uchronienia swego dziecka przed śmiercią z rąk króla Peliasa, Polimele udała, iż opłakuje jego pozorną śmierć; w rzeczywistości Jazona oddano na wychowanie centaurowi Chejronowi. Polimele popełniła wraz z mężem samobójstwo podczas wyprawy Argonautów.

</doc>
<doc id="194118" url="https://pl.wikipedia.org/wiki?curid=194118" title="Discovery (wahadłowiec)">
Discovery (wahadłowiec)

Discovery (oznaczenie NASA dla orbitera – OV-103) – skonstruowany przez NASA amerykański wahadłowiec kosmiczny, przystosowany do odbywania wielokrotnych podróży na orbitę. Był trzecim promem NASA, który odbył lot w przestrzeń kosmiczną (wcześniej taką podróż odbyły Columbia i Challenger). Jego pierwsza podróż kosmiczna miała miejsce 30 sierpnia 1984, a ostatnia zakończyła się 9 marca 2011. Jego zadaniem w ostatnich latach był transport załogi i wymiana zaopatrzenia Międzynarodowej Stacji Kosmicznej (ISS).
Discovery wyniósł na orbitę teleskop Hubble’a, a także uczestniczył w dwóch misjach serwisowych tego satelity. To właśnie Discovery wznowił amerykańskie podróże kosmiczne po katastrofie Challengera w roku 1986 (STS-26, 29 września - 4 października 1988 roku, po przerwie trwającej 975 dni) i wahadłowca Columbii w roku 2003 (STS-114, 26 lipca - 9 sierpnia 2005 roku, po przerwie trwającej 905 dni). Odbył trzydzieści dziewięć misji - więcej niż którykolwiek z promów.
Nazwa.
Nazwę wahadłowca można łączyć z wieloma statkami, które w ciągu stuleci przemierzały morza i oceany. Tak nazywał się statek Henry'ego Hudsona, który na początku XVII w. poszukiwał północnego połączenia Atlantyku z Pacyfikiem. Nazwę Discovery nosił również statek Jamesa Cooka, który dotarł do nieznanych wówczas wysp – Hawajów. Royal Geographical Society nazwało w ten sposób statki, które uczestniczyły w ekspedycjach do biegunów północnego i południowego.
Udoskonalenia.
Przy konstrukcji promu Discovery wykorzystano doświadczenia uzyskane przy tworzeniu i testowaniu promów Enterprise, Columbia i Challenger. Już w momencie opuszczenia doku Discovery ważył ponad 3 tony mniej niż Columbia.
Jesienią roku 1995 rozpoczął się dziewięciomiesięczny Okres Serwisowy Orbitera (ang. Orbiter Maintenance Down Period – OMDP). Został on przetransportowany do Palmdale, gdzie został wyposażony w piąty zestaw zbiorników kriogenicznych, a także zewnętrzną śluzę używaną przy połączeniach z Międzynarodową Stacją Kosmiczną. Do Centrum Lotów Kosmicznych im. Johna F. Kennedy'ego powrócił podczepiony do Boeinga 747 w czerwcu 1996.
Po misji STS-105, Discovery został pierwszym orbiterem, który przeszedł zestaw modyfikacji (ang. Orbiter Major Modification – OMM) w Kennedy Space Center. Prace zaczęły się we wrześniu 2002, kiedy oprócz zaplanowanych unowocześnień, dokonano wielu zmian dotyczących bezpieczeństwa w ramach programu Powrót do Lotu.
Misje.
Discovery odbył 39 podróży kosmicznych, spędził na orbicie łącznie ponad 365 dni i przeleciał w sumie 238 539 663 km. Na pokładzie przebywało 252 astronautów; liczba misji do stacji kosmicznej Mir: 1, liczba misji do stacji ISS: 13 oraz liczba okrążeń Ziemi: 5830.
Najważniejsze misje:

</doc>
<doc id="194121" url="https://pl.wikipedia.org/wiki?curid=194121" title="Ondřej Sosenka">
Ondřej Sosenka

Ondřej Sosenka (ur. 9 grudnia 1975 r. w Pradze) – czeski kolarz zawodowy od 2000 r. W latach 2001 i 2004 wygrał wyścig Tour de Pologne.
19 lipca 2005 r. pobił w Moskwie rekord świata w jeździe godzinnej, uzyskując na torze Kryłatskoje 49,700 km. Poprzedni należał do Brytyjczyka Chrisa Boardmana i wynosił 49,441 km.
Doping.
W swojej długoletniej karierze Sosenka nie ustrzegł się wpadek dopingowych.

</doc>
<doc id="194124" url="https://pl.wikipedia.org/wiki?curid=194124" title="Ondrei Sosenka">
Ondrei Sosenka



</doc>
<doc id="194125" url="https://pl.wikipedia.org/wiki?curid=194125" title="Ondrej Sosenka">
Ondrej Sosenka



</doc>
<doc id="194126" url="https://pl.wikipedia.org/wiki?curid=194126" title="Kentauros">
Kentauros

Kentauros (także Centaur, Centaurus; gr. Kéntauros, łac. Centaurus) – w mitologii greckiej przodek centaurów.
Uchodził za syna Iksjona i widziadła bogini Hery (nazywanego Nefele) lub Stilbe i boga Apollina. W pobliżu góry Pelion w Tesalii spłodził z klaczami magnezyjskimi centaurów.

</doc>
<doc id="194127" url="https://pl.wikipedia.org/wiki?curid=194127" title="Pigwowiec japoński">
Pigwowiec japoński

Pigwowiec japoński ("Chaenomeles japonica" (Thunb.) Lindl. ex Spach.) – gatunek rośliny wieloletniej z rodziny różowatych ("Rosaceae"). Nieprawidłowo bywa czasami nazywany pigwą japońską. Pochodzi z Japonii. Nazwa rodzajowa "Chaenomeles" związana jest z anatomią owocu – pochodzi od gr. χαίνειν "chainein" (pękać, otwierać się) i gr. μῆλον "mēlon" (jabłko). Jest uprawiany w Polsce. 
Zmienność.
Często tworzy mieszańca z pigwowcem chińskim (jest to pigwowiec pośredni "Ch." ×"superba" (Frahm) Rehder.).

</doc>
<doc id="194128" url="https://pl.wikipedia.org/wiki?curid=194128" title="Zwłoki">
Zwłoki

Zwłoki – martwe ciało ludzkie lub zwierzęce .
Bez spreparowania zwanego mumifikacją zwłoki ulegają procesowi rozkładu. Po zniszczeniu wierzchnich tkanek pozostają kości, które są trudno rozkładalne. Dopiero po czasie kilkuset lat zwłoki zostają całkowicie rozłożone przez biodegradację. Zwłoki po mumifikacji mogą utrzymywać się bardzo długo. Sztuka utrzymywania ciał istniała już w starożytnym Egipcie.
Zgodnie z polskim prawem zwłoki ludzkie muszą zostać pochowane na cmentarzu – w trumnach, lub po uprzednim spopieleniu – w urnach. Jedynie w wyjątkowych sytuacjach zwłoki można zatopić w morzu; ograniczenie to nie dotyczy popiołów pozostałych po kremacji, które mogą być zatapiane w morzu bez ograniczeń prawnych. Zwłoki mogą zostać także przekazane do celów naukowych i dydaktycznych (np. Program Świadomej Donacji Zwłok). 

</doc>
<doc id="194129" url="https://pl.wikipedia.org/wiki?curid=194129" title="Jewhen Petruszewycz">
Jewhen Petruszewycz

Jewhen Omelanowicz Petruszewycz, ukr. Євген Омелянович Петрушевич, pol. Eugeniusz Petruszewicz (ur. 3 czerwca 1863 w Busku, zm. 29 sierpnia 1940 w Berlinie) – ukraiński adwokat, polityk, przywódca (prezydent, później upoważniony dyktator) Zachodnioukraińskiej Republiki Ludowej.
Życiorys.
Ukończył ukraińskie gimnazjum akademickie we Lwowie, a następnie Wydział Prawa Uniwersytetu Lwowskiego, uzyskując stopień doktora praw. 
Jako adwokat krajowy prowadził praktykę adwokacką przy ul. Mickiewicza, 6 we Lwowie, potem w Sokalu (1897–1905), będąc jednocześnie prezesem miejskiej organizacji towarzystwa Proswita oraz Powiatowej Kasy Oszczędności. 
W marcu 1897 jako jeden z przedstawicieli powszechnego komitetu mieszczańskiego poparł kandydatury dra Karola Lewakowskiego i Henryka Rewakowicza podczas wyborów ściślejszych. W latach 1907–1918 był posłem do Reichsratu w Wiedniu, sprawując funkcję wiceprzewodniczącego koła ukraińskiego. Od 1910 roku był posłem do Sejmu Krajowego Galicji we Lwowie; jako kandydat środowiska Ukraińców startował w wyborach uzupełniających o mandat IX kadencji zwolniony po dr. Jewhenie Ołesnyckim w IV kurii (gminy wiejskie) w okręgu nr 33 Stryj, 6 września 1910 zdobył 126 głosów i pokonał kandydata środowiska Starorusinów Aleksandra Sawiuka (45 głosów). Prowadził walkę o zmianę niesprawiedliwej dla Ukraińców ordynacji wyborczej, uwieńczoną sukcesem w roku 1914. Podczas jednej z sesji Sejmu Krajowego wysunął publicznie wobec Polaków żądanie opuszczenia Galicji Wschodniej.. W roku 1910 otworzył kancelarię adwokacką w Skolem (prowadzoną w latach 1910–1914 i 1915–1918).
19 października 1918 został wybrany przewodniczącym Ukraińskiej Rady Narodowej, a 4 stycznia 1919 – prezydentem Zachodnioukraińskiej Republiki Ludowej. Po połączeniu ZURL z Ukraińską Republiką Ludową wszedł w skład Dyrektoriatu URL. Z Dyrektoriatu usunięto go w czerwcu, kiedy przyjął funkcję dyktatora Zachodnioukraińskiej Republiki Ludowej. Miało to związek z dążeniem reszty Dyrektoriatu do sojuszu z Polską kosztem Galicji Wschodniej.
W lipcu 1919 udał się wraz z rządem ZURL do Kamieńca Podolskiego, a następnie w połowie listopada 1919 na emigrację do Wiednia. Podejmował bezskuteczne starania o uznanie przez mocarstwa zachodnie prawa do samostanowienia Galicji Wschodniej, poprzez m.in. podtrzymywanie antypolskich nastrojów. Paryska konferencja pokojowa zatwierdziła 25 czerwca 1919 administrację tymczasową Polski na terytorium Galicji Wschodniej. Państwa Ententy i organy przez nie wyłonione (Rada Ambasadorów, Rada Ligi Narodów) do 14 marca 1923 uznawały Galicję Wschodnią za terytorium sporne, nie należące do państwa polskiego, nad którym suwerenność sprawują państwa Ententy na mocy traktatu pokojowego Ententy z Austrią. Ententa nigdy nie uznała również "de iure" Zachodnioukraińskiej Republiki Ludowej. W odniesieniu do terytorium Galicji Wschodniej próbowała wprowadzić rozwiązania prowizoryczne, długoletniego (25 lat) mandatu dla Polski na zarządzanie Galicją, przy zapewnieniu temu terytorium statusu autonomii terytorialnej. Po upływie okresu mandatu miało nastąpić rozstrzygnięcie plebiscytowe. Intencją polityczną państw Ententy w czasie podejmowania tych rozstrzygnięć, było zachowanie terytorium Galicji Wschodniej dla "białej" Rosji. Polska sprzeciwiała się tym koncepcjom, jednocześnie realizując na administrowanym terytorium politykę faktów dokonanych, integrujących je z państwem polskim.
Po utrwaleniu władzy sowieckiej w Rosji i upadku oczekiwań na restytucję Rosji niebolszewickiej, 15 marca 1923 Rada Ambasadorów uznała suwerenność Polski na terytorium Galicji Wschodniej, przy zastrzeżeniu wprowadzenia przez Polskę statusu autonomicznego dla tego terytorium, czego surogat stanowiła ustawa o samorządzie wojewódzkim z września 1922, stwierdzająca już w samym tytule szczególny charakter terytorium Galicji Wschodniej w ramach państwa polskiego.
W związku z decyzją Rady Ambasadorów rząd ZURL, przebywający na emigracji w Wiedniu rozwiązał się 15 marca 1923. Petruszewycz wraz z najbliższymi współpracownikami przeniósł się do Berlina, gdzie miał większe możliwości działania niż w stolicy Austrii. W Berlinie nawiązał w połowie 1923 poufny kontakt z Władimirem Aussemem – posłem USRR, a następnie radcą poselstwa ZSRR w Republice Weimarskiej. W konsekwencji podjętych wówczas ustaleń Moskwa zaczęła finansować emigracyjny ośrodek ZURL, finansowanie Petruszewycza i jego środowiska przez ZSRR trwało od połowy 1923 do początku lat 30. XX w. W okresie 1929-31 wysokość regularnych dotacji na utrzymanie dyktatora i „jego berlińskiego aparatu” z budżetu pełnomocnika Narkomindiełu (ludowy komisariat spraw zagranicznych ZSRR) wynosiła 1000–1200 USD miesięcznie. W konsekwencji w latach 1924–1929 Petruszewycz przeszedł na pozycje prosowieckie, popierając tzw. politykę ukrainizacji na Ukrainie Sowieckiej (prowadzoną w latach 1922–1929 przez bolszewików). Polityka Petruszewycza spotkała się z krytyką jego dotychczasowych współpracowników, z których część w konsekwencji w roku 1925 utworzyła we Lwowie Ukraińskie Zjednoczenie Narodowo-Demokratyczne (UNDO). Po rezygnacji bolszewików z polityki ukrainizacji i eskalacji terroru (kolektywizacja i wielki głód na Ukrainie (1932)) wycofał się z poparcia ZSRR, pozostając na ukraińskiej scenie emigracji politycznej w faktycznej izolacji. Zmarł w Berlinie, w dzielnicy Hermsdorf, pochowany na berlińskim Cmentarzu Św. Jadwigi, w niepodległej Ukrainie prochy zmarłego przeniesiono na Cmentarz Łyczakowski we Lwowie.

</doc>
<doc id="194130" url="https://pl.wikipedia.org/wiki?curid=194130" title="Kucelinka">
Kucelinka

Kucelinka – struga, dopływ Warty o długości 6,94 km, płynący przez wschodnią część Częstochowy. Jest prawą odnogą Warty, jej kanałem ulgi oddzielającym się od głównego biegu rzeki na Bugaju i powracającym do niej w północnej części Zawodzia. 
Na Kręciwilku, w pobliżu mostu kolejowego, do Kucelinki uchodzi potok Czerwona Woda.

</doc>
<doc id="194131" url="https://pl.wikipedia.org/wiki?curid=194131" title="Tomáš Ujfaluši">
Tomáš Ujfaluši

Tomáš Ujfaluši (ur. 24 marca 1978 w Rýmařovie) – czeski piłkarz występujący na pozycji obrońcy. Jego ostatnim klubem była Sparta Praga.
Kariera klubowa.
Ujfaluši zaczynał karierę reprezentując barwy Sigmy Ołomuniec (1997–2000), Hamburger SV (2000–2004) i Fiorentiny (2004–2008).
21 maja 2008 roku przeszedł na zasadzie wolnego transferu z Fiorentiny do Atlético Madryt, a z nowym klubem podpisał 3-letni kontrakt.
20 czerwca 2011 piłkarz podpisał kontrakt z tureckim klubem Galatasaray SK.
W letnim okienku transferowym sezonu 2013/14 przeszedł na zasadzie wolnego transferu do Sparty Praga. Tomáš nie zagrał nawet w jednym spotkaniu ligowym, ponieważ w grudniu 2013 roku zakończył karierę.
Kariera reprezentacyjna.
Występował z reprezentacją Czech na Euro 2004 i na Mundialu 2006. Był także jej kapitanem na Euro 2008.
W kwietniu 2009 roku Czeska Federacja ogłosiła, że sześciu piłkarzy – Tomáš Ujfaluši, Václav Svěrkoš, Milan Baroš, Radoslav Kováč, Martin Fenin oraz Marek Matějovský nie będą więcej powoływani do czeskiej reprezentacji. Powodem tej decyzji było złamanie regulaminu dyscyplinarnego – zawodnicy brali udział w imprezie po przegranym 1:2 meczu ze Słowacją.

</doc>
<doc id="194134" url="https://pl.wikipedia.org/wiki?curid=194134" title="Tomas Ujfalusi">
Tomas Ujfalusi



</doc>
<doc id="194136" url="https://pl.wikipedia.org/wiki?curid=194136" title="Znikający punkt">
Znikający punkt

Znikający punkt (ang. "Vanishing Point") – film drogi z 1971. Ukazuje anarchiczne złudzenie wolności jednostki, jakie ta osiąga poprzez odrzucenie wszelkich nakazów zorganizowanego społeczeństwa. Swoim przesłaniem film nawiązuje do młodzieżowego buntu końca lat 60. XX wieku Był drugim, po "Swobodnym jeźdźcu", filmem drogi nawiązującym do idei niczym nieskrępowanej wolności jednostki.
Autorem polskiego plakatu do filmu jest Andrzej Bertrandt
Fabuła.
Samotny bohater (buntownik bez powodu) wyzwala się spod kontroli społeczeństwa, ignorując obowiązujące w nim zakazy i nakazy. Przeżywa złudzenie pełnej wolności w pędzącym przez bezkresne amerykańskie pustynie samochodzie.
Bohater jest weteranem wojny wietnamskiej i byłym policjantem, który porzucił służbę. Był również kierowcą wyścigowym (samochodowym i motocyklowym). Nosi polskie nazwisko Kowalski, a zajmuje się dostarczaniem zamówionych przez klientów samochodów. Z niewiadomych powodów podejmuje się przewiezienia białego Dodge’a Challengera 440 R/T z potężnym silnikiem o mocy 380 KM do poniedziałku (zadanie otrzymuje w piątek wieczorem) pomimo wątpliwości pracownika firmy zajmującej się przewozem. Podczas zakupu narkotyków podejmuje zakład ze swoim dealerm, że trasę z Denver w Kolorado do San Francisco w Kalifornii (ok. 1242 mil – około 2000 km) pokona do soboty (następnego dnia) do godziny 15. Sceny podróży przerywane są wyrywkowymi retrospekcjami z życia Kowalskiego, z których to retrospekcji wynika, że bohater stracił wszystko, na czym mu zależało – kobietę, pracę itd. Niedaleko Glenwood Springs w Kolorado policja rozpoczyna za Kowalskim pościg, ciągnący się przez stany Kolorado, Utah, Nevada, aż po Kalifornię.
Przez prawie całą podróż bohaterowi pomaga, za pomocą radia, niewidomy Super Soul – Afroamerykanin, DJ ze stacji radiowej KOW w Goldfield w Nevadzie. Podsłuchuje policyjne komunikaty, dzięki którym Kowalski unika zastawionych na niego przez policję pułapek. Super Soul nazywa Kowalskiego "ostatnim amerykańskim bohaterem", a słuchacze radia zaczynają interesować się losami bohatera. W pewnym momencie, unikając zatrzymania, Kowalski zjeżdża na pustynię. Gubi się na niej i łapie gumę. Wymieniając oponę, spotyka łowcę węży, który pomaga mu ukryć się przed policyjnym helikopterem, zdobyć benzynę, a także wskazuje drogę. Po południu tego samego dnia Super Soul zostaje brutalnie pobity przez grupę ludzi z miasteczka, a jego radiostacja zostaje zniszczona. Z radia zostaje potem nadany, głosem Super Soula, komunikat (przypuszczalnie nagrany), mający naprowadzić Kowalskiego w pułapkę policji. Z pomocą przychodzą mu wtedy mieszkający w samotnej chałupie na pustyni motocyklista i jego dziewczyna o długich blond włosach, jeżdżąca nago na motocyklu. Dostaje od nich więcej benzedryny (amfetaminy – którą bierze, aby sprostać zadaniu), pomagają mu także przekroczyć granicę stanu, na której policja zorganizowała blokadę drogową. Następnego dnia nad ranem w Cisco w Kalifornii Kowalski nie zatrzymuje się na blokadzie z dwóch buldożerów. Uderzając w nie, ginie w eksplozji samochodu.
Wycięty wątek.
W pierwotnej reżyserskiej wersji filmu pojawiał się wątek autostopowiczki, granej przez Charlotte Rampling, uosabiającej śmierć. Wątek ten miał wypełniać czas między wieczorem, kiedy Kowalski przekracza granicę stanów Kalifornia i Nevada, a rankiem, kiedy ginie w Cisco, producent nakazał jednak go usunąć. Pełna wersja filmu dostępna jest w Stanach Zjednoczonych na DVD.
Remake.
W 1997 roku powstała wersja telewizyjna filmu z Viggo Mortensenem. W pozostałych rolach pojawiły się m.in. Peta Wilson i Christine Elise.

</doc>
<doc id="194138" url="https://pl.wikipedia.org/wiki?curid=194138" title="Kazimierz Morawski (filolog)">
Kazimierz Morawski (filolog)

Kazimierz Morawski (ur. 29 stycznia 1852 w Jurkowie, zm. 25 sierpnia 1925 w Krakowie) – polski filolog klasyczny, historyk, profesor i rektor Uniwersytetu Jagiellońskiego, prezes Polskiej Akademii Umiejętności, kandydat na urząd Prezydenta RP. Odznaczony Orderem Orła Białego.
Życiorys.
Pochodził z rodziny ziemiańskiej – był synem Kajetana i Józefy z Łempickich, oraz starszym bratem Zdzisława. Uczęszczał do Gimnazjum św. Marii Magdaleny w Poznaniu (1861–1869), gdzie wśród jego nauczycieli był m.in. późniejszy arcybiskup gnieźnieński Edward Likowski oraz August Wannowski, nauczyciel języków klasycznych. W latach 1869–1874 studiował filologię i historię na Uniwersytecie Humboldta w Berlinie (m.in. u przyszłego noblisty Theodora Mommsena). W 1874 na tej uczelni obronił pracę doktorską, pt. "Quaestiones Quintilianae", przygotowaną pod kierunkiem Emila Huebnera. Pracował jako profesor łaciny w Gimnazjum św. Macieja we Wrocławiu (1875–1876), w 1878 habilitował się w dziedzinie filologii klasycznej na Uniwersytecie Jagiellońskim i rozpoczął wykłady z latynistyki na tej uczelni jako docent w II Katedrze Filologii Klasycznej. Od 1880 był profesorem nadzwyczajnym i kierownikiem III Katedry Filologii Klasycznej, a wraz z nominacją na profesora zwyczajnego (1887) objął I Katedrę Filologii Klasycznej. W roku akademickim 1902/1903 pełnił funkcję dziekana Wydziału Filozoficznego, a w 1906/1907 – rektora UJ.
Od 1883 był członkiem korespondentem, a od 1887 – członkiem czynnym Akademii Umiejętności w Krakowie (późniejszej Polskiej Akademii Umiejętności); pełnił funkcje: dyrektora Wydziału I (Filozoficznego) AU (1890–1917), wiceprezesa akademii (1917–1918), a od 12 lutego 1918 – trzeciego w historii jej prezesa (po śmierci historyka literatury, Stanisława Tarnowskiego). Brał udział w pracach komisji akademii – Komisji dla Badań w Zakresie Historii Literatury i Oświaty w Polsce (1880–1890 – sekretarz, 1893–1904 – przewodniczący), Komisji Filologicznej (od 1912 – przewodniczący), Komisji Języka Polskiego i Komisji Orientalistycznej. Należał ponadto do innych towarzystw naukowych i społecznych, m.in. Poznańskiego Towarzystwa Przyjaciół Nauk (1879 – członek zwyczajny, 1917 – członek honorowy), Towarzystwa Naukowego we Lwowie (1920 – członek czynny), Stowarzyszenia Przyjaciół Francji (prezes). Został odznaczony m.in. austriackim Orderem Żelaznej Korony III klasy, Orderem Orła Białego (1921) i (1922) komandorią francuskiej Legii Honorowej. Akademia Umiejętności przyznała mu dwukrotnie nagrodę im. Barczewskiego za prace: "Andrzej Patrycy Nidecki" (1891) i "Historia Uniwersytetu Jagiellońskiego. Średnie wieki i Odrodzenie" (1900).
Od 1907 zasiadał w austriackiej Izbie Panów. We wrześniu 1914 został wybrany członkiem galicyjskiej C. K. Rady Szkolnej Krajowej. W grudniu 1922 Związek Ludowo-Narodowy wysunął jego kandydaturę na prezydenta RP w wyborach następcy zamordowanego Gabriela Narutowicza. 20 grudnia 1922 – w jedynej turze głosowań – uległ Stanisławowi Wojciechowskiemu (otrzymał 221 głosów, zaś jego konkurent – 298).
Był długoletnim prezesem i został członkiem honorowym kolonii Wakacyjnych dla uczniów Szkół Średnich.
Był dwukrotnie żonaty. Pierwsza żona, Helena, córka Władysława Wężyka, zmarła po dwuletnim pożyciu, osierocając syna Kazimierza Mariana. Żona druga, Maria z Chłapowskich, urodziła syna Krzysztofa oraz dwie córki.
Chorował na serce, a zmarł 25 sierpnia 1925 w Krakowie. Został pochowany w grobowcu rodzinnym na Cmentarzu Rakowickim w Krakowie (kwatera PAS 24-zach-między Dunajewskich i Bielskich).
Praca naukowa.
Zainteresowania naukowe Kazimierza Morawskiego obejmowały retorykę rzymską, historię i topografię Rzymu, hellenistykę, literaturę polsko-łacińską, dzieje kultury polskiej, historię Uniwersytetu Jagiellońskiego. Cieszył się sławą najwybitniejszego na świecie znawcy retorycznego stylu rzymskiego, a wielu intelektualistów (m.in. Henryk Sienkiewicz, Tadeusz Sinko, Julian Krzyżanowski) uważało go za twórcę nowoczesnej polskiej filologii klasycznej. Sienkiewicz korzystał z jego konsultacji przy pracy nad powieścią "Quo vadis". Morawski analizował twórczość Tacyta, prowadził badania porównawcze nad autorami starożytnymi (m.in. Owidiuszem, Cyceronem i Horacym). W obszernej, siedmiotomowej pracy "Historia literatury rzymskiej" (1909–1921) przedstawił syntezę dziejów piśmiennictwa łacińskiego do końca III wieku n.e. Przygotował krytyczne wydanie poematów łacińskich Andrzeja Krzyckiego, "Andriae Cricii carmina" (1888), napisał przedmowę do wydania "Iliady" Homera w przekładzie Jana Czubka (1920). Zainicjował wydawanie „Archiwum Filologicznego”, „Biblioteki Przekładów z Literatury Starożytnej”, „Corpus Antiquissimorum Poetarum Poloniae Latinorum”, "Słownika łaciny średniowiecznej w Polsce". W 1916 opublikował przekład dzieł Sofoklesa ("Tragedye").
Do grona przyjaciół Kazimierza Morawskiego należało wiele wybitnych osobistości – Józef Szujski, Julian Klaczko, Jan Matejko, Jan Marcin Rozwadowski, Henryk Sienkiewicz, Stanisław Tarnowski i Wilhelm Creizenach.
Uczniowie.
Był twórcą największej polskiej szkoły filologicznej. Z okazji 30-lecia pracy naukowej otrzymał księgę honorową: "Stromata in honorem C. Morawski" (1908). Jego studentami byli m.in. Jan Bystroń, Jan Stanisław Bystroń, Seweryn Hammer, Józef Kallenbach, Jerzy Kowalski, Kazimierz Kumaniecki, Tadeusz Lehr-Spławiński, Jan Michał Rozwadowski, Tadeusz Sinko, Gustaw Przychocki, Jan Sajdak, Jerzy Schnayder, Stanisław Skimina, Stanisław Witkowski.
Linki zewnętrzne.
Tłumaczenia Kazimierza Morawskiego w serwisie Wolne Lektury:

</doc>
<doc id="194141" url="https://pl.wikipedia.org/wiki?curid=194141" title="Kazimierz Kowalski">
Kazimierz Kowalski



</doc>
<doc id="194146" url="https://pl.wikipedia.org/wiki?curid=194146" title="Dynamo Kijów">
Dynamo Kijów

Futbolnyj Kłub Dynamo Kijów (ukr. Футбольний Клуб «Динамо» Київ) – ukraiński klub piłkarski z siedzibą w Kijowie, założony 13 maja 1927. Najbardziej utytułowany ukraiński klub, wielokrotny mistrz ZSRR i niepodległej Ukrainy, dwukrotny zdobywca europejskiego Pucharu Zdobywców Pucharów.
Występuje w rozgrywkach ukraińskiej Premier-lihi.
Historia.
Chronologia nazw:
1927-1946.
Klub sportowy Dynamo Kijów powstał 13 maja 1927 roku jako Kijowskie Proletariackie Stowarzyszenie Sportowe „Dynamo” (ros. Киевское пролетарское спортивное общество «Динамо», "Kijewskoje proletarskoje sportiwnoje obszczestwo „Dinamo”").
5 kwietnia 1928 z inicjatywy naczelnika Okręgowego Oddziału OGPU w Kijowie Zapadnego zaczęto formować drużynę piłkarską. Jego zastępca Siergiej Barminski rozpoczął od rekrutowania do zespołu funkcjonariuszy OGPU oraz piłkarzy innych kijowskich drużyn. Pierwszy oficjalny mecz odbył się 17 lipca 1928, a przeciwnikiem była drużyna Dynamo Odessa (2:2). W lipcu 1928 Dynamo gościło mistrzów Moskwy – drużynę Dinamo Moskwa (2:6). W 1929 Dynamo rozegrało pierwszy mecz międzynarodowy z austriacką drużyną robotniczą.
W pierwszych latach istnienia klubu, do momentu utworzenia I ligi ZSRR, klub występował w rozgrywkach Towarzystwa Sportowego „Dynamo”.
W 1936 Dynamo Kijów wystartowało w rozgrywkach I ligi Radzieckiej w najwyższej klasie rozgrywkowej – grupie A. Mecz otwarcia sezonu rozegrano 24 maja 1936 na stadionie przy Alei Petrowskiej w Kijowie. Gospodarze ulegli piłkarzom Dynama Moskwa 1:5. Pierwszą bramkę dla Dynama Kijów w historii rozgrywek I ligi ZSRR zdobył Mykoła Machynia. W pierwszym sezonie zespół z Kijowa uzyskał drugie miejsce.
W latach 1937–1941 przebudowano kijowski Stadion Czerwony. Nadano mu wówczas nazwę "Stadion Republikański".
Po rozpoczęciu wojny w 1941 większość piłkarzy zmobilizowano do wojska. Jeńcami wojennymi zostali Ołeksij Kłymenko, Mykoła Korotkych, Iwan Kuźmenko, Mykoła Trusewicz. Po wyjściu z niewoli razem z innymi piłkarzami z Kijowa w zakładzie piekarskim zorganizowali drużynę Start Kijów. W 1942 piłkarze rozegrali dziewięć meczów towarzyskich (w tym mecz 9 sierpnia 1942 z Flakelf – drużyną niemieckich sił lotniczych – znany jako mecz śmierci). Później trafili do obozu koncentracyjnego, w którym stracono: Ołeksija Kłymenkę, Iwana Kuźmienkę, Mykołę Trusewicza. Mykoła Korotkych jako funkcjonariusz NKWD został zamordowany przez Gestapo.
1946-1961.
Po zakończeniu wojny wrócili do drużyny tylko Anton Idzkowski, Mykoła Machynia, Makar Honczarenko. W 1946 Dynamo zajęło przedostatnie miejsce i według regulaminu miało spaść do niższej ligi. Jednak ze względu na wielkie straty podczas wojny drużynę pozostawiono w lidze.
Od 1946 do 1951 dziewięciokrotnie zmieniano trenera. Dopiero od 1951 roku, kiedy zaproszono szkoleniowca Olega Oszenkowa, drużyna zaczęła odnosić oczekiwane sukcesy. Już w następnym sezonie (1952) klub zdobył drugie miejsce po raz drugi w historii, a w 1954 roku pierwszy Puchar ZSRR w piłce nożnej.
W 1961 roku przyszedł kolejny sukces. Dynamo Kijów na czele z Wiaczesławem Sołowjowem został Mistrzem ZSRR. Pierwszy raz klub spoza Moskwy osiągnął podobny sukces.
1962-1975.
W radzieckiej piłce nożnej nastąpiła era Dynama Kijów. W 1964 roku klub prowadzony przez Wiktora Masłowa zdobył kolejny puchar kraju. Jako pierwszy radziecki klub wystartował w europejskich Pucharach. 2 września 1965 roku zespół zadebiutował w Pucharze Zdobywców Pucharów pokonując na wyjeździe irlandzki Coleraine (6:1).
W 1966 klub znowu wygrał Puchar Związku Radzieckiego, a w 1966, 1967, 1968 tytuł Mistrza ZSRR. 20 września 1967 roku w Glasgow Dynamo Kijów zadebiutował w Pucharze Europy Mistrzów Klubowych, najpierw wygrywając z miejscowym klubem Celtic F.C. (2:1, 1:1), a w następnej rundzie przegrywając z Górnikiem Zabrze (1:2, 1:1). W 1971 roku zdobywa już 5. mistrzostwo kraju.
W listopadzie 1973 roku trenerem został „Wielki Mistrz” Walery Łobanowski. Już w następnym, 1974, roku klub wygrał rozgrywki I ligi ZSRR oraz zdobył Puchar ZSRR.
W 1975 roku Dynamo ponownie zdobył tytuł mistrzowski I ligi radzieckiej oraz odniósł pierwszy wielki sukces na arenie międzynarodowej – Pucharze Zdobywców Pucharów i Superpucharze UEFA. Piłkarz Dynama Ołeh Błochin otrzymał Złotą Piłkę od France Football.
Skład z finału Pucharu Zdobywców Pucharów 1975: Jewgienij Rudakow – Anatolij Końkow, Stefan Reszko, Mychajło Fomenko, Wiktor Matwijenko – Władimir Troszkin, Wołodymyr Muntian, Wiktor Kołotow (kapitan) – Władimir Oniszczenko, Leonid Burjak, Ołeh Błochin.
1976-1991.
Po triumfie 1975 Dynamo uzyskuje Mistrzostwo ZSRR jeszcze w roku 1977, 1980, 1981, a w 1978 i 1982 Puchar ZSRR. Przez ten czas nie odnosi sukcesów w pucharach europejskich.
W 1984 trenerem ponownie został Walery Łobanowski. Już w następnym 1985 roku Dynamo zostało mistrzem ZSRR oraz zdobyło kolejny Puchar ZSRR. W 1986 klub po raz drugi zdobył Puchar Zdobywców Pucharów. Następny piłkarz Dynama Ihor Biełanow otrzymał Złotą Piłkę od France Football (1986). W 1986 drużyna znów została mistrzem ZSRR, a w 1987 zdobyła Puchar ZSRR.
Skład z meczu finałowego Puchar Zdobywców Pucharów 1986: Wiktor Czanow – Siergiej Bałtacza (Andriej Bal), Władimir Biessonow, Oleg Kuzniecow, Anatolij Demianienko (kapitan), Wasilij Rac, Paweł Jakowienko, Iwan Jaremczuk, Aleksandr Zawarow (Wadim Jewtuszenko), Ihor Biełanow, Ołeh Błochin.
W 1989 roku klub został przekształcony w Państwowo-Publiczne Stowarzyszenie Dynamo Kijów. Jego pierwszym Prezesem został obrany Wiktor Bezwerchy.
W 1990 roku Dynamo Kijów w Mistrzostwach ZSRR zdobył ostatni, 13. tytuł Mistrza ZSRR oraz po raz dziewiąty Puchar ZSRR.
Dynamo Kijów nigdy nie spadło z najwyższej klasy rozgrywkowej Mistrzostw ZSRR (Dinamo Moskwa również osiągnęło podobny sukces).
1992-2002.
Po rozpadzie ZSRR w 1991, klub zaczął swoją przygodę w nowo utworzonej lidze ukraińskiej. W finale play-off Dynamo Kijów przegrał z Tawriji Symferopol 0:1. Potem dziewięć razy z rzędu został Mistrzem Ukrainy.
W 1993 klub przejął na własność Hryhorij Surkis. Nowy właściciel zbudował nową bazę klubu w Koncza-Zaspie, oraz zmodernizował jego infrastrukturę. W 1996 roku Hryhorij Surkis, po wybraniu na stanowisko prezesa Zawodowej Ligi Piłkarskiej Ukrainy, zrzekł się stanowiska prezesa Dynama Kijów na rzecz swojego młodszego brata, Ihora.
W połowie lat 90. Dynamo zaczęło odnosić sukcesy w rozgrywkach europejskich. Doszedł do 1/4 finału w Lidze Mistrzów UEFA sezonu 1997/1998 oraz do półfinału rok później. Po tych sukcesach klub sprzedał swoich liderów do czołowych klubów europejskich. Andrij Szewczenko trafił do A.C. Milanu, Serhij Rebrow do Tottenham Hotspur, Ołeh Łużny do Arsenalu Londyn.
W maju 2002 roku podczas ligowego meczu z klubem Metałurh Zaporoże trener drużyny Walery Łobanowski dostał ataku serca i zmarł. Klub po nieprzerwanym dziewięcioletnim paśmie sukcesów został zdetronizowany przez klub z górniczego Doniecka – Szachtar.
2002-2007.
Nowym trenerem został Ołeksij Mychajłyczenko. W latach 2003 i 2004 Dynamo zostało Mistrzem Ukrainy; poza tym w 2003 zdobyło także krajowy puchar, a w 2004 Superpuchar. Po tych sukcesach kolejnym trenerem został Jożef Sabo, a rok później zastąpił go Łeonid Buriak. Wtedy rozpoczął się okres słabej gry w Lidze Mistrzów – najpierw w 2005 klub nie zakwalifikował się do fazy grupowej, a w sezonie 2006/07 pod wodzą nowego trenera, Anatolija Demjanenko, nie wygrał żadnego meczu. W następnym roku było podobnie. Trenerem ponownie został Jożef Sabo, ale z nim klub również przegrał wszystkie 6 meczów w grupie.
2008-.
W styczniu 2008 pierwszy raz w historii klubu został zaproszony trener spoza Ukrainy – Jurij Siomin z Rosji. Latem tego samego roku Dynamo zakwalifikował się do fazy grupowej Ligi Mistrzów, pokonując w 3 rundzie kwalifikacyjnej Spartaka Moskwa po wygranej 4:1 zarówno w Moskwie i Kijowie.
W 2009 Dynamo pokonało w fazie pucharowej Pucharu UEFA Valencię, Metalist Charków i Paris Saint-Germain. W półfinale nie zdołało jednak wygrać z przyszłym zwycięzcą tych rozgrywek – Szachtarem Donieck. Mimo to w tym samym sezonie Dynamo zostało mistrzem Ukrainy, o 15 pkt wyprzedzając Szachtara, który zajął drugie miejsce.
W maju 2009 Jurij Siomin z przyczyn osobistych powrócił do Lokomotiwa Moskwa, a jego następcą został Rosjanin Walerij Gazzajew.
Sezon 2009/2010 Dynamo rozpoczęło zwycięstwem w meczu o Superpuchar Ukrainy, pokonując Worskłę Połtawa (0:0) w rzutach karnych 4:2. Ale potem zespół grał coraz gorzej. W decydującym meczu o mistrzostwo 5 maja 2010 przegrał w Doniecku z Szachtarem 0:1, dzięki czemu górnicy wcześniej zdobyli kolejny tytuł mistrza kraju.
W sezonie 2010/2011 Dynamo odpadło z rozgrywek Ligi Mistrzów ustępując w 4.rundzie kwalifikacyjnym Ajaxowi Amsterdam. Po przegranym meczu w fazie grupowej Ligi Europy z Sheriffem Tyraspol 0:2 Gazzajew 1 października 2010 podał się do dymisji. Do końca roku kierował drużyną Ołeh Łużny, z którym klub awansował do fazy play-off Ligi Europy. 23 grudnia 2010 Jurij Siomin ponownie wrócił do kierowania Dynamem. Wiosną Dynamo dotarło do ćwierćfinału Ligi Europy, ale nie potrafiło zdobyć mistrzostwo Ukrainy.
Sezon 2011/2012 Dynamo rozpoczęło od zwycięstwa 3:1 nad Szachtarem w meczu o Superpuchar Ukrainy. Dynamo nie potrafiło przebić się do fazy grupowej Ligi Mistrzów, przegrywając dwukrotnie Rubinowi Kazań. Potem występował w Lidze Europy, ale zajął tylko trzecie miejsce w grupie. W mistrzostwach Ukrainy Dynamo ponownie było drugim.
Sezon 2012/2013 Dynamo rozpoczęło od największego za dotychczasową historię wzmocnienia zespołu. Klub podpisał kontrakty z Chorwatem Niko Kranjčarem, Portugalczykiem Miguelem Veloso oraz Brazylijczykiem Raffaelem, którzy przyszli z mistrzostw Anglii, Włoch i Niemiec odpowiednio. Jednak dalej drużyna nie pokazywała widowiskowej gry, dla tego 25.09.2012 Prezes klubu Ihor Surkis postanowił zakończyć okres kierowania przez rosyjskich fachowców i zaprosił na stanowisko głównego trenera byłą gwiazdę Dynamo – Ołeha Błochina, który rozpoczął proces budowania nowej drużyny. Wiele piłkarzy odeszło z klubu, zaproszono młodych piłkarzy. Klub zajął dopiero na mecie sezonu trzecie miejsce (klub po raz pierwszy od 1991 zajął w lidze inne miejsce niż pierwsze lub drugie), co nie dało choćby udziału w eliminacjach do Ligi Mistrzów.
Barwy klubowe, strój, herb, hymn.
Dynamo Kijów ma barwy biało-niebieskie. Każda z nich ma swoje znaczenie. Przez całą historię piłkarze swoje domowe spotkania zazwyczaj grają w białych koszulkach, białych (czasem niebieskich) spodenkach oraz białych getrach. Kolory były wyznaczone przez decyzję Rady Centralnej Towarzystwa Sportowego Dynamo, która reprezentowała pracowników NKWD. W przeciwieństwie do czerwonego (kolor przelanej krwi), który wybrali sportowcy wojskowi, NKWD, symbolizując słowa swojego przewodnika Feliksa Dzierżyńskiego o czystych i jasnych myślach pracowników swej organizacji, postanowił więc wybrać kolory białe i niebieskie. Od początku istnienia piłkarze Dynama Kijów zazwyczaj noszą białe lub niebieskie stroje. Jedynie w latach 1990–1991 stroje były żółto-niebieskie, w nawiązaniu do narodowych barw Ukrainy.
Pierwsze logo klubu, które było zaprezentowane na koszulkach Dynama w 1927 roku była niebieska litera „Д” (D) w pionowym rombie. Z biegiem lat logo klubu wiele razy zmieniało się, ale litera D pozostała do dziś. Z okazji piętnastolecia towarzystwa Dynama w 1939 roku dynamowcy zasłużenie zostali odznaczeni Orderem Lenina, po czym wprowadzono pewne poprawki w godle – w górnej części pojawiła się gwiazda. Prezentacja własnego „ukraińskiego” emblematu „biało-niebieskich” pojawiła się na początku lat siedemdziesiątych XX wieku. Litera „D” została przedstawiona na tle flagi radzieckiej Ukrainy z napisem „Ukraińska SRR”. W 1989 po reorganizacji towarzystwa na profesjonalny klub piłkarski Dynamo zmieniło swój herb. Jednak podstawą godła klubu pozostała ta sama litera „D”, pod którą dodano słowo „Kijów”. W 1996 roku nadszedł czas na kolejne ulepszenie herba – dodano rok powstania klubu (1927), a sama tarcza stała się okrągła. W 2003 roku po tym, jak Dynamo zdobyło 10. mistrzostwo kraju, w górnej części logo została dodana złota gwiazda. Druga gwiazda została dodana do logo w 2007 roku podczas obchodów 80-lecia Dynama Kijów. Choć Dynamo wygrała tylko 13 ukraińskich tytułów ligowych, również były brane pod uwagę zdobyte 13 tytuły mistrzowskie byłego ZSRR, co niektórzy uważają odpowiedź na działania byłego największego dynamowskiego rywala Spartaka Moskwa, który uczynił to samo kilka lat wcześniej. Od 3 lipca 2011 obowiązuje nowe logo – romb z literą D i dwoma gwiazdkami nad rombem.
Oficjalną maskotką klubu jest bóbr. Pierwsza nazwa „bobry” pojawiła się w 1989 roku. Maskotka klubu została opracowana przez włoską firmę Telemundi Group. Z wyglądu bóbr był podobny do Walerego Łobanowskiego (dodano bobrowi złotą grzywkę). Oficjalnie bóbr uznany za maskotkę klubu dopiero w 1995 roku, kiedy to został opracowany w szczegółach projekt stroju gryzonia. W tym samym czasie zorganizowano konkurs wśród fanów za najlepszą nazwę dla maskotki, a zwycięzca została uznana nazwa „Dik” (z rosyjskiego DInamo Kijew).
Poszczególne sezony.
Rozgrywki międzynarodowe.
Europejskie puchary.
Dynamo Kijów debiutował w europejskich rozgrywkach w Pucharze Zdobywców Pucharów w sezonie 1965/66, awansując do ćwierćfinału, gdzie przegrał z Celticem F.C. Klub jest stałym uczestnikiem rozgrywek pucharowych pod egida UEFA, biorąc udział w ponad 50 turniejach. Dynamo Kijów nie opuścił ani jednego sezonu rozgrywek europejskich od 1990 roku, a od 1973 roku tylko dwa razy odpadł (1984/85 i 1988/89).
Rozgrywki krajowe.
Liga ukraińska.
Klub od sezonu 1992 bez przerw występuje na najwyższym poziomie. Jest rekordzistą ligi, zdobywając 15 razy tytuł Mistrza Ukrainy. Również w mistrzostwach ZSRR ma na swoim koncie ich najwięcej (13 tytułów mistrzowskich).
Puchar Ukrainy.
Dotychczas klub rozegrał ponad 140 meczów w rozgrywkach o Puchar kraju. 12 razy zwyciężał, a 5 przegrał w finale.
Superpuchar Ukrainy.
Dotychczas klub siedmiokrotnie zdobył Superpuchar Ukrainy i pięciokrotnie poniósł w finale porażkę.
Statystyki.
Rekordy klubowe.
"Stan na 27 grudnia 2016."
Rekordy indywidualne.
Najwięcej występów w klubie.
"Stan na 25 kwietnia 2016."
Najwięcej goli w klubie.
"Stan na 25 kwietnia 2016."
Uwaga: czcionką pogrubioną wydzielono piłkarzy, którzy jeszcze grają w klubie.
Piłkarze, trenerzy, prezydenci i właściciele klubu.
Piłkarze.
Znane piłkarze.
Na liście wymieniono piłkarzy, którzy stały się legendą klubu.
Prezesi.
Funkcję prezesa klubu pełniło 37 osób, w tym 3 z nich dwukrotnie.
Struktura klubu.
Stadion.
Swoje mecze domowe klub rozgrywa na należącym do miasta Narodowym Sportowym Kompleksie Olimpijskim, który mieści 70 500 widzów i ma wymiary boiska 105x68 metrów. Po raz pierwszy zespół zagrał na tym stadionie 9 września 1945 w meczu Mistrzostw ZSRR przeciwko drużynie z Tbilisi (2:7), a w okresie od 1953 do 1996 roku stadion był areną domową klubu. W okresie od 1996 do końca 2007 roku zespół grał na Olimpijskim przeważnie domowe mecze głównych rund pucharów europejskich oraz najważniejsze mecze o mistrzostwo i Puchar Ukrainy.
Od 1934 do 1941 oraz od 1996 do końca 2011 roku stadionem macierzystym klubu był stadion „Dynamo” im. Walerego Łobanowskiego, który jest położony w pięknym parku w centrum miasta, blisko brzegów Dniepru i może pomieścić 16 873 widzów (wymiary 105x75). W części centralnej trybuny znajduje się trzypiętrowe biuro klubu „FK Dynamo Kijów” i prawie wszystkie służby klubowe. W 2001 roku na stadionie otwarto centrum fitness z basenem. Klub posiada również nowoczesny ośrodek treningowy w dzielnicy Koncza-Zaspa.
Sekcje klubowe.
Dynamo Kijów utrzymuje także swoje własne szkółki piłkarskie dla dzieci i młodzieży, mające siedziby również w Kijowie. Rezerwowa drużyna "Dynamo Kijów U-21", inaczej zwana młodzieżowa lub „dubl” (ukr. дубль), występuje w rozgrywkach Mistrzostw Ukrainy spośród młodzieży. Juniorskie drużyny są potocznie nazywane Dynamo-2, która występuje w niższych ligach Mistrzostw Ukrainy, oraz Dynamo-3, która do 2008 występowała w III lidze Mistrzostw Ukrainy, a od 2012 nazywa się "Dynamo Kijów U-19" i występuje w rozgrywkach Mistrzostw Ukrainy spośród juniorów.
Andrij Szewczenko, jeden z najsłynniejszych byłych graczy Dynama, ukończył właśnie taką szkółkę.
Kibice i rywalizacja z innymi klubami.
Kibice.
Dynamo Kijów jest klubem, który ma kibiców w całej Ukrainie. Największa ich liczba znajduje się w stolicy oraz pobliskich miejscowościach. Ruch fanów Dynamo jest jednym z najstarszych na Ukrainie. Aktywne wsparcie rozpoczęło się w latach 80. w okresie sowieckim (Ukraińska SRR). Następnie zaczęło pojawiać się pierwsze graffiti z logo drużyny i było zarejestrowane w jednej z największych walk w ZSRR: fanów Dynamo przeciwko fanom Spartaka Moskwa w centrum Kijowa. W latach 90. XX wieku na trybunach stał się popularny styl angielski.
Rywalizacja.
Dynamo utrzymuje przyjazne stosunki z: Karpatami Lwów i FK Dnipro. (ta trójka to tak zwana „koalicja”, „triada”), Hutnikiem Kraków oraz z fanami Żalgirisu Wilno. Napięte stosunki z: Szachtarem Donieck, Czornomorcem Odessa, Metalistem Charków, Spartakiem Moskwa i Legią Warszawa. Obecnie wszyscy fani zadeklarowali zawieszenie broni z powodu wojny we wschodniej Ukrainie.
Derby.
Najsłynniejsze derby na Ukrainie to derby Ukrainy z Szachtarem Donieck, zawsze trzymane w bardzo napiętej atmosferze. Grają derby Kijowa z Arsenalem Kijów, silna rywalizacja także ze względu na politykę – fani Arsenału są skrajnie lewicowi.

</doc>
<doc id="194150" url="https://pl.wikipedia.org/wiki?curid=194150" title="Elementy najmniejszy i największy">
Elementy najmniejszy i największy

Element "x" w częściowo uporządkowanym zbiorze ("P", ≤) nazywamy najmniejszym, jeśli jest on mniejszy (lub równy) od każdego elementu zbioru:
Podobnie, element "x" w częściowo uporządkowanym zbiorze ("P", ≤) nazywamy największym, jeśli jest on większy (lub równy) od każdego elementu zbioru:
Z definicji wynika, że zarówno element największy, jak i najmniejszy są porównywalne z każdym elementem zbioru "P".
Nie każdy zbiór częściowo uporządkowany ma element najmniejszy i największy. Np. zbiór liczb naturalnych (bez zera) częściowo uporządkowany relacją podzielności – każda liczba jest „większa” od swych dzielników, tzn. "m" jest „mniejsze” od "n" jeśli jest dzielnikiem liczby "n": formula_3 – ma element najmniejszy (jest nim liczba 1, która dzieli każdą liczbę naturalną), ale nie ma największego (nie istnieje liczba naturalna, która dzieliłaby się przez każdą inną).
Z drugiej strony zbiór liczb formula_4 uporządkowany według tej samej reguły nie ma elementu najmniejszego (brak w nim liczby, przez którą dzieliłaby się liczba 2 i liczba 3), za to ma element największy (jest nim liczba 24, która dzieli się przez każdą z pozostałych liczb zbioru "G").
Nawet porządek liniowy nie gwarantuje istnienia elementów najmniejszego i największego, jeśli zbiór jest nieskończony:
aczkolwiek nieskończona moc zbioru nie przesądza o braku elementu najmniejszego lub największego: zbiór
ma element najmniejszy (zero) i największy (jedność), ale zbiory
elementu najmniejszego ani największego nie mają.
Przykład.
Jednym z typowych przykładów częściowego porządku jest relacja zawierania się zbiorów w dowolnej przestrzeni topologicznej. W tym uporządkowaniu istnieje zarówno element najmniejszy, jak i największy. Elementem najmniejszym jest zbiór pusty, gdyż zbiór pusty zawiera się w każdym podzbiorze przestrzeni. Elementem największym jest cała przestrzeń, gdyż każdy podzbiór przestrzeni zawiera się w tej przestrzeni.

</doc>
<doc id="194151" url="https://pl.wikipedia.org/wiki?curid=194151" title="Otoczka wypukła">
Otoczka wypukła

Otoczka wypukła, powłoka wypukła, uwypuklenie podzbioru przestrzeni liniowej – najmniejszy (w sensie inkluzji) zbiór wypukły zawierający ten podzbiór. Otoczkę wypukłą podzbioru formula_1 oznacza się zwykle jako formula_2
Przekrój dowolnej ilości zbiorów wypukłych jest zbiorem wypukłym, więc najmniejszy zbiór wypukły zawierający formula_1 możemy zdefiniować jako przekrój wszystkich zbiorów wypukłych zawierających formula_4 Zapisujemy to za pomocą formuły:
Alternatywne przedstawienie.
Otoczkę wypukłą zbioru skończonego (formula_11-elementowego) można scharakteryzować jako zbiór wszystkich wypukłych kombinacji liniowych elementów zbioru formula_12
Dowód.
Oznaczmy operację tworzenia wszystkich wypukłych kombinacji liniowych elementów zbioru formula_1 przez formula_15 Udowodnimy, że: formula_16 Zauważmy, że formula_17 (wystarczy wziąć w definicji formula_18 i formula_19).
Wykażemy teraz, że formula_20 jest zbiorem wypukłym: niech formula_21 Zatem dla pewnych formula_22 oraz dodatnich formula_23 mamy
Niech formula_27 będą takie, że formula_28 Wówczas
i stąd
Aby wykazać równość zbiorów postulowaną w formula_31 udowodnimy dwie inkluzje. Najpierw:
Inkluzja zachodzi ponieważ w szczególności jednym ze zbiorów M zawierających zbiór A jest formula_20 zatem cześć wspólna wszystkich zbiorów wypukłych zawierających A musi się zawierać w formula_15 Zatem formula_35
Teraz inkluzja w drugą stronę:
Przypuśćmy, że M jest zbiorem wypukłym takim, że formula_36 Teraz z obu stron inkluzji wykonujemy operację formula_37 otrzymując:
Ponieważ tak jest dla każdego zbioru M więc także dla części wspólnej wszystkich zbiorów wypukłych M zawierających A zatem:
Stąd formula_40 a więc formula_41

</doc>
<doc id="194153" url="https://pl.wikipedia.org/wiki?curid=194153" title="Uniwersytet Jana Kazimierza we Lwowie">
Uniwersytet Jana Kazimierza we Lwowie



</doc>
<doc id="194154" url="https://pl.wikipedia.org/wiki?curid=194154" title="Santolina cyprysikowata">
Santolina cyprysikowata

Santolina cyprysikowata ("Santolina chamaecyparissus" L.) – gatunek niezdrewniałego krzewu należący do rodziny astrowatych. Pochodzi z Europy Południowej (Jugosławia, Włochy, Francja, Hiszpania).
Zastosowanie.
Roślina ozdobna: znana roślina rabatowa, często sadzona na niskie żywopłoty i obwódki. Strefy mrozoodporności 7-10, w Polsce nie przetrzymuje więc mrozów podczas zimy. W Polsce bywa uprawiana jako roślina jednoroczna. Wymaga przepuszczalnej gleby i słonecznego stanowiska. Kwiaty nie są okazałe więc i niepożądane przez hodowców i jako takie często usuwane przed kwitnieniem. Rozmnaża się z sadzonek. Oprócz typowej formy uprawiane są bardziej ozdobne kultywary, np. 'Lemon Queen' o bardziej zwartym pokroju i cytrynowych kwiatach.

</doc>
<doc id="194156" url="https://pl.wikipedia.org/wiki?curid=194156" title="Echemos">
Echemos

Echemos (gr. "Echemos") – w mitologii greckiej król arkadyjskiej Tegei. Syn Aeroposa, wnuk Cefeusza (Kefeusa), następca Likurga [Paus. VIII, 4, § 7]. Poślubił Timandrę, córkę Tyndareosa i Ledy [Apollod. III, 10, § 6].
Kiedy Heraklidzi na czele z Hyllosem wyprawiali się na Peloponez, natknęli się na achajską armię Atreusa – Hyllos, chcąc uniknąć rozlewu krwi, wyzwał na pojedynek sobie równego przeciwnika [Ant. Lib. 33 – według Ferekydesa; Str. IX, 40, 10]. W przypadku zwycięstwa królestwo miało przypaść Heraklidom, a w przypadku porażki zobowiązali się zaniechać napadów na Peloponez na okres pięćdziesięciu lub stu lat. Wyzwanie podjął Echemos, który zabił w pojedynku Hyllosa [Paus. VIII 5, § 1; 45, § 2; Schol. "ad Pind. Ol." X, 79]. Walka toczyła się na granicy między Koryntem a Megarą, w której Hyllos został pochowany [Paus. I, 41, § 3; 44, § 14].
Po przegranej walce Heraklidzi dotrzymali obietnic i powrócili do Dorydy – jedynie w Argos pozostała niewielka grupka Likymniosa i Tlepolemosa. Tegejczykom przyznano zaś przywilej dowodzenia jednym ze skrzydeł armii peloponeskiej ilekroć mieszkańcy Półwyspu podejmą wyprawę przeciw obcej armii [Herod. IX, 26; Diod. IV, 58]. Walka między Echemosem a Hyllosem została przedstawiona na grobowcu Echemosa w Tegei [Paus. VIII, 53, § 5].
Według Stefana z Bizancjum [hasł. ] Echemos towarzyszył Dioskurom w wyprawie do Attyki. Plutarch ["Thes." 32] podaje jednak inne imiona arkadyjskich towarzyszy Dioskurów w tej wyprawie – Echedemos i Marathos (identyfikowany czasem z Marathonem, herosem eponimicznym Maratonu). Echedemos zwany jest także Akademosem – w Attyce czczono go nieopodal Aten nad Kefissosem, a od jego imienia pochodzi słowo „akademia”.
Rodowód Echemosa

</doc>
<doc id="194157" url="https://pl.wikipedia.org/wiki?curid=194157" title="Paweł Szydeł">
Paweł Szydeł

Paweł Szydeł (ur. 28 czerwca 1963 w Więcborku) – poeta, prozaik, redaktor, polonista.
Debiutował wierszem "...mój głos protestu" w 1981 r. na łamach dwutygodnika "Kujawy". W latach osiemdziesiątych współpracował z prasą podziemną, m.in. bydgoskim "Świadectwem". Po 1989 r. wiersze, prozę i artykuły krytyczne publikował w prasie literackiej, min.: "Autografie", "Przeglądzie Artystyczno - Literackim", "Wyrazach", "Magazynie Literackim", "Akancie", "Poboczach", "Toposie", "Bohemie" oraz w pismach zagranicznych: "Psi vino", "Weles", "Dziejaslov", "Treci Trg", "Lirikon21", "Navyhod".
Pomysłodawca, współzałożyciel i od roku 1998 redaktor naczelny wielojęzycznego Kwartalnika Literacko - Artystycznego "Pobocza", poświęconego kulturze krajów Europy Środkowej i Wschodniej. Od 2004 roku współorganizator środkowoeuropejskiego festiwalu literackiego pn. Międzynarodowe Spotkania Poetyckie – POBOCZA.
Laureat wielu konkursów poetyckich.
Jego wiersze były tłumaczone na: język czeski, serbski, białoruski, słoweński, niemiecki i angielski.
Członek Stowarzyszenia Pisarzy Polskich.
Od 2010 roku współpracuje z Regionalnym Portalem Informacyjnym e-Krajna.pl
książki poetyckie:
antologie:
ważniejsze artykuły:

</doc>
<doc id="194161" url="https://pl.wikipedia.org/wiki?curid=194161" title="Santolina">
Santolina

Santolina ("Santolina" L.) – rodzaj roślin z rodziny astrowatych. Obejmuje 26 gatunków. Zasięg rodzaju obejmuje zachodnią część basenu Morza Śródziemnego, zachodnią Europę po Wielką Brytanię i Niemcy na północy oraz Ukrainę i rejon Kaukazu. Jako introdukowane i dziczejące gatunki z tego rodzaju rosną w różnych krajach Europy, Afryki i na obu kontynentach amerykańskich.
Rośliny te uprawiane są jako ozdobne (najbardziej popularna jest santolina cyprysikowata "S. chamaecyparissus", której okazy uprawiane są prawdopodobnie klonem pierwotnie jednej rośliny), także w Polsce. Santolina rozmarynolistna "S. rosmarinifolia" wykorzystywana bywa lokalnie jako roślina przyprawowa. W przeszłości rośliny te wykorzystywano jako aromatyzujące i zabezpieczające ubrania przed owadami.
Systematyka.
Rodzaj z podplemienia "Santolininae", plemienia "Anthemideae", podrodziny "Asteroideae" i rodziny astrowatych "Asteraceae".
Zastosowanie i uprawa.
Niektóre gatunki ze względu na swoje aromatycznie pachnące liście i srebrzyste ubarwienie są uprawiane jako rośliny ozdobne. W polskich warunkach nie są w pełni odporne na mróz (strefy mrozoodporności 7–10), dlatego zwłaszcza w centrum i na wschodzie uprawiane są jako rośliny jednoroczne. Wymagają słonecznego stanowiska i przepuszczalnego podłoża. Rozmnaża się je z sadzonek.

</doc>
<doc id="194166" url="https://pl.wikipedia.org/wiki?curid=194166" title="Walery Łobanowski">
Walery Łobanowski

Walery Łobanowski, właśc. Wałerij Wasylowycz Łobanowski (ukr. Валерiй Васильович Лобановський - "Wałerij Wasylowycz Łobanowśkyj", ros. Валерий Васильевич Лобановский – "Walerij Wasiljewicz Łobanowskij", ur. 6 stycznia 1939 w Kijowie, zm. 13 maja 2002 w Zaporożu) – ukraiński piłkarz, grający na pozycji napastnika, reprezentant Związku Radzieckiego, trener i menedżer piłkarski.
Był graczem Dynama Kijów, reprezentacji ZSRR i Ukrainy w piłce nożnej. W 1975 r. jego Dynamo Kijów zostało pierwszym klubem z ZSRR, który zdobył europejski puchar, Puchar Zdobywców Pucharów, po wygranej z węgierskim Ferencvárosem Budapeszt. Był znany z bardzo profesjonalnego i dyscyplinarnego podejścia do pracy trenera.
Kariera piłkarska.
Kariera klubowa.
Wychowanek Kijowskiej Szkoły Piłkarskiej Nr 1 (od 1952) i FSzM Kijów (od 1955). Pierwszy trener Mychajło Korsunski. W 1957 Łobanowski rozpoczął profesjonalną karierę jako lewoskrzydłowy kijowskiego Dynama. Najpierw występował w drużynie rezerwowej, a od 1959 w podstawowym składzie jego klubu macierzystego, z którym wygrał pierwsze mistrzostwo ZSRR dla Dynama w 1961. Kibice specjalnie przychodzili na stadion, aby zobaczyć jego firmowy "suchy liść" (korner). Spędził siedem lat w klubie, a potem przez konflikt z głównym trenerem Wiktorem Masłowem, był zmuszony zmienić klub na Czornomoreć Odessa, skąd w 1967 przeszedł do Szachtara Donieck. Łobanowski zakończył karierę w wieku 29 lat, z 71 golami i 253 grami w lidze.
Kariera reprezentacyjna.
4 września 1960 debiutował w radzieckiej reprezentacji w spotkaniu towarzyskim z reprezentacją Austrii, przegranym 1:3. Drugi i ostatni mecz w reprezentacji rozegrał w następnym meczu towarzyskim 21 maja 1961 przeciwko reprezentacji Polski, przegranym 0:1.
W 1963 z reprezentacją olimpijską wystąpił w dwóch spotkaniach eliminacyjnych do igrzysk olimpijskich przeciwko reprezentacji Finlandii (7:0 i 4:0).
Kariera trenerska.
W wieku 29 lat Łobanowski został trenerem FK Dnipro. Po czterech latach pracy, Dnipro ze słabej drużyny pierwszej ligi zmieniło się na twardego średniaka wyższej ligi. Przed startem sezonu 1974 Łobanowski przeniósł się do swojego byłego klubu Dynama Kijów. W Dynamie pracował przez 15 z następnych 17 lat (z przerwą na reprezentację ZSRR w latach 1982-1983). Podczas trenerskiego pobytu Łobanowskiego w Dynamie klub odnosił największe sukcesy w historii, zdobywając osiem razy mistrzostwo kraju (1974, 1975, 1977, 1980, 1981, 1985, 1986, 1990), sześć razy krajowy puchar (1974, 1978, 1982, 1985, 1987, 1990), dwa razy Puchar Zdobywców Pucharów w latach 1975 i 1986 oraz Superpuchar Europy w 1975.
Trzy krótkie okresy w trakcie prowadzenia Dynama Łobanowski poświęcił pracy z reprezentacją, z którą zdobył brązowy medal w 1976 r. na olimpiadzie w Montrealu. W 1986, w przeddzień mundialu został poproszony o poprowadzenie reprezentacji, która składała się głównie z graczy Dynama Kijów. Reprezentacja wyszła z grupy z pierwszego miejsca, jednak w następnej rundzie przegrała po dogrywce z Belgią 3:4. Drużyna narodowa jednak odrodziła się na Mistrzostwach Europy w 1988, pokonując w grupie m.in. Holandię, z którą przegrała jednak w finale, zdobywając srebro.
Po pieriestrojce wielu najlepszych graczy drużyny Łobanowskiego, zarówno z Dynama, jak i z kadry, opuściło kraj w poszukiwaniu większych pieniędzy i poziomu sportowego w zachodniej Europie. W związku ze zbliżającym się mundialem w 1990 r. nie był w stanie zebrać dobrej i zgranej ekipy, przez co reprezentacja zakończyła występ na ostatnim miejscu w grupie.
Po porażce na mundialu, Łobanowski zdecydował się opuścić Dynamo Kijów i podjąć pracę na lukratywnym kontrakcie z reprezentacją Zjednoczonych Emiratów Arabskich. Po czterech latach został zwolniony, aby kolejne dwa prowadzić kadrę narodową Kuwejtu, zarabiając nie mniejsze pieniądze.
W styczniu 1997 Łobanowski powrócił do Dynama, podejmując trzecią przygodę trenerską z tym klubem. Dynamo jednak nie świeciło tym blaskiem, co kiedyś. Klub został wyrzucony z europejskich pucharów przez UEFA za łapownictwo, również w lidze borykał się z pewnymi problemami. Jednak Łobanowski poradził sobie z tym i szybko wyprowadził klub na prostą, zdobywając pięć kolejnych mistrzostw kraju (1997, 1998, 1999, 2000, 2001) oraz trzy puchary krajowe (1998, 1999, 2000). Dni świetności powróciły, a ukoronowaniem był występ w półfinale Ligi Mistrzów w 1999 r. W marcu 2000 został trenerem reprezentacji Ukrainy, jednak został zwolniony po porażkach, najpierw w grupie z Polską, a następnie w barażach z Niemcami.
Łobanowski dostał zawału serca 7 maja 2002 r., krótko po zwycięstwie Dynama nad Metalurgiem Zaporoże. Umarł o 20.35 podczas operacji mózgu spowodowanej komplikacjami po zawale.
Po śmierci Łobanowski został uznany ukraińskim bohaterem narodowym, uzyskał tytuł Bohatera Ukrainy, najwyższe państwowe odznaczenie. Stadion Dynama został nazwany jego imieniem oraz od 2003 roku odbywa się na nim na jego cześć turniej jego imienia.
Sukcesy i odznaczenia.
Sukcesy trenerskie.
reprezentacyjne:
klubowe:

</doc>
<doc id="194167" url="https://pl.wikipedia.org/wiki?curid=194167" title="Wciornastki">
Wciornastki

Wciornastki, przylżeńce (Thysanoptera) – rząd owadów z infragromady nowoskrzydłych, obejmujący około 6 tys. opisanych gatunków. Są to zwierzęta kosmopolityczne, znane nawet z Antarktydy. Mają drobne, zwykle wydłużone ciała i dwie pary skrzydeł o brzegach pokrytych strzępiną. Ich kłująco-ssący aparat gębowy charakteryzuje asymetria. Wchodzą w skład aeroplanktonu. Zamieszkują rozmaite środowiska. Część tworzy społeczności. Większość gatunków żywi się ssąc soki roślin, jednak są wśród nich gatunki grzybożerne, porostożerne, jak również drapieżne. Niektóre gatunki są szkodnikami upraw, które obok uszkodzeń roślin mogą także na nie przenosić drobnoustroje chorobotwórcze. W zapisie kopalnym przedstawiciele rzędu znani są od triasu.
Opis.
Drobne owady, zwykle osiągające 1,2–2,5 mm długości ciała (maksymalnie do 14 mm), którego obrys jest zazwyczaj wydłużony. Ich głowa jest hipognatyczna lub opistognatyczna, ale w trakcie żerowania ustawia się ortognatycznie. Aparat gębowy jest kłująco-ssący, asymetryczny, o silnie zredukowanej prawej żuwaczce i sztyletowatej lewej, wyposażony w stożek gębowy ("haustellum"). Występują zbudowane z 2–3 członów głaszczki szczękowe i złożone z 2–5 członów głaszczki wargowe. Oczy złożone larw są zredukowane, zaś u dorosłych leżą na przedzie i bokach głowy i często mają odseparowane fasetki. Często na wierzchu głowy występują jeszcze trzy przyoczka. Czułki mają biczyk złożony z 2–7 (lub 4–9) członów. Pierwotnie na tułowiu obecne cztery pary błoniastych skrzydeł o zredukowanym użyłkowaniu i obu brzegach porośniętych strzępiną, złożoną ze szczecinek i zwiększającą powierzchnię lotną. Występują także formy krótkoskrzydłe i bezskrzydłe. Odnóża są kroczne. Stopy są złożone z 1–2 członów, u larw zakończone pazurkami, a u dorosłych przylgami w formie wysuwalnych w przód pęcherzyków. Odwłok ma zredukowany jedenasty człon, pola gruczołów zapachowych na sternitach, a szczeciny na jego grzbiecie służą szczepieniu skrzydeł w pozycji spoczynkowej. Aparat kopulacyjny samca budują periandrium, edeagus z pseudowirgą, błoniaste nadprącie, a u części gatunków para paramer i "navicula". U samic z podrzędu Terebrantia występuje pokładełko.
Biologia i ekologia.
Wciornastki zasiedlają kwiaty, liście, trawy, zakamarki kory, martwe drewno i ściółkę leśną. Można wśród nich spotkać fitofagi ssące, melitofagi, gatunki wyspecjalizowane w żerowaniu na glonach, strzępkach lub zarodnikach grzybów, porostach, a około 6% stanowią drapieżniki. Należą tu gatunki samotne, stadne, kolonialne i społeczne (subsocjalne jak i eusocjalne). Niektóre mogą indukować powstawanie galasów lub samodzielnie budować schronienia z liści.
Owady te zwykle rozmnażają się dwupłciowo, ale występuje wśród nich też partenogeneza w formie arrenotokii, rzadziej telitoki. Jaja mierzą 0,2 do 0,5 mm. Wciornastki pokładełkowe składają je do tkanek roślinnych, a rurkoodwłokowe przyklejają je do roślin, szczelin w drewnie czy do podłoża. Cykl rozwojowy zamyka się w 10–30 dniach i tyle też żyją formy dorosłe. Liczba pokoleń rocznie waha się od 1 do 15. Charakterystyczną ich cechą jest przechodzenie rozwoju z przeobrażeniem niezupełnym typu remetabolicznego z 2–3 nieruchomymi i nie pobierającymi pokarmu stadiami spoczynkowymi. Po dwóch bezskrzydłych stadiach larwalnych, wyglądem zbliżonych do postaci dorosłej, pojawia się stadium przedpoczwarki, w którym mogą być już widoczne zawiązki skrzydeł, a po nim występują jeszcze jedno lub dwa stadia poczwarkowe.
Rozprzestrzenienie.
Wciornastki występują na wszystkich kontynentach z Antarktydą włącznie. Wchodzą w skład aeroplanktonu i bywają przenoszone z wiatrem na tysiące kilometrów. W Europie stwierdzono około 400 gatunków, z których 220 wykazano z Polski (zobacz: wciornastki Polski).
Ewolucja i systematyka.
Dotychczas opisano około 6000 gatunków wciornastków. Gatunki współczesne tradycyjnie dzieli się na dwa podrzędy: wciornastków pokładełkowych i rurkodwłokowych oraz około 10 rodzin. Relacje filogenetyczne pomiędzy poszczególnymi rodzinami i monofiletyzm lub parafiletyzm wciornastków pokładełkowych pozostają niejasne. Skamieniałości wciornastków – zarówno w formie odcisków jak i inkluzji – nie należą do rzadkich, ale często są słabo rozpoznawalne. Najbliższymi ich krewniakami są znane z permu i jury Zoropsocidae, tworzące z nimi klad Panthysanoptera. Z karbonu znana jest rodzina Westphalothripidesidae, a od permu do kredy rząd Lophoneurida, które to taksony tworzą wraz z wciornastkami i Zoropsocidae klad Thripida. Najstarsze znane właściwe wciornastki to "Kazachothrips triassicus" i "Triassothrips virginicus" z triasu późnego (rodzina Triassothripidae) – miały one tężej zbudowane ciała z szerszymi skrzydłami o lepiej zachowanym użyłkowaniu niż formy współczesne. Formy z kredy wczesnej zaczynają już przypominać obecne wciornastki. Cechująca się znaczną różnorodnością fauna z bursztynu bałtyckiego należy natomiast do współczesnych rodzin. Poniżej przedstawiono kilka stosowanych w XIX wieku układów systematycznych.
Według P. Nel i innych, 2014:
Według Sierki (2012) zalicza się doń 9 rodzin współczesnych:
W podziale Rasnicyna i Quicke’a z 2002 Thripida miały status rzędu, właściwe wciornastki podrzędu (Thripina = Thysanoptera "sensu stricto"), a wciornasktki pokładełkowe i rurkowe rangi infrarzędów:
Znaczenie gospodarcze.
Odgrywają korzystną rolę jako zapylacze, ale gatunki fitofagiczne są też notowane jako szkodniki wielu roślin uprawnych. Wywołują one odbarwienia i deformacje roślin oraz zanieczyszczają je odchodami. Są także przenosicielami ponad 20 wirusów roślinnych, w tym jako jedyne zwierzęta topsowirusów, a wśród nich m.in.: wirusa brązowej plamistości pomidora (TSWV), wirusa nekrotycznej plamistości niecierpka (INSV) oraz GRSV. Owady te bywają notowane jako szkodniki techniczne, dostające się do matryc ekranów LCD.

</doc>
<doc id="194176" url="https://pl.wikipedia.org/wiki?curid=194176" title="Māris Verpakovskis">
Māris Verpakovskis

Māris Verpakovskis (ur. 15 października 1979 w Lipawie) – łotewski piłkarz występujący na pozycji napastnika, reprezentant Łotwy.
Kariera piłkarska.
Kariera klubowa.
Verpakovskis rozpoczynał swoją karierę klubową w rodzinnym mieście Liepāja, w klubie Baltika, skąd w 1997 trafił do pierwszoligowego Liepājas Metalurgs. W klubie tym rozegrał 37 meczów w Virslidze i zdobył 7 bramek. W 1998 doszedł z klubem do finału Pucharu Łotwy, w którym Metalurgs przegrał ze Skonto Ryga 0:1. W 2000 roku Verpakovskis został zawodnikiem stołecznego Skonto, z którym trzykrotnie sięgał po mistrzostwo Łotwy i dwukrotnie po krajowy puchar. Występował również na arenie europejskich pucharów. W ciągu trzech lat spędzonych w Skonto zagrał 77 razy i zdobył 41 bramek. Jego dobre występy w reprezentacji i w klubie zaowocowały transferem do ukraińskiego Dynama Kijów w grudniu 2003 roku. Z klubem z Kijowa zdobył mistrzostwo Ukrainy w 2004 roku i dwukrotnie (2005, 2006) wicemistrzostwo. W 2005 i 2006 sięgał również po Puchar Ukrainy. Do sezonu 2006/2007 Verpakovskis rozegrał 43 mecze w barwach Dynama i zdobył 10 goli. Z klubem tym występował również w Lidze Mistrzów. W grudniu 2006 został wypożyczony z Dynama do hiszpańskiego Getafe CF.
Latem 2007 wypożyczono go do chorwackiego Hajduka Split, a w 2008 roku do Celty Vigo. W 2009 został wypożyczony na dwa lata do greckiego Ergotelisa Iraklion. Latem 2011 podpisał nowy kontrakt z Bakı FK. Podczas przerwy zimowej sezonu 2012/13 powrócił do Ergotelisa Iraklion, w którym grał do stycznia 2014 roku. Potem powrócił do rodzimego miasta, gdzie bronił barw miejscowej FK Liepāja, w barwach której w listopadzie 2015 zakończył karierę piłkarza.
Kariera reprezentacyjna.
Māris Verpakovskis zadebiutował w reprezentacji Łotwy w 1999 roku. Występował w eliminacjach do Mistrzostw Europy 2000 i Mistrzostw Świata 2002, jednak bez powodzenia. W 2003 Verpakovskis był współautorem największego sukcesu łotewskiego futbolu, jakim był awans do Mistrzostw Europy 2004. Był on najskuteczniejszym strzelcem eliminacji z 6 golami w 10 meczach. Zdobywał również bramki w barażach przeciwko Turcji. Na turnieju w Portugalii jego drużyna odpadła po fazie grupowej, a Verpakovskis był autorem jedynego, historycznego gola, którego zdobył w przegranym 1:2 meczu z Czechami. Po turnieju dalej jest podstawowym napastnikiem swojej drużyny narodowej, z którą jednak nie zdołał awansować do Mistrzostw Świata 2006. Do tej pory Verpakovskis rozegrał w reprezentacji Łotwy 80 meczów i zdobył 26 bramek.
Kariera trenerska.
Po zakończeniu kariery piłkarskiej na początku 2014 otrzymał propozycję pracy na stanowisku prezesa FK Liepāja.

</doc>
<doc id="194178" url="https://pl.wikipedia.org/wiki?curid=194178" title="Jan Koller">
Jan Koller

Jan Koller (ur. 30 marca 1973 w Smetanovej Lhocie) – czeski piłkarz, który występował na pozycji napastnika, reprezentant kraju.
Kariera.
Koller swoją karierę rozpoczął w Sparcie Praga. Po dwóch latach gry w czeskim klubie został kupiony przez belgijski klub KSC Lokeren. W 1999 przeszedł do RSC Anderlecht, gdzie szybko stał się gwiazdą futbolu, zdobywając 41 goli w 65 spotkaniach. Był jednym z najlepszych zawodników w drużynie. W 2001 został kupiony przez Borussię Dortmund, której celem w tym czasie było odbudowanie swojej potęgi. Z BVB zdobył w 2002 mistrzostwo Niemiec. W klubie z Dortmundu grał do 2006. W BVB strzelił 58 goli w 138 spotkaniach. Koller stał się symbolem wspaniałej, jak i zawodzącej Borussii, która pomimo drogich i kosztownych w utrzymaniu zawodników, nie potrafiła z sukcesami grać w Lidze Mistrzów, Pucharze UEFA, czy nawet w Bundeslidze. Latem 2006 przeszedł do francuskiego AS Monaco. W pierwszym sezonie gry w 32 meczach strzelił tylko 8 goli. W następnym sezonie po dość słabej rundzie jesiennej przeniósł się do 1. FC Nürnberg. Po rundzie wiosennej działacze niemieckiego klubu postanowili nie przedłużać umowy z czeskim napastnikiem i sprzedali go do Krylja Sowietow Samara. W styczniu 2010 rosyjski klub rozwiązał z nim kontrakt, 25 stycznia podpisał półtoraroczny kontrakt z AS Cannes.
W klubie zadebiutował w meczu z FC Sète, Pierwszego gola dla klubu strzelił w meczu przeciwko Pacy VEF wygranym 2:0.
24 kwietnia 2010 w meczu z AC Arles-Avignon już w 3. minucie ujrzał czerwona kartkę. Karierę zakończył 17 sierpnia 2011 po kontuzji mięśnia uda. Po wyleczeniu kontuzji postanowił grać w piłkę plażową.

</doc>
<doc id="194180" url="https://pl.wikipedia.org/wiki?curid=194180" title="DK6">
DK6



</doc>
<doc id="194183" url="https://pl.wikipedia.org/wiki?curid=194183" title="Wymierna krzywa Béziera">
Wymierna krzywa Béziera

Wymierna krzywa Béziera – krzywa Béziera zdefiniowana we współrzędnych jednorodnych. Podczas gdy krzywa Béziera jest krzywą wielomianową, tzn. jej współrzędne opisują wielomiany, tak współrzędne krzywej wymiernej są opisywane przez wyrażenia wymierne.
Jeśli wielomianowa krzywa Béziera zostanie określona we współrzędnych jednorodnych, w przestrzeni formula_1-wymiarowej, to do jej opisu potrzebne jest formula_1 wielomianów formula_3 Po przejściu na współrzędne kartezjańskie otrzymywana jest wymierna krzywa Béziera dana jako formula_4 wyrażeń wymiernych formula_5
Dowolny punkt na krzywej wymiernej oblicza się zgodnie ze wzorem:
gdzie:
Punkt na krzywej można również znaleźć za pomocą wymiernego wariantu algorytmu de Casteljau. Punkt formula_15 można także wyznaczyć obliczając współrzędne punktu formula_16 w przestrzeni jednorodnej, a następnie przejść na współrzędne kartezjańskie.
Cechy krzywej.
Ponadto w stosunku do krzywych wielomianowych, wymierne krzywe Béziera mają następujące zalety:
Krzywe stożkowe.
Jeśli dane są trzy niewspółliniowe punkty kontrolne krzywej formula_21 formula_22 formula_23 i wagi formula_24 to waga formula_25 określa rodzaj krzywej:

</doc>
<doc id="194185" url="https://pl.wikipedia.org/wiki?curid=194185" title="Salishowie Nadmorscy">
Salishowie Nadmorscy



</doc>
<doc id="194187" url="https://pl.wikipedia.org/wiki?curid=194187" title="FK Liepājas Metalurgs">
FK Liepājas Metalurgs

FK Liepājas Metalurgs – nieistniejący łotewski klub piłkarski z siedzibą w Lipawie.
Historia.
Chronologia nazw:
Klub został założony w 1997 jako Metalurgs Lipawa. Chociaż historia klubu sięga 1909 roku, kiedy to powstał klub Olimpija Lipawa oraz 1945 – daty powstania radzieckiego klubu Daugava Lipawa.
Metalurgs Lipawa to czterokrotny wicemistrz niepodległej Łotwy, w latach (liga rozgrywana systemem wiosna-jesień) 1998, 1999, 2003 i 2004. Zespół cztery razy występował w finale Pucharu Łotwy, w 1998 uległ Skonto Ryga 0:1, w 2000 przegrał również ze stołecznym klubem 1:4, w 2002 Skonto odprawiło Metalurgs wynikiem 3:0, zaś w 2005 przegrał z FK Ventspils 1:2 po dogrywce. W sezonie 2005 zdetronizował Skonto Ryga i sięgnął po pierwszy tytuł mistrza niepodległej Łotwy dla innego zespołu niż Skonto. W roku 2009 powtórzyli mistrzowski sezon, zdobywając tytuł po raz ostatni w historii. Po zakończeniu sezonu 2013 klub ogłosił bankructwo w związku z bankructwem głównego sponsora klubu - zakładów metalurgicznych "Liepājas Metalurgs". W roku 2014 w jego miejsce założono klub FK Liepāja

</doc>
<doc id="194192" url="https://pl.wikipedia.org/wiki?curid=194192" title="Dąbki (województwo zachodniopomorskie)">
Dąbki (województwo zachodniopomorskie)

Dąbki (do 1945 niem. "Neuwasser") – wieś uzdrowiskowa w północno-zachodniej Polsce, położona w województwie zachodniopomorskim, w powiecie sławieńskim, w gminie Darłowo. Położona jest na Wybrzeżu Słowińskim, nad Morzem Bałtyckim oraz nad brzegiem jeziora Bukowo w odległości 7 km od Darłowa.
Według danych z 28 września 2009 r. Dąbki miały 285 stałych mieszkańców.
W Dąbkach funkcjonują ośrodki sanatoryjne i wypoczynkowe. W okresie letnim Dąbki są miejscem wypoczynku dla tysięcy kuracjuszy i wczasowiczów. 
Od 7 listopada 2007 r. Dąbki mają status uzdrowiska.
Z Darłowa biegnie droga wojewódzka nr 203, przebiega przez Dąbki i następnie wzdłuż wschodniego brzegu jeziora Bukowo przez Bukowo Morskie na południe.
W latach 1975–1998 miejscowość położona była w województwie koszalińskim.
W obrębie geodezyjnym Dąbki na działce nr 279/4 rośnie jesion wyniosły o obwodzie pnia na wysokości 130 cm nad ziemią – 283 cm. Drzewo zostało uznane za pomnik przyrody w 2008 roku.
W 2010 r. nadmorskie kąpielisko Dąbki spełniało obowiązkowe wymogi jakościowe dla wody w kąpielisku (jednak woda nie miała parametrów wytycznych) Dyrektywy Unii Europejskiej 76/160/EEC.
Gmina Darłowo utworzyła sołectwo „Dąbki”, obejmujące jedynie miejscowość Dąbki. Mieszkańcy wsi wybierają na zebraniu wiejskim sołtysa i radę sołecką, która składa się z minimum 5 członków.
W 2017, dzięki dotacji z budżetu unijnego, przewidziano wycenianą na 6,5 mln zł modernizację przystani żeglarskiej na jeziorze Bukowo z drewnianą ścieżką wzdłuż jeziora. Przebudowa została zakończona w 2019 roku.
Architektura.
W Dąbkach mieści się kościół parafialny pw. Matki Bożej z Góry Karmel, którego budowę rozpoczęto w 1985 roku. Działalność parafii rozpoczęła się w 1995 roku.
We wsi znajdują się 4 domy (chałupy) z XIX wieku uznane za zabytki:
Przystań morska.
W 1994 r. w Dąbkach ustalono urzędowo przystań morską dla rybaków. Przystań obejmuje dalbę wyciągową, plażę do bazowania łodzi oraz akwatorium o szerokości 100 m liczonej od linii brzegu. Dostęp do przystani i jej nadzór zapewnia Urząd Morski w Słupsku. Kutry rybackie miejscowych rybaków pływają z sygnaturą DBK na burcie.
Uzdrowisko.
W Dąbkach znajduje się 7 zakładów lecznictwa uzdrowiskowego.
Dla uzdrowiska Dąbki określono następujące profile lecznicze: choroby ortopedyczno-urazowe, choroby reumatyczne, choroby kardiologiczne i nadciśnienie, choroby górnych dróg oddechowych, choroby dolnych dróg oddechowych, choroby endokrynologiczne.
Na terenie uzdrowiska znajdują się udokumentowane naturalne surowce lecznicze w postaci torfu leczniczego ze złoża „Porzecze”.

</doc>
<doc id="194193" url="https://pl.wikipedia.org/wiki?curid=194193" title="Miłosz Biedrzycki">
Miłosz Biedrzycki

Miłosz Biedrzycki ("MLB", ur. 6 sierpnia 1967 w Koprze w Słowenii) – polski poeta, tłumacz, jeden z autorów tzw. pokolenia "brulionu", z wykształcenia inżynier geofizyk.
Życiorys.
Autor książek poetyckich wydanych w Polsce oraz zbiorów wierszy wydanych w Słowenii, USA i Ukrainie. Tłumaczył m.in. wiersze swojego wuja, poety słoweńskiego Tomaža Šalamuna.
Publikował m.in. w „brulionie”, „Piątku Wieczorem”, „Stonerze Polskim”, „Rzyradorze”, „Trafice”. Laureat konkursów literackich (m.in. III Konkursu na Brulion Poetycki w 1993). W 2008 nominowany do Nagrody Literackiej Gdynia za tom "Sofostrofa i inne wiersze""." W 2014 nominowany do Nagrody Poetyckiej Orfeusz, do Wrocławskiej Nagrody Poetyckiej „Silesius” oraz do Nagrody Poetyckiej im. Krystyny i Czesława Bednarczyków za tom "Porumb". W 2016 r. został wspólnie z Katariną Šalamun Biedrzycką nagrodzony Nagrodą im. Wisławy Szymborskiej za przekład poezji Uroša Zupana.
Był regularnym uczestnikiem wydawanego w latach 2010–2015 pisma mówionego „Gadający Pies”.
Oznaczony Brązowym Medalem „Zasłużony Kulturze Gloria Artis”.
Syn Wojciecha Biedrzyckiego i Katariny Šalamun Biedrzyckiej, brat Mariusza Biedrzyckiego.

</doc>
<doc id="194197" url="https://pl.wikipedia.org/wiki?curid=194197" title="Milimetr słupa wody">
Milimetr słupa wody

Milimetr słupa wody (mm H2O) – pozaukładowa jednostka miary ciśnienia równa ciśnieniu słupa wody o wysokości jednego milimetra w temperaturze 273,16 K (0 °C), przy normalnym przyspieszeniu ziemskim.

</doc>
<doc id="194198" url="https://pl.wikipedia.org/wiki?curid=194198" title="Wapienne">
Wapienne

Wapienne (j. łemkowski Вапенне) – wieś w Polsce położona w województwie małopolskim, w powiecie gorlickim, w gminie Sękowa.
Od 1986 miejscowość uzdrowiskowa.
Położenie geograficzne.
Wapienne położone jest w środkowej części Beskidu Niskiego w Karpatach Zachodnich. Leży w dolinie potoku Wapienka, w strefie otuliny Magurskiego Parku Narodowego. Od północy nad doliną piętrzy się Ferdel (648 m n.p.m.), na wschodzie Barwinok (670 m n.p.m.), a od południa Męcińska Góra (679 m n.p.m.).
Integralnymi częściami miejscowości są: Niżny Koniec i Wyżny Koniec.
Historia.
Wapienne zostało założone w 1546. Zygmunt Stary nadał prawa do lokacji wsi na prawie wołoskim. Osada zamieszkiwana była przez Łemków.
W 1947, w ramach akcji „Wisła” wysiedlono kilkudziesięciu mieszkańców wsi. W późniejszym okresie zasiedlona została ponownie, lecz byli to głównie mieszkańcy zachodnich ziem.
W latach 1975–1998 miejscowość administracyjnie należała do województwa nowosądeckiego.
Uzdrowisko.
Wapienne to jedno z najmniejszych polskich uzdrowisk. W 1986 uzyskało status uzdrowiska. Już w XVII w. próbowano tu leczyć choroby weneryczne. W latach 1810–1812 kurowali się tutaj żołnierze napoleońscy po kampanii moskiewskiej. W 1848 zakład zdrojowy posiadał trzy wille i łazienki z 50 stanowiskami kąpielowymi w 36 kabinach. Było wówczas własnością rodziny Siemieńskich. W latach 1878 i 1894 zdrojowisko zniszczyły pożary. Łazienki odbudowano w latach 1904–1906. Ponownie zniszczone podczas I wojny światowej. Jego funkcję przywrócono w latach 1920–24. Zdewastowane w czasie II wojny światowej. Odbudowane w latach 50. XX w. W 1956 oddano do użytku dawny pensjonat, pawilon hotelowy na 60 łóżek, a w 1959 odbudowano stary budynek zdrojowy składający się z 8 kabin do kąpieli mineralnych i 3 kabiny do kąpieli borowinowych. W 1964 wybudowano stołówkę, a w 1967 kawiarnię i blisko 50 domków campingowych. W 1973 oddano do użytku odkryty basen kąpielowy z zapleczem rekreacyjno-sportowym.
W latach 2010–2014 dzięki środkom unijnym przeprowadzono rewitalizację uzdrowiska. W ramach projektu wybudowano:
W uzdrowisku Wapienne w terapii wykorzystuje się podgórski klimat, średnio zmineralizowane (od 0,5 do 1,1 g/litr) wody siarczkowo-siarkowodorowe oraz borowinę. Źródła mineralne związane są z warstwami inoceramowymi wieku kredowego znajdują się na zachodnim zboczu Małego Ferdla. Eksploatowane są obecnie (2018) dwa ujęcia wód: „Marta” i „Kamila”. Ujęcie „Zuzanna” zanikło, a odwiercone w latach 1974–75 odwierty W-1 i W-2 to źródła rezerwowe. Biologiczny wpływ tych wód na ustrój człowieka polega na silnym działaniu moczopędnym, odczulającym, przeciwzapalnym i pobudzającym czynności gruczołów trawiennych. Wysokiej jakości borowinę eksploatuje się z pobliskiego torfowiska na Kamiennej Górze.
Obecnie (2018) w uzdrowisku leczy się schorzenia: reumatyczne, ortopedyczno-urazowe, układu krążenia, dermatologiczne, układu oddechowego, nerwowego, wydzielania wewnętrznego i przemiany materii; choroby kobiece, alergie, przewlekły stres.
Zabytki.
Obiekt wpisany do rejestru zabytków nieruchomych województwa małopolskiego:

</doc>
<doc id="194201" url="https://pl.wikipedia.org/wiki?curid=194201" title="Skonto FC">
Skonto FC

Skonto Football Club – nieistniejący łotewski klub piłkarski z siedzibą w stolicy państwa Rydze, grający na stadionie Skonto w Rydze, narodowym stadionie Łotwy. Klub został zlikwidowany w 2016 roku.
Historia.
Chronologia nazw:
Klub został założony w 1991 roku jako Forums-Skonto. W 1992 roku zmienił nazwę na Skonto FC. Klub szybko stał się hegemonem łotewskich rozgrywek ligowych, zdobywał mistrzostwo Łotwy przez 14 sezonów z rzędu, od założenia ligi w 1991 roku do 2004 roku. Był ponadto dostarczycielem wielu kluczowych piłkarzy dla reprezentacji Łotwy. W 2005 roku po raz pierwszy stracił mistrzostwo na rzecz Liepājas Metalurgs. W 2010 roku zdobył 15. i zarazem ostatnie w historii krajowe mistrzostwo.
W latach 2002–2003 zawodnikiem Skonto był polski obrońca Krzysztof Łągiewka, zdobył on z klubem 2 razy mistrzostwo i jeden raz Puchar Łotwy. Był to pierwszy w historii Polak grający w najwyższej klasie rozgrywek piłkarskich na Łotwie. W 2009 roku klub podpisał z Lechią Gdańsk umowę o współpracy, dzięki czemu do gdańskiego klubu trafiło trzech Łotyszy: Sergejs Kožans, Ivans Lukjanovs i Oļegs Laizāns.
W 2014 roku zaczęły się problemy finansowe klubu, kiedy to wycofało się kilku kluczowych sponsorów, i od tego momentu miał on problemy z uregulowaniem płatności zarówno wobec ówczesnych i byłych piłkarzy, jak i wobec urzędu skarbowego. W grudniu 2016 roku sąd ogłosił upadłość klubu. Obecnie w ramach struktur niegdysiejszego klubu funkcjonuje jedynie akademia piłkarska.

</doc>
<doc id="194204" url="https://pl.wikipedia.org/wiki?curid=194204" title="Lipoproteiny wysokiej gęstości">
Lipoproteiny wysokiej gęstości



</doc>
<doc id="194205" url="https://pl.wikipedia.org/wiki?curid=194205" title="District of Columbia">
District of Columbia



</doc>
<doc id="194206" url="https://pl.wikipedia.org/wiki?curid=194206" title="Dobry cholesterol">
Dobry cholesterol



</doc>
<doc id="194207" url="https://pl.wikipedia.org/wiki?curid=194207" title="Megas XLR">
Megas XLR

Megas XLR – amerykański serial animowany.
Fabuła.
W 3037 roku, ludzkość walczy ze złowrogą rasą kosmitów Glorft, których przywódcą jest Gorrath. Ostatnią deską ratunku dla Ziemi jest kradzież prototypowego mecha Glorft i jego modyfikacja do postaci potężnej maszyny wojennej nazywanej Megas (). Ludzie mają wysłać w czasie Megas i pilotkę Kivę Andru dwa lata w przeszłość do chwili ostatniej wielkiej bitwy ludzi przeciw Glofrt. Ludzkość przegrała tamtą bitwę, jednak członkowie ruchu oporu (szczególnie Kiva) sądzą, że Megas może przechylić szalę zwycięstwa na stronę ludzi i ostatecznie pokonać kosmitów.
Przed realizacją planu, atak Glorft wymusza wysłanie Megas w czasie, nie ukończywszy niezbędnych przygotowań. W wyniku ataku Megas został pozbawiony centrum sterowania („głowy”), moduł związany z podróżowaniem w czasie uległ uszkodzeniu i maszyna przypadkowo trafia na złomowisko w New Jersey do lat 30. XX wieku. Tkwi tam aż do chwili gdy Knup, jeden z głównych bohaterów, znajduje go w 2004 roku. Knup przerabia Megas na hot roda, przemalowując robota oraz instalując nową „głowę” zrobioną z muscle cara (nawiązującego do samochodów z lat 70., prawdopodobnie Plymouth Barracuda) oraz dodając człon XLR () do nazwy.
Podczas gdy Knup prezentuje robota swojemu przyjacielowi Jamiemu, Kiva przenosi się w czasie do XXI wieku celem odzyskania Megasa i, dowiadując się o dokonanych przez Knupa przeróbkach dzięki którym tylko on może sterować robotem, niechętnie zgadza się na trenowanie go w pilotażu. Jednakże Gorrath również przeniósł się w czasie, zmuszając Kivę, Knupa i Jamiego do stworzenia drużyny obrońców Ziemi przed siłami Gorratha oraz innymi zagrożeniami.
Odcinki w komiksach.
Seria pierwsza (Cartoon Network Magazyn)

</doc>
<doc id="194208" url="https://pl.wikipedia.org/wiki?curid=194208" title="Złockie">
Złockie

Złockie (rus. Злоцкє) – wieś w Polsce położona w województwie małopolskim, w powiecie nowosądeckim, w gminie Muszyna. W latach 1975–1998 miejscowość administracyjnie należała do województwa nowosądeckiego. W 2022 r. sołectwu został nadany status uzdrowiska („Uzdrowisko Złockie”).
Położenie.
Miejscowość Złockie położona jest w Beskidzie Sądeckim, u stóp południowych stoków Jaworzyny Krynickiej (1114 m). Zachodnim skrajem Złockiego płynie potok Szczawnik, natomiast wschodnią doliną płynie Złocki Potok. Szczawnik wpada do Popradu tuż poniżej ujścia Muszynki.
Wyróżnia się zabytkiem architektury drewnianej, cerkwią św. Dymitra z 1872 roku (obecnie parafialny kościół rzymskokatolicki).
Złockie ma rozwiniętą bazę turystyczną. Znajdują się tutaj hotele i pensjonaty. W okresie wakacyjnym w górnej części wsi funkcjonuje studencka baza namiotowa Muszyna-Złockie. Istnieje też Ośrodek Jazdy Konnej.
Historia.
Złockie założone zostało podczas kolonizacji wołoskiej w 1580 przez Iwana Makowicę na podstawie przywileju lokacyjnego biskupa Piotra Myszkowskiego.
W latach 1974–2005 Złockie było uznane przez rząd za miejscowość posiadającą warunki do prowadzenia lecznictwa uzdrowiskowego, dzięki czemu mogły być prowadzone tu zakłady lecznictwa.
Ochotnicza Straż Pożarna.
Ochotnicza Straż Pożarna w Złockiem powstała w 1952 roku ,jednostka znajduje się poza krajowym systemem ratowniczo-gaśniczym,posiada za to system selektywnego alarmowania posiada dwa samochody ratowniczo-gaśnicze tj.(348 K 53)Ford Transit GLBM 0,3/0,5 (poprzednio OSP Żegiestów)oraz Renault Master I.
Edukacja.
Od 1953 roku działa szkoła.
Demografia.
Ludność na podstawie spisów powszechnych, w 2009, według PESEL.

</doc>
<doc id="194210" url="https://pl.wikipedia.org/wiki?curid=194210" title="Młodzi Tytani">
Młodzi Tytani

Młodzi Tytani (ang. "Teen Titans") – amerykański serial animowany na podstawie popularnego komiksu „New Teen Titans”. W Polsce został wyemitowany w Cartoon Network 8 stycznia 2005 roku. Serial luźno bazuje na materiale źródłowym. Stylistycznie nawiązuje do japońskiego stylu animacji (anime) jak również poczuciem humoru.
Seria piąta nie została wyemitowana w Polsce.
Fabuła.
Piątka nastolatków – Robin, Gwiazdka, Cyborg, Bestia, Raven – tworząc grupę superherosów o nazwie Młodzi Tytani, pilnuje porządku w mieście Jump City. Doglądając ładu z okien swojej wieży Tytanów, wyruszają natychmiast, gdy na ulicach istnieje jakieś niebezpieczeństwo, zagrażające cywilom. Zmagają się z inteligentnymi recydywistami, potworami i zwykłymi, podrzędnymi rabusiami. Niekiedy są zmuszeni opuścić tereny swojego miasta, a nawet Ziemię, lecz głównym punktem ich egzystencji jest ta wielka metropolia w USA. Mieszkają w budynku w kształcie litery „T”, na wyspie niedaleko brzegu ich miasta.
Czasem ich przygody są lekkie, przyjemne i bardzo zabawne, a innym razem całe odcinki składają się z poważnych zadań i akcji, w których niekiedy może wydarzyć się przykrość i ból. Mimo że ogółem jest to kreskówka typu akcji, to bohaterowie nie walczą tam tylko ze złem, ale także z własnymi problemami: z relacjami między sobą, z dorastaniem, z kontrolowaniem swojej mocy.
Seria jest co prawda luźno powiązana z komiksem, ale gdzieniegdzie nie obyło się bez mocnych nawiązań, inspiracji, czy adaptacji. Najwięcej z komiksowymi Tytanami mają wspólne sezon II i IV oraz nieemitowany w Polsce sezon V. Sezon drugi, z historią Terry jest luźną adaptacją „Judas Contract”, natomiast motyw Raven i jej złego ojca jest wzięty z komiksu „Terror of Trigon”. Sezon III także wprowadził kilka osób z komiksów, a mianowicie Tytanów Wschodu. W sezonie V mamy najwięcej powiązań do komiksowych Tytanów – przez postacie oraz wydarzenia.
Komiks.
Miniserie DC Comics o Młodych Tytanach powstałe na podstawie komiksów: "TEEN TITANS GO!", w Polsce wydane przez Egmont Polska. Każdy komiks ma pięć historii, opowiadających o przygodach Bestii, Cyborga, Gwiazdki, Raven i Robina. Na razie ukazały się trzy części: 
Wersja polska.
Opracowanie wersji polskiej: START INTERNATIONAL POLSKA na zlecenie CARTOONA NETWORKa
Reżyseria:
Dialogi polskie:
Tekst piosenki: Tomasz Robaczewski 
Dźwięk i montaż:
Kierownictwo muzyczne: Marek Klimczuk 
Kierownik produkcji:
W wersji polskiej udział wzięli:
oraz:
i inni
Śpiewał: Adam Krylik 
Lektor: Przemysław Nikiel

</doc>
<doc id="194211" url="https://pl.wikipedia.org/wiki?curid=194211" title="Matuzalem">
Matuzalem

Matuzalem, Metuszelach (hebr. "מְתוּשָׁלַח") – postać biblijna, syn Henocha, najstarszy człowiek wymieniony w Starym Testamencie, mający żyć 969 lat.
Matuzalem występuje w Księdze Rodzaju, w rozdziale 5, w wersach 21–27. Był synem Henocha, ojcem Lamecha i dziadkiem Noego. Lamech urodził się wtedy, gdy Metuszelach miał 187 lat (Rdz 5,25).
Długowieczność Matuzalema stała się przysłowiowa, np. w wyrażeniach "matuzalowy/matuzalemowy wiek", "matuzalowe/matuzalemowe lata".
Wiek Matuzalema był wyrażony w kalendarzu żydowskim, który jest kalendarzem księżycowym, oznacza to, że wiek Matuzalema wynosił około 939 lat, ponieważ 33 lata księżycowe odpowiadają 32 słonecznym.
Sceptycyzm.
Wielu sceptyków uważa, że wiek Matuzalema nie był wyrażony w latach, ale w miesiącach księżycowych. Jeśli to przypuszczenie jest prawdziwe, to Matuzalem żyłby około 78 lat. Jednakże oznaczałoby to, że Matuzalem spłodził swojego syna Lamecha w wieku 15 lat (Rodzaju 5,25).
Kilka wersetów później (Rodzaju 6,3) Jahwe przepowiada, że z powodu zepsucia narodu ludzkiego ludzie nie będą żyć dłużej niż 120 lat. To zdanie zaczyna opowieść o Biblijnym Potopie, po którym wiek postaci biblijnych jest stopniowo coraz krótszy.
Bazując na tych fragmentach Biblii, kreacjoniści wierzą w długowieczność przed potopem, sugerując, że przed potopem panowały dużo korzystniejsze dla ludzi warunki, umożliwiające również życie dinozaurom.
Dzisiejsze badania naukowe ustalają górną granicę wieku ludzkiego na około 130 lat, z rekordzistką w osobie Jeanne Calment, która dożyła 122 lat i 164 dni. Podczas gdy dla kreacjonistów jest to potwierdzeniem prawdziwości słów Biblii, a co za tym idzie wieku Matuzalema, to dla przeciwników jest to dowodem, że Matuzalem nie mógł żyć tak długo.

</doc>
<doc id="194212" url="https://pl.wikipedia.org/wiki?curid=194212" title="Barn">
Barn

Barn (b) – jednostka przekroju czynnego. Wyraża się nią również elektryczny moment kwadrupolowy jądra. Stosowana w fizyce jądrowej i fizyce cząstek elementarnych. 1 barn to w przybliżeniu pole powierzchni przekroju jądra atomu uranu.
1 b = 100 fm2 = 10–28 m2
W międzynarodowym układzie jednostek miar SI barn jest jednostką pozaukładową, dopuszczoną do stosowania w fizyce jądrowej.
Często stosowane jednostki pochodne:
Nazwa jednostki została ukuta przez amerykańskich fizyków pracujących w projekcie Manhattan. Z tego powodu znaczenie słowa "barn" jako nazwy jednostki było do roku 1948 traktowane przez rząd Stanów Zjednoczonych jako informacja tajna. Nazwa pochodzi od angielskiego idiomu "as big as a barn" (wielki jak stodoła). Jądro atomu uranu jest istotnie największym występującym naturalnie jądrem atomowym.

</doc>
<doc id="194213" url="https://pl.wikipedia.org/wiki?curid=194213" title="Inaki Urdangarin">
Inaki Urdangarin



</doc>
<doc id="194214" url="https://pl.wikipedia.org/wiki?curid=194214" title="Cieplice Śląskie-Zdrój">
Cieplice Śląskie-Zdrój

Cieplice Śląskie-Zdrój (niem. "Bad Warmbrunn") – część miasta Jelenia Góra w województwie dolnośląskim. W latach 1935–1976 samodzielne miasto. 
Rada miasta Jelenia Góra ustanowiła jednostkę pomocniczą gminy "Dzielnica Uzdrowiskowa Cieplice". 
Położenie.
Cieplice Śląskie-Zdrój są położone wzdłuż rzeki Kamiennej, w środkowej części Obniżenia Jeleniej Góry, wchodzącego w skład Kotliny Jeleniogórskiej.
Podział administracyjny.
Dawniej była to wieś. Od 1935 roku było to samodzielne miasto, które w 1976 roku zostało przyłączone do Jeleniej Góry.
W latach 1976–1998 miejscowość administracyjnie należała do nowo powstałego województwa jeleniogórskiego.
Historia.
Według legendy, tutejsze źródła miały zostać odkryte w 1175 przez księcia Bolesława Wysokiego w czasie pogoni za jeleniem podczas polowania. Zranione zwierzę wskoczyło do gorących źródeł, ozdrowiało, a książę miał wybudować w tym miejscu dworek myśliwski. W rzeczywistości Bolesław Wysoki, który przez szereg lat przebywał na dworze królewskim i cesarskim w Cesarstwie Niemieckim, jako pierwszy dostrzegł możliwość wykorzystania tutejszych wód termalnych na wzór tych, funkcjonujących na Zachodzie. Jednak dopiero jego prawnuk, książę Bolesław II Rogatka, dla zagospodarowania tego zakątka, sprowadził do niego w 1261 r. z Wrocławia augustianów. Nową osadę nazwano wówczas "Clarus Fons". Augustianie zapewne nie potrafili rozwinąć potencjału tego miejsca, bowiem syn Bolesława, Bernard Lwówecki, 18 marca 1281 darował miejscowość "Calidus Fons" ("Ciepłe źródła") joannitom ze Strzegomia. Szpitalnicy bardziej nadawali się na opiekunów leczniczych źródeł i to zapewne oni wznieśli tu pierwsze budynki mieszkalne, a także świątynię - kościół św. Jana Chrzciciela. Wzmianki o nim pojawiły się w 1318 r. Cieplice zostały już wówczas zapisane pod słowiańską nazwą "Cheplevode". Joannici byli w końcu XIII w. właścicielami wielkich obszarów ziemskich pod Karkonoszami, obejmujących w tym czasie ok. 450 łanów w kilku wsiach. Po 1290 r. - zapewne jednak dopiero w XIV w. - w bliżej nieznanych okolicznościach również i oni opuścili jednak Cieplice. Dopiero kolejny zakon - cystersi, którzy pojawili się tu na początku XV w. - pozostali w Cieplicach przez cztery następne stulecia, aż do sekularyzacji.
Od połowy XIV wieku do 1945 roku Cieplice stanowiły własność rodziny Schaffgotschów, którzy od XVII wieku, to jest od spalenia się zamku Chojnik, posiadali w tutejszym pałacu (wielokrotnie przebudowywanym) główną rezydencję rodu. 9 lipca 1403 roku Gotsche Schoff II sprowadził tu z Krzeszowa cystersów i oddał im tutejszy klasztor, źródło ciepłej wody oraz mieszkańców. Już rok później utworzyli oni w Cieplicach szkołę. Cystersi gospodarzyli tu do sekularyzacji w roku 1810. W 1702 powstał tu cech szlifierzy, a w 1741 Cieplice zostały zaliczone do osad targowych. 
Od 1814 do Cieplic zaczęły docierać karetki pocztowe z Jeleniej Góry. W 1880 zastąpiły je dyliżanse. W 1891 dotarła tu linia kolejowa, a w 1897 – tramwaj.
W 1836 powstał teatr zdrojowy, w którym występowali zarówno artyści, jak i goście uzdrowiskowi, a nawet członkowie rodu Schaffgotschów. Z czasem teatr połączono z galerią, która od 1800 roku była miejscem spotkań i rozrywek kulturalno-towarzyskich.
W 1854 powstały pierwsze warsztaty, a w 1870 rozpoczęto produkcję i montaż maszyn papierniczych.
W 1902 zaczęła działać Szkoła Snycerska w Cieplicach, funkcjonująca do 1945 r., a od 1946 do dziś pod innymi nazwami i ze zmienionym profilem (obecnie jako Zespół Szkół Rzemiosł Artystycznych im. Stanisława Wyspiańskiego.)
W 1931 powstał nowoczesny dom zdrojowy, w 1935 roku Cieplice uzyskały prawa miejskie. W 1941 włączono do nich Malinnik (wówczas "Herischdorf"). 
Od schyłku października 1944 do kwietnia 1945 w miejscowości znajdowała się filia obozu koncentracyjnego Groß-Rosen, stworzona dla obsługi fabryki Dorries-Füllner, wytwarzającej w tym okresie artylerię i pociski do niej. W obozie więziono około 700 Żydów, w większości węgierskich oraz polskich, z których zmarło ponad 300. Pozostałych więźniów skierowano w kwietniu 1945 r. do budowy kompleksu Riese w rejonie Gór Sowich.
W 1945 roku miasto zostało włączone do Polski, a pozostałych w nim mieszkańców wysiedlono do Niemiec.
W 1946 roku wprowadzono urzędowo nazwę "Cieplice Śląskie Zdrój", zastępując poprzednią niemiecką nazwę "Bad Warmbrunn". Nazwa z dywizem "Cieplice Śląskie-Zdrój" została zatwierdzona urzędowo przez MSWiA.
2 lipca 1976 roku Cieplice zostały włączone do Jeleniej Góry.
28 maja 2013 władze Jeleniej Góry podpisały umowę z firmą Castellum, która za kwotę ponad 22 mln zł zobowiązała się do zakończenia rozpoczętej w III kwartale 2010 budowy "Term Cieplickich" – kompleksu basenów z gejzerami, dziką rzeką i zewnętrznym basenem. Kompleks ukończono w lutym 2014, a uroczyste otwarcie nastąpiło 24 marca 2014.
Zabytki.
Do wojewódzkiego rejestru zabytków wpisane są obiekty:
Uzdrowisko.
W czasach nowożytnych osada stała się znana na Śląsku i poza nim dzięki występującym tu wodom leczniczym, osiągającym temperaturę do 86 stopni Celsjusza (najwyższa w Polsce). Szczelinowe źródła geotermalne początkowo obudowywano drewnem. Powstawały przy nich gospody dla gości. W Cieplicach były dwa źródła – jedno należało do cystersów, drugie do Schaffgotschów.
Praktykę wodoleczniczą w Cieplicach prowadził "fizyk", czyli lekarz okręgowy z Jeleniej Górze. W latach 1591-1605 był nim znany już wówczas śląski przyrodnik Caspar Schwenckfeld (1563-1609). W 1607 r. opublikował on - jako swoją ostatnią pracę - informator o Cieplicach, występujących tu źródłach termalnych i ich właściwościach leczniczych, a także o przyrodzie okolicy.
Do tutejszych wód leczniczych zjeżdżało wielu znanych ludzi, m.in.: John Quincy Adams (późniejszy prezydent Stanów Zjednoczonych), Johann Wolfgang von Goethe, królowa polska Marysieńka (1687), księżna Izabela Czartoryska, książę Stanisław Poniatowski (bratanek króla), Józef Wybicki, Hugo Kołłątaj, poeta Wincenty Pol. Popularność Cieplic wśród Polaków spowodowała, że zachodnią część Cieplic (na lewym brzegu Kamiennej) nazywano jeszcze w XIX wieku "Polnische Seite", czyli "Polską Stroną".
W uzdrowisku prowadzone jest leczenie uzdrowiskowe w następujących kierunkach: choroby ortopedyczno-urazowe, choroby układu nerwowego, choroby reumatologiczne, osteoporoza, choroby nerek i dróg moczowych, choroby oka i przydatków oka.
Uzdrowisko oferuje także leczenie okładami borowinowymi. Swoistą terapią są także spacery po okolicy i udział w bogatym życiu kulturalnym cieplickiego kurortu.
Na terenie uzdrowiska znajdują się: 4 szpitale uzdrowiskowe, 6 sanatoriów, 2 zakłady przyrodolecznicze, przychodnia uzdrowiskowa.
Występujące w Cieplicach źródła to:

</doc>
<doc id="194216" url="https://pl.wikipedia.org/wiki?curid=194216" title="Metuszelach">
Metuszelach



</doc>
<doc id="194217" url="https://pl.wikipedia.org/wiki?curid=194217" title="Blood Bowl">
Blood Bowl

Blood Bowl – asymetryczna gra figurkowa osadzona w realiach świata Warhammera, wydana przez firmę Games Workshop Limited. 
Charakterystyka gry.
"Blood Bowl" to luźne, figurkowe odzwierciedlenie footballu amerykańskiego, jednak zasady są o wiele bardziej brutalne niż we współczesnym footballu – figurki mogą „atakować” modele przeciwnika by zdobyć piłkę.
Ponadto gra nie ogranicza się tylko do Ludzi – w rozgrywce mogą brać udział różne rasy, które znamy z uniwersum Warhammera. Krasnoludy, Elfy, czy Skaveni, to jedynie część dostępnych ras. Obecnie sankcjonowane oficjalnie są zespoły 23 ras starego świata. 
Każda drużyna może składać się z maksymalnie 16 zawodników. Z czego naraz 11 może przebywać na boisku. Boisko podzielone jest na dwie połowy. Po obu stronach występują tzw „Wide Zone” strefy boczne lub szerokie, o szerokości 4 pól. Linia środkowa (scrimage) to linia wspólna obu połów, pomiędzy strefami szerokimi. Gra się dwie połowy po 8 tur każda. 
Szacunkowy czas jednej rozgrywki 1,5 – 2 godziny. 
Edycje.
Pierwsza edycja gry została wydana w roku 1984 przez firmę Games Workshop Limited (UK), druga w 1988, a trzecia w 1996.
W roku 2016 miała premierę edycja czwarta, nazwana Blood Bowl 2016 Edition.
W Polsce na początku lat 90. wydawnictwo Sfera wydało podobną grę „Troll football”, opartą na bardzo uproszczonych zasadach „Blood Bowla”.
Gra komputerowa.
Pierwsze nieoficjalne implementacje komputerowe powstały w roku 1994.

</doc>
<doc id="194218" url="https://pl.wikipedia.org/wiki?curid=194218" title="Linnanmäki">
Linnanmäki

Linnanmäki – park rozrywki w Helsinkach, położony w dzielnicy Alppila"," otwarty w 1950 roku. W parku znajduje się około 40 urządzeń rozrywkowych, w tym 8 kolejek górskich, hale z automatami do gry, kioski, restauracje i scena zewnętrzna. "Linnanmäki" należy do najczęściej odwiedzanych atrakcji turystycznych Finlandii.
Kolejki górskie.
Czynne.
Na rok 2020 w parku znajdowało się 8 czynnych kolejek górskich.
Usunięte.
Na rok 2020, z 11 kolejek górskich wybudowanych w historii istnienia parku, 3 zostały usunięte.

</doc>
<doc id="194221" url="https://pl.wikipedia.org/wiki?curid=194221" title="Przerzeczyn Zdrój">
Przerzeczyn Zdrój



</doc>
<doc id="194222" url="https://pl.wikipedia.org/wiki?curid=194222" title="DOCSIS">
DOCSIS

DOCSIS (ang. "Data Over Cable Service Interface Specification") – standard transmisji danych w istniejących hybrydowych sieciach kablowych HFC. DOCSIS opisuje standard stosowany przede wszystkim w USA, podczas gdy EURODOCSIS to system stosowany głównie w Europie, choć wiele sieci stosuje DOCSIS również na starym kontynencie.
Podstawy.
Najpopularniejszym zastosowaniem jest udostępnienie abonentom sieci telewizji kablowej dostępu do sieci Internet. DOCSIS jest niezwykle elastycznym standardem, z dużą przyszłością (szybkość transmisji w sieci kablowej to obecnie nawet 1 Gb/s).
Historia.
W 1997 r. CableLabs przedstawiło specyfikację interfejsu transmisji danych w sieciach kablowych. Producenci sprzętu w 1998 r. uczestniczyli w teście mającym na celu potwierdzenie współpracujących ze sobą w ramach standardu DOCSIS. W 1999 r. wydano pierwsze certyfikaty – dla modemów kablowych oraz zaświadczenia o kwalifikacji CMTS-ów. Początkowo ceny modemów utrzymywały się na poziomie $300, obecnie spadły do $30. W ten sposób określono wersję 1.0 standardu DOCSIS.
Wersja 1.1 powstała w kwietniu 1999 roku i poza ustandaryzowaniem opisanych w wersji 1.0 mechanizmów QoS, wprowadziła również obsługę telefonii VoIP. Kolejna wersja 2.0 miała za zadanie głównie zwiększenie przepustowości od klienta z 10 do 30 Mbit. Wersja 3.0 zaprezentowana w sierpniu 2006 roku poza radykalnie zwiększonymi przepustowościami przy pomocy mechanizmu łączenia kanałów wprowadziła również obsługę IPv6. Pierwsze testy produkcyjne zostały przeprowadzone od października do grudnia 2007 roku w Wielkiej Brytanii dla łącza o prędkości 50 Mbps. dwa lata później pierwszy polski duży operator wprowadza do oferty łącza wykorzystujące DOCSIS 3.0. DOCSIS 3.1 opublikowany w 2013 roku to kolejne zwiększenie prędkości osiągnięte tym razem poprzez całkowitą zmianę sposobu wykorzystania widma radiowego do świadczenia usług. W 2018 r. planowane jest uruchomienie tego standardu produkcyjnie, również w Polsce. Rozwijany od 2017 roku standard DOCSIS 3.1 Full Duplex ma zgodnie z nazwą umożliwić skorzystanie z łącz symetrycznych.
Technika.
DOCSIS opiera się na cyfrowej transmisji do i od klienta, który wyposażony jest w modem kablowy. W centralnym punkcie dystrybucyjnym sieci kablowej, zwanym "stacją czołową", znajduje się urządzenie CMTS (ang. "Cable Modem Termination System"). Urządzenie to stanowi serce systemu. Od strony sieci kablowej wyposażone jest w interfejsy umożliwiające transmisję do klienta (tzw. port Downstream – DS) oraz odbierające (tzw. port Upstream – US).
W domenie MAC DOCSIS spotykamy zwykle jeden port US i np. 4, 6 lub 8 portów DS. Od wersji 3.0 dokonano połączenia logicznego wielu portów DS w jeden logiczny kanał. Oznacza to że szerokość współdzielonego pasma wynosić może setki Mb, w zależności od ilości połączonych DS. Analogicznie podobną technikę stosuje się dla US. Ostatnia specyfikacja umożliwia łączenie do 32 kanałów (tzw. "channel bonding") do klienta (DS) i 8 od klienta (US). Przy najszybszej dostępnej modulacji kanału dosyłowego (DS) QAM256 i szerokości kanału 8MHz (EuroDOCSIS) umożliwia to dostarczenie do modemu klienta strumienia danych na poziomie 1600 Mbps.
Z racji budowy standardu tak by mógł koegzystować z telewizją kablową przesyłaną w tym samym medium, podstawowa szerokość kanału dla standardu DOCSIS to pochodne od standardu NTSC 6 MHz, podczas gdy dla standardu EuroDOCSIS szerokość kanału to 8 MHz. Przekłada się to na maksymalną przepustowość kanału wynoszącą odpowiednio 38 Mbps dla DOCSIS i 50 Mbps dla EuroDOCSIS. Od wersji 3.1 wersja „europejska” przestała istnieć.

</doc>
<doc id="194224" url="https://pl.wikipedia.org/wiki?curid=194224" title="EURODOCSIS">
EURODOCSIS



</doc>
<doc id="194227" url="https://pl.wikipedia.org/wiki?curid=194227" title="Czerniawa-Zdrój">
Czerniawa-Zdrój

Czerniawa-Zdrój (do 1946 niem. "Bad Schwarzbach") – uzdrowisko, obecnie dzielnica Świeradowa-Zdroju położona w powiecie lubańskim w województwie dolnośląskim. Jedno z najstarszych uzdrowisk na Dolnym Śląsku.
Położenie.
Leży w głębokiej Dolinie Czarnego Potoku u podnóży Czerniawskiej Kopy (776 m n.p.m.) w Górach Izerskich w sąsiedztwie wielkich kompleksów leśnych. Na południe wznoszą się masywy Stogu Izerskiego i Smreka, natomiast na wschodzie Zajęcznik oddziela ją od Świeradowa i Krobicy.
Budowa geologiczna.
Czerniawa-Zdrój leży na obszarze metamorfiku izerskiego. Występują tu głównie różne odmiany gnejsów z wkładkami amfibolitów oraz łupki łyszczykowe. W północnej części wsi przebiega szeroki pas łupków łyszczykowych, w których występują rudy cyny.
Historia.
Osada powstała w XVII w. przy hucie szkła w dobrach Schaffgotschów. Od 1651 zaczęli osiedlać się tutaj czescy protestanci uchodzący przed religijnymi prześladowaniami. W latach 80. XVIII wieku w położonej poniżej wsi kopalni "Jan Nepomucen" wydobywano rudy kobaltu. W 1782 odkryte zostały pierwsze źródła wód mineralnych (głównie nisko zmineralizowane szczawy wodorowęglanowo-wapniowo-magnezowe z zawartością żelaza, fluoru oraz radonu powstałe w wyniku zachodzenia zjawisk krasowych) eksploatowane od pierwszych lat XIX w. – wybudowano wówczas łazienki a wieś zaczęła się rozrastać. Pierwszy dom zdrojowy wybudowany został w Czerniawie w 1860 r. a obecny powstał w r. 1910. 
W 1945 roku miejscowość przyjęła nazwa "Leśny Zdrój", zmieniony w 1946 roku – wprowadzono urzędowo nazwę "Czerniawa Zdrój", zastępując poprzednią niemiecką nazwę "Bad Schwarzbach".
Zabytki.
Do wojewódzkiego rejestru zabytków wpisane są:
Przyroda.
Roślinność.
Do 400 m występują głównie lasy liściaste – głównie bukowe, a także świerkowe, np. w okolicy Świeradowa-Zdroju, przy drodze prowadzącej z uzdrowiska do Czerniawy-Zdroju (występują w nich: paproć zachyłka trójkątna, podagrycznik pospolity, gajowiec żółty, żywiec cebulkowy, czyściec leśny, przytulia hercyńska, fiołek leśny). Lasy bukowe regla dolnego przechodzą w wyższych partiach gór w bory świerkowe o charakterze naturalnym. W najwyższych partiach gór, nad ciekami wodnymi rozwinięte zbiorowiska ziołorośli (modrzyk górski, tojad mocny, rutewka orlikolistna). Rzadko wierzbownica okółkowa, gorysz miarz, miesiącznica trwała, fiołek dwukwiatowy, miłosna górska, śledziennica naprzeciwlistna i szafran wiosenny. 
W okolicy występują również mniejsze i większe torfowiska wysokie z typową roślinnością torfowiskową, najbogatsze na Hali Izerskiej oraz rezerwat florystyczny "Torfowiska Izerskie" w płaskim obniżeniu doliny Izery między grzbietami Średnim a Wysokim o pow. 44,72 ha (brzoza karłowata, sosna błotna, rosiczki – okrągłolistna i rzadko spotykana długolistna, równie rzadka wełnianeczka darniowa, wełnianka pochwowata, malina moroszka, bagnica torfowa, liczne turzyce, turzyca bagienna, borówka bagienna, bagno zwyczajne, modrzewnica zwyczajna, przygiełka biała, żurawina błotna, bażyna czarna)
Transport.
Przez Czerniawę prowadzą drogi wojewódzkie: 358 i 361.
Do Czerniawy dojeżdża autobus bezpłatnej komunikacji miejskiej ze Świeradowa-Zdroju.

</doc>
<doc id="194229" url="https://pl.wikipedia.org/wiki?curid=194229" title="Stanisław Fiszer (architekt)">
Stanisław Fiszer (architekt)

Stanisław Fiszer (też Stanislas Fiszer) (ur. 23 października 1935 w Warszawie) – polski architekt mieszkający i działający we Francji i Polsce, laureat Honorowej Nagrody SARP (2000).
Młodość.
Fiszer urodził się w Warszawie, jako syn architekta – również Stanisława (1898–1944), stąd w literaturze występuje nieraz jako Stanisław Fiszer (syn). Studiował na Politechnice Gdańskiej w latach 1953–1959. W 1963 zaczął pracę w biurze projektowym Ministra Prac Publicznych w Kambodży. W 1965 został asystentem Michela Ecocharda w Paryżu.
Kariera.
W 1973 Fiszer rozpoczął samodzielną praktykę zawodową w Paryżu. W 1988 i 1995 był nominowany do nagrody Prix de l’Équerre d’argent, a w 1992 do nagrody Grand prix d’architecture. W 1993 został przyjęty do Francuskiej Akademii Architektury. 
W latach 1972–2000 Stanisław Fiszer był profesorem tytularnym w L‘école nationale supérieure d'architecture de Nancy. Obecnie pracuje w swojej pracowni założonej w 1996 w Paryżu i oddziale Fiszer Atelier 41 założonym w 1997 w Warszawie. Od wielu lat przewodniczy jury w konkursach architektonicznych, m.in.: Międzynarodowego Biennale Achitektury w Krakowie (1993 i 2001), Ogólnopolskiego Konkursu „Życie w Architekturze“ w Warszawie (1999), Fundacji Baczko i Zakrzewski w Warszawie (od 2000). Cieszy go gra w szachy, ostrygi, literatura Bruno Schulza i dzieła Stanleya Kubricka.
Eklektyczny styl Fiszera nawiązuje do dzieł wielkich modernistów, lecz traktuje je przewrotnie. Istotną rolę odgrywa u niego wybór materiału – jego naturalne właściwości, masa i faktura. Znakiem rozpoznawczym Fiszera są montowane na elewacjach odlewy ze stopów aluminium.

</doc>
<doc id="194230" url="https://pl.wikipedia.org/wiki?curid=194230" title="Ryby trzonopłetwe">
Ryby trzonopłetwe



</doc>
<doc id="194232" url="https://pl.wikipedia.org/wiki?curid=194232" title="Stanislas Fiszer">
Stanislas Fiszer

Stanisław Fiszer (architekt)

</doc>
<doc id="194240" url="https://pl.wikipedia.org/wiki?curid=194240" title="Jerzy Kowalski">
Jerzy Kowalski



</doc>
<doc id="194242" url="https://pl.wikipedia.org/wiki?curid=194242" title="Heraklidzi">
Heraklidzi

Heraklidzi – tym mianem określano potomków Heraklesa. Po śmierci Heraklesa Eurysteusz, w obawie przed zemstą, postanowił wypędzić potomków herosa z ziem greckich. Heraklidzi tułali się po greckich miastach, aż znaleźli schronienie w Atenach Tezeusza, który osiedlił ich w Trikorytos. Było to powodem pierwszej wojny między Atenami a Peloponezem. Eurysteusz został pokonany i stracił pięciu synów. Według różnych wersji Eurysteusz miał zginąć z ręki Hyllosa w czasie ucieczki lub został stracony na rozkaz Alkmeny w Atenach. Hyllos i Heraklidzi wtargnęli na Peloponez, jednak za sprawą wyroczni wycofali się z podbitego królestwa. Kiedy po trzech latach Hyllos powrócił na czele armii do Argolidy, stoczył przegrany pojedynek z Echemosem, królem Tegei. Heraklidzi wycofali się ponownie do Trikorytos. Heraklidzi odzyskali Peloponez, zgodnie z wyrocznią, dopiero w czwartym pokoleniu po zabiciu Tizamenosa z Myken.

</doc>
<doc id="194245" url="https://pl.wikipedia.org/wiki?curid=194245" title="Witryna internetowa">
Witryna internetowa



</doc>
<doc id="194252" url="https://pl.wikipedia.org/wiki?curid=194252" title="Północna Grupa Wojsk Armii Czerwonej">
Północna Grupa Wojsk Armii Czerwonej



</doc>
<doc id="194253" url="https://pl.wikipedia.org/wiki?curid=194253" title="Przepychacz sanitarny">
Przepychacz sanitarny

Przepychacz – prosty przyrząd służący do mechanicznego przywracania drożności odpływom urządzeń sanitarnych – umywalek, zlewów, wanien, bidetów, muszli klozetowych, podłogowych kratek odpływowych, a nawet małych basenów.
Wygląd.
Typowy przepychacz składa się z trzonka stanowiącego uchwyt oraz elastycznego gumowego kołnierza w kształcie dzwonu, przytykanego do otworu odpływowego w przepychanym urządzeniu. W przypadku odpływów trudnych do szczelnego zatkania, gumowy dzwon może mieć dodatkowo zmodyfikowany kształt (np. w przyrządzie przeznaczonym do muszli klozetowych).
Przepychacz w wersji rozbudowanej ma postać ręcznej pompki posuwisto-zwrotnej o średnicy cylindra niewiele mniejszej od kołnierza gumowego.
Działanie.
Zasada działania przepychacza jest prosta. Polega na poruszeniu materiałem zalegającym instalację odpływową poprzez wywołanie ruchu znajdującej się nad nim cieczy. Ruch ten wywołuje się poprzez wytworzenie naprzemiennych zmian ciśnienia działającego na ciecz poprzez poruszanie końcówką przepychacza, która spełnia rolę pompy ssąco-tłoczącej.
Przepychacze służą zasadniczo do odtykania zatorów położonych w niewielkiej odległości od odpływów i najczęściej odblokowują materiał zalegający w tzw. kolankach. Ich działanie może jednak mieć wpływ również w dalszych odcinkach instalacji rurowej, np. w przewężeniach, zakrętach a nawet w uszkodzeniach (wgnieceniach) rur. Skuteczne są również, gdy materiał zalega w przewężeniach spowodowanych korozją instalacji żeliwnych.
W celu zwiększenia skuteczności działania przepychacza oraz jego szczelności w miejscu przyłożenia do odpływu można, o ile to możliwe, wytworzyć dodatkowy słup cieczy nad przepychaczem, np. nalewając wodę do umywalki lub wanny.
Przepychacze są przyrządami łatwymi w obsłudze i należą do podstawowego wyposażenia gospodarstwa domowego, a w obiektach użyteczności publicznej są na stanie służb sprzątających węzły sanitarne. Do ich obsługi nie trzeba żadnych kwalifikacji.
Usuwanie dużych zatorów.
Gdy działanie przepychacza jest nieskuteczne, można użyć specjalnych żrących chemicznych środków odtykających (najczęściej na bazie silnych ługów), które są skuteczne jednak tylko w przypadku zatorów pochodzenia organicznego lub korozyjnego. Nie działają one na zatory, w których znaczny udział mają zanieczyszczenia mineralne (np. piasek). Gdy zatorów nadal nie da się usunąć, można skorzystać ze specjalnego przyrządu w postaci tzw. sprężyny (zwanej także spiralą lub żmijką). Wsuwając sprężynę w głąb rur, obraca się ją jednocześnie wokół osi, dzięki czemu dociera ona nawet do odległych miejsc za zakrętami instalacji. Przyrząd ten, mający specjalnie uformowaną końcówkę w postaci ostrza, porusza bezpośrednio zatory, a następnie przebija je i w ten sposób likwiduje. Długość takich sprężyn dochodzi do dwudziestu metrów.

</doc>
<doc id="194254" url="https://pl.wikipedia.org/wiki?curid=194254" title="Gwardia Dumbledore’a">
Gwardia Dumbledore’a



</doc>
<doc id="194255" url="https://pl.wikipedia.org/wiki?curid=194255" title="OV-103">
OV-103



</doc>
<doc id="194258" url="https://pl.wikipedia.org/wiki?curid=194258" title="Krwawy sport">
Krwawy sport

Krwawy sport () – amerykański film fabularny z 1988 roku w reżyserii Newta Arnolda, który zapoczątkował hollywoodzką karierę Jean-Claude’a Van Damme’a.
Opis fabuły.
Najlepsi wojownicy różnych stylów walki przygotowują się do udziału w nielegalnym turnieju kumite w Hongkongu. Wśród nich jest Amerykanin Frank W. Dux, który zaprzyjaźnia tam się ze swoim współrodakiem Rayem Jacksonem. Dux wspaniale radzi sobie w turnieju, wygrywa walkę za walką. Dłużny nie pozostaje Chong Li, wielokrotny mistrz kumite.
Kontrowersje.
Film został oparty na karierze Franka W. Duxa w sportach walki opisanej w artykule magazynu "Black Belt". Według filmu Dux zakończył karierę jako niepokonany mistrz świata wagi ciężkiej full contact kumite. W trakcie kariery w latach 1975-80 stoczył 329 walk. Jest nieoficjalnym rekordzistą świata w następujących kategoriach: najszybszy nokaut (3,2 sekundy); najszybszy cios nokautujący (0,12 sekundy); najszybsze nokautujące kopnięcie (116 km/h); najdłuższa seria wygranych przez nokaut w jednym turnieju (56). Kariera Duxa nie znajduje jednak potwierdzenia w faktach, w szczególności nie ma żadnych dokumentów potwierdzających jego udział w turniejach, ani też nie ma nikogo, kto mógłby potwierdzić istnienie rzekomego trenera Duxa. Brak również dowodów na istnienie turnieju Kumite, zważywszy na problemy logistyczne przy utrzymaniu tajnego charakteru turnieju.
Nagrody i nominacje.
Złota Malina 1988

</doc>
<doc id="194259" url="https://pl.wikipedia.org/wiki?curid=194259" title="Teatr Kreatury">
Teatr Kreatury

Stowarzyszenie "Teatr Kreatury" (dawniej Teatr Małych Form "Truskaweczki") działa przy Grodzkim Domu Kultury w Gorzowie Wielkopolskim od września 1992, a od stycznia 2005 rozpoczęło współpracę z Sopocką Sceną "Off de BICZ". Reżyserem, kierownikiem artystycznym, a także założycielem teatru jest Przemek Wiśniewski.
Skład zespołu tworzą studenci oraz inne Kreatury. Teatr Kreatury na przestrzeni 18 lat brał udział w wielu festiwalach i przeglądach teatralnych w całej Polsce (m.in.: Reminiscencje Teatralne w Krakowie, Łódzkie Spotkania Teatralne, OFF Konfrontacje w Lublinie i Gardzienicach, "Maski" w Poznaniu, "Kontrapunkt" w Szczecinie). W czerwcu 2002 r. na Międzynarodowym Festiwalu Teatralnym Malta w Poznaniu, Teatr Kreatury otrzymał "Orfeusza" za spektakl "Radosny żywot głupka" na podstawie powieści Krzysztofa Jaworskiego. Kreatury brały również udział w spotkaniach teatralnych organizowanych poza granicami kraju. Monodram DZIEWICTWO był m.in. prezentowany na Międzynarodowym Festiwalu Teatrów Jednego Aktora w Moskwie (październik, 2004).
W latach 1996-1998 Teatr Kreatury współpracował z teatrem francuskojęzycznym działającym przy IV LO w Gorzowie. Spektakl pt. "Lui et Elle – l'art de vie ou la fin fatale d'une mauvaise piece" ("On i ona – sztuka życia albo fatalny koniec złej sztuki") na podstawie "Teatrzyku Zielona Gęś" K.I. Gałczyńskiego w tłumaczeniu zespołu, w reżyserii Przemka Wiśniewskiego, z udziałem uczniów IV LO i Kreatur, zdobył Grand Prix na II Festiwalu Licealnych Teatrów Francuskojęzycznych w Poznaniu w 1997 r. Nagrodą było reprezentowanie Polski na Międzynarodowym Festiwalu Festiwali w Quebecu w Kanadzie w 1998 r. Na zaproszenie Polonii kanadyjskiej spektakl został pokazany w Konsulacie Polskim w Montrealu. Latem 1997 r. spektakl był prezentowany we Francji w Calais, Lille i Correns.
Przy Teatrze Kreatury działa Grupa happeningowa "Wesołe miasteczko", która od sierpnia 2001 r. przeprowadziła ponad dwadzieścia akcji ulicznych. Głównym celem, jaki stawiają sobie członkowie grupy, jest komentowanie i piętnowanie nieustannie towarzyszących życiu Gorzowa absurdów. Herbem "Wesołego Miasteczka" stał się Śfinster. Sylwetka rzeźby autorstwa Zbigniewa Frączkiewicza nawiązuje do jednej z pierwszych akcji grupy stanowiąc jednocześnie wyrazisty symbol kulturalnego zacofania. Grupa ma na swoim koncie kilkanaście akcji takich jak: obrona baru mlecznego "Agata" i Łaźni Miejskiej. wmurowanie na Starym Rynku tablicy upamiętniającej dziesięciolecie Teatru Kreatury. "Wesołe miasteczko" nie pozostaje również obojętne na wydarzenia ogólnopolskiego, czy wręcz globalnego formatu. W grudniu 2001 r. grupa wspierana przez Waldemara "Majora" Fydrycha, twórcę Pomarańczowej Alternatywy, "obchodziła" dwudziestą rocznicę wprowadzenia stanu wojennego, w marcu 2003 r., dzień po rozpoczęciu wojny w Iraku zorganizowała "Pojedynek" między G. Bushem, a S. Husajnem. "Wesołe Miasteczko" trzykrotnie przyznało swoją nagrodę za działalność kulturalną na rzecz miasta Gorzowa. Jak dotąd nagroda trafiała za każdym razem na ręce prezydenta Gorzowa Tadeusza Jędrzejczaka z SLD.

</doc>
<doc id="194264" url="https://pl.wikipedia.org/wiki?curid=194264" title="Modem kablowy">
Modem kablowy

Modem kablowy – abonenckie urządzenie w sieci telewizji kablowej.
Informacje podstawowe.
Służy do komunikacji komputera użytkownika sieci ze stacją czołową telewizji kablowej, w której znajduje się kontroler modemów kablowych CMTS. Z kolei kontroler CMTS przesyła dane otrzymane z sieci kablowej do dostawcy Internetu (dostawcy usług internetowych, ISP). Modem komunikuje się z komputerem za pomocą interfejsu Ethernet lub USB. Z kontrolerem CMTS modem komunikuje się poprzez kabel współosiowy typu RG-6 zakończony złączem typu F, korzystając ze standardu DOCSIS lub EuroDOCSIS. Modem jest całkowicie kontrolowany przez kontroler CMTS. Aby rozpocząć pracę modem musi zalogować się do kontrolera. Modem, mimo że korzysta z tego samego kabla co telewizja kablowa, nie blokuje sygnału telewizyjnego. Jeden abonent może używać wiele modemów kablowych.
Standard.
W przeciwieństwie do innych urządzeń abonenckich (np. do routerów przeznaczonych na rynek SOHO), modemy kablowe podlegają certyfikacji obejmującej sprzęt oraz oprogramowanie ("firmware"). Testy przeprowadzane są przez konsorcjum CableLabs odpowiedzialne za wprowadzenie standardu DOCSIS oraz tComLabs (standard EuroDOCSIS). Producenci modemów kablowych zgłaszają do CW (ang. "Certification Wave") urządzenia – zarówno nowe, jak i już wcześniej certyfikowane, jeśli wyposażane są w nowszą wersję "firmware'u". Dzięki temu operatorzy sieci kablowych mają pewność współpracy wielu różnych urządzeń pracujących jednocześnie na jednym kontrolerze modemów kablowych (CMTS). Ma to niebagatelne znaczenie wobec istnienia 5000 – 8000 modemów kablowych różnych producentów.
Technika.
Modem kablowy zbudowany jest na pojedynczym zintegrowanym chipie odpowiadającym za większość funkcji modemu, m.in. za demodulację sygnału dostarczanego przez kontroler CMTS. Kontroler CMTS przesyła sygnał używając jednego (standard DOCSIS w wersji 1.0/1.1/2.0) lub wielu kanałów (wersja 3.0) o szerokości 6 MHz (DOCSIS) lub 8 MHz (EuroDOCSIS), używając modulacji QAM – 64 lub 256 – do wszystkich modemów w obrębie jednej domeny MAC.
Aby rozpocząć pracę modem musi najpierw znaleźć kanał dosyłowy, czyli tzw. "downstream" – wybrany do nadawania fragment pasma o szerokości 6 lub 8 MHz. W tym celu przeszukuje kanały TV zgodnie z rastrem PAL lub NTSC, przesuwając się odpowiednio o 6 lub 8 MHz. Jeśli nie znajdzie kanału dosyłowego na dobrze znanych częstotliwościach szukając według rastra, wówczas przechodzi do skanowania dokładnego co 1 MHz. Po odnalezieniu sygnału dosyłowego modem dokonuje ekstrakcji danych z paczki MPEG-2 – informacji o torze zwrotnym ("upstream"). Informacje te to m.in. częstotliwość, na której może nadawać (np. 35 MHz), szerokość kanału oraz sloty czasowe, w których może przeprowadzić transmisję. Opcjonalnie, jeśli modem jest zgodny z wersją DOCSIS 3.0, może dołączyć inne kanały Downstream i Upstream w celu zwiększenia dostępnego pasma transmisji aż do setek Mbps. Po wynegocjowaniu mocy nadawania modem przechodzi do części IP – pobiera przez DHCP adres IP, następnie plik konfiguracyjny z TFTP i czas z serwera ToD. Opcjonalnie włączane jest także szyfrowanie danych (zwykle DES lub 3DES), które w DOCSIS nazywa się BPI+ (ang. "Baseline Privacy Interface"). Kontroler CMTS autoryzuje modem, który odszukuje w strumieniu dane kierowane do urządzeń podłączonych poprzez porty Ethernet lub USB i przekazuje je dalej (jako bridge) na podstawie adresu MAC. Urządzenie podłączone do modemu może wtedy pobrać adres z serwera DHCP i rozpocząć normalną pracę. W przypadku podłączenia przez USB modem rozpoznawany jest jako urządzenie klasy sieciowej – karta sieciowa.
Typy modemów kablowych.
Obecnie klasyczne modemy zastępowane są przez nowe wersje z portami telefonicznymi RJ-11, służącymi do podłączenia telefonów analogowych. Zwane są przez operatorów telewizji kablowej modemami VoIP. Mniej popularne są modemy-bramki, w skład których najczęściej wchodzą:
oraz czasem dodatkowo:

</doc>
<doc id="194265" url="https://pl.wikipedia.org/wiki?curid=194265" title="Powieść szkatułkowa">
Powieść szkatułkowa

Powieść szkatułkowa – typ powieści, której fabuła składa się z kilku odrębnych opowiadań, połączenie których daje pełny obraz fabuły, a każde z opowiadań pojawia się w tekście w sposób nieprzypadkowy (np. fabuła powieści dotyczy historii A, ale jeden z jej bohaterów opowiada historię B, w której występuje drugi bohater, opowiadający historię C). Powieść szkatułkowa łączy się z opowiadaniem ramowym, które występuje np. w "Księdze tysiąca i jednej nocy".
W literaturze polskiej najstarszą i najbardziej popularną powieścią szkatułkową jest "Rękopis znaleziony w Saragossie" Jana Potockiego.
Z literatury współczesnej (koniec XX wieku) można wymienić powieść science-fiction "Hyperion" Dana Simmonsa (Nagroda Hugo w 1990).
Przykładem kompozycji szkatułkowej są także:
Kolejny przykład: "Mistrz i Małgorzata" Michaiła Bułhakowa – wątek biblijny.

</doc>
