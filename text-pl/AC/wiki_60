<doc id="194266" url="https://pl.wikipedia.org/wiki?curid=194266" title="Studencki Teatr Satyryków">
Studencki Teatr Satyryków

Studencki Teatr Satyryków (STS) – teatr kabaretowy działający w latach 1954–1975 w Warszawie.
Opis.
Teatr został założony w 1954 roku, pierwsza próba odbyła się 13 marca tr. Mieścił się w Warszawie przy al. Świerczewskiego (obecnie al. Solidarności) 76b. W okresie odwilży gomułkowskiej stał się popularny dzięki odważnej satyrze. W późniejszych latach, zwłaszcza po likwidacji tygodnika Po prostu zmagał się ze stopniowo nasilającymi się ingerencjami cenzury. W 1970 roku przemianowano go na Teatr Satyryków STS. W 1972 został połączony z Teatrem Rozmaitości. Dewizą artystyczną, jaka mu przyświecała, był tekst Andrzeja Jareckiego "Mnie nie jest wszystko jedno". Podczas swojej działalności teatr dał 55 premier i 3200 przedstawień. Specjalnością STS-u stały się tzw. „rewie satyryczne”. Pierwsze przedstawienie dał 2 maja 1954 (była to składanka satyryczna "To idzie młodość"), ostatnie 14 marca 1975. 
Kolejno dyrektorami STS-u byli: Henryk Malecha, Andrzej Jarecki, Marian Kubera, Ryszard Pracz, Stanisław Tym, R. Włosiński, E. Krasowski, L. Czepik. Wpływ poetyki STS-u zachował się w późniejszej twórczości jego autorów i reżyserów.
Współpracownicy STS (m.in.).
Autorzy tekstów.
Andrzej Jarecki, Agnieszka Osiecka, Witold Dąbrowski, Jarosław Abramow, Ziemowit Fedecki, Andrzej Drawicz, Stanisław Tym, Jan Tadeusz Stanisławski, Daniel Passent.
Aktorzy i piosenkarze.
Przez STS przewinęło się 215 osób, w tym: Elżbieta Czyżewska, Zofia Merle, Krystyna Sienkiewicz, Anna Prucnal, Jerzy Karaszkiewicz, Krzysztof Kowalewski, Jan Matyjaszkiewicz, Ryszard Pracz, Sława Przybylska, Hanna Rek, Jan Tadeusz Stanisławski, Stanisław Tym,
Gościnnie występowali.
Wojciech Siemion, Andrzej Łapicki, Kalina Jędrusik, Alina Janowska, Halina Mikołajska, Barbara Krafftówna i Zbigniew Zapasiewicz. 
Reżyserzy.
Jerzy Markuszewski, Olga Lipińska, Janusz Majewski, Stanisław Tym, Wojciech Solarz.
Kompozytorzy.
Marek Lusztig, Jarosław Abramow, Edward Pałłasz, Maciej Małecki. 
Plastycy.
Zofia Góralczyk, Krystyna Sienkiewicz, Adam Kilian, Andrzej Strumiłło.

</doc>
<doc id="194268" url="https://pl.wikipedia.org/wiki?curid=194268" title="FK Ventspils">
FK Ventspils

Futbola Klub Ventspils – łotewski klub piłkarski z siedzibą w Windawie, grający w Virslīga.
Historia.
Klub został założony w 1997 jako FK Ventspils. 2 razy grał w Pucharze UEFA z klubami polskimi, w sezonie 2003/2004 wyeliminował Wisłę Płock w 1. rundzie, zaś w sezonie 2004/2005 został wyeliminowany przez Amikę Wronki w rundzie o wejście do fazy grupowej.
Skład na sezon 2018.
"Skład na 10 sierpnia 2018"
 (C)

</doc>
<doc id="194270" url="https://pl.wikipedia.org/wiki?curid=194270" title="FK Dinaburg">
FK Dinaburg

FK Dinaburg (łot. "Futbola Klubs Dinaburg Daugavpils") – nieistniejący łotewski klub piłkarski z siedzibą w Dyneburgu. W 2009 roku połączył się z FC Daugavą.
Historia.
Chronologia nazw:
Klub został założony w 1996 jako Dinaburg Dyneburg. Chociaż historia klubu sięga 1995 roku, kiedy to powstał klub Vilan-D Dyneburg, który zamienił FK Auseklis w najwyższej lidze. Po zakończeniu sezonu 1995 w którym klub zdobył wicemistrzostwo główny sponsor Vilan zbankrutował i klub został wykupiony przez Olega Gavrilova.

</doc>
<doc id="194271" url="https://pl.wikipedia.org/wiki?curid=194271" title="Fylfot">
Fylfot



</doc>
<doc id="194272" url="https://pl.wikipedia.org/wiki?curid=194272" title="FK Rīga">
FK Rīga

Futbola klubs Rīga – były łotewski klub piłkarski z siedzibą w Rydze, grający w 1. lidze łotewskiej (Virslīga). 
Historia.
Klub został założony w 1999 jako FK Ryga. Zdobył Puchar Łotwy w roku 1999 po wygranej nad Skonto Ryga po rzutach karnych 6:5 (w regulaminowym czasie był remis 1:1). W klubie tym grał m.in. Rusłan Zejnałow.

</doc>
<doc id="194273" url="https://pl.wikipedia.org/wiki?curid=194273" title="Widuchowa">
Widuchowa



</doc>
<doc id="194274" url="https://pl.wikipedia.org/wiki?curid=194274" title="Daugava Ryga">
Daugava Ryga

FK Daugava Rīga (łot. "Futbola klubs Daugava Rīga") – nieistniejący łotewski klub piłkarski z siedzibą w Rydze. W swojej historii występował w Virslīga.
Historia.
Założony w 2003 jako FK Jūrmala. W 2004 klub debiutował w Virslidze. W 2007 roku ukończona została gruntowna modernizacja stadionu Slokas na którym występował klub. W 2010 roku klub stanął na granicy bankructwa, ale znalazł sponsora firmę "Vienos Vārtos" przez co nazwa klubu uległa zmianie na FK Jūrmala-VV. W 2011 roku problemy finansowe znów dały znać o sobie, a rada miasta stwierdziła, że nie da się utrzymać trzech klubów z tego samego miasta na najwyższym poziomie ligowym (oprócz FK Jūrmala-VV w lidze grały jeszcze FC Jūrmala oraz FK Spartaks Jurmała). Przez sezonem 2012 zespół przeniósł swoją siedzibę do stolicy, Rygi i zmienił nazwę na Daugava Ryga. W 2013 roku po raz pierwszy w historii udało się ukończyć zmagania ligowe w pierwszej czwórce w wyniku czego klub zakwalifikował się do rozgrywek Ligi Europy. W 2015 roku ogłoszono rozwiązanie klubu.

</doc>
<doc id="194275" url="https://pl.wikipedia.org/wiki?curid=194275" title="Powieść traktat">
Powieść traktat

Powieść traktat – typ powieści, popularny we wczesnej fazie rozwoju gatunku. Fabuła w powieści traktacie ma drugorzędne znaczenie, ponieważ losy bohaterów są dla autora jedynie pretekstem do wygłoszenie poglądów społeczno-politycznych. Jego przekonania zazwyczaj wypowiada jeden z bohaterów, w wyjątkowych przypadkach może czynić to narrator. Obecnie ten rodzaj powieści nie jest popularny. Przykład: "Pan Podstoli" Ignacego Krasickiego. 

</doc>
<doc id="194276" url="https://pl.wikipedia.org/wiki?curid=194276" title="JFK Olimps">
JFK Olimps

Olimps Ryga (łot. "Jauniešu Futbola Klubs Olimps Rīga") – łotewski klub piłkarski z siedzibą w Rydze, grający w 1. lidze łotewskiej (Virslīga).
Historia.
Klub został założony w 2005 jako Olimps Ryga na bazie piłkarzy z klubów Skonto-2 Ryga, Liepājas Metalurgs i FK Ventspils-2 taj jak zabrakło uczestników w 1. lidze łotewskiej (zostało tylko 7 drużyn). W 2008 zajął ostatnie 10 miejsce ale pozostał dalej w Virslidze, tak jak 2 kluby zbanrutowało.

</doc>
<doc id="194277" url="https://pl.wikipedia.org/wiki?curid=194277" title="FK Venta">
FK Venta

Venta Kuldiga (łot. Futbola Klubs Venta Kuldīga) – łotewski klub piłkarski z siedzibą w mieście Kuldīga, nad rzeką Windawa (Venta) w Kurlandii.
Historia.
Chronologia nazw: 
Klub został założony w 1964 jako Naftas bāze Windawa. Uczestniczył w rozgrywkach niższych lig Mistrzostw ZSRR. W 1967 zdobył Puchar Łotewskiej SRR. W 1969 został mistrzem Łotewskiej SRR. Po awansie do Virsligi w 2004 przeniósł się do Kuldīgi, ponieważ w najwyższej lidze występował już inny klub z Windawy – FK Ventspils. W 2003 klub występował w 3 lidze, w 2004 w 2. lidze, a w 2005 w 1. lidze. Ten postęp był związany z zamożnym sponsorem i wysokim budżetem. klub miał ambitne plany. Zespół zatrudnił m.in. byłego gracza reprezentacji Ukrainy Ołeha Łużnego oraz polskiego bramkarza Macieja Nalepę. Kapitał okazał się jednak nietrwały i klub opuścili czołowi gracze. Beniaminek ukończył sezon na ostatnim miejscu 8-zespołowej ligi. Klub ogłosił bankructwo i został rozwiązany.

</doc>
<doc id="194278" url="https://pl.wikipedia.org/wiki?curid=194278" title="Krzywa B-sklejana">
Krzywa B-sklejana

Krzywa B-sklejana () – jedna z najczęściej stosowanych reprezentacji parametrycznych krzywych sklejanych. Angielska nazwa "spline" wzięła się z żargonu kreślarzy i odnosiła do długiej elastycznej metalowej taśmy, której używano do rysowania samolotów, samochodów, statków itp. Zawieszając odpowiednio dobrane obciążniki można było uzyskać krzywą o ciągłości geometrycznej drugiego rodzaju. Odpowiednikiem matematycznym "spline" jest krzywa B-sklejana trzeciego stopnia. Angielska nazwa krzywych B-sklejanych – "B-spline" – jest skrótem od "basis spline function", co znaczy „funkcja bazowa łącznicy”.
Podstawy matematyczne.
Krzywą B-sklejaną charakteryzują dwa parametry:
Krzywe B-sklejane, podobnie jak inne krzywe parametryczne używane w grafice komputerowej, są wyznaczane przez ciąg punktów kontrolnych formula_3 Krzywa taka jest reprezentowana przez formula_4 krzywych wielomianowych stopnia formula_1 (mówi się wówczas, że krzywa B-sklejana jest formula_1-tego stopnia), które łączone są z określoną ciągłością parametryczna, zazwyczaj formula_7
Krzywa jest określona na przedziale formula_8 natomiast ciąg formula_9 wartości formula_10 dzieli ten przedział na podprzedziały, na których zdefiniowane są poszczególne krzywe wielomianowe. Wartości formula_11 są nazywane węzłami krzywej (ang. "knot") i spełniają one zależność formula_12 tzn. jest to niemalejący ciąg, a więc węzły "mogą się powtarzać"; najczęściej zakłada się także, że formula_13 i formula_14
Jeśli węzły dzielą przedział formula_15 na równe części, wówczas krzywa w j. ang jest określana jako "uniform", co można tłumaczyć jako (krzywa) jednorodna/równomierna. Jeśli węzły dzielą przedział nierównomiernie to krzywa w języku angielskim jest nazywana "non-uniform" (np. NURBS), czyli krzywa jest niejednorodna/nierównomierna.
Dowolny punkt na krzywej B-sklejanej jest dany równaniem, które wynika z algorytmu de Boora:
gdzie:
Wszystkie krzywe składowe leżą w otoczce wypukłej swoich punktów kontrolnych, stąd cała krzywa B-sklejana leży w obszarze będącym sumą otoczek.
Jeśli krzywa jest reprezentowana we współrzędnych jednorodnych, a więc punkty we współrzędnych kartezjańskich opisują funkcje wymierne, wówczas mamy do czynienia z wymiernymi krzywymi B-sklejanymi. Jeśli dodatkowo dopuszczony jest nierównomierny rozkład węzłów, to takie krzywe nazywane są krzywymi NURBS.
Unormowana funkcja B-sklejana jest przedstawiana za pomocą ilorazu różnicowego obciętych funkcji potęgowych:
Jest to jednak dość skomplikowana i nieporęczna forma, toteż w praktyce stosuje się równoważny, rekurencyjny wzór Mansfielda-de Boora-Coxa, będący podstawą algorytmu de Boora:
Ponieważ węzły mogą się powtarzać, więc mianowniki w powyższym wzorze mogą się zerować, jednak zgodnie z definicją funkcji B-sklejanej w przypadku gdy przedział jest zerowy, to również wartość funkcji jest równa zero, zatem jeden ze składników sumy znika i nie jest w ogóle rozpatrywany.
Przykłady krzywych B-sklejanych.
Na rysunku poniżej przedstawiono przykładowe jednorodne krzywe B-sklejane różnych stopni (węzły oznaczono czarnymi kropkami) opisane tą samą łamaną kontrolną formula_27 oraz wykresy funkcji bazowych formula_20 (na wykresach kolorami zaznaczono dziedziny poszczególnych krzywych). Jeśli formula_29 wówczas „sklejane” są odcinki, identyczne z łamaną kontrolną krzywej. Dla formula_30 krzywa B-sklejana jest przybliżana kilkoma kawałkami krzywych wielomianowych odpowiednich stopni, połączonych z ciągłością formula_7
Konstrukcja geometryczna krzywej B-sklejanej trzeciego stopnia.
Krzywa B-sklejana jest reprezentowana przez formula_32 krzywych Béziera, jednak punkty kontrolne nie wystarczają do właściwego wyznaczenia takiej liczby krzywych. Trzeba znaleźć dodatkowe punkty, które pozwolą skonstruować wszystkie krzywe Béziera 3. stopnia w taki sposób by była zachowana ciągłość parametryczna formula_33 tzn. aby:
Pierwszy warunek ciągłości jest zapewniony dzięki temu, że końce krzywych są jednakowe, umieszczone w punktach formula_34 Drugi warunek ciągłości (równe pierwsze pochodne) gwarantuje współliniowość punktów formula_35 formula_36 formula_37 Natomiast trzeci warunek (równe drugie pochodne) odpowiednie umiejscowienie punktów formula_38 i formula_39
Jak sugeruje rysunek dodatkowe punkty formula_40 formula_38 oraz formula_42 otrzymuje się przez „obcięcie” narożników. Odbywa się to podobnie jak w algorytmie de Casteljau, ale tutaj ma działanie lokalne i współczynniki podziału odcinków zależą od węzłów.
Pierwszym krokiem jest obliczenie długości przedziałów wyznaczanych przez węzły: formula_43 W przypadku krzywych "jednorodnych", tzn. takich dla których szerokości przedziałów formula_44 są jednakowe poniższe wzory znacznie się upraszczają – ułamki są bowiem zastępowane stałymi: formula_45 formula_46 lub formula_47
Kolejne punkty wyznacza się zgodnie z zależnościami:
Po wyznaczeniu punktów formula_38 i formula_42 wyznaczane są punkty formula_56
Ostatecznie punkty kontrolne formula_2 krzywych Béziera 3. stopnia są wyznaczane przez kolejne punkty: formula_61
Wzory wyznaczające punkty dla krzywych krańcowych są nieco prostsze, gdyż tylko w jednym punkcie muszą zostać spełnione warunki ciągłości. Natomiast krzywe znajdujące się „w środku” mają dwa punkty połączenia z innymi krzywymi, toteż warunki ciągłości muszą zostać spełnione dla obu tych punktów.

</doc>
<doc id="194279" url="https://pl.wikipedia.org/wiki?curid=194279" title="Evansowie">
Evansowie

Evansowie – rodzina brytyjskich przemysłowców działających w Królestwie Polskim w XIX w. Byli to bracia: Tomasz, Andrzej, Alfred i Douglas.
Zasłużyli się tym, że jako pierwsi na ziemiach polskich założyli fabrykę maszyn rolniczych (w Warszawie). Fabrykę tę odkupili od nich w 1866 r. Stanisław Lilpop i Wilhelm Rau (Lilpop, Rau i Loewenstein).

</doc>
<doc id="194282" url="https://pl.wikipedia.org/wiki?curid=194282" title="Liga Światowa Siatkówki Mężczyzn">
Liga Światowa Siatkówki Mężczyzn



</doc>
<doc id="194283" url="https://pl.wikipedia.org/wiki?curid=194283" title="Jerzy Kowalski (filolog klasyczny)">
Jerzy Kowalski (filolog klasyczny)

Jerzy Włodzimierz Kowalski (ur. 23 maja 1893 w Krakowie, zm. 22 stycznia 1948 we Wrocławiu) – polski filolog klasyczny, pisarz, profesor Uniwersytetu Lwowskiego i Wrocławskiego, członek Polskiej Akademii Umiejętności.
Życiorys.
Był synem Karola (urzędnika) i Wandy z Krawczyńskich. Uczęszczał do Gimnazjum Św. Anny w Krakowie, w latach 1912–1916 studiował filologię i archeologię na Uniwersytecie Jagiellońskim, m.in. u Kazimierza Morawskiego i Jana Michała Rozwadowskiego; pod opieką Tadeusza Sinki obronił doktorat (1917, praca "De Plutarchi scriptorum iuvenilium colore rhetorico") i został adiunktem w II Katedrze Filologii Klasycznej Uniwersytetu Lwowskiego; w 1920 otrzymał nominację na profesora nadzwyczajnego – o awansie tym, mimo braku formalnych wymogów (habilitacji), zadecydował wysoki poziom pracy doktorskiej – i objął III Katedrę Filologii Klasycznej. Profesorem zwyczajnym został w 1929. W roku akademickim 1932/1933, 1933/1934 pełnił funkcję dziekana Wydziału Humanistycznego. Początek II wojny światowej spędził we Lwowie, prowadząc z żoną (oraz innym profesorem filologii klasycznej Jerzym Manteufflem) herbaciarnię; potem przeniósł się do Warszawy. W latach 1944–1945 wykładał na Katolickim Uniwersytecie Lubelskim życie i działalność św. Augustyna. W 1945 objął I Katedrę Filologii Klasycznej Uniwersytetu Wrocławskiego; był jednym z organizatorów Wydziału Humanistycznego oraz Instytutu Filologii Klasycznej tej uczelni, w roku akademickim 1945/1946 był dziekanem Wydziału Humanistycznego, 1946/1947 – prorektorem.
W 1939 został powołany na członka korespondenta Polskiej Akademii Umiejętności. Należał także do Towarzystwa Naukowego we Lwowie (1923 członek przybrany, 1931 członek czynny); po wojnie działał we wrocławskich towarzystwach naukowych – Polskim Towarzystwie Filologicznym (1945 członek założyciel Oddziału Wrocławskiego), Polskim Towarzystwie Archeologicznym (1946 członek założyciel Oddziału Wrocławskiego i od 1946 prezes tego oddziału), Polskim Towarzystwie Ludoznawczym (od 1946 przewodniczący Oddziału Wrocławskiego), Wrocławskim Towarzystwie Naukowym (członek od 1945, współtwórca Wydziału Nauk Filologicznych towarzystwa). Współpracował z pismami „Eos”, „Kwartalnik Klasyczny”, „Meander”.
Zainteresowania naukowe Jerzego Kowalskiego obejmowały retorykę grecką, archeologię starożytnej Grecji, mitologię i etnografię antyczną, historię i geografię starożytną. Badał wczesne prace Plutarcha, wykazując wpływ retoryki greckiej na tego autora. Zajmował się twórczością Hermogenesa z Tarsu, opracował krytyczne wydanie jego dzieł "Hermogenes de statibus" (1947). Badał "Sielanki" Wergiliusza, łacinę Kopernika, wydał z komentarzem "Wykłady lozańskie" Mickiewicza (1936), a także "Chmury" Arystofanesa (1923) i "Wyznania" św. Augustyna (1929). Odbywał liczne podróże naukowe do Włoch, Grecji i Francji w okresie międzywojennym. Zainicjował serię wydawniczą „Acta Seminarii Philologici II”.
Jego żoną od 4 maja 1924 była pisarka Anna z Chrzanowskich Kowalska. W 1946 we Wrocławiu urodziła się ich córka Maria, zwana w domu Tulą. Po śmierci męża w 1954 przeniosła się do Warszawy i zamieszkała z córką wraz z Marią Dąbrowską. Został pochowany na cmentarzu Świętego Wawrzyńca we Wrocławiu.
Pośmiertnie został odznaczony Krzyżem Komandorskim Orderu Odrodzenia Polski (1950).
Publikacje.
Zajmował się także literaturą. Wspólnie z żoną Anną wydał kilka powieści ("Cataline", 1931; "Mijają nas", 1932; "Gruce" 1936; "Gąszcz", 1961) oraz zbiór opowiadań "Złota kula" (1933). Był również autorem wspomnień "Figle pamięci" (1963). Z prac naukowych można wymienić:

</doc>
<doc id="194284" url="https://pl.wikipedia.org/wiki?curid=194284" title="Gianni Versace">
Gianni Versace

Giovanni Maria Versace (ur. 2 grudnia 1946 w Reggio Calabria we Włoszech, zm. 15 lipca 1997 w Miami Beach na Florydzie) – włoski prekursor i kreator mody, założyciel domu mody Versace. Okazjonalnie również kostiumograf filmowy.
Życiorys.
Wczesne lata.
Urodził się w Reggio Calabria, na południu Włoch, jako trzecie z czworga dzieci. Jego matka, Francesca, była krawcową i właścicielką sklepu z odzieżą, a jego ojciec, Antonio, był sprzedawcą węgla. Miał starszego brata Santo Domenico (ur. 1944) oraz dwie siostry – Tinę, która zmarła w wieku 12 lat z powodu nieprawidłowo leczonego zakażenia tężcem, i Donatellę Francescę (ur. 1955), która była jego największą muzą i krytykiem.
Versace był pod silnym wpływem historii starożytnej Grecji, która dominowała w historycznym krajobrazie jego miejsca urodzenia. Uczęszczał do Liceo Classico Tommaso Campanella, gdzie uczył się łaciny i starożytnej greki. Był również pod wpływem Andy’ego Warhola.
Kariera.
Uczył się fachu w młodym wieku, w szwalni swojej matki. Szycia nauczył się robiąc szmaciane lalki ze skrawków materiału znalezionych na podłodze pracowni. W 1955, w wieku dziewięciu lat zaprojektował pierwszą sukienkę. Studiował architekturę, zanim przeniósł się do Mediolanu w wieku 26 lat, aby pracować jako projektant mody, tworząc pierwsze kolekcje dla Genny (Ancona) i Callaghan (Novara).
Po otwarciu swojego butiku w Mediolanie w 1972, Versace szybko stał się sensacją na międzynarodowej scenie modowej. Jego projekty wykorzystywały żywe kolory, odważne nadruki i seksowne kroje, co stanowiło kontrast do dominującego gustu w stonowanych kolorach i prostocie. Jego estetyczny „połączony luksusowy klasycyzm z jawną seksualnością” oprócz pochwały wzbudził wiele krytyki. Jego powiedzenie: „Nie wierzę w dobry gust”, znalazło odzwierciedlenie w jego „bezczelnym sprzeciwie zasadom mody” i odnosiło się do rywalizacji Versace z Giorgio Armanim – „Armani ubiera żonę, Versace ubiera kochankę”.
W 1973 został projektantem „Byblos”, młodzieńczej linii Genny. Po współpracy z Florentine Flowers Gianni zaczął pracować jako freelancer m.in. dla De Parisini oraz kilku innych sławnych w północnych Włoszech przedsiębiorstw. W 1974 zaprojektował kolekcję dla Alma (przedsiębiorstwo z siedzibą blisko Mediolanu). Rok 1974 był bardzo ważny w karierze projektanta – w tym właśnie roku pojawia się pierwsza całkowicie samodzielna linia Complice. W 1975 Versace zaprezentował swoją pierwszą kolekcję odzieży skórzanej, stworzoną dla firmy Complice. 28 marca 1978 w mediolańskiej Galerii Sztuki Palazzo della Permanente zaprezentował swoją pierwszą sygnowaną kolekcję dla kobiet jesień/zima pod własną marką Versace, a we wrześniu tego samego roku pokazał pierwszą kolekcję męską w showroomie przy Via Spiga.
W 1978 został otwarty pierwszy sklep z prezentacjami w Mediolanie – Via della Spiga. Po sukcesie pierwszych kolekcji, marka Versace stała się jedną z najważniejszych marek w świecie mody. Wprowadził metalowe elementy, które później były specyficznym elementem własnej marki. Charakterystycznymi elementami wizualnymi stała się głowa Meduzy i grecki ornament o nazwie meandr.
Kolekcje Versace prezentowały między innymi Linda Evangelista, Naomi Campbell, Claudia Schiffer, Yasmeen Ghauri, Christy Turlington, Stephanie Seymour, Cindy Crawford, Lisa Marie Presley, Helena Christensen i Kate Moss. Versace zawsze korzystał z najbardziej znanych fotografów, takich jak Richard Avedon, Bruce Weber i Steven Meisel. W 1979 Versace rozpoczął owocną współpracę z amerykańskim fotografem Richardem Avedonem. W 1982 zdobył Złote Oko, jako najlepszy stylista w jesienno-zimowej kolekcji dla kobiet.
Jednocześnie podjął współpracę z La Scala w Mediolanie, produkując kostiumy do baletu "Legenda o Józefie" Richarda Straussa. Stworzył kostiumy do "Don Pasquale" (1980) Gaetana Donizettiego, "Dionysos Suite" (1980) Maurice’a Béjarta i "Lieb und Leid" (1983) Gustava Mahlera. Projektował kostiumy dla Eltona Johna, Madonny i Tina Turner.
W 1997 wystąpił w filmie "Spice World".
Życie prywatne.
Prywatnie był osobą homoseksualną. Od roku 1982 aż do śmierci jego życiowym partnerem był model Antonio D’Amico.
15 lipca 1997 Gianni Versace został zastrzelony na schodach własnego domu w Miami Beach, gdy wrócił ze zwykłego porannego spaceru po klifie w Ocean Drive na Florydzie. Zabójcą był Andrew Cunanan, seryjny zabójca, który po 8 dniach popełnił samobójstwo, a jego ciało znaleziono na łodzi. Policja ustaliła, że Cunanan zastrzelił się przy użyciu tej samej broni, którą zabił Gianniego Versace.
Prochy Versace zostały złożone na cmentarzu w Moltrasio nad jeziorem Como we Włoszech.
Elton John zadedykował projektantowi wydany w 1997 roku album "The Big Picture".
Na mocy testamentu siostrzenica Gianniego Versace – Allegra Versace stała się spadkobierczynią 50% imperium mody. Allegra przejęła w ten sposób przypuszczalnie ok. pół miliarda dolarów.
Portret w mediach.
W 1998 Menahem Golan zrealizował dramat kryminalny "Śmierć Gianniego Versace" ("The Versace Murder") z udziałem Franca Nero w roli tytułowej, Mattem Servitto (jako David Madson) i Stevenem Bauerem (jako agent FBI John Jacoby).
W 2018 powstał serial FX "The Assassination of Gianni Versace: American Crime Story", w którym wystąpili: Édgar Ramírez (Gianni Versace), Ricky Martin (Antonio D’Amico), Darren Criss (Andrew Cunanan), Penélope Cruz (Donatella Versace) i Finn Wittrock (Jeff Trail).
W 2019 nagrano film dokumentalny "Seeing Beauty: Gianni Versace’s Miami Beach Palazzo".

</doc>
<doc id="194286" url="https://pl.wikipedia.org/wiki?curid=194286" title="Trance">
Trance

Trance – gatunek elektronicznej muzyki tanecznej (klubowej) rozwinięty w latach 90. XX wieku w Niemczech. Czasami bywa traktowany w całości jako podgatunek muzyki dance.
Definicja.
Trance charakteryzuje tempo pomiędzy 120 a 150 BPM, bazuje on na rozwiniętej melodii, czasem podniosłej, o charakterze hymnu, rytmicznej linii basowej zwykle wspieranej wyższą, rozwiniętą, dynamiczną linią pomocniczą. Większość utworów charakteryzuje także tzw. "breakdown", czyli fragment bez beatów w środku utworu.
Historia.
Pierwsze utwory opisywane jako trance’owe wywodzą się z szeroko pojmowanego ruchu Acid oraz sceny techno i rave, choć hipnotyczne brzmienia znane w muzyce trance były już obecne w utworach Giorgio Morodera i Jeana Michela Jarre’a w późnych latach 70. XX wieku. Duży wpływ na formę przyszłego stylu miał utwór The KLF – "What Time Is Love", a także gatunki techno i house oraz muzyka pop, chill-out, hardcore i muzyka klasyczna.
Jednymi z pierwszych uznanych przez większość społeczności za trance utworów były: "Age of Love" grupy "Age of Love" oraz "We Came In Peace" autorstwa Dance 2 Trance. O ile o "Age of Love" można powiedzieć, że podłożyło fundamenty pod styl i formę trance’u, to nazwa gatunku została najprawdopodobniej wzięta od nazwy Dance 2 Trance. Po owej erze narodzin gatunku, muzyka ta przechodziła gwałtowną ewolucję. Wczesny trance wywarł duży wpływ na ruch Acid z wiodącymi twórcami takimi jak Art of Trance, Emmanuel Top, Hardfloor czy Union Jack.
Dźwięk współcześnie znanego trance’u został ukształtowany w dużej mierze niezależnie przez Paula van Dyka ("For An Angel" z debiutanckiego albumu "45 RPM") i Roberta Milesa ("Children" z debiutanckiego albumu "Dreamland"). Oba utwory są do dziś uznawane za jedne z najlepszych przedstawicieli gatunku, a "Children" trafił na szczyty wielu list przebojów i do dziś jest odtwarzany w radiach muzyki popularnej. Wiele późniejszych utworów starało się naśladować ów styl, przyczyniając się do ostatecznego jego ukształtowania.
Muzyka trance weszła do głównego nurtu muzyki tanecznej pod koniec lat 90. XX wieku.
Współcześnie trance jest jednym z trzech najbardziej popularnych stylów elektronicznej muzyki tanecznej obok house i techno i tworzy parasol dla powiązanych gatunków: Progressive, Goa i Psychedelic. Od muzyki techno gatunek ten odróżnia większe wykorzystanie syntezatorów i większy nacisk na harmoniczny przebieg utworu.

</doc>
<doc id="194288" url="https://pl.wikipedia.org/wiki?curid=194288" title="Naamah">
Naamah

Naamah - polska grupa muzyczna wykonująca metal progresywny. Powstała w Warszawie 1996 roku. Po rozwiązaniu zespołu w 2009, byli muzycy Naamah tworzą m.in. w projektach S.T.E.A.M., Svperlvminal i başnia.

</doc>
<doc id="194293" url="https://pl.wikipedia.org/wiki?curid=194293" title="Cień anioła">
Cień anioła

Cień Anioła () – amerykański serial fantastycznonaukowy stworzony przez Jamesa Camerona i Charlesa H. Eglee, wyprodukowany w latach 2000-2002, opowiadający o losach Max Guevary, genetycznie usprawnionego superżołnierza, zbiegłej z tajnego rządowego ośrodka. W główną rolę wcieliła się Jessica Alba. Serial był emitowany na FOX. 
W Polsce serial miał swoją premierę 7 listopada 2003 roku na kanale Polsat.
Opis fabuły.
Akcja serialu odbywa się w przyszłości, w której impuls elektromagnetyczny wytworzony przez terrorystów zniszczył większość komputerów, a z nimi bazy danych przechowujące większość informacji na świecie. To sprawiło, że USA spadło pod względem ekonomicznym na poziom krajów Trzeciego Świata. Krajem rządzi korupcja, wyzysk i walka o przetrwanie.
Wojskowe laboratorium genetyczne "Manticore", otrzymało zadanie stworzenia genetycznie przystosowanych żołnierzy, charakteryzujących się: dużą sprawnością fizyczną, analitycznym umysłem, odpornością oraz wysoką inteligencją.
W 2009 dochodzi do buntu jednostek pod przywództwem młodego Zacka (X5-499) i dwunastu osobników ucieka z bazy wojskowej.
Cały dwusezonowy serial opowiada o losie jednej z X5, niejakiej Max Guevara. Dziewczyna mieszka w Seattle pracując jako kurier w firmie Jam Pony, a po godzinach dorabia kradzieżami. Dzięki "kociej" mutacji doskonale widzi w ciemności, porusza się szybko i bezszelestnie. Max – jak cała grupa X5 – ma jednak defekt. Jej organizm nie wytwarza serotoniny i należy ten niedobór uzupełniać tryptofanem.
Dzięki zbiegowi wypadków spotyka Logana Cale'a, który buntuje się przeciw aktualnej sytuacji. Dzięki spadkowi po rodzicach stara się naprawiać świat pomagając różnym osobom i nadając krótkie, nielegalne wiadomości demaskujące korupcję, wyzysk i różnego rodzaju przekręty. Logan robi to pod kryptonimem "Eyes Only", podczas audycji jego twarz jest częściowo zasłonięta, a pasmo nadawania szyfrowane. Max zaczyna współpracować z Loganem, sprawdzając informacje, do których on nie może dotrzeć (w pilocie serialu został postrzelony i od tej pory nie może chodzić) w zamian za informacje o losie pozostałych zbiegów z Manticore.
Oprócz tego zbiegów ściga niezmordowany Lydecker, który był odpowiedzialny za eksperyment. Jeśli nie zdoła złapać zbiegów, straci posadę.
Produkcja.
Jedną z inspiracji Camerona przy tworzeniu serialu była manga "Battle Angel Alita".

</doc>
<doc id="194296" url="https://pl.wikipedia.org/wiki?curid=194296" title="Różnica symetryczna zbiorów">
Różnica symetryczna zbiorów

Różnica symetryczna zbiorów formula_1 i formula_2 – zbiór, do którego należą elementy zbioru formula_1 nienależące do zbioru formula_2 oraz elementy należące do zbioru formula_5 ale nienależące do zbioru formula_1.
Różnicę symetryczną oznaczamy symbolem formula_7. Używane są również symbole formula_8 oraz formula_9.
Różnica symetryczna w logice.
Przyjmując, że zdanie logiczne formula_27 oznacza: „formula_28 należy do zbioru formula_1”, natomiast zdanie formula_30 „formula_28 należy do zbioru formula_2” to zdanie formula_33 można równoważnie zapisać jako formula_34 gdzie formula_35 oznacza alternatywę rozłączną.

</doc>
<doc id="194297" url="https://pl.wikipedia.org/wiki?curid=194297" title="Kontrawalencja">
Kontrawalencja



</doc>
<doc id="194299" url="https://pl.wikipedia.org/wiki?curid=194299" title="Kamehameha">
Kamehameha



</doc>
<doc id="194304" url="https://pl.wikipedia.org/wiki?curid=194304" title="Matematyczne przyrodoznawstwo">
Matematyczne przyrodoznawstwo

Matematyczne przyrodoznawstwo jest to:
Nazwa bierze się stąd, że w Odrodzeniu za sprawą Galileusza popularność zyskuje platońska w swym pochodzeniu idea matematyzacji przyrody - "księga natury pisana jest językiem matematyki" - i prowadzenia nad nią badań w określony sposób. 
Matematycznemu przyrodoznawstwu przeciwstawiane jest przyrodoznawstwo opisowe, traktowane jako zbiór dyscyplin biologicznych, geograficznych, geologicznych, takich, w których prawa i hipotezy wyrażające związki między zjawiskami nie są ujmowane w zależności matematyczne, lub zależności owe mają znaczenie drugorzędne.
Granica między obydwiema dziedzinami przyrodoznawstwa nie jest ostra.
Ze względu na to, że znaczna część tego, co tradycyjnie nazywane jest „przyrodoznawstwem opisowym”, coraz częściej i chętniej korzysta z aparatu matematycznego, taki dychotomiczny podział przyrozdoznawstwa zastępowany jest podziałami innymi.

</doc>
<doc id="194305" url="https://pl.wikipedia.org/wiki?curid=194305" title="Przyrodoznawstwo">
Przyrodoznawstwo

Przyrodoznawstwo – starsze określenie nauk przyrodniczych. Najprostszym podziałem tego pojęcia jest podział na: matematyczne przyrodoznawstwo i przyrodoznawstwo opisowe.
Ze względu na to, że znaczna część tego, co tradycyjnie nazywane jest „przyrodoznawstwem opisowym”, coraz częściej i chętniej korzysta z aparatu matematycznego, taki dychotomiczny podział przyrodoznawstwa obecnie zastępowany jest innymi podziałami.

</doc>
<doc id="194306" url="https://pl.wikipedia.org/wiki?curid=194306" title="Przyrodoznawstwo opisowe">
Przyrodoznawstwo opisowe

Przyrodoznawstwo opisowe jest to:
Przyrodoznawstwu opisowemu przeciwstawiane jest matematyczne przyrodoznawstwo traktowane jako zbiór dyscyplin przyrodniczych, w których prawa i hipotezy wyrażające związki między zjawiskami ujmowane są w zależności matematyczne.
Granica między obydwiema dziedzinami przyrodoznawstwa nie jest ostra.
Ze względu na to, że znaczna część tego, co tradycyjnie nazywane jest „przyrodoznawstwem opisowym”, coraz częściej i chętniej korzysta z aparatu matematycznego, taki dychotomiczny podział przyrodoznawstwa zastępowany jest innymi podziałami.

</doc>
<doc id="194307" url="https://pl.wikipedia.org/wiki?curid=194307" title="Preprocesor">
Preprocesor

Preprocesor – program komputerowy, którego zadaniem jest przetworzenie kodu źródłowego, w sposób określony przez programistę za pomocą dyrektyw preprocesora, na "kod wyjściowy" – tak przetworzony kod źródłowy poddawany jest następnie analizie składniowej, kompilacji, a w końcu konsolidacji.
Preprocesor jest najczęściej zintegrowany z kompilatorem języka programowania.
Preprocesor języków C i C++.
Najbardziej znane języki, które wyposażone są w preprocesor „wbudowany w język”, to C i C++.
Dyrektywy preprocesora mogą występować w ogólności w dowolnym miejscu programu, a rozróżnienie ich od tekstu kodu źródłowego w językach C i C++ dokonywane jest poprzez poprzedzenie dyrektywy znakiem hash – „#”.
Do najważniejszych dyrektyw należą:
Dyrektywy preprocesora C/C++ wykorzystuje się często do zabezpieczenia plików nagłówkowych przed wielokrotnym dołączaniem do tego samego projektu. Jeżeli treść pliku nagłówkowego codice_11 obejmie się instrukcjami:
to przy pierwszej próbie dołączenia pliku, kompilator najpierw sprawdzi, czy zdefiniowano stałą _NAZWA_H_ (może ona mieć dowolną nazwę, ten sposób jest jednak dobrym zwyczajem promowanym przez programistów) (1) – jeżeli nie, zostanie ona zdefiniowana (2) i do programu zostanie dołączona treść między (2) i (3), oznaczający koniec części dodawanej tylko przy spełnieniu warunku (1).
Niektóre kompilatory obsługują także następującą konstrukcję:
Zapobiega ona ponownemu załączeniu treści całego pliku, w którym została użyta. Metoda ta jednak nie ma oparcia w oficjalnym standardzie. Podobnie, jak wszystkie użycia dyrektywy codice_12, jej ewentualna obsługa jest rozszerzeniem wprowadzonym przez dany kompilator i nie jest przenośna pomiędzy różnymi narzędziami.
Preprocesor języka Clipper.
W wersji 5.x języka Clipper został zaimplementowany preprocesor wzorowany na preprocesorze języka C. Znalazły się więc w nim takie dyrektywy jak: #define, #ifdef, ifndef, #include, #undef. Ale preprocesor ten zawiera również dwie dodatkowe dyrektywy: #command i #translate. Ich składnia jest następująca: #command &lt;szablon rozpoznawczy&gt; ⇒ &lt;szablon wynikowy&gt; i identycznie dla dyrektywy translate.
Dyrektywy te umożliwiają definiowanie rozkazów i pseudorozkazów. Analizowany kod źródłowy jest sprawdzany pod kątem wystąpienia zdefiniowanych szablonów w następującej kolejności:
Po znalezieniu wzorca następuje podstawienie w jego miejsce tekstu utworzonego według szablonu wynikowego i ponowne sprawdzenie, czy nie występuje kolejny szablon rozpoznawczy w utworzonym kodzie.
Preprocesor języka Pike.
Również preprocesor języka Pike wzorowany jest na preprocesorze języka C. W zasadzie składnia dyrektyw preprocesora tego języka jest identyczna jak w C. Zasadnicze różnice to: brak plików nagłówkowych dołączanych dyrektywą "include" (choć sama dyrektywa istnieje i służy do dołączania plików z kodem źródłowym), oraz dodatkowe dyrektywy jak np. "string" dołączająca plik jako wartość tekstową.
Preprocesor języka PL/1.
Najbardziej rozbudowanym zestawem instrukcji dysponuje preprocesor języka PL/1 (implementacje IBM w systemie OS). W tym przypadku znakiem wyróżniającym dyrektywę preprocesora jest znak procentu ‘%’, a semantyka poleceń preprocesora jest niemal zgodna z semantyką analogicznych instrukcji języka PL/1. Lista instrukcji tego preprocesora obejmuje większość analogicznych instrukcji samego języka, w tym takich jak:
oraz specyficzne dla preprocesora, jak
Choć preprocesor tego języka, podobnie jak w C, był wbudowany w kompilator, dzięki pewnym sztuczkom mógł być stosowany jako preprocesor dla innych języków programowania, np. FORTRAN.
Preprocesor asemblera.
W asemblerach rolę analogiczną do preprocesora pełnią makroinstrukcje, dyrektywy i pseudoinstrukcje. Powodują one wykonanie operacji na tekście kodu źródłowego w trakcie translacji wykonywanej przez program asemblera.
Niektóre asemblery, np. makroasembler IBM, w ramach pakietu oprogramowania dostarczają programy ułatwiające pisanie kodów źródłowych w asemblerze. Przykładem jest program SALUT wchodzący w skład ww. pakietu, który przekształcał instrukcje strukturalne na instrukcje asemblera. Działał on więc na zasadzie preprocesora lecz nie wbudowanego w program główny, tylko jako osobny program. Przed uruchomieniem procesu asemblacji należało uruchomić program SALUT, i dopiero plik wynikowy tego programu poddać procesowi asemblowania.
W programie tym instrukcje strukturalne zapisane są w pliku źródłowym i poprzedzone znakiem dolara '$'. Program dostarcza takich konstrukcji programowania strukturalnego jak instrukcja warunkowa $IF ... $ELSE ... $ENDIF, instrukcja pętli $DO w różnych wariantach, czy instrukcja przeszukiwania $SEARCH.
Preprocesor a dyrektywy kompilatora.
Niektóre implementacje języków programowania (np. Pascal, Object Pascal), choć nie posiadają wbudowanego preprocesora, to udostępniają dyrektywy kompilatora, które są rozpatrywane w trakcie kompilacji, a nie jak w przypadku preprocesora przed jej wykonaniem. Zwykle lista takich dyrektyw jest dużo mniejsza w porównaniu z listą dyrektyw preprocesora.. Wynika to z budowy języków Pascal i Object Pascal, które nie używają plików nagłówkowych, natomiast instrukcje dołączania plików bibliotecznych są częścią składni języka (słowo kluczowe: codice_13). Języki te obsługują również stałe w przeciwieństwie do języka C, który ich nie obsługuje (pojawiły się one dopiero w C++, w języku C zamiast nich stosuje się ciągi znaków zamieniane przez preprocesor, tzw. pseudostałe). Ponadto języki Pascal i Object Pascal nie obsługują makr preprocesora, jako że ich użyteczność jest niewielka. Zamiast nich stosowane są funkcje/procedury opatrzone klauzulą codice_14.
W języku C# istnieje preprocesor i jest on częścią kompilatora. Jednak w odróżnieniu od preprocesora języków C i C++ jest on podobny w działaniu do dyrektyw kompilatora używanych w języku Object Pascal. Oczywiście lista dyrektyw preprocesora języka C# różni się od listy dyrektyw kompilatora języka Object Pascal.
Najważniejszą (ale nie jedyną) rolą dyrektyw kompilatorów języków Pascal i Object Pascal oraz dyrektyw preprocesora języka C# jest kompilacja warunkowa.
Wady preprocesora.
Jedną z wad preprocesora jest to, że makra i pseudostałe mogą powodować problemy w trakcie kompilacji plików źródłowych w języku C/C++, ponieważ nie są sprawdzane przez kompilator, który otrzymuje kod źródłowy już po zamianie dokonanej przez preprocesor. Także podczas debugowania programu makra mogą sprawiać problemy - kompilator nie mając o nich wiedzy, nie generuje dla nich symboli debugowania. Z tego m.in. powodu makra nie są stosowane w nowszych językach programowania takich jak: C#, Java czy Object Pascal. Natomiast w języku C++ zalecane jest używanie szablonów oraz konstrukcji językowych wprowadzonych wraz z nowszymi standardami tego języka.

</doc>
<doc id="194309" url="https://pl.wikipedia.org/wiki?curid=194309" title="Instytut Wiedzy o Tożsamości „Misja Czaitanii”">
Instytut Wiedzy o Tożsamości „Misja Czaitanii”

Instytut Wiedzy o Tożsamości „Misja Czaitanii” – nowy ruch religijny wywodzący się z hinduistycznej tradycji religijnej określanej jako gaudija wisznuizm, zarejestrowany w Polsce jako przedstawicielstwo ruchu religijnego The Science of Identity Foundation założonego w 1977 roku na Hawajach przez Chrisa Butlera (Założyciel The Science of Identity Foundation tytułowany jest przez wyznawców imieniem Jagad Guru Siddhaswarupananda Paramahamsa). W Polsce przedstawiciele Misji Czaitanii rozpoczęli działalność w 1988 roku, a jako związek wyznaniowy z siedzibą w Lublinie funkcjonują od 1990 roku. Misyjna działalność związku polega na organizowaniu wykładów i odczytów oraz na wydawaniu publikacji o tematyce religijnej. W latach 1996-2002 Misja wydawała w Polsce periodyk „Haribol Polska”. Obecnie prowadzi działalność pod nazwą: Szkoła Medytacji i Samorealizacji.
W 2020 roku Instytut liczył 669 członków i prowadził 8 ośrodków.
The Science of Identity Foundation.
Misja Czaitanii należy do tradycji wisznuickiej nurtu Brahma-Madhva-Gaudiya-sampradaja. 
Nazwa „Misja Czaitanii” odnosi się do Ćaitanji Mahaprabhu, uważanego za inkarnację Kryszny, który przez większość życia promował bhaktijogę poprzez zbiorowe intonowanie Maha Mantry. Misja Czaitanii propaguje kult wiary w jednego Boga, który ma wiele imion takich jak Jahwe, Allah, Kryszna itd. 
Misja Czaitanii należy do Światowego Stowarzyszenia Wisznuickiego ("World Vaishnava Association").
Misja Czaitanii.
Członkowie Misji zobowiązani są do przestrzegania czterech zasad:
W odróżnieniu od wisznuitów zrzeszonych w Międzynarodowym Towarzystwie Świadomości Kryszny, członkowie nie noszą tradycyjnych strojów hinduskich, a podczas śpiewów liturgicznych wykorzystują do akompaniamentu popularne na Zachodzie instrumenty, jak np. gitara. Nie zakładają klasztorów czy scentralizowanych wspólnot. 
Kult.
Poza mantrą, zwaną też Maha Mantrą (intonowaną zbiorowe oraz indywidualne) 
która jest wspólna dla Międzynarodowego Towarzystwa Świadomości Kryszny i Instytutu Wiedzy o Tożsamości „Misja Czaitanii”, ten ostatni ma jeszcze dodatkową mantrę:

</doc>
<doc id="194310" url="https://pl.wikipedia.org/wiki?curid=194310" title="Ordinarium">
Ordinarium

Ordinarium (łac. "ordinarius" znaczy "zwyczajny") – w liturgii katolickiej zbiorcze określenie tych jej części (tekstów), które - w odróżnieniu od proprium - z zasady nie podlegają zmianie, mimo różnych okresów roku liturgicznego i okazji, dla których sprawowany jest obrzęd. Polskim odpowiednikiem tego łacińskiego terminu jest określenie części stałe.
Mianem ordinarium określa się na przykład części stałe Mszy świętej - po łacinie "ordinarium missae". Są to:

</doc>
<doc id="194311" url="https://pl.wikipedia.org/wiki?curid=194311" title="Funt libański">
Funt libański

Funt libański – jednostka walutowa Libanu dzieląca się na 100 piastrów. Od 1941 roku waluta Libanu.
Historia.
Przed I wojną światową w Libanie obowiązywała lira turecka, ponieważ była to część Imperium osmańskiego. Po I wojnie światowej jako walutę wprowadzono funta egipskiego. Kiedy w 1920 roku kontrolę nad terytorium dzisiejszego Libanu i Syrii przejęła Francja, wprowadziła jako walutę funta syryjskiego. Liban bił własne monety od 1924 roku, a banknoty od 1925 roku. W 1939 roku został formalnie oddzielony od funta syryjskiego.
Nominały monet i banknotów.
Monety dzielą się na następujące nominały:
Banknoty dzielą się na następujące nominały:

</doc>
<doc id="194312" url="https://pl.wikipedia.org/wiki?curid=194312" title="Obszar ochrony ścisłej im. dr. Stefana Jarosza">
Obszar ochrony ścisłej im. dr. Stefana Jarosza

Obszar ochrony ścisłej im. dr. Stefana Jarosza – leśny obszar ochrony ścisłej w Wolińskim Parku Narodowym, o powierzchni 92,06 ha, położony w województwie zachodniopomorskim, w powiecie kamieńskim, w gminie Międzyzdroje, nieopodal krawędzi klifu, w rejonie wzniesienia Strażnica (74 m n.p.m.), 0,4 km na północny wschód od Latarni Morskiej Kikut.
Celem ochrony jest zachowanie starodrzewu buczyny pomorskiej, otoczonej borem sosnowym. Licznie występują tu rośliny chronione takie jak: wiciokrzew pomorski, kruszczyk rdzawoczerwony, sasanka łąkowa.
Wzdłuż południowej granicy obszaru ochrony ścisłej prowadzi znakowany czerwony turystyczny Szlak Nadmorski im. dr. Czesława Piskorskiego (Wisełka→Dziwnów).
Obszar ochrony ścisłej położony w pobliżu wschodniej granicy Wolińskiego Parku Narodowego.
Obszarowi patronuje dr Stefan Jarosz – polski geograf i podróżnik.

</doc>
<doc id="194313" url="https://pl.wikipedia.org/wiki?curid=194313" title="Rupia malediwska">
Rupia malediwska

Rupia malediwska (maled. ދިވެހި ރުފިޔާ) – jednostka walutowa Malediwów. 1 rupia = 100 lari.

</doc>
<doc id="194314" url="https://pl.wikipedia.org/wiki?curid=194314" title="Rupia nepalska">
Rupia nepalska

Rupia nepalska (nep. रूपैयाँ) – jednostka walutowa Nepalu. 1 rupia = 100 paisa.

</doc>
<doc id="194315" url="https://pl.wikipedia.org/wiki?curid=194315" title="Obszar ochrony ścisłej im. prof. Mariana Raciborskiego">
Obszar ochrony ścisłej im. prof. Mariana Raciborskiego

Obszar ochrony ścisłej im. prof. Mariana Raciborskiego – leśny obszar ochrony ścisłej w Wolińskim Parku Narodowym, o powierzchni 10,33 ha, położony w województwie zachodniopomorskim, w powiecie kamieńskim, w gminie Międzyzdroje, w zachodniej części Wisełki.
Celem ochrony jest zachowanie buczyny storczykowej z licznymi stanowiskami wiciokrzewu pomorskiego i zimoziołu północnego.
Wzdłuż północno-wschodniej granicy obszaru ochrony ścisłej prowadzi znakowany czerwony turystyczny Szlak Nadmorski im. dr. Czesława Piskorskiego (Międzyzdroje→Dziwnów).
Od południa zabudowania Wisełki przy drodze (Międzyzdroje-Dziwnów).
Obszarowi patronuje prof. Marian Raciborski – polski biolog – botanik.

</doc>
<doc id="194316" url="https://pl.wikipedia.org/wiki?curid=194316" title="Won">
Won



</doc>
<doc id="194317" url="https://pl.wikipedia.org/wiki?curid=194317" title="Rupia pakistańska">
Rupia pakistańska

Rupia pakistańska – jednostka walutowa Pakistanu. 1 rupia = 100 pajs.
Historia.
W momencie uzyskania niepodległości, Pakistan nie posiadał własnej waluty – w obiegu była waluta Indii brytyjskich. Pierwsze monety i banknoty wydano w 1948. Początkowo, rupia pakistańska dzieliła się na 16 "anna", 1 "anna" na 4 "pice", a 1 "pice" na 3 "pie". W 1961 nastąpiła decymalizacja rupii, która od tego czasu dzieli się na 100 pajs. Do 1971 utrzymywano sztywny kurs rupii do funta brytyjskiego, a następnie do 1982 – do dolara amerykańskiego.
Monety.
Przed decymalizacją wydano monety o nominale 1 "pie", 1 "pice", 1/2 "anna", 1 "anna", 2 "annas", 1/4 rupii, 1/2 rupii oraz 1 rupii.
Po reformie walutowej wydano obiegowe monety o nominałach 1 pajsa (do 1979), 2 pajsy (do 1976), 5 pajs (do 1992), 10 pajs (do 1993), 25 pajs (do 1995), 50 pajs (do 1996) i 1 rupii, a w latach dziewięćdziesiątych – okolicznościowe 5, 10 i 50 rupii.
W latach 1976–1977 wydano również szereg srebrnych i złotych monet kolekcjonerskich o nominałach od 100 do 3000 rupii.
Współcześnie emitowane są monety o nominale 1, 2, 5, 10 rupii, jak również okolicznościowe 20 rupii.
Banknoty.
1 kwietnia 1948 wprowadzono do obiegu zmodyfikowane wersje banknotów Indii brytyjskich. Przedstawiały one nadal wizerunek Jerzego VI, lecz posiadały dodatkową inskrypcję, "Government of Pakistan" oraz "Hakumat-e-Pakistan". Seria obejmowała nominały 1, 2, 5, 10 i 100 rupii.
Po utworzeniu Państwowego Banku Pakistanu, rząd Pakistanu wydał 1 października 1948 tymczasową serię banknotów o nominałach 5, 10 i 50 rupii. Wkrótce później pojawiły się w obiegu banknoty o nominałach 2, 5, 10 i 100 rupii wydane już przez bank centralny..
W 1957, w związku z podejrzeniami o fałszowanie banknotów pakistańskich na szeroką skalę w Indiach, wprowadzono nową serię banknotów. Wydawana do 1971, obejmowała nominały 5, 10, 50, 100 i 500 rupii. Wszystkie przedstawiały wizerunek Muhammada Alego Jinnaha, co stało się zasadą dla późniejszych serii.
Seria z lat 1972-1975 obejmowała nominały 5, 10, 50 i 100 rupii. Trzy pierwsze były tego samego projektu co poprzednio, lecz w innej kolorystyce. Jedynie wzór banknotu sturupiowego został zmieniony. Przed wprowadzeniem tej serii, banknoty pięćsetrupiowe zostały wycofane z obiegu.
Po secesji Pakistanu Wschodniego, usunięto z banknotów inskrypcje w języku bengalskim. Seria banknotów z lat 1976–2006 obejmowała nominały 2, 5, 10, 50, 100, 500 i 1000 rupii, przy czym banknoty dwurupiowe wprowadzono do obiegu dopiero w 1985, a dwa najwyższe nominały odpowiednio w 1986 i 1988.
Oprócz powyższych, w latach 1951–2001 emitowano banknoty jednorupiowe w trzech wzorach.
Bieżąca seria, emitowana od 2005, obejmuje nominały 5, 10, 20, 50, 100, 500, 1000 i 5000 rupii.

</doc>
<doc id="194318" url="https://pl.wikipedia.org/wiki?curid=194318" title="Rupia Sri Lanki">
Rupia Sri Lanki



</doc>
<doc id="194319" url="https://pl.wikipedia.org/wiki?curid=194319" title="Obszar ochrony ścisłej im. prof. Zygmunta Czubińskiego">
Obszar ochrony ścisłej im. prof. Zygmunta Czubińskiego

Obszar ochrony ścisłej im. prof. Zygmunta Czubińskiego – leśny obszar ochrony ścisłej w Wolińskim Parku Narodowym, o powierzchni 106,38 ha, położony w województwie zachodniopomorskim, w powiecie kamieńskim, w gminie Międzyzdroje, las na krawędzi klifu, na wzniesieniu Święta Kępa, na wschodzie graniczy z ośrodkiem wypoczynkowym Grodno, na południu droga Międzyzdroje – Dziwnów.
Celem ochrony jest zachowanie starodrzewu buczyny pomorskiej oraz stanowisk wielu gatunków z rodziny storczykowatych.
Plażą, u podnóża klifu, wzdłuż północnej granicy obszaru ochrony ścisłej prowadzi znakowany czerwony turystyczny Szlak Nadmorski im. dr. Czesława Piskorskiego (Międzyzdroje→Dziwnów).
Obszarowi patronuje prof. Zygmunt Czubiński.

</doc>
<doc id="194320" url="https://pl.wikipedia.org/wiki?curid=194320" title="Funt syryjski">
Funt syryjski

Funt syryjski – jednostka walutowa Syrii dzielącą się na 100 piastrów.
Historia.
Przed I wojną światową na terenie dzisiejszej Syrii obowiązywała lira turecka, ponieważ była to część Imperium Osmańskiego. Po I wojnie światowej jako walutę wprowadzono funta egipskiego. Kiedy w 1920 roku kontrolę nad terytorium dzisiejszego Libanu i Syrii przejęła Francja, wprowadziła jako walutę funta syryjskiego. Liban bił własne monety od 1924 roku, a banknoty od 1925 roku. W 1939 roku obie waluty zostały formalnie oddzielony od siebie.
Aktualne nominały.
Około 1998 roku banknoty 1, 5, 10, 25 funtowe zostały wycofane z obiegu, pozostawiając w obiegu banknoty 50, 100, 200, 500 oraz 1000 funtowe. W dniu 2 lipca 2017 roku Centralny Bank Syrii wyemitował nowy banknot obiegowy o nominale 2000 funtów, a w dniu 24 stycznia 2021 roku wyemitowano banknot o nominale 5000 funtów.

</doc>
<doc id="194323" url="https://pl.wikipedia.org/wiki?curid=194323" title="Dolar tajwański">
Dolar tajwański

Dolar tajwański – jednostka walutowa Republiki Chińskiej. 1 dolar = 100 centów.

</doc>
<doc id="194324" url="https://pl.wikipedia.org/wiki?curid=194324" title="Obszar ochrony ścisłej im. dr. Bogdana Dyakowskiego">
Obszar ochrony ścisłej im. dr. Bogdana Dyakowskiego

Obszar ochrony ścisłej im. dr. Bogdana Dyakowskiego – leśny obszar ochrony ścisłej w Wolińskim Parku Narodowym, o powierzchni 66,74 ha, położonym w województwie zachodniopomorskim, w powiecie kamieńskim, w gminie Międzyzdroje, na północ od Trzciągowa.
Chronione są tu: buczyna świetlista, perłówka jednokwiatowa.
Obszarowi patronuje dr Bogdan Dyakowski – polski geograf i podróżnik.

</doc>
<doc id="194325" url="https://pl.wikipedia.org/wiki?curid=194325" title="Wiślica">
Wiślica

Wiślica – miasto w Polsce, położone w województwie świętokrzyskim, w powiecie buskim, siedziba gminy Wiślica.
Prawa miejskie uzyskała w 1326, utraciła je w 1870 r. Status miasta odzyskała z dniem 1 stycznia 2018, stając się ludnościowo najmniejszym miastem Polski z 503 mieszkańcami, wypierając dotychczasowe Wyśmierzyce (920 mieszkańców w 2016 roku) o 45%. Dla porównania Kozy, największa pod względem ludności wieś Polski, liczy 12 529 mieszkańców (31 grudnia 2013). 1 stycznia 2019, pobliski Opatowiec odzyskując prawa miejskie stał się najmniejszym miastem Polski z 338 mieszkańcami, wypierając Wiślicę po zaledwie jednym roku posiadania tego tytułu.
W drugiej połowie XVI wieku Wiślica była miastem królewskim w powiecie wiślickim województwa sandomierskiego.
Położenie.
Wiślica położona jest na Ponidziu, na lewym brzegu Nidy, w Nadnidziańskim Parku Krajobrazowym.
Przez miejscowość przebiega droga wojewódzka nr 776 z Buska-Zdroju do Kazimierzy Wielkiej.
Wiślica jest punktem początkowym niebieskiego szlaku turystycznego prowadzącego do Pińczowa oraz zielonego szlaku turystycznego prowadzącego do Grochowisk. Przez miasto przebiega szlak Małopolska Droga św. Jakuba oraz Via Jagiellonica.
W Wiślicy przez długi czas kończyła swój bieg Świętokrzyska Kolej Dojazdowa. Obecnie od około 20 lat z uwagi na dewastację i kradzież znacznych fragmentów torowisk nie prowadzi się już pociągów na tym odcinku.
Historia.
Według legendy nazwa osady pochodzi od imienia jej założyciela, księcia Wiślan Wiślimira, który wraz ze swoim otoczeniem miał przyjąć chrzest w 880 roku. Wspomina o tym tak zwana legenda panońska, czyli "Żywot św. Metodego". Dokument mówi o przymusowym chrzcie pogańskiego księcia Wiślan. Dla części badaczy wzmianka ta była dowodem, że w IX wieku istniało silne państwo Wiślan ze stolicą w Wiślicy. Współcześnie jednak nie ma już wątpliwości co do stołecznej roli Krakowa w ich państwie.
Około 990 gród został włączony w obręb państwa Piastów. Wiślica stała się w tym czasie obok Krakowa i Sandomierza jednym z najważniejszych ośrodków administracyjnych w Małopolsce. Na początku XI wieku Bolesław Chrobry wzniósł nieopodal osady targowej gród obronny, którego zadaniem było strzec przeprawy przez Nidę. Przez Wiślicę przebiegał szlak handlowy prowadzący z Pragi i Krakowa na Ruś Kijowską.
W połowie X wieku na wyspie zwanej Regia powstał drugi warowny gród. Wiślica w XI wieku składała się więc z dwóch grodów, z których jeden stale obsadzony przez drużynę książęcą, miał typowo militarny charakter. Pomiędzy nimi rozwijała się osada handlowa z kościołem grodowym. W XI wieku zbudowano kościół św. Mikołaja. Pod koniec XI wieku osada została spalona, nie zatrzymało to jednak jej rozwoju. W 1135 Wiślica została splądrowana przez Rusinów i Połowców. Po śmierci Bolesława Krzywoustego i rozbiciu dzielnicowym Wiślica znalazła się w dzielnicy sandomierskiej.
Za panowania księcia Henryka Sandomierskiego Wiślica stała się ponownie jednym z najważniejszych małopolskich miast. Po weryfikacji wcześniejszych badań stwierdzono, że wszystkie budowle kamienne na Regii powstały nie wcześniej niż w drugiej połowie XII wieku. Książę ufundował w Wiślicy zgromadzenie kanoników oraz pierwszą wiślicką kolegiatę. Budowa kolegiaty została ukończona za rządów jego brata Kazimierza Sprawiedliwego.
Książę Kazimierz wyznaczył Wiślicę na główną siedzibę swojego dworu. Na Regii powstał pałac składający się m.in. z dwóch palatiów połączonych z kaplicami o kształcie rotundy. W tym samym czasie odbudowano gród położony na wschód od osady. Za panowania księcia Kazimierza Wiślica stała się ośrodkiem kultury i sztuki; w tym czasie powstała tu płyta wiślicka.
W 1241 miasto zostało doszczętnie zniszczone podczas najazdu Mongołów. W połowie XIII wieku o Wiślicę toczyli długoletni spór książęta piastowscy. W 1291 miasto znalazło się we władaniu Władysława Łokietka. W 1292 książę został wygnany, a Wiślica znalazła się w granicach królestwa Wacława II. W 1304 Łokietek na czele węgierskich posiłków odzyskał Wiślicę.
Po zdobyciu przez Łokietka korony polskiej Wiślica stała się jednym z najważniejszych ośrodków królestwa. Przed 1326 uzyskała prawa miejskie. Odbywały się tu zjazdy rycerstwa małopolskiego oraz ogólnopolskiego. W 1347 król Kazimierz Wielki zatwierdził tu statuty wiślickie. W latach 60. XIV wieku Kazimierz Wielki wzniósł niewielki zamek i otoczył miasto obronnym murem z trzema bramami: Buską, Krakowską i Zamkową. Ufundował także trzecią i zachowaną do dzisiaj kolegiatę wiślicką.
6 grudnia 1382, po śmierci Ludwika Węgierskiego, w Wiślicy odbył się zjazd szlachty małopolskiej, podczas którego doszło do spotkania z poselstwem węgierskim.
12 marca 1409 w Krakowie król Jagiełło nadał Wiślicy prawo magdeburskie.
W XV wieku w Wiślicy oraz pobliskim Nowym Mieście Korczynie odbywały się zjazdy szlachty. Jan Długosz prowadził tu w tym czasie edukację synów króla Kazimierza Jagiellończyka.
Miasto od czasów Kazimierza Wielkiego aż do rozbiorów było siedzibą sądu ziemskiego.
W XVI wieku miasto było ważnym ośrodkiem rzemieślniczym. Działało tu wówczas dwanaście cechów. W 1528 w Wiślicy powstały wodociągi, na których budowę zezwolił król Zygmunt I Stary. W 1540 roku Wiślica uzyskała przywilej "de non tolerandis Judaeis".
Miejscowość związana z działalnością braci polskich. Józef Szymański w pracy „Szlakiem Braci Polskich” wspomina o działającym tu w XVI wieku zborze braci polskich.
W 1587 w Wiślicy miał miejsce sejm elekcyjny podczas którego nastąpiła podwójna elekcja: arcyksięcia Maksymiliana Habsburga oraz Zygmunta Wazy. Miasto zostało w tym czasie zajęte przez wojska Krzysztofa Zborowskiego, zwolennika arcyksięcia Maksymiliana. Ostatecznie na króla wybrany został Zygmunt Waza, któremu poparcia udzielił kanclerz wielki koronny Jan Zamoyski. W 1606 w czasie rokoszu Zebrzydowskiego w Wiślicy odbył się zjazd zwolenników króla.
Miejscowość podupadła w XVII wieku, w czasie potopu szwedzkiego. W 1657 została zniszczona przez wojska Jerzego Rakoczego. W 1766 rozebrano zamek, w 1820 kościoły św. Marcina i Ducha Świętego, a pod koniec XIX wieku dawne mury miejskie. W 1869, po powstaniu styczniowym, Wiślica utraciła prawa miejskie.
W czasie I wojny światowej osada znalazła się na linii frontu. Austriacka artyleria ją zbombardowała, poważnie uszkadzając, między innymi, kolegiatę. Została ona odbudowana w latach 20. XX wieku.
W 1958 w trakcie badań archeologicznych odkryto pozostałości dawnych, romańskich kościołów w podziemiach kolegiaty.
17 lipca 1966, podczas uroczystości 1000-lecia chrztu Polski, prymas Polski, kard. Stefan Wyszyński i abp Karol Wojtyła dokonali uroczystej koronacji figury Matki Bożej Łokietkowej, zwanej Uśmiechniętą, znajdującej się w ołtarzu głównym wiślickiej świątyni.
1 września 1974 miały miejsce uroczystości 50-lecia odnowienia wiślickiej kapituły kolegiackiej. Przewodniczył im metropolita krakowski abp Karol Wojtyła w asyście biskupów kieleckich i 60 księży.
W latach 1975–1998 Wiślica administracyjnie należała do województwa kieleckiego.
1 października 2004 papież Jan Paweł II nadał wiślickiej świątyni godność bazyliki mniejszej.
7 września 2013 odbyło się wprowadzenie relikwii krwi Jana Pawła II do wiślickiej bazyliki mniejszej. Sobotniej Mszy świętej przewodniczył metropolita krakowski abp kard. Stanisław Dziwisz, który przy tej okazji wygłosił okolicznościową homilię.
W 2016 odbyły się konsultacje społeczne w sprawie nadania miejscowości statusu miasta, w których wzięły udział 302 osoby na 424 uprawnionych (frekwencja wyniosła 71%). Pomysł ten poparły 293 osoby (97% głosujących), przeciw głosowało 7 osób (2%), zaś 2 osoby (1%) wstrzymały się od głosu.
W maju 2019 pierwszy w historii tytuł honorowego obywatela miasta Wiślica otrzymał Piotr Gliński.
Zabytki.
Rejestr zabytków nieruchomych.
Do rejestru zabytków nieruchomych wpisane są obiekty:
Transport.
Wiślica nie posiada pasażerskich połączeń kolejowych. Komunikację pasażerską zapewnia przedsiębiorstwo PKS Busko Zdrój oraz przewoźnicy prywatni. Miasto posiada bezpośrednie połączenia autobusowe z Kielcami, Krakowem, Katowicami, Buskiem, Kazimierzą Wielką, Miechowem, Żywcem, a w weekendy również z Lublinem.
Kultura.
W związku z dużym nagromadzeniem materii zabytkowej, 20 maja 1966 roku z inicjatywy Zespołu Badań nad Polskim Średniowieczem powołano Muzeum Regionalne, które funkcjonuje obecnie jako Muzeum Archeologiczne w Wiślicy Oddział Muzeum Narodowego w Kielcach. Instytucja ma na celu opiekę nad całością wiślickiego zespołu zabytkowego obejmującego swoim zakresem ogół miejscowości. Podstawową misją Muzeum jest upowszechnianie historii miejscowości, która w doskonały sposób, poprzez namacalne świadectwa przeszłości, odzwierciedla przemiany zachodzące na terenie Polski począwszy od IX w. aż po współczesność.
Wspólnoty wyznaniowe.
Kościół rzymskokatolicki:
Świadkowie Jehowy
Sport.
W miejscowości działa założony w 1948 klub sportowy LKS „Gród” Wiślica, który prowadzi sekcję piłki nożnej.

</doc>
<doc id="194326" url="https://pl.wikipedia.org/wiki?curid=194326" title="Telefonia internetowa">
Telefonia internetowa



</doc>
<doc id="194327" url="https://pl.wikipedia.org/wiki?curid=194327" title="Obszar ochrony ścisłej im. prof. Władysława Szafera">
Obszar ochrony ścisłej im. prof. Władysława Szafera

Obszar ochrony ścisłej im. prof. Władysława Szafera – leśny obszar ochrony ścisłej w Wolińskim Parku Narodowym, o powierzchni 101,17 ha, położony w województwie zachodniopomorskim, w powiecie kamieńskim, w gminie Międzyzdroje. Obszar leśny położony na wyspie Wolin, na Pagórkach Lubińsko-Wapnickich (Lelowa Góra 89 m n.p.m.), na południowym skraju Doliny Trzciągowskiej, 150 m na południe od zabudowań Wapnicy, 0,5 km na południowy zachód od Trzciągowa, 1 km na północny wschód od Lubina.
Celem ochrony jest zachowanie stanowisk starodrzewu buczyny pomorskiej z żywcem cebulkowym.
Po zachodniej stronie obszaru ochrony Jezioro Turkusowe z punktem widokowym "Piaskowa Góra" (53 m n.p.m.), na południowym zachodzie punkt widokowy "Wzgórze Zielonka", skąd szeroka panorama na deltę wsteczną Świny. Wzdłuż zachodniej granicy obszaru ochrony znakowany niebieski turystyczny Szlak Nad Bałtykiem i Zalewem Szczecińskim (Międzyzdroje→ Wolin).
Obszarowi patronuje prof. Władysław Szafer.

</doc>
<doc id="194328" url="https://pl.wikipedia.org/wiki?curid=194328" title="Płyta wiślicka">
Płyta wiślicka

Płyta wiślicka lub płyta orantów – posadzka o wymiarach 4,1 × 2,5 metra z lat około 1175–1177 z rytymi przedstawieniami figuralnymi, odkryta w 1959 w krypcie zburzonego kościoła z XII wieku, na którego miejscu stoi obecnie gotycka kolegiata w Wiślicy. Unikatowy w skali światowej zabytek sztuki romańskiej. Odsłonięta w latach 1959-60 podczas badań archeologicznych, którymi w ramach Zespołu Badań nad Polskim Średniowieczem kierował prof. Andrzej Tomaszewski. Konserwowana w latach 1982-83 pod kierunkiem prof. Władysława Zalewskiego z ASP w Krakowie.
Posadzka wykonana jest z jastrychu (gipsowej masy, twardniejącej po wylaniu). Wykonano na niej ryty, wypełnione następnie masą gipsową, zabarwioną na czarno smołą lub węglem drzewnym. W rezultacie otrzymano czarny rysunek na jasnym tle, przypominający efekt niello.
Płyta znajdowała się w środkowej nawie krypty, pod dwoma przęsłami sklepienia (zachowały się trzy bazy kolumn). Płyta składa się z dwóch pól z przedstawieniami figuralnymi oraz bordiury, która oddziela pola i otacza całość. W lewym pasie bordiury znajdują się wyobrażenia lwa, centaura, smoka i bazyliszka, w górnym, u stóp ołtarza – dwa lwy przy Drzewie Życia. Pozostałe pasy bordiury wypełnia dekoracja roślinna (plecionka, wić) i roślinno-zwierzęca (dodatkowo przedstawienie smoka). Mityczne potwory w lewym dolnym pasie bordiury zapewne symbolizują grzechy wymieniane w mszalnym tekście liturgicznym tzw. spowiedzi powszechnej.
W górnym polu, które znajdowało się bliżej ołtarza, znajduje się przedstawienie duchownego, stojącego między mężczyzną z brodą i chłopcem. W dolnym ukazany jest mężczyzna z brodą pomiędzy kobietą w czepcu i młodzieńcem. Wszystkie postacie mają głowy podniesione do góry oraz uniesione ręce w geście modlitewnym – są interpretowane jako oranci (adoranci). Nad postaciami z górnego pola zachował się fragment łacińskiego napisu: "Hi conculcari querunt ut in astra levari possint et pariter ve..." ("Ci chcą być podeptani, aby mogli być wzniesieni do gwiazd i zarówno...")
Identyfikacja ukazanych na płycie osób oraz ustalenie osoby fundatora pozostawia wątpliwości. Za fundatora uznaje się Kazimierza Sprawiedliwego, którego identyfikuje się z brodatym mężczyzną z dolnego pola. Towarzyszyć ma mu jego żona Helena i syn Bolesław. W górnym polu przedstawiono najprawdopodobniej zmarłych krewnych Kazimierza – jego brata Henryka Sandomierskiego i syna Kazimierza. Istnieje także hipoteza, że brodatym mężczyzną z dolnego pola (i fundatorem zarazem) jest Bolesław Kędzierzawy, a towarzyszą mu żona i syn Leszek.

</doc>
<doc id="194329" url="https://pl.wikipedia.org/wiki?curid=194329" title="Obszar ochrony ścisłej im. prof. Adama Wodziczki">
Obszar ochrony ścisłej im. prof. Adama Wodziczki

Obszar ochrony ścisłej im. prof. Adama Wodziczki – obszar ochrony ścisłej w Wolińskim Parku Narodowym, o powierzchni 107,16 ha, położony w województwie zachodniopomorskim, w powiecie kamieńskim, w gminie Międzyzdroje. Obszar położony na wyspie Wolin, na krawędzi klifu, nad Zalewem Szczecińskim, 1,5 km na zachód od Karnocic, 2 km na wschód od Lubina.
Celem ochrony jest zachowanie lasu na krawędzi klifu nad Zalewem Szczecińskim oraz ochrona stanowisk roślinności kserotermicznej. Ochronie podlega też przyległy pas szuwarów i oczeretowych wysp.
We wschodniej części obszaru pomnik przyrody Dąb Wolinian (obwód 510 cm) i głaz Wodziczki (obwód 400 cm, wysokość 150 cm) z wyrytym napisem: "Rezerwat ścisły im. prof. Adama Wodziczki (1887–1948), zasłużonego przyrodnika, odkrywcy piękna Wolina".
W pobliżu znakowany niebieski turystyczny Szlak Nad Bałtykiem i Zalewem Szczecińskim (Międzyzdroje→ Wolin).
Obszarowi patronuje prof. Adam Wodziczko – polski biolog, botanik, inicjator powstania Wolińskiego Parku Narodowego.

</doc>
<doc id="194330" url="https://pl.wikipedia.org/wiki?curid=194330" title="Proprium">
Proprium

Proprium (łac. "proprius" znaczy "własny") – w liturgii rzymskokatolickiej zbiorcze określenie tych jej części (tekstów), które – w odróżnieniu od ordinarium – z zasady podlegają zmianie w zależności od różnych okresów roku liturgicznego i okazji dla których sprawowany jest obrzęd. Polskim odpowiednikiem tego łacińskiego terminu jest określenie "części zmienne".
Duża część z nich jest specyficzna dla danego święta (a zatem używa się ich tylko raz do roku), zaś inne bywają wykorzystywane przy różnych świętach zbliżonych do siebie w charakterze (np. świętych męczenników, biskupów).
Mianem proprium określa się na przykład części zmienne mszy ("proprium missae"), które są właściwe dla:

</doc>
<doc id="194331" url="https://pl.wikipedia.org/wiki?curid=194331" title="Zettabajt">
Zettabajt

Zettabajt (skrót ZB), zebibajt (skrót ZiB) – jednostki używane w informatyce oznaczające odpowiednio tryliard (1021) bajtów i 270, czyli 10247 bajtów.
Zgodnie ze standardem IEC 60027-2 w systemie przedrostków dwójkowych (binarnych) obowiązują zależności:
 1 ZiB = 1024 EiB = 1024 · 1024 PiB = 1024 · 1024 · 1024 TiB = 1024 · 1024 · 1024 · 1024 GiB = 10245 MiB = 10246 kiB = 10247 B
natomiast w systemie przedrostków dziesiętnych SI:
 1 ZB = 1000 EB = 1000 · 1000 PB = 1000 · 1000 · 1000 TB = 1000 · 1000 · 1000 · 1000 GB = 10005 MB = 10006 kB = 10007 B

</doc>
<doc id="194334" url="https://pl.wikipedia.org/wiki?curid=194334" title="Rastafarianie">
Rastafarianie



</doc>
<doc id="194337" url="https://pl.wikipedia.org/wiki?curid=194337" title="NSP">
NSP



</doc>
<doc id="194341" url="https://pl.wikipedia.org/wiki?curid=194341" title="Monizm teoretyczny">
Monizm teoretyczny

Monizm teoretyczny – nazwa stosowana w odniesieniu do takiego podejścia w ramach filozofii nauki, zgodnie z którym, nowości teoretyczne do nauki wprowadzane są dopiero wtedy, gdy pojawiają się fakty niezgodne z dotychczas akceptowaną teorią. Alternatywą dla niego jest pluralizm teoretyczny.
U podstaw tak rozumianego monizmu leżą następujące założenia:
Monizm bazuje na tezie o stabilności języka obserwacyjnego, zgodnie z którą znaczenie twierdzenia obserwacyjnego jest niezmienne mimo zmian teoretycznych. 
Teza ta bazuje na dwujęzykowym modelu nauki, zgodnie z którym, każde twierdzenie naukowe jednoznacznie może być zaklasyfikowane albo do języka obserwacyjnego, albo do języka teoretycznego. Znaczenie i prawdziwość twierdzeń języka pierwszego określane jest drogą określonych procedur potwierdzających i samych obserwacji. Przyjmuje się tu, że język obserwacyjny jest albo całkowicie, względem teoretycznego, neutralny, albo, że jedyny wpływ jaki na obserwację wywrzeć może teoria polega na tym, iż teoria ogniskuje uwagę na pewnych faktach jako na bardziej istotnych, a inne traktuje jako mniej istotne. 
W związku z powyższym, obserwacje, o ile przeprowadzone są starannie, z zaleceniami metody naukowej, zawsze mają bezproblematyczny charakter, i, przez to, wyrażające je twierdzenia mają charakter bezproblematyczny, w przeciwieństwie do wątpliwych (hipotetycznych) twierdzeń teoretycznych.
W ramach tezy o stabilności język teoretyczny służy jedynie systematyzowaniu faktów wyrażonych w języku obserwacyjnym, ponieważ zmiana teoretyczna (np. przejście od dynamiki Newtona do dynamiki Einsteina) nie wywołuje żadnej zmiany treści tego języka. 

</doc>
<doc id="194342" url="https://pl.wikipedia.org/wiki?curid=194342" title="Dredy">
Dredy

Dredy (dreadloki, z ang. "dreadlocks") – rodzaj fryzury powstałej ze sfilcowanych pęków włosów na głowie. Dredy są typowe dla osób identyfikujących się z filozofią ruchu Rastafari, ale noszone są także przez wiele innych grup i subkultur oraz w wyniku mody.
Tworzenie.
Dredy tworzy się zwykle tapirując grzebieniem i skręcając rękoma czyste, suche włosy. Dredy nie są od razu zbite, potrzebują czasu aby „dojrzeć”, wtedy stają się jednolite i nie można odróżnić w nich pojedynczych włosów. Istnieją też inne metody wykonania, takie jak filcowanie ostrą wełną warkoczyków albo prostych włosów (bardzo długi proces, ale efekt dobry), lub szydełkowanie (włosy wciąga się do środka natapirowanego pasma za pomocą szydełka grubości 0,5 do 0,85mm). Istnieją także dredy syntetyczne, które są lżejsze, trwalsze oraz szybciej schną po umyciu niż naturalne. Nie są uznawane przez Rastafarian. Zarówno syntetyczne i naturalne dredy wymagają dużej higieny i długotrwałej pielęgnacji. Higieniczne jest też robienie dredów z warkoczyków.
Historia.
Pierwsze wzmianki o dreadlokach pochodzą z ok. 2500 r. p.n.e. W utworach wedyjskich bóstwo Śiwa i jego wyznawcy opisani są jako „jaTaa”, co oznacza „noszący skręcone loki”. Słowo prawdopodobnie wyprowadzone zostało z drawidyjskiego słowa „caTai”, oznaczającego „skręcać, zawijać”.
Dredy obecnie.
Nowoczesne dredloki pojawiły około roku 1950 na Jamajce, wśród członków ruchu Rastafari. Podaje się, iż rastafarianie wzorowali się na afrykańskich wojownikach z plemienia Zulusów.
Istnieją również teorie ściśle oparte na filozofii Rasta, iż dready wywodzą się od Izraelitów (Hebrajczyków). W mniemaniu rastafarian, między innymi królowie Izraela – Dawid, oraz Salomon nosili długie dready. Według wierzeń rasta, Salomon i królowa Saby – Makeda, mieli dziecko – Menelika I, którego rzekomym potomkiem w linii prostej był cesarz Etiopii, uznawany za namiestnika Jah na ziemi – Haile Selassie I. Dlatego też wśród ważnych symboli religijnych kultury Rasta jest Gwiazda Dawida określana niekiedy jako „pieczęć Salomona”. To sugeruje, iż dready, tak jak inne motywy w kulturze rastafarian, mają bliski związek ze Starożytnym Izraelem i Etiopią, oraz posiadają znaczenie religijne.
Co więcej, mając na uwadze, iż rastafarianie utożsamiają się z Izraelitami, kulturę dreadlocków można powiązać ze zwyczajem zapuszczania długich pejsów, oraz niegolenia brody przez ortodoksyjnych Żydów: "„Nie będziecie obcinać w kółko włosów na głowie. Nie będziesz golił włosów po bokach brody.”" (Kpł. 19:27)
Ponadto duże znaczenie miał wpływ 36 412 hinduskich robotników najemnych, którzy między 1845 a 1917 rokiem wyemigrowali na Jamajkę.
Hindusi przynieśli ze sobą swoją kulturę i obyczaje, w tym funkcję sadhu – wędrownego ascety, świętego człowieka, często z dredlokami. Podobnie jak kiedyś sadhu w Indiach żyli w obozach, do dziś wielu Rasta żyje w podobnych obozach i komunach. Artykuł Dr. Ajai Mansinghaja z 18 czerwca 1982 w „Daily Gleaner” zawiera wzmiankę z fotografią (datowaną na rok ok. 1910) przechowywaną w Instytucie Jamajki. Fotografie ukazują hinduskich robotników na plantacjach z długimi dreadlokami.
Znaczenie w wierzeniach.
Dredy mają dla rastafarian znaczenie duchowe. Symbolizują jedność z naturą, symbolizują też grzywę Lwa Judy. Niemniej, nie trzeba mieć dredów, by podążać drogą rasta. „"You don’t haffi dread to be rasta"”- głoszą słowa jednej z popularnych piosenek z kręgu rasta. Rastafarianie uznają tylko naturalne dredy.
Dredy w Rastafari prawdopodobnie wywodzą się z żydowskiego Nazireatu:
Przez cały czas trwania nazireatu nożyce nie dotkną jego głowy. Dopóki nie upłynie okres, na który poświęcił się Panu, będzie święty i ma pozwolić, by włosy jego rosły swobodnie. (Biblia Tysiąclecia, Księga Liczb 6:5)
All the days of the vow of his separation there shall no razor come upon his head: until the days be fulfilled, in the which he separateth himself unto the LORD, he shall be holy, and shall let the locks of the hair of his head grow. (Numbers 6:5, Biblia króla Jakuba (KJV), używanej przez Rastafarian)

</doc>
<doc id="194343" url="https://pl.wikipedia.org/wiki?curid=194343" title="Domastryjewo">
Domastryjewo

Domastryjewo (do 1945 "Domstreichsberg") – niewielka osada w Polsce położona w województwie zachodniopomorskim, w powiecie goleniowskim, w gminie Goleniów, w sołectwie Żdżary,
Położona na lewym i prawym brzegu rzeki Iny, obejmuje część ulicy Ptasiej, stanowiącej fragment miasta Goleniowa oraz kilka domów przy drodze prowadzącej do Nadrzecza.
Historia.
Obecnie 7 mieszkańców (2000). Znajduje się tutaj kilka domów mieszkalnych, ferma drobiu, stawy. Okolice to ciekawe tereny leśne oraz podmokłe. Nieopodal płynie rzeka Ina, która jest szlakiem kajakowym. Domastryjewo leży przy drodze krajowej nr 3 oraz moście na Inie. Planowana jest także budowa nowej drogi do Domastryjewa.
Okoliczne miejscowości: Nadrzecze, Modrzewie, Goleniów, Łozienica

</doc>
<doc id="194344" url="https://pl.wikipedia.org/wiki?curid=194344" title="Glewice">
Glewice

Glewice (do 1945 niem. "Glewitz") – wieś sołecka w północno-zachodniej Polsce położona w województwie zachodniopomorskim, w powiecie goleniowskim, w gminie Goleniów. 
W latach 1975–1998 miejscowość położona była w województwie szczecińskim. W roku 2009 wieś liczyła 120 mieszkańców. 
Geografia.
Wieś leży na Równinie Nowogardzkiej i skraju Równiny Goleniowskiej oraz Puszczy Goleniowskiej, przy drodze krajowej nr 6, ok. 7 km na północny wschód od Goleniowa, nieopodal rzeki Gowienicy i jednostki wojskowej w Mostach-Osiedlu.
Historia.
Pierwsza wzmianka o Glewicach jest datowana na XV wiek. Wieś została założona na planie owalnicy jako własność kościelna. W 1534 roku, po reformacji na Pomorzu nastąpiła sekularyzacja i przekazanie tym samym wsi domenie w Nowogardzie. Pod koniec XVIII wieku powstał folwark, który jednak szybko uległ likwidacji. W XIX wieku znajdował się tutaj wiatrak, kościół, kuźnia, kilka dużych gospodarstw chłopskich. W 1874 roku zamieszkiwało tutaj ok. 270 osób. W tym okresie przebudowano kościół, a wiatrak zburzono w roku 1945.
Architektura.
Zabytek chroniony prawem:
Wieś zachowała układ przestrzenny z nawsiem. Obecna zabudowa wsi pochodzi głównie z początków XX wieku (stare chałupy ryglowe i murowane). Znajduje się tutaj również wiele nowo wybudowanych domów.
Gospodarka.
W Glewicach znajduje się stolarnia, kilka firm, sklep.
Komunikacja.
We wsi jest przystanek PKS. W pobliżu wsi przebiega droga ekspresowa nr 6. Około 2 kilometry na południowy zachód od wsi znajduje się Port lotniczy Szczecin-Goleniów, wchodzący administracyjnie w skład sołectwa Glewice, oraz bezpośrednio przy nim leżący przystanek kolejowy Port Lotniczy Szczecin Goleniów.

</doc>
<doc id="194345" url="https://pl.wikipedia.org/wiki?curid=194345" title="Imno (powiat goleniowski)">
Imno (powiat goleniowski)

Imno (niem. "Immenthal") – wieś sołecka w Polsce położona w województwie zachodniopomorskim, w powiecie goleniowskim, w gminie Goleniów. 
W latach 1975–1998 miejscowość położona była w województwie szczecińskim. W roku 2007 wieś liczyła 76 mieszkańców.
Osada wchodząca w skład sołectwa:
Geografia.
Wieś leży na Równinie Nowogardzkiej, terenie pagórkowatym, na skraju Puszczy Goleniowskiej, przy drodze wojewódzkiej nr 113 prowadzącej do Maszewa, ok. 6 km na wschód od Goleniowa, nad dopływem strugi Wiśniówki, ok. 2 km na południe od linii kolejowej nr 402, nieopodal znajduje się port lotniczy Szczecin-Goleniów oraz jednostka wojskowa w Mostach-Osiedlu.
Atrakcje turystyczne.
We wsi znajduje się kapliczka, a przy lesie, pole biwakowe oraz boisko piłkarskie. 
Przyroda.
W okolicznym lesie, przy drodze prowadzącej do Burowa rośnie jeden z najbardziej okazałych dębów w gminie zwany "Dębem Pańszczyźnianym" lub "Królem Puszczy". Legendy mówią, że na uschniętym konarze dębu, zachowanym do dziś, właściciele majątku w Mostach wieszali nieposłusznych chłopów. Dzisiaj dąb jest pomnikiem przyrody.

</doc>
<doc id="194346" url="https://pl.wikipedia.org/wiki?curid=194346" title="Krzewno (osada w województwie zachodniopomorskim)">
Krzewno (osada w województwie zachodniopomorskim)

Krzewno – osada podmiejska w Polsce, położona w województwie zachodniopomorskim, w powiecie goleniowskim, w gminie Goleniów, miejscowość sąsiadująca z Goleniowem, formalnie teren wiejski. Obejmuje numery parzyste goleniowskiej ul. Stefana Żeromskiego w południowej części miasta, na Równinie Goleniowskiej, na skraju Puszczy Goleniowskiej.
Miejscowość znajduje się ok. 200 m na północ od linii kolejowej nr 401 (łączącej Szczecin ze Świnoujściem). Ok. 50 m od osady (na terenie miasta) znajduje się Szkoła Podstawowa Nr 5 im. ks. Jana Twardowskiego w Goleniowie (ul. C.K. Norwida).
Osada należy do okręgu wyborczego nr 2 (do rady miejskiej), tak jak pozostali mieszkańcy ul. S. Żeromskiego (Goleniowa).
Ok. 3,5 km na południowy wschód leży osada leśna o takiej samej nazwie Krzewno (także w gminie Goleniów).

</doc>
<doc id="194349" url="https://pl.wikipedia.org/wiki?curid=194349" title="Czoło (fortyfikacja)">
Czoło (fortyfikacja)

Czoło – strona dawnego obiektu fortyfikacyjnego skierowana w stronę przewidywanego ataku przeciwnika (w stronę przedpola), np. czoło bastionu czy lunety.

</doc>
<doc id="194351" url="https://pl.wikipedia.org/wiki?curid=194351" title="Zekier">
Zekier

Zekier — pierścień łuczniczy noszony na kciuku, którego używa się przy napinaniu łuku refleksyjnego. 
Napinanie cięciwy w łukach tego typu wymaga większej siły fizycznej, a także w konsekwencji ochrony opuszka kciuka, którym ją naciągano w przeciwieństwie do techniki stosowanej przez łuczników europejskich i bliskowschodnich. Zekier rozpowszechnił się wśród ludów Azji, gdzie był stosowany szczególnie przez konnych łuczników, którym ułatwiał kontrolę nad strzałą w czasie jazdy.
Wykonywano je ze skóry, rogu, kości, kości słoniowej, kamienia bądź metali. Zekiery noszono w skórzanych futerałach lub przywiązane do nadgarstka. Świadectwa archeologiczne pokazują, że podstawowa postać pierścienia istniała jeszcze w czasach prehistorycznych i nie zmieniła się przez tysiące lat.
Jednym z najstarszych zachowanych pierścieni jest jadeitowy zekier znaleziony w grobie zmarłej ok. 1200 p.n.e. Fu Hao, żony króla Wu Ding z dynastii Shang. Wyobrażenia pierścieni łuczniczych widoczne są na "graffiti" odnalezionych w mieście Dura Europos zamieszkałym w latach 300 p.n.e.–256 n.e. W sarmackich grobach datowanych na lata 150–200 n.e. w miejscowości Pisariewka na Ukrainie znaleziono wykonany z brązu zekier z uchem do troczenia.
Istnieją dwa podstawowe typy zekierów: 
Etymologia.
Nazwa polska wywodzi się z osmańskiego słowa "zihgir" pokrewnego perskiemu "zehgir".
Zekierem nazywano też ozdobną agrafę służącą do przypinania do kołpaka kity z piór.

</doc>
<doc id="194353" url="https://pl.wikipedia.org/wiki?curid=194353" title="Alfons V Aragoński">
Alfons V Aragoński

Alfons V Aragoński zwany Wspaniałomyślnym (ur. 1396, zm. 27 czerwca 1458) – król Aragonii, Sardynii i Korsyki i hrabia Barcelony od 1416 do 1458 oraz król Neapolu (jako Alfons I) od 1442 do 1458, gonfaloniere papieski.
Życiorys.
Był synem Ferdynanda I i jednym z najbardziej zwracających na siebie uwagę władcą epoki renesansu.
Miał kontakty z królestwem Etiopii, w 1428 otrzymał list od władcy Etiopii Yeshaqa I, który proponował zawarcie mariażu oraz sojuszu przeciwko muzułmanom. W 1430 zawarł pokój z Egiptem a w 1446 z Cyprem.
W 1421 roku bezdzietna królowa Neapolu Joanna II zaadoptowała Alfonsa w zamian za wsparcie floty aragońskiej w obronie przed flotą Ludwika III Andegaweńskiego. Plany przejęcia rządów w Neapolu jeszcze za życia Joanny nie powiodły się ze względu na bunt mieszkańców Neapolu przeciwko Aragończykom. Do planów zdobycia Neapolu Alfons powrócił w 1435 roku. W bitwie morskiej pod Ponzą flota aragońska poniosła klęskę a sam Alfons trafił do niewoli. Po odzyskaniu wolności zdobył jednak Neapol w 1442 roku.
Ożenił się z Marią Kastylijską (córką króla Kastylii – Henryka III Chorowitego i jego żony Katarzyny Lancaster – córki Jana z Gandawy), z którą nie doczekał się dzieci. Spadkobiercą królestwa Neapolu został nieślubny syn Alfonsa V – Ferdynand I Ferrante, natomiast królestwa Aragonii – jego brat Jan II Aragoński.

</doc>
<doc id="194355" url="https://pl.wikipedia.org/wiki?curid=194355" title="Abdon Stryszak">
Abdon Stryszak

Abdon Stryszak (ur. 30 grudnia 1908 w Domatowie koło Pucka, zm. 27 listopada 1995 w Warszawie) – lekarz weterynarii, epizootiolog, wykładowca Akademii Lekarskiej w Gdańsku, profesor Uniwersytetu Warszawskiego, a później Szkoły Głównej Gospodarstwa Wiejskiego.
Życiorys.
Studiował na Wydziale Weterynaryjnym Uniwersytetu Warszawskiego. Członek korporacji akademickiej „Cassubia”. W młodości pracował w Gdyni. Obronił doktorat w 1935. Założyciel Zakładu Higieny Weterynaryjnej w Gdańsku w 1945. 
Od 1948 profesor Uniwersytetu w Warszawie, a od 1958 profesor zwyczajny Szkoły Głównej Gospodarstwa Wiejskiego w Warszawie. Do 1952 pracował również w Instytucie Medycyny Morskiej i Tropikalnej w Gdańsku. Od 1960 – jako pierwszy lekarz weterynarii – członek korespondent PAN, od 1969 członek rzeczywisty. W 1963 został doktorem honoris causa Wyższej Szkoły Weterynaryjnej w Hanowerze. Napisał „Epizootiologię ogólną” (dwa wydania: w 1954 oraz w 1961 – wydanie II poprawione i uzupełnione). Książkę tę opublikowano również w języku czeskim. Był w Radzie Naukowej Instytutu Weterynarii w Puławach, Morskiego Instytutu Rybackiego w Gdyni, warszawskiego Ogrodu Zoologicznego i innych. Sprawował stanowisko przewodniczącego Komitetu Nauk Weterynaryjnych Polskiej Akademii Nauk od 1969 do 1977.
Od 1979 na emeryturze. Był aktywnym członkiem Komitetu Rozwoju Gospodarczego Ziemi Kaszubskiej, choć były to pozorne inicjatywy ze strony administracji państwowej i partyjnej. Później był współzałożycielem Zrzeszenia Kaszubskiego. Wyróżniony tytułem Członka Honorowego Zrzeszenia Kaszubsko-Pomorskiego. Mówił, pisał i czytał po kaszubsku, niemiecku i także w kilku innych językach obcych.
Został wyróżniony m.in. Medalem Kopernika Polskiej Akademii Nauk, Medalem Honorowym Polskiego Towarzystwa Nauk Weterynaryjnych „Pro Scientia Veterinaria Polona”, Medalem Komisji Edukacji Narodowej, 
Medalem 10-lecia Polski Ludowej, odznaką tytułu honorowego Zasłużony Nauczyciel PRL, a także Krzyżem Komandorskim z Gwiazdą, Komandorskim i Oficerskim Orderu Odrodzenia Polski. Otrzymał nagrody resortowe I (1963) i II (1973) stopnia. 
Od 1 stycznia 2021 roku Zakład Higieny Weterynaryjnej w Gdańsku nosi imię profesora Abdona Stryszaka. 
Został pochowany na starym cmentarzu na Służewie w Warszawie.

</doc>
<doc id="194357" url="https://pl.wikipedia.org/wiki?curid=194357" title="Przedpole">
Przedpole

Przedpole – teren znajdujący się przed pozycjami (z przodu, od strony nieprzyjaciela) zajmowanymi przez wojska (stanowiskami ogniowymi). Z przedpola zazwyczaj usuwa się zarośla, krzaki, zboże, drzewa i budynki, aby zwiększyć pole obserwacji i możliwość prowadzenia skutecznego ognia.

</doc>
<doc id="194358" url="https://pl.wikipedia.org/wiki?curid=194358" title="Łęsko">
Łęsko

Łęsko (do 1945 "Unter Karlsbach") – osada w Polsce położona w województwie zachodniopomorskim, w powiecie goleniowskim, w gminie Goleniów, na terenie sołectwa Bolechowo, na Równinie Goleniowskiej, w Puszczy Goleniowskiej, w dolinie rzeki Iny.
Obecnie nazwą "Łęsko" określa się osadę położoną 1 km na północ od dawnej osady, na terenie dawnej wsi "Smolniki" ("Theerofen bei Stevenhagen"). W samym dawnym Łęsku znajduje się tylko jedna zagroda. Nazwa Łęsko obecnie obejmuje dwie jednostki osadnicze:
W roku 2000 leśniczówkę zamieszkiwały 4 osoby. Budynek ten postawiono w roku 1934, zaś odbudowano w roku 1981. Znajduje się tutaj hotelik oraz ośrodek myśliwski. Naprzeciw budynku leśniczówki znajduje się pole biwakowe z wiatą i miejscem na ognisko. Leśniczówka leży przy szlaku Anny Jagiellonki, łączącym Goleniów z ośrodkiem edukacyjnym w Kliniskach. Nieopodal wsi znajduje się Góra Lotnika, zwana także Górą Dzwonów oraz pozostałości osady Pątlica (cmentarz). Teren doliny Iny i jej starorzecza stanowią ważny korytarz ekologiczny. Zamieszkuje tam wiele gatunków fauny i flory wodno-błotnej.

</doc>
<doc id="194361" url="https://pl.wikipedia.org/wiki?curid=194361" title="Jah">
Jah

 
Jah (hebr. יה) – skrócona forma biblijnego imienia Bożego "Jahwe", pojawiająca się w Biblii. 
Występowanie w Biblii.
Składa się z pierwszych dwóch liter tetragramu יהוה ("JHWH"): "jod" (י) i "heʼ" (ה). W oryginalnym tekście Biblii, "Jah" występuje 26 razy samodzielnie (wielokrotnie w Księdze Psalmów a także w Apokalipsie Jana 19: 1, 3, 4, 6) i 24 razy w słowie Hallelujah ("Wysławiajmy Jah" - hebr. "Hallel" - wysławiać i skrócona forma imienia Bożego "Jah"). Określenie "Jah lub Jahwe", szczególna, nieprzypadkowo podwojona forma imienia Bożego, pojawia się w Biblii tylko dwa razy i obydwa razy w Księdze Izajasza: 12:2 i 26:4. W tekście masoreckim forma "Jah" pierwszy raz pojawia się dopiero w opisie wydarzeń, które się rozegrały po wyjściu Izraelitów z niewoli egipskiej po przejściu przez Morze Czerwone w "Pieśni Mojżesza" (Wj 15:2). Jah najczęściej występuje w emocjonalnych pieśniach pochwalnych, modlitwach i błaganiach.
Występowanie u rastafarian.
Haile Selassie I jest uważany w rastafarianizmie za religijny symbol dla Jah (czyli Boga) wcielonego. Poprzez zwracanie się do niego jako Jah Rastafari, jego osoba jest uznawana za manifestację Jah, ale to jest tylko jedna z interpretacji albo metafor wierzeń rastafarian. Każdy rastafarianin jest zachęcany do samodzielnego poszukiwania prawdy i nie ma narzuconego jednolitego dogmatu. Innym sposobem wyrażania idei Jah jest sformułowanie Ja i ja (I&amp;I). Symbolizuje ono jedność rastafarianina z Bogiem, tego że jest się częścią "Jah", i siebie samego. W wierzeniach rastafari ludzie rasta uznają Lwa Judy za znak męstwa i siły albo też czasami za samego Jah.
Występowanie jako składnik imion.
Imię "Jah" występuje także w Biblii jako składnik wielu dwuczłonowych imion hebrajskich. 
Imię "Jah" nosili hinduscy władcy począwszy od Asafa Jah I, a skończywszy na Asafie Jah VIII (władców Hajdarabadu).

</doc>
<doc id="194364" url="https://pl.wikipedia.org/wiki?curid=194364" title="Mosty (województwo zachodniopomorskie)">
Mosty (województwo zachodniopomorskie)

Mosty (do 1945 ) – wieś w Polsce położona w województwie zachodniopomorskim, w powiecie goleniowskim, w gminie Goleniów.
W latach 1945–1954 istniała gmina Mosty. W latach 1954–1972 wieś należała i była siedzibą władz gromady Mosty. W latach 1975–1998 miejscowość położona była w województwie szczecińskim.
Największa wieś w gminie Goleniów, położona na Równinie Nowogardzkiej, na terenie pagórkowatym (drumliny), otoczona stawami i jeziorem parkowym, a od wschodniej strony fragmentami leśnymi, stanowiącymi wschodnie rubieże Puszczy Goleniowskiej. Wieś położona jest przy drodze nr 113 łączącej Goleniów z Maszewem. We wsi znajduje się przystanek kolejowy na linii prowadzącej do Kołobrzegu, na Osiedlu-Mosty.
Mosty zamieszkuje około 1420 osób (2000). Większość zabudowy wsi to budynki stanowiące zaplecze dawnego PGR Mosty, jednego z dwóch wielkich kombinatów w gminie Goleniów. Część zabudowy wsi to domy zabytkowe, ryglowe i murowane, pochodzące z przełomu XIX i XX wieku. Wieś, założona na planie ulicówki zatraciła swój charakter. Znajdują się tutaj zakłady usługowe i przemysłowe, kilka sklepów, ośrodek zdrowia, Zespół Szkół Publicznych w Mostach im. Lotników polskich oraz posterunek straży pożarnej. Na wschód od wsi znajduje się czynna żwirownia i piaskownia, jeden z kilku zakładów górniczych na terenie gminy Goleniów. Wieś posiada charakter usługowo-rolniczo-przemysłowy.
W 2010 otwarta została w miejscowości Sala Zgromadzeń Świadków Jehowy na ok. 1000 miejsc wraz z Salą Królestwa.
Historia.
Pierwsze ślady osadnictwa ludzkiego pochodzą z okresów ceramiki sznurowej i kultury łużyckiej. We wczesnym średniowieczu znajdowała się tutaj osada, na bazie której założono wieś, po raz pierwszy wzmiankowaną 14 lutego 1302 roku. W Mostach istniał w tym czasie zamek obronny. Wieś przyjęła słowiańską nazwę Kamienny Most, zastąpioną potem przez niemieckie Speck. Do XV wieku była własnością rodziny von Viesen. 
W 1477 Paweł von Viesen darował wsie Mosty, Maciejewo, Burowo i Osina Karsenowi von Flemming. Rodzina von Flemmingów pochodziła z Flandrii (dzisiejsza Belgia), skąd w XIII wieku przeniosła się do Brandenburgii i na Pomorze. Ich główna pomorska siedziba znajdowała się w Buku (obecnie gmina Przybiernów), zaś nowe majątki (m.in. Mosty) to wynik dobrych układów Flemmingów z książętami pomorskimi. W XVI wieku wieś, pod panowaniem nowych właścicieli, przeżywała rozkwit. Rozbudowała się znacznie, powstała karczma, wiatrak, kościół, kuźnia. Flemmingowie często procesowali się ze spokrewnioną z nimi rodziną von Petersdorf oraz z Kościołem, który w XVI wieku oskarżył Jerzego von Flemming o bezprawne przywłaszenie podatku od dochodów z karczmy. Spory rodzinne nie przyniosły niczego dobrego. 
Wieś popadła w długi i w 1748 roku została za niską cenę sprzedana Kristianowi Müllerowi z Nowogardu. Potem wieś przechodziła z rąk Müllerów do Flemmingów i Petersdorfów, w 1802 odkupił ją Jan Fryderyk von Blankschein. Z tego okresu pochodzą pierwsze wzmianki o istniejącym tu pałacu. Od 1809 właścicielem Mostów był Karol Karbe, który założył m.in. wieś Imno oraz folwark Przepiórki. W 1840 wieś przejęła rodzina von Schven, a 10 lat później von Flugge. Ród ten władał Mostami do II wojny światowej. W połowie XIX wieku majątek von Flugge liczył ponad 3000 morgów ziemi. W 1872 roku Mosty zamieszkiwało około 400 osób, znajdowała się tutaj szkoła, kościół, 8 gospodarstw chłopskich, 19 domów mieszkańców wolnych od podatku oraz folwark w Przepiórkach (obecnie leśniczówka przy drodze do stacji kolejowej). 
W 1898 umarł Wilhelm von Flugge (pierwszy właściciel wsi z tej rodziny), a Mosty stały się własnością jego syna Maksymiliana. Przestawił on gospodarkę folwarku na hodowlę owiec, co przyniosło duże zyski i umożliwiło mu budową nowego pałacu. Pałac powstał w latach 1910–1928, a nadzorcą budowy był architekt von Bismarcków Paweł Korff. W 1925 wieś zamieszkiwało około 350 osób. W 1936, po śmierci Ernsta von Flugge, majątek został podzielony pomiędzy trójkę jego dzieci. W czasie II wojny światowej, w Mostach istniała duża fabryka zbrojeniowa (zwana "Luftmuna Speck") zatrudniająca ok. 2500 robotników (głównie przymusowych).
W 1945 Mosty przejęli Polacy. Wieś nazywała się przejściowo Sobótka, a następnie na mocy rozporządzenia Ministrów Administracji Publicznej i Ziem Odzyskanych z dnia 15 marca 1947 roku została przyjęta obecna nazwa.
Sport.
W Mostach działa Ludowy Uczniowski Klub Sportowy Promień Mosty, występujący w klasie okręgowej, w barwach czarno-żółto-zielonych.

</doc>
<doc id="194367" url="https://pl.wikipedia.org/wiki?curid=194367" title="Flaga esperancka">
Flaga esperancka

Flaga esperancka – jeden z symboli języka esperanto i ruchu esperanckiego.
Wygląd.
Flaga esperancka jest prostokątem w kolorze zielonym z zieloną pięcioramienną gwiazdą w kantonie o białym tle.
Symbolika.
Zielony kolor zarówno gwiazdy esperanckiej jak i flagi symbolizuje nadzieję, którą zwaśnionym narodom świata ma przynieść uniwersalny język. Do tego nawiązuje również nazwa języka - "esperanto" znaczy "mający nadzieję". Biały kolor symbolizuje neutralność języka a pięć ramion gwiazdy - pięć kontynentów (podobnie jak na fladze olimpijskiej).
Historia.
Pierwsza wersja flagi pojawiła się na I Kongresie Powszechnym w 1905 w Boulogne-sur-Mer (Francja) jako symbol klubu esperanckiego, który organizował kongres. Wersja ta różniła się od obecnej proporcjami - stosunek boku kwadratu zawierającego gwiazdę do wysokości flagi wynosił w przybliżeniu 2:3.
Flaga lokalnego klubu spodobała się społeczności międzynarodowej i została przejęta jako symbol całego ruchu esperanckiego.

</doc>
<doc id="194368" url="https://pl.wikipedia.org/wiki?curid=194368" title="Pluralizm teoretyczny">
Pluralizm teoretyczny

Pluralizm teoretyczny – nazwa podejścia w filozofii nauki w myśl którego dopuścić należy wielość metod lub teorii przy wyjaśnianiu zjawisk. Przeciwieństwo monizmu teoretycznego.
Tak rozumiany pluralizm ma dwóch orędowników: Imre Lakatosa i Paul Feyerabenda. Proponują oni metodologię pluralistyczną opartą na zasadzie proliferacji, która w sformułowaniu Feyerabenda brzmi następująco:
"Wymyślaj i opracowuj teorie niezgodne z zaakceptowanym punktem widzenia, nawet jeśli ten ostatni jest wysoce potwierdzony i ogólnie przyjęty."
Podstawowy argument na rzecz pluralizmu przedstawiony jest w następujący sposób: jeśli teoria naukowa pozbawiona jest rywalki, posiada monopol w danej dziedzinie, a w związku z tym, szybko popadnie w kryzys. Wniosek: monizm teoretyczny jest zgubny dla nauki.
Zwolennicy pluralizmu krytykują:

</doc>
<doc id="194370" url="https://pl.wikipedia.org/wiki?curid=194370" title="Jan Kossakowski">
Jan Kossakowski

Imię i nazwisko Jan Kossakowski nosiło kilka znanych osób, m.in.:

</doc>
<doc id="194373" url="https://pl.wikipedia.org/wiki?curid=194373" title="Dwa Babilony">
Dwa Babilony

Dwa Babilony ("The Two Babylons") – tytuł książki autorstwa szkockiego teologa protestanckiego Alexandra Hislopa powstałej w 1858 roku. 
Początkowo pod tym tytułem Hislop wydał w 1853 krótki religijny pamflet, który następnie został rozszerzony w 1858 i ostatecznie opublikowany w wersji książkowej w 1919. Hislop w pracach tych udowadnia, że niektóre zwyczaje i wierzenia obecne w chrześcijaństwie (przede wszystkim w Kościele katolickim, ale zachowane również przez część wyznań protestanckich) wywodzą się z pogańskich wierzeń Babilonu. 
Aleksander Hislop był zwolennikiem purytanizmu i uważał, że dominujący na Wyspach Brytyjskich Kościół anglikański nie został zreformowany wystarczająco i powinien oczyścić się z pozostałości katolicyzmu, które pochodzą z pogańskich religii przedchrześcijańskich. 
W książce "Dwa Babilony" Hislop porównuje wierzenia, symbole i zwyczaje starożytnego Babilonu, Asyrii, Egiptu, Grecji i Rzymu do doktryn i zwyczajów znanych w chrześcijaństwie. Opiera się na dziełach pisarzy klasycznych i na wykopaliskach archeologicznych. Zwłaszcza dużo miejsca poświęca odkryciom archeologów dokonanym w Asyrii i Babilonii, które ujrzały światło dzienne w latach 40. i 50. XIX wieku. Wydanie książki zbiega się z największym rozwojem asyriologii, w tym odkryciami, których dokonali Austen Henry Layard i Paul-Émile Botta w Niniwie i Kalhu oraz odczytaniem pisma klinowego.
Główną tezą Hislopa jest utożsamienie znanego z Biblii Nimroda, według tradycji żydowskich budowniczego wieży Babel, założyciela Babilonu i Niniwy ze znanym z przekazów klasycznych Ninusem, eponimem Niniwy, utożsamianym przez Hislopa z babilońskim bogiem Belem. Wydarzenia z życia Nimroda oraz kult, jaki miał powstać po jego śmierci, miały się stać podstawą mitologicznych wierzeń egipskich, syryjskich i greckich, a następnie przejętych przez Kościół.
Jednym z przykładów podanych przez Hislopa jest kult Matki, który pochodzić miał od babilońskiego kultu Semiramidy, przedstawianej przez postać matki z dzieckiem w objęciach. Po upadku Babilonu religia ta miałaby być przeszczepiona do Egiptu, gdzie czczono Matkę Izydę, jej brata i męża Ozyrysa, oraz ich syna Horusa. Te same bóstwa matki i dziecka pojawiły się w Rzymie (Fortuna i Jupiter) oraz w Grecji (Ceres, jako Wielka Matka z dzieckiem przy piersi albo Ejrene, bogini pokoju, z dzieckiem w ramionach).
Inne podane przez Hislopa przykłady dotyczą dat i zwyczajów związanych z Bożym Narodzeniem i Wielkanocą, pochodzenia nauk o Trójcy, czyśćcu, chrzcie, pochodzenia mszy, krzyża, szat liturgicznych oraz wiele innych.
W języku polskim książka ta została wydana w 2011 roku, czyli dopiero 158 lat po jej pierwszym wydaniu.
Spis głównych rozdziałów znajdujących się w książce:
1. Porównanie Charakteru Obu Systemów
2. Obiekty Kultu
3. Festiwale i Święta
4. Doktryny i Nauki
5. Obrzędy i Ceremonie
6. Porządki Religijne
7. Rozważania na Temat Dwóch Rozwojów, Historycznego oraz Proroczego

</doc>
<doc id="194378" url="https://pl.wikipedia.org/wiki?curid=194378" title="Współrzędne jednorodne">
Współrzędne jednorodne

Współrzędne jednorodne – sposób reprezentacji punktów formula_1-wymiarowej przestrzeni rzutowej za pomocą układu formula_2 współrzędnych. Pojęcie to opiera się na konstrukcji przestrzeni rzutowej, w której formula_1-wymiarową przestrzeń euklidesową formula_4 uzupełnia się o kierunki zwane "punktami w nieskończoności" lub "punktami niewłaściwymi".
Jeśli punkt właściwy ma współrzędne kartezjańskie formula_5 to jego współrzędne jednorodne mają postać formula_6 Np. punkt na płaszczyźnie o współrzędnych kartezjańskich formula_7 ma zarazem współrzędne jednorodne postaci formula_8 podobnie punkt w przestrzeni trójwymiarowej o współrzędnych kartezjańskich formula_9 ma współrzędne jednorodne formula_10
Odwrotnie – punkt właściwy o współrzędnych jednorodnych formula_11 i formula_12 ma współrzędne kartezjańskie postaci formula_13 Jeśli natomiast formula_14 to jest to punkt "w nieskończoności" i nie istnieją dla niego współrzędne kartezjańskie. Żaden punkt nie może mieć współrzędnych jednorodnych formula_15
Dwa układy formula_16 i formula_17 są współrzędnymi jednorodnymi tego samego punktu, gdy jeden z tych układów jest wielokrotnością drugiego tj. formula_18 dla pewnego formula_19 Inaczej mówiąc, każdy punkt (właściwy lub niewłaściwy) można reprezentować na nieskończenie wiele sposobów we współrzędnych jednorodnych i wszystkie te reprezentacje są do siebie proporcjonalne.
Współrzędne jednorodne zostały wprowadzone do geometrii w 1827 przez Augusta Möbiusa w pracy "Der barycentrische Calcul". W 1946 E. Maxwell użył ich do rozwiązywania problemów związanych z rzutowaniem. Są narzędziem do stosowania metod analitycznych w przestrzeniach rzutowych. Ze względu na kilka zalet znalazły też zastosowanie w grafice komputerowej.
Zastosowania w grafice komputerowej.
Przekształcenia macierzowe.
W roku 1965 L. Roberts zauważył, że współrzędne jednorodne znakomicie nadają się do macierzowego opisu przekształceń w przestrzeniach formula_1-wymiarowych.
Podstawowymi przekształceniami stosowanymi w grafice są: skalowanie, obrót, pochylenie i translacja. Zapis macierzowy wszystkich tych przekształceń przedstawia się następująco (przykład dla dwóch wymiarów):
gdzie macierz formula_22 zawiera skumulowane informacje o obrocie, skalowaniu i pochyleniu, natomiast wektor formula_23 przesunięcie. Stosując współrzędne jednorodne można za pomocą macierzy 3x3 przedstawić wszystkie przekształcenia:
Macierz będąca iloczynem dowolnej liczby macierzy reprezentujących różne przekształcenia zawiera złożenie tych przekształceń. Dzięki temu zamiast osobno wykonywać kolejne przekształcenia formula_25 można najpierw wykonać mnożenie odpowiednich macierzy formula_26 później zaś używać wynikowej macierzy formula_27 Czyli zamiast wykonywać formula_1 mnożeń punktu przez macierze, to samo uzyskuje się jednym mnożeniem punktu przez macierz, dzięki uprzedniemu wykonaniu formula_29 mnożeń macierzy.
Za pomocą macierzy przekształceń we współrzędnych jednorodnych można także zwięźle opisać rzut perspektywiczny:
Przy przejściu na współrzędne kartezjańskie otrzymuje się: formula_31
Obcinanie.
W grafice trójwymiarowej istotnym elementem wizualizacji jest obcinanie sceny trójwymiarowej do tzw. ostrosłupa widzenia. Jest to ostrosłup (dokładnie: ostrosłup ścięty), zdefiniowany przez wirtualną kamerę, w obrębie którego znajdują się obiekty widoczne w danym rzucie. Jednak obcinanie względem ostrosłupa widzenia jest dość skomplikowane obliczeniowo, dlatego można przekształcić ostrosłup widzenia w sześcian. Obcinanie względem sześcianu jest bardzo efektywne, jednak, aby po takim przekształceniu zapewnić poprawność wyników, obcinanie musi zostać wykonane we współrzędnych jednorodnych. Jest to powszechnie stosowane podejście w rozwiązaniach sprzętowych.
Także obcinanie wymiernych krzywych B-sklejanych we współrzędnych trójwymiarowych może nie dać prawidłowych wyników, natomiast obcinanie we współrzędnych jednorodnych gwarantuje poprawność wyniku.

</doc>
<doc id="194379" url="https://pl.wikipedia.org/wiki?curid=194379" title="Max Ernst">
Max Ernst

Max Ernst (ur. 2 kwietnia 1891 w Brühl, zm. 1 kwietnia 1976 w Paryżu) – niemiecki malarz, rzeźbiarz, grafik i pisarz. Jeden z głównych przedstawicieli surrealizmu.
Życiorys.
W 1908 rozpoczął studia filozoficzne w Bonn, gdzie poznał malarza Augusta Macke (1887-1914) i rzeźbiarza Hansa Arpa (1887-1966), z którymi się blisko zaprzyjaźnił. Ernst zaczął malować, dużo również czytał – poznał m.in. dzieła Freuda (1856-1939). Brał udział w seansach spirytystycznych.
W 1914 został zmobilizowany i przydzielony do artylerii, a potem do służb pracujących nad mapami. Został ranny. W 1918 ożenił się z Lou Strauss. W 1922, po narodzinach syna Jimmy'ego, małżeństwo to rozpadło się.
W Kolonii Ernst stał się jednym z najbardziej znanych dadaistów i zaangażował się po stronie komunizmu. Swoje kolaże przedstawił na berlińskich Międzynarodowych Targach Dada w 1920. Dzięki temu zwrócił nań uwagę André Breton, który zaprosił go do Paryża. Wraz z Aragonem, Tzarą i Soupaultem, Breton postanowił zorganizować wystawę prac Ernsta, co wobec panujących we Francji po I wojnie nastrojów antyniemieckich było wyzwaniem dla opinii publicznej. Ernst nie otrzymał wizy i wiosną 1921 ekspozycja odbyła się bez jego obecności.
Kilka miesięcy później André Breton i Max Ernst spotykali się w Tyrolu, potem Breton i Paul Eluard (1892-1952) z żoną Galą udali się do Kolonii. Max został przyjacielem Eluarda i kochankiem jego żony. Głoszący wolną miłość Eluard nie protestował. Pisał wiersze inspirując się dziełami Ernsta, a ten ilustrował poematy Eluarda. Razem wydali kilka zbiorów. W 1924, po oficjalnym powstaniu surrealizmu, Ernst przystąpił do ruchu, z którego był potem dwukrotnie wykluczany (w 1938 i 1954). Osiedlił się w Paryżu w 1922. W tym czasie dużo pracował i kochał się w Marie-Berthe Aurenche, która w jego oczach posiadała "wdzięk postaci Botticellego". Porzucił ją jednak dla młodej Irlandki Leonory Carrington, artystki, którą poznał w 1937. 
Malarz wziął ślub z Peggy Guggenheim, lecz ich małżeństwo przetrwało zaledwie rok, gdyż w 1942 Ernst zakochał się ponownie. Wyjechał do Arizony z malarką Dorotheą Tanning (1910-2012), z którą ożenił się w 1946. Powrócił do Francji w 1953 i tam zmarł 1 kwietnia 1976. Pochowany został na Cmentarzu Père-Lachaise.

</doc>
<doc id="194388" url="https://pl.wikipedia.org/wiki?curid=194388" title="Marszewo (powiat goleniowski)">
Marszewo (powiat goleniowski)

Marszewo (do 1945 niem. "Marsdorf") – wieś sołecka w Polsce położona w województwie zachodniopomorskim, w powiecie goleniowskim, w gminie Goleniów, na Równinie Nowogardzkiej, otoczona polami, wzgórzami morenowymi (drumliny) oraz lasami fragmentów Puszczy Goleniowskiej, położona ok. 5 km na wschód od Goleniowa, nieopodal linii kolejowej łączącej Goleniów z Kołobrzegiem.
Zabudowa wsi pochodzi głównie z 2. połowy XIX wieku. Są to stare domy ceglane i ryglowe, często z ozdobnymi fasadami i stylizowane na dworki.
Zabudowa.
Pozostałe budynki są murowane i pochodzą z wieku XX. Na nawisiu znajduje się późnogotycki kościół filialny pw. Wniebowstąpienia Pańskiego, filia parafii św. Katarzyny w Goleniowie. Został on zbudowany na przełomie XV i XVI wieku. Jest to prosta świątynia salowa z ostrołukowymi oknami. Wejście od strony XIX-wiecznej drewnianej wieży dzwonnej. Kościół znajduje się na zboczu wzgórza, ok. 30 cm ponad poziomem ulicy, w centrum dawnego cmentarza. Obecnie wieś rozbudowuje się szczególnie w kierunku zachodnim i północnym. Okolice wsi to tereny leśne, polne i pagórkowate. Sołectwo graniczy z portem lotniczym. Marszewo pełni funkcje rolniczo-mieszkalne.
Historia.
Pierwsza wzmianka o Marszewie pochodzi z roku 1325, z jednego z dokumentów polokacyjnych miasta Goleniowa. Od 1534 roku (reformacja), część wsi była własnością miasta, zaś druga część Fundacji Maryjnej – Marintift ze Szczecina. Na południowy wschód od Marszewa znajdował się należący do fundacji folwark, specjalizujący się w uprawie roli i sadownictwie, zajmował on ponad 700 ha i został zniszczony po II wojnie światowej. We wsi znajdowały się zagrody chłopskie, kościół, cmentarz, kilka zakładów rzemieślniczych (ciesielskich, kowalskich, piekarskich, stolarskich). Wieś powstała na planie owalnicy, z kościołem na nawisiu. W 1872 roku zamieszkiwało tutaj ok. 390 osób.
W latach 1975–1998 miejscowość należała administracyjnie do województwa szczecińskiego.

</doc>
<doc id="194392" url="https://pl.wikipedia.org/wiki?curid=194392" title="Heroon">
Heroon

Heroon – grób herosa w starożytnej Grecji, prawdziwy lub symboliczny, najczęściej w kształcie tolosu lub małej świątyni lub inne miejsce kultu herosa (ołtarz, święty krąg, kaplica). Heroon mógł być otoczony temenosem, często z gajem oliwnym. Lokalizacja heroonów była różnorodna. Mogły być budowane na agorach, przy istniejących świątyniach, a nawet w ich wnętrzach. Heroony stawiane były również w prywatnych domach, na cmentarzach i przy drogach.
Heroony należą do jednych z najważniejszych pomników starożytnej Azji Mniejszej, wznoszone na wzgórzach nie jako budowle świątynne, lecz temenosy. Heroon z Trysy, odkryty w latach 40. XIX w. przez Juliusza Schönborna, to prostokątne założenie architektoniczne, którego ściany są ozdobione reliefami z przedstawieniem greckich scen mitycznych. Grobowiec został ukierunkowany zgodnie z tradycją licyjską na południowy - wschód i jest typowym przykładem założenia, które nie wyrasta z greckich tradycji, a licyjskich.

</doc>
<doc id="194393" url="https://pl.wikipedia.org/wiki?curid=194393" title="Pucice">
Pucice

Pucice (do 1945 "Oberhof") – wieś w północno-zachodniej Polsce położona w województwie zachodniopomorskim, w powiecie goleniowskim, w gminie Goleniów.
W latach 1975–1998 miejscowość administracyjnie należała do województwa szczecińskiego.
Geografia.
Wieś położona na skraju Równiny Goleniowskiej i Doliny Dolnej Odry, przy drodze łączącej Rurzycę ze Szczecinem, ok. 15 km na południowy zachód od Goleniowa. 
Historia.
Pierwsza wzmianka datowana jest na wiek XVIII, kiedy to założono tutaj osadę, która jednak nie przetrwała długo. Dopiero na początku XX wieku postawiono tu folwark, który posiadał ok. 125 ha ziemi uprawnej i łąk. Znajdował się tutaj także cmentarz. Zespół folwarczny został zniszczony po II wojnie światowej. 
Zabudowa wsi pochodzi z okresu powojennego i są to głównie wielorodzinne domy mieszkalne. Po transformacji roku 1989 powstały również w dużej liczbie nowe domy jednorodzinne. Wieś rozrasta się w stronę Załomia i Czarnej Łąki, stanowiąc obszar przedmieść miasta Szczecina. W ostatnich latach powstało Osiedle Wrzosowe (liczące 50 domów) w południowej części wsi. Kolejną inwestycją jest nowo powstające Osiedle Stokrotki, które będzie liczyło 30 domów. 
W 2009 roku połączono osadę "Pucice" oraz kolonię "Pucice-Kolonia" w jedną miejscowość o statusie wsi i nazwie Pucice.
Demografia.
Wieś Pucice ma 556 mieszkańców (2011), z czego 48,6% stanowią kobiety, a 51,4% mężczyźni. W latach 1998-2011 liczba mieszkańców wzrosła o 169,9%. Współczynnik feminizacji we wsi wynosi 94 i jest znacznie mniejszy od współczynnika feminizacji dla województwa zachodniopomorskiego oraz znacznie mniejszy od współczynnika dla całej Polski.
64,6% mieszkańców wsi Pucice jest w wieku produkcyjnym, 24,5% w wieku przedprodukcyjnym, a 11,0% mieszkańców jest w wieku poprodukcyjnym. Na 100 osób w wieku produkcyjnym przypada we wsi Pucice 54,9 osób w wieku nieprodukcyjnym. Ten wskaźnik obciążenia demograficznego jest więc znacznie mniejszy od wskaźnika dla województwa zachodniopomorskiego oraz znacznie mniejszy od wskaźnika obciążenia demograficznego dla całej Polski.
Ludność:
Gospodarka.
We wsi Pucice w roku 2017 w rejestrze REGON zarejestrowanych było 75 podmiotów gospodarki narodowej, z czego 64 stanowiły osoby fizyczne prowadzące działalność gospodarczą. W tymże roku zarejestrowano 12 nowych podmiotów, a 7 podmiotów zostało wyrejestrowanych. Na przestrzeni lat 2009-2017 najwięcej (12) podmiotów zarejestrowano w roku 2017, a najmniej (2) w roku 2014. W tym samym okresie najwięcej (10) podmiotów wykreślono z rejestru REGON w 2013 roku, najmniej (0) podmiotów wyrejestrowano natomiast w 2010 roku.
Według danych z rejestru REGON wśród podmiotów posiadających osobowość prawną we wsi Pucice najwięcej (4) jest stanowiących spółki handlowe z ograniczoną odpowiedzialnością. Analizując rejestr pod kątem liczby zatrudnionych pracowników można stwierdzić, że najwięcej (72) jest mikro-przedsiębiorstw, zatrudniających 0 - 9 pracowników.
2,7% (dwa) podmiotów jako rodzaj działalności deklarowało rolnictwo, leśnictwo, łowiectwo i rybactwo, jako przemysł i budownictwo swój rodzaj działalności deklarowało 33,3% (25) podmiotów, a 64,0% (48) podmiotów w rejestrze zakwalifikowana jest jako pozostała działalność.
Wśród osób fizycznych prowadzących działalność gospodarczą we wsi Pucice najczęściej deklarowanymi rodzajami przeważającej działalności są Budownictwo (20.3%) oraz Handel hurtowy i detaliczny; naprawa pojazdów samochodowych, włączając motocykle (18,8%).
Komunikacja.
We wsi znajduje się przystanek PKS. 
Przez wieś Pucice nie przechodzi żadna linia kolejowa wykorzystywana do ruchu pasażerskiego lub towarowego. Najbliższa linia kolejowa w promieniu 10 km: 
Linia kolejowa nr 401: Szczecin Dąbie SDB - Świnoujście Port 
W okolicach wsi Glewice (ok. 25 km od Pucic) znajduje się port lotniczy Szczecin-Goleniów.
Sport.
W Pucicach znajduje się prywatny ośrodek strzelectwa sportowego. 
W latach 1994 - 2009 swoją siedzibę i boisko miał tutaj A-klasowy klub piłkarski „Strzelcy” Pucice.
Turystyka.
Okolice wsi to leśne tereny, stanowiące atrakcję dla grzybiarzy i turystów oraz łąki i pastwiska. Niedaleko znajduje się kąpielisko nad jeziorem Dąbie w Czarnej Łące. We wsi Lubczyna (oddalonej od Pucic 8 km.), znajduje się szeroka, piaszczysta plaża, ulubione miejsce letniego wypoczynku okolicznych mieszkańców ze strzeżonym kąpieliskiem. Nieopodal znajduje się port jachtowy i przystań oraz wypożyczalnia sprzętu pływającego.
Okoliczne miejscowości: Czarna Łąka, Kliniska Wielkie, Załom.

</doc>
<doc id="194394" url="https://pl.wikipedia.org/wiki?curid=194394" title="Karel Poborský">
Karel Poborský

Karel Poborský (wym. ; ur. 30 marca 1972 w Jindřichowym Hradcu) – czeski piłkarz występujący na pozycji pomocnika.
Kariera klubowa.
Początkowo grał jako junior w drużynach z miasta Třeboň. Swoją zawodową karierę rozpoczynał w Czeskich Budziejowicach, gdzie grał w Dynamo. Potem reprezentował barwy Viktorii Žižkov i Slavii Praga, z którą w 1996 roku zdobył mistrzostwo Czech. W tym roku wystąpił też na Mistrzostwach Europy w Anglii, na których zdobył ze swoją reprezentacją srebro. Po turnieju Karel przeniósł się do Manchesteru United, z którym wygrał Premiership w 1997 roku. Spędził tam jednak tylko półtora roku, by potem przenieść się do portugalskiej Benfiki. Później reprezentował barwy S.S. Lazio, a w 2002 roku powrócił do ligi czeskiej, do Sparty Praga. W 2005 po konflikcie w klubie został odwołany z pierwszej drużyny Sparty i w połowie sezonu przeniósł się do drugoligowego Dynama Czeskie Budziejowice, którego był współwłaścicielem. Przy istotnym udziale Poborskiego, klub awansował do najwyższej klasy rozgrywkowej. 28 maja 2007 roku, będąc zawodnikiem Dynama Czeskie Budziejowice zakończył karierę piłkarską.
Kariera reprezentacyjna.
Poborský jest piłkarzem, który rozegrał najwięcej spotkań w historii czeskiej reprezentacji, bo aż 118. Zadebiutował w meczu z Turcją w 1994 roku (pierwszy mecz czeskiej reprezentacji po rozpadzie Czechosłowacji). Grał na trzech Mistrzostwach Europy: w 1996, 2000 i 2004 roku, będąc zawsze jednym z najlepszych zawodników reprezentacji Czech. Dzięki wygranemu barażowi z Norwegią po raz pierwszy awansował do finałów Mistrzostw Świata, które odbyły się w 2006 roku w Niemczech.
Życie prywatne.
Z żoną Marcelą mają dwoje dzieci: córkę Klarę oraz syna Patrika.

</doc>
<doc id="194395" url="https://pl.wikipedia.org/wiki?curid=194395" title="Karel Poborsky">
Karel Poborsky



</doc>
<doc id="194396" url="https://pl.wikipedia.org/wiki?curid=194396" title="Pokład">
Pokład



</doc>
<doc id="194397" url="https://pl.wikipedia.org/wiki?curid=194397" title="Krita juga">
Krita juga



</doc>
<doc id="194398" url="https://pl.wikipedia.org/wiki?curid=194398" title="Niewiadowo">
Niewiadowo

Niewiadowo (do 1945 "Harmsdorf") – niewielka wieś sołecka w Polsce położona w województwie zachodniopomorskim, w powiecie goleniowskim, w gminie Goleniów. Miejscowość leży przy drodze z Żółwiej Błoci do Łożnicy, ok. 12 km na północny wschód od Goleniowa, na Równinie Goleniowskiej, w sercu Puszczy Goleniowskiej, nad rzeką Gowienicą, wzdłuż jej doliny.
W latach 1975–1998 miejscowość położona była w województwie szczecińskim.
Historia.
Po raz pierwszy Niewiadowo jest wymieniane w dokumentach w roku 1580 jako lenno Bodzęcina. W XVII wieku znajdowało się tutaj kilkanaście gospodarstw oraz kościół i karczma. Od 1870 wieś chłopska z gospodarstwem leśnym należącym do Bodzęcina. W tym czasie liczyła sobie ok. 130 osób. Znajdowały się tutaj również budynek przemysłowy i szkoła. Pod koniec wieku założono tutaj folwark leśny należący do rodziny von Flemming, zarządzany przez niejakiego Weege. Wieś została założona na planie placu, później rozbudowała się do wielodrożnicy.
Opis.
W centrum wsi znajduje się kościół w 1836 roku, zbudowany w stylu neogotyckim. Dawniej znajdował się tutaj kościół kamienny, wybudowany w roku 1596, z dostawioną w XVIII wieku wieżą. Wokół kościoła znajdował się cmentarz, który przeniesiono za wieś po wybudowaniu nowej świątyni. Obecny kościół, przebudowany w XX wieku, posiada zakrystię, prezbiterium i nową wieżę neogotycką z czynnym mechanizmem zegarowym. We wnętrzu zachowała się neogotycka ambona i mensa ołtarzowa. W oknach trzy witraże z końca XIX w. Kościół został poświęcony 8 maja 1952 r., ma wartość zabytkową. Jest to filia parafii św. Katarzyny w Goleniowie, pw. Wniebowzięcia NMP. Obecna zabudowa wsi pochodzi głównie z XIX i początków XX wieku. Są to domy murowane i ryglowe, typowa architektura wiejska. W Niewiadowie, oprócz kościoła i cmentarza, znajduje się leśniczówka i przystanek PKS. Okoliczne lasy to tereny atrakcyjne turystycznie dla turystów pieszych, cyklistów, myśliwych, zbieraczy jagód i grzybów, czy amatorów kąpieli, gdyż ok. 1 km na zachód od wsi znajduje się leśne jezioro Czerńsko. Wieś rolnicza.
Okoliczne miejscowości: Grabina, Białuń, Sobieszewo, Bodzęcin, Biebrówek

</doc>
<doc id="194400" url="https://pl.wikipedia.org/wiki?curid=194400" title="Warcisławiec">
Warcisławiec

Warcisławiec – część wsi Rurzyca w Polsce, położona w województwie zachodniopomorskim, w powiecie goleniowskim, w gminie Goleniów, z numeracją domów włączoną do Rurzycy, na Równinie Goleniowskiej, na skraju Puszczy Goleniowskiej i łąk zwanych Zakolem Warcisławskim, przy drodze łączącej Rurzycę ze Szczecinem.
W latach 1975–1998 Warcisławiec położony był w województwie szczecińskim.
Pierwsza wzmianka o osadzie pochodzi z XVIII wieku. W 1874 zamieszkiwało tutaj ok. 100 osób, na początku XX wieku znajdowało się tutaj 5 dużych gospodarstw chłopskich. Po II wojnie światowej włączony do Rurzycy.
Obecnie znajduje się tutaj kilka domów pochodzących z początków XX wieku (murowane), leśniczówka Rurzyca – dawniej Lubczyna, zakłady usługowe. Bliżej lasu i linii kolejowej rozbudowuje się nowe osiedle domków jednorodzinnych. Okoliczne lasy i łąki to tereny ciekawe przyrodniczo i turystycznie. Osada rolniczo-usługowo-mieszkalna.
Do 1945 r. poprzednią niemiecką nazwą osady była "Groß Sophienthal". W 1948 r. ustalono urzędowo polską nazwę osady "Warcisławiec".

</doc>
<doc id="194406" url="https://pl.wikipedia.org/wiki?curid=194406" title="Vladimír Šmicer">
Vladimír Šmicer

Vladimír Šmicer (ur. 24 maja 1973 w Děčínie) – czeski piłkarz występujący na pozycji pomocnika.
Rozpoczynał karierę w TJ Vernerovice i Kovostroj Děčin, następnie występował w Slavii Praga (półfinał Pucharu UEFA). Potem przeniósł się do RC Lens (Mistrzostwo Francji 1998 i Puchar Ligi Francuskiej 1999) i przez jedenaście lat grał poza granicami swojego kraju.
Największe sukcesy odnosił jednak w Liverpoolu. Przybył na Anfield Road w 1999 roku i zdobył z tym zespołem niemal wszystko, co było do zdobycia w Anglii i w Europie: Puchar Ligi Angielskiej 2001 i 2003, Puchar Anglii 2001, Tarczę Dobroczynności 2002, Puchar UEFA 2001, Superpuchar Europy 2001 i w końcu wygrał Ligę Mistrzów 2005. Zabrakło tylko Mistrzostwa Anglii.
Z Liverpoolu odszedł do Girondins Bordeaux (Puchar Ligi Francuskiej 2007), a w lipcu 2007 powrócił do Slavii Praga, z którą awansował do fazy grupowej Ligi Mistrzów po wyeliminowaniu MŠK Žilina oraz Ajaxu Amsterdam. 10 listopada 2009 roku ogłosił zakończenie kariery.
Šmicer przez wiele lat był filarem reprezentacji Czech, z którą grał na trzech Mistrzostwach Europy: w 1996 (wicemistrzostwo), 2000 i 2004 (półfinał). W 1997 z reprezentacją zajął trzecie miejsce w Pucharze Konfederacji FIFA. W reprezentacji Czechosłowacji rozegrał 1 mecz, a w reprezentacji Czech 80 meczów, strzelając dla niej 27 goli. Zakończył karierę reprezentacyjną w 2005 roku.

</doc>
<doc id="194409" url="https://pl.wikipedia.org/wiki?curid=194409" title="Vladimir Smicer">
Vladimir Smicer



</doc>
<doc id="194412" url="https://pl.wikipedia.org/wiki?curid=194412" title="DK11">
DK11



</doc>
<doc id="194413" url="https://pl.wikipedia.org/wiki?curid=194413" title="Droga krajowa nr 11 (Polska)">
Droga krajowa nr 11 (Polska)

Droga krajowa nr 11 – droga krajowa klasy GP w zachodniej części Polski o długości 596 km. Przebiega południkowo przez województwa: zachodniopomorskie, wielkopolskie, opolskie i śląskie.
Historia numeracji.
Na przestrzeni lat trasa posiadała różne oznaczenia:
Droga ekspresowa S11.
W przyszłości przebieg drogi krajowej numer 11, na odcinku od Koszalina do przecięcia z autostradą A1 i połączenia z drogą ekspresową S1, ma stanowić droga ekspresowa S11. Obecnie na odcinku o łącznej długości ok. 86,5 km posiada ona status drogi ekspresowej.

</doc>
<doc id="194421" url="https://pl.wikipedia.org/wiki?curid=194421" title="Warhammer 40,000">
Warhammer 40,000

Warhammer 40,000 (w dosłownym tłumaczeniu "Wojenny Młot 40000" lub "Młot Bojowy" "40000") – strategiczna gra bitewna o rozległym tle fabularnym, zakładająca rozgrywkę dla dwóch, lub więcej graczy przy użyciu miniaturowych modeli pojazdów, żołnierzy i innych obiektów, opracowana przez brytyjskie studio Games Workshop.
Mianem "Warhammer 40,000" określane jest też całe fikcyjne uniwersum opisane przez twórców na potrzeby gry. Jest to ponury świat w odległej przyszłości, targany brutalnymi konfliktami. Jednymi z jego głównych bohaterów są Kosmiczni Marines (ang. "Space Marines") – monolityczni, nadludzko sprawni wojownicy, wyznający podobny do średniowiecznego kodeksu rycerskiego etos, strzegący Imperium – ogromnego, galaktycznego państwa ludzkości.
"Warhammer 40,000" jest osadzoną w realiach science-fiction, siostrzaną wersją gry "Warhammer Fantasy Battle", która z kolei osadzona jest fabularnie w świecie fantasy, pełnym magii, rycerzy i baśniowych stworów. Fabuły obydwu gier łączy m.in. wątek pradawnej, dawno wymarłej cywilizacji Slann, która miała dać początek istnieniu większości późniejszych inteligentnych ras.
Opis świata.
Świat gry umieszczony jest po 40000 r. n.e. w obszarze galaktyki spiralnej nazywanej przez nas Drogą Mleczną, u apogeum ery panowania człowieka w tymże układzie.
Główny wątek wielopłaszczyznowej fabuły krąży wokół zmagań rządzącej się bezwzględną doktryną ludzkości z innymi kosmicznymi potęgami i z własnymi konfliktami wewnętrznymi. Ludzie od tysiącleci utrzymują hegemonię zorganizowani w ogromnym organizmie państwowym zwanym oficjalnie "Imperium Ludzkości" (ang. "Empire of Man") ze stolicą na Ziemi zwanej inaczej "Terra" (oficjalnie "Święta Terra" – ang. "Holy Terra"), które skupia blisko milion zamieszkanych planet i obejmuje większy obszar galaktyki. Imperium od zarania prowadzone jest przez "nieśmiertelnego" Imperatora, otaczanego boskim kultem, którego wola interpretowana jest przez Arcylordów Terry. Ludzkie państwo jest tu dystopijnym tworem, w którym propagowana jest opresywna ksenofobia, i wyższość ludzi nad innymi cywilizacjami, gdzie postęp i nowe ruchy myślowe są surowo potępiane, w obawie przed odejściem ludzkości od wiary we wskazania Imperatora (co w powszechnym mniemaniu doprowadziłoby do rychłego upadku całego rodzaju ludzkiego).
Propaganda uczyniła z enigmatycznego i bezimiennego Imperatora jedyny klucz do dalszego trwania ludzkiego gatunku. Ma jednoczyć ludzi we wspólnym celu, krzewić poczucie własnej siły i rozwiewać wszelkie wątpliwości. Choć swoją nadnaturalną aurą budzi lęk przed najmniejszym sprzeciwem i zawahaniem, to niesie też jedyną wiarygodną obietnicę bezpieczeństwa i wiecznego trwania ludzkości i jej chwały.
Niektóre książki osadzone w świecie Warhammer 40,000.
W Polsce dotychczas wydano :
Zbiory opowiadań oraz pojedyncze pozycje:
Muzyka.
W latach 2001–2003 nakładem niemieckiej wytwórni Art Of Perception ukazało się 12 winylowych maxi singli oraz 3 płyty CD z muzyką elektroniczną inspirowaną rasami ze świata gry.

</doc>
<doc id="194425" url="https://pl.wikipedia.org/wiki?curid=194425" title="Zręcin">
Zręcin

Zręcin (do końca XIX wieku Zrencin) – wieś w Polsce położona w województwie podkarpackim, w powiecie krośnieńskim, w gminie Chorkówka. Leży w dolinie rzeki Jasiołki nazywana do początku XX wieku „Małą Wenecją”.
Miejscowość jest siedzibą rzymskokatolickiej parafii św. Stanisława Biskupa należącej do dekanatu Krosno III w archidiecezji przemyskiej.
Historia.
Najstarsze dokumenty odnotowujące dekanat Zręcin pochodzą z 1227 roku i ukazują miejscowość należącą do opactwa cystersów w Koprzywnicy, ale wcześniej, wedle zapisków proboszcza, w Zręcinie istniała pustelnia Floriano z Italii, który założył wieś, ale uległa ona najazdowi i spłonęła doszczętnie. W 1185 roku komes Mikołaj Bogoria Skotnicki (ok. 1150-1238), fundator klasztoru koprzywnickiego, darował temu opactwu m.in. wieś Wietrzno z przynależnościami w tym prawdopodobnie Zręcin. Niektóre dokumenty wzmiankują, że Bogoriowie byli pierwszymi właścicielami tych ziem. Ówczesny dekanat rozciągał się od miejscowości Biecz i obejmował Jasło, a od południa Duklę. Dokumenty z 1185 roku wymieniają Wietrzno, a z 1227 roku i z 1284 r. Zręcin (Kodeks Małopolski I; 110,123). Już w XIII wieku, powstawały kościoły w Zręcinie nad Jasiołką jako w terenie zaludnionym. W 1279 r. biskup firmański Filip de Casate, w latach 1278-1282 legat papieski na Węgrzech i w Polsce, w Budzie na Węgrzech potwierdził opatowi klasztoru Cystersów w Koprzywnicy prawo do pobierania dziesięciny między innymi ze Zręcina. Tereny te mocno zniszczyły i wyludniły najazdy tatarskie w latach 1259-1260 i 1287-1288. Następnie wieś dostała się w posiadanie rycerskiej rodziny Bogoriów.
Akta Kamery Apostolskiej z 1325 roku zaliczając dekanat dębicki do prepozytury wiślickiej, a dekanaty zręciński (później jasielski), tarnowski, sądecki do archidiakonatu krakowskiego.
Pierwotnie cały obszar późniejszego archidiakonatu podlegał jurysdykcji katedralnego archidiakona krakowskiego i dopiero z chwilą tworzenia archidiakonatów okręgowych, doszło do jego podziału m.in. na archidiakonat krakowski, prepozyturę wiślicką, co stało się zapewne za rządów biskupa Gedki (1166–1185).
W 1326 r. Zręcin był siedzibą dekanatu, co świadczy, że ośrodek ten obejmował więcej miejscowości (np. Kołaczyce) i akta wymieniają plebana Pawła ze Zręcina. Do zręcińskiego dekanatu należało wówczas 11 parafii, a m.in. w Załężu, Sławęcinie, Jaśle, Starym i Nowym Sączu, Żmigrodzie, Szebniach, Kołaczycach i w Bieździedzy. Potwierdzają to zachowane wśród danych archidiakonalnych zapisy: Parrochie Cleczice 1326, Lauerntius, plebanus ecclesie Cleczice 1325 i zapisy późniejsze: Rector de Coloczicz 1354, Kolaczyce XV (1354), Petro aduccato de Colaczicze 1358, Colaczyce, oppidium, Kolaczyce. Władze kościelne w 1352 roku podzieliły bardzo rozległy dekanat na dwie części, o wspólnej nazwie; „Zręcin lub Klecie” na część południową i północną. Do części północnej dekanatu należały parafie położone bliżej Kleci, od 1346 roku Klecie miały drugi filialny kościół w Kołaczycach (podległe tutejszemu proboszczowi i zarazem wicedziekanowi).
W 1353 roku wieś została lokowana na prawie magdeburskim przez jej dziedzica Kiecza z Nienaszowa i Czudca. Po nim dziedzicem był Paszko ze Skotnik herbu Bogoria, od którego Cystersi ponownie odkupili Zręcin za 800 grzywien w 1388 roku w obecności królowej Jadwigi, co potwierdził Władysław Jagiełło. Do I rozbioru Polski wieś należała do Bogoriów.
Jan Długosz, pisząc o Kopytowej, zaznaczył również, że za jego czasów miejscowość ta należała do „szlachetnego Barutha i że składa dziesięcinę z łanów kmiecich na rzecz kanonika trzeciej prebendy przy kościele św. Floriana w Krakowie, obsadzanej przez kolegium artistarum.” Prócz tego sołtysi np. Polanki (w 1460 r.) płacili dziesięcinę kościołowi w Zręcinie.
Wieś duchowna "Zrzęcin", własność opactwa cystersów koprzywnickich położona była w drugiej połowie XVI wieku w powiecie bieckim województwa krakowskiego.
W czerwcu 1624 roku do tej miejscowości dotarł zagon tatarski Kantymira Murzy i tu musiał się wycofać ponosząc klęskę.
Jeszcze w 1632 roku wybierano z Kołaczyc „dziekanię” dla kościoła w Zręcinie, co świadczy o tym, że parafia kołaczycka należała jeszcze wtedy do dekanatu w Zręcinie, który był wtedy znaczącym grodem. Zręcin największym zniszczeniom uległ w marcu 1657 roku, podczas napaści Jerzego II Rakoczego.
Z dokumentów z wizytacji kardynała, ks. Jerzego Radziwiłła herbu Trąby (1556-1600 – późniejszego kardynała) wynika, że pod koniec XVI wieku, działała szkoła parafialna w Zręcinie. Mieściła się ona w budynku krytym słomą i miała swego rektora, który pobierał wynagrodzenie.
W 1770-1772 roku stacjonowała w Zręcinie część chorągwi Konfederatów barskich pułkownika ziemi sanockiej Rudnickiego. W tutejszym kościele składali oni na wierność Bogu i Ojczyźnie przed obrazem Chrystusem na Krzyżu. Według legendy Konfederaci ujrzeli wtedy na obrazie (wiszącym i dziś w kościele) łzy Chrystusa.
W 1772 roku Zręcin znalazł się pod panowaniem Austrii, cesarza Józef II.Po zniesieniu opactwa koprzywnickiego w 1818 roku, wieś i Bóbrkę) nabył w 1819 od rządu austriackiego Rudolf Klobassa pochodzący z Moraw, wyższy urzędnik salinarny w Drohobyczu. W latach 1863-1873 Karol Klobassa-Zrencki utrzymywał szkołę w Zręcinie i wspierał powstanie styczniowe. Wybudował on w 1878 roku wraz Ignacym Łukasiewiczem i Tytusem Trzecieskim jako dar pionierów przemysłu naftowego w Polsce, nowy kościół pw. św. bp. Stanisława w Zręcinie. Autorem projektu był architekt Aleksander Gebauer. Kościół ten stanął na miejscu poprzedniego.
W czasie wojny i bezpośrednio po niej ograbiany z okien, zastawy, obrazów i rozbierany był piękny pałac Klobassów. Jego fundamenty znajdują się obecnie na działce Jabłeckich koło domu pani Ireny Akslar, szkoły podstawowej, Gimnazjum im. Jana Pawła II w Zręcinie i dworku Klobassów (dawn. rządcówka).
Wkraczający żołnierze Wehrmachtu 8 września 1939 r. zastrzelili tu kilkunastoletniego chłopca i kobietę.
W czasie okupacji w Zręcinie działała AK OP-15.
W czasie okupacji niemieckiej rodzina Czajkowskich ukrywała na terenie swojego gospodarstwa 9 Żydów. W tym celu dobudowano w stajni dodatkową ścianę, za którą umieszczono piętrowe łóżka. Schronienie znalazła tu rodzina Lipinerów, bracia Bergman, Józef Brajtowicz i Haskiel Morgenstern. Gospodarstwo było przeszukiwane przez gestapo dwa razy, jednak nie znaleziono śladów ukrywania Żydów. Grupa opuściła kryjówkę 8 września 1944 r. po wyzwoleniu regionu przez Armię Czerwoną. Szczególne niebezpieczeństwo stwarzało stacjonowanie grupy kilkudziesięciu żołnierzy niemieckich w pobliżu stajni w ostatnich miesiącach okupacji.
W latach 1975–1998 miejscowość administracyjnie należała do województwa krośnieńskiego
26 czerwca 2020 roku Zręcin odwiedził wicepremier Piotr Gliński. Zwiedził kościół parafialny a na miejscowym cmentarzu przy grobie Ignacego Łukasiewicza i jego żony Honoraty złożył wiązankę kwiatów.
Szczyt rozwojowy miejscowości.
Miejscowość przed I w.ś. należała do jednych z najbogatszych w Galicji (szczególnie pod koniec XIX wieku). Fortuna Klobassów-Zrenckich umożliwiała upiększanie miejscowości. Wybudowano nawet wierną replikę mostu weneckiego Rialto. Planowano aranżację rynku i 2 rzędów kamienic (PŁN-PŁD) w miejscu dzisiejszego kompleksu szkolnego. Od stron WSCH-ZACH miały być kolumnady (w części wschodniej wchodziłoby się do parku). Na terenie folwarku Chwapilów odkryto źródła z uzdrowiskową wodą i planowano przemianować wieś na kurort. Budynki między spichlerzem a willą miały być przebudowane na sklepiki, a stajnie wyburzone. Planowano też stworzyć kolejny kanał, by jeszcze bardziej uatrakcyjnić miejscowość. Przez bardzo rozwiniętą sieć wodną miejscowość była nazywana „Małą Wenecją”, gdyż do wszystkich większych majątków prowadził ciek wodny, wybudowano wiele zapór. W miejscowości było ok. 30 stawów (do dziś przetrwało tylko kilka). Po I w.ś. cmentarz bardzo rozbudował się w stronę uzdrowiskowych źródeł przez co na zawsze zaniechano budowę uzdrowiska. Majątki podupadały. Wycięto wiele drzew (zniszczono parki i aleje). Zaniechano budowę rynku i kamienic. Wiele stawów osuszono i do końca XX wieku służyły jako naturalne śmietniska. Do 1989 roku w Zręcinie prężnie działało kino. Do II wojny światowej powodzeniem cieszyło się kasyno w dworze Tenerowiczów herbu Sas. Życie kulturalnie w I połowie XX wieku kwitło najokazalej w całej historii Zręcina. Organizowano cotygodniowe dancingi w tzw. „baraku”, klubie za dworem Borka z Trzcieńca herbu Wąż oraz przy polowej scenie w parku Klobassów-Zrenckich ze Zrencina herbu własnego. Od 1937 organizowano zabawy i wesela w domu ludowym. W miejscowości działał teatr, na którego przedstawienia zjeżdżali się ludzie ze wszystkich okolic. Przed I w.ś. przedstawienia odkrywano w specjalnym budynku (zniszczony), a później w plenerze na specjalnej scenie. Do początku XX wieku w Zręcinie znajdowała się wytwórnia cydru, piwa i wina. Winnice i sady śliwkowe znajdowały się na południowych stokach gór (m.in. na Górze Śliwińskiej), a sady z jabłoniami w niżej położonych częściach miejscowości. Najpopularniejszy był cydr produkowany dla całej Galicji. Udział w produkcji Mieli Klobassowie-Zrenccy, Jabłeccy i Chwapilowie. Osobny browar na skalę lokalną posiadali Krzanowscy de Lubicz. Plany przekształcenia miejscowości w miasto zostały zaniechane przez jej upadek związany bezpośrednio z II w.ś. W XXI wieku Zręcin jest tylko cieniem dawnej świetności, o czym przypominają stare zdjęcia, ocalałe budynki, ruiny oraz przekazywane historie.
Gmina Zręcin.
Od kilkunastu lat dyskutuje się nad powstaniem nowej gminy, w której skład wchodziłyby Zręcin, Świerzowa Polska oraz Szczepańcowa. Podjęto by też wtedy kwestię starania się o prawa miejskie Zręcina.
Dojazd.
Do Zręcina dojeżdżają linie komunikacji miejskiej Krosna „11”, „18” i „N1” oraz liczni prywatni przewoźnicy.

</doc>
<doc id="194426" url="https://pl.wikipedia.org/wiki?curid=194426" title="Piotr Baumgart">
Piotr Baumgart

Piotr Baumgart-Turkowiak (ur. 3 czerwca 1941 w Stęszewie, zm. 19 kwietnia 2000 w Szczecinie) – polski działacz polityczny.
Życiorys.
Technik-mechanik, pracował w PPTiT oddział Szczecin, był też właścicielem gospodarstwa ogrodniczego.
W okresie PRL od 1979 kolportował wśród rolników wydawnictwa podziemne, podczas strajków sierpniowych w 1980 dostarczał strajkującym żywność do Stoczni Remontowej Parnica w Szczecinie.
Był współtwórcą, a potem działaczem NSZZ „Solidarność” Rolników Indywidualnych, był przewodniczącym oddziału zachodniopomorskiego oraz Komisji Krajowej tego związku. Internowany 13 grudnia 1981, zwolniony w marcu 1982, internowany ponownie w lipcu, a zwolniony w sierpniu 1982. W 1989 brał udział w obradach okrągłego stołu jako przedstawiciel opozycji przy tzw. podstoliku ds. rolnictwa. Został wysunięty przez Komitet Obywatelski jako kandydat na senatora w wyborach w czerwcu 1989 w województwie pilskim; przegrał w II turze z prywatnym przedsiębiorcą Henrykiem Stokłosą. Często błędnie podawano, że był jedynym kandydatem „Solidarności”, który nie miał na plakacie wyborczym zdjęcia z Lechem Wałęsą i dlatego nie uzyskał mandatu senatorskiego. Po 1989 ponownie przewodniczący „Solidarności” Rolników Indywidualnych Pomorza Zachodniego. Na początku lat 90. utworzył Ruch Opcja Ludowo–Agrarna, którego został przewodniczącym. W 1993 bez powodzenia ubiegał się o mandat poselski z listy BBWR, a dwa lata później bezskutecznie o mandat senatorski w województwie szczecińskim. Pochowany został na Cmentarzu Centralnym w Szczecinie, kwatera 42a.

</doc>
<doc id="194427" url="https://pl.wikipedia.org/wiki?curid=194427" title="Droga krajowa nr 25 (Polska)">
Droga krajowa nr 25 (Polska)

Droga krajowa nr 25 (DK25) – droga krajowa w Polsce klasy GP oraz klasy G o długości 412 km.
Jest niemal równoległa do drogi krajowej nr 11, którą przecina w dwóch miejscach. Przebiega przez województwa: zachodniopomorskie, pomorskie, kujawsko-pomorskie, wielkopolskie i dolnośląskie. Tory DK11 i DK25 różnią się tym, że „jedenastka” łączy Pomorze Środkowe z aglomeracją katowicką, a DK25 z wrocławską. Tak samo jak wspomniana wyżej DK11 pełni funkcję dowozu w miejsca wypoczynku letniego i może być dla niej trasą alternatywną w razie utrudnień drogowych.
W latach 2000–2010 miała wspólny przebieg z drogą krajową nr 2 i trasą europejską E30 na odcinku Modła Królewska – Konin.
W latach 2021–2023 planowana jest realizacja obwodnic Sępólna Krajeńskiego i Kamienia Krajeńskiego.
Wraz z budową drogi ekspresowej nr 10 na odcinku Bydgoszcz Południe – Emilianowo planowana jest również modernizacja 5,3 km drogi krajowej nr 25 wraz nowymi węzłami Zielona i Brzoza.
Odcinek drogi krajowej nr 25 Konin-Kalisz-Ostrów Wielkopolski znalazł się w Rządowym Programie Budowy Dróg Krajowych do 2030 roku. Został podzielony na trzy części: Konin-Kokanin, Kokanin-Biskupice Ołoboczne (obwodnica Kalisza), Biskupice Ołoboczne-Ostrów Wielkopolski.
Na niektórych mapach i atlasach samochodowych Trasa Bursztynowa w Koninie była oznaczana jako "droga ekspresowa S25".
Klasa drogi.
Droga posiada parametry klasy GP na odcinkach:
oraz parametry klasy G na odcinkach:
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej na drodze krajowej nr 25 obowiązywały ograniczenia dotyczące dopuszczalnego nacisku pojedynczej osi:

</doc>
<doc id="194428" url="https://pl.wikipedia.org/wiki?curid=194428" title="DK25">
DK25



</doc>
<doc id="194433" url="https://pl.wikipedia.org/wiki?curid=194433" title="Herb Jeleniej Góry">
Herb Jeleniej Góry

Herb Jeleniej Góry – jeden z symboli miejskich Jeleniej Góry.
Wygląd i symbolika.
Herb miejski Jeleniej Góry stanowi na srebrnej tarczy herbowej czerwony jeleń, skierowany w prawo, stojący na trzech górach koloru zielonego. Jeleń w pysku trzyma trzy złote żołędzie połączone jedną zieloną szypułką, podobne z dala do listka koniczyny.
Spośród miast Polski, na herbach których pojawiają się przedstawienia jelenia, tylko Jelenia Góra nazwą nawiązuje do tego motywu heraldycznego.
Historia.
W okresie wojny trzydziestoletniej została dokonana samowolna zmiana herbu, kiedy to sporządzono fałszywy dyplom herbowy. Zmiany te zostały dokonane prawdopodobnie przed rokiem 1629 przez jeleniogórskich kupców, którzy otrzymali szereg przywilejów od Ferdynanda II (przywileje wolnego i niekontrolowanego wyboru rady miejskiej z 1502, wolny handel płótnem woalowym) usankcjonowane 30 września 1630 roku. Przywileje i ambicja mieszczaństwa doprowadziła do zmiany herbu na wzór rodowego herbu szlacheckiego. Dotychczasowy jeleń został wprowadzony na dwubarwną i dwupolową tarczę herbową oraz ozdobiony u góry hełmem, klejnotem herbowym i labrami. By herb zalegalizować spreparowano dokumenty rzekomo pochodzące z 1599 roku, m.in. dyplom cesarza Rudolfa II, i ogłoszono ich odnalezienie podczas wojny trzydziestoletniej. Późniejsze władze pruskie nie podważały legalności herbu. Taki stan rzeczy utrzymywał się do roku 1937, kiedy to przywrócono pierwotny wygląd herbu Jeleniej Góry.
Legenda.
Wygląd herbu związany jest z legendą sięgającą czasów Bolesława Krzywoustego, która głosi, że książę podczas polowania postrzelił jelenia, a następnie w pogoni za nim zapędził się tak daleko, że cała drużyna musiała go szukać. Jeleń udawał tylko rannego, bo chciał, by Krzywousty na dłużej zatrzymał się w rejonie i zobaczył jak piękna jest okolica. W rezultacie książę w 1108 roku wystawił tu zamek warowny.

</doc>
<doc id="194434" url="https://pl.wikipedia.org/wiki?curid=194434" title="Światowe Stowarzyszenie Wisznuickie">
Światowe Stowarzyszenie Wisznuickie

Światowe Stowarzyszenie Wisznuickie (ang. "World Vaishnava Association") – organizacja założona w 1994 roku we Vrindavanie przez 28 sannjasinów będących przedstawicielami 17 organizacji wisznuickich. 
Światowe Stowarzyszenie Wisznuickie deklaruje działania na rzecz jedności wszystkich wisznuitów i wspomaganie działalności misyjnej na Zachodzie. Skupia grupy wywodzące się od Bhaktisiddhanty Sarasvatiego Thakura oraz jego uczniów Bhakti Rakśak Śridhara i Bhaktivedanty Swamiego (z wyjątkiem Międzynarodowego Towarzystwa Świadomości Kryszny).

</doc>
<doc id="194438" url="https://pl.wikipedia.org/wiki?curid=194438" title="Posokowiec">
Posokowiec

Posokowiec – wyspecjalizowany pies myśliwski z grupy psów gończych, który dzięki zmysłowi węchu, wyczulonemu na zapach krwi zwierzęcej zwanej posoką, potrafi tropić postrzeloną zwierzynę i doprowadzić do niej myśliwego (ma nie dopuścić do ucieczki ranionego np. dzika czy jelenia).

</doc>
<doc id="194440" url="https://pl.wikipedia.org/wiki?curid=194440" title="Richard Hoborn">
Richard Hoborn

Richard Hoborn - budowniczy statków z Kentu w Anglii. Nieznana jest jego data urodzin, a pierwsza wzmianka na jego temat pochodzi z 1619 roku.
Pracował jako budowniczy w Stoczni Chatham. W roku 1648 przyłączył się do rebelii skierowanej przeciwko królowi Karolowi I.
Richard Hoborn zmarł w roku 1654.

</doc>
<doc id="194446" url="https://pl.wikipedia.org/wiki?curid=194446" title="Stacja czołowa (telewizja kablowa)">
Stacja czołowa (telewizja kablowa)

Stacja czołowa (ang. "headend") – centralny punkt dystrybucyjny w sieci telewizji kablowej. Mieści ona odbiorniki/nadajniki satelitarne, modulatory sygnałów, systemy warunkowego dostępu, sprzęt transmisji danych (CMTS) oraz inne urządzenia niezbędne do rozprowadzenia sygnału. Zdecydowana większość sieci kablowych używa technologii światłowodowej, która dopiero w pobliżu większych skupisk mieszkańców zamieniana jest na kabel miedziany. Często sieć kablową określa się angielskim określeniem Hybrid fibre-coaxial (HFC) czyli hybrydy światłowodu i kabla koncentrycznego.
Stacja czołowa składa się z systemu antenowego zawierającego anteny satelitarne, anteny TV naziemnej i radia, zespołu urządzeń (właściwa stacja czołowa) służących do odbioru i przetwarzania sygnałów TV i radiowych, oraz zespołu urządzeń transmisyjnych – głównie nadajników światłowodowych.
Większe sieci TV kablowej nadają poprzez stację czołową produkowane we własnych studiach programy lokalne.
W obecnym czasie, ze względu na zastąpienie sieci TV kablowej o charakterze jednokierunkowym "Stacja czołowa – odbiorca " sieciami dwukierunkowymi "sieci z kanałem zwrotnym" – "stacje czołowe" powoli zamieniają się w serwery usług telekomunikacyjnych oferując oprócz radia i telewizji usługi telefonii i dostępu do Internetu.
Przetwarzanie sygnału.
W skład stacji czołowej wchodzą:
Przemiennik zazwyczaj składa się z precyzyjnego odbiornika cyfrowego lub analogowego oraz modulatora (analogowego). Taki sygnał może odebrać dowolny odbiornik telewizyjny.
Obecnie w sieciach TV kablowej sygnały nadawane są również w postaci pakietów cyfrowych nadawanych jako strumienie MPEG.
Taki sygnał odbiera się za pośrednictwem "dekodera", nazywanego też "Set-top-box"em. Jest to dekoder podobny do dekoderów TV satelitarnej – jednak pracuje z innymi częstotliwościami.
Modulacja.
Sygnały TV i radiowe po demodulacji i ewentualnej obróbce są ponownie modulowane na częstotliwości używane w sieci TV kablowej.
Pozwala to zachować odpowiednie parametry sygnału, oraz nadawać w kanałach nie kolidujących z używanymi lokalnie przez nadawców rozsiewczych (TV naziemna).
Zmodulowane sygnały są sumowane na wyjściu stacji czołowej, dołączane są inne media nadawane w kierunku do abonenta i taki sygnał, zawierający sygnał TV, radia, strumień MPEG-2 i np. przekaz telefonii i internetowy, jest wysyłany do abonentów.
Transmisja.
Sygnał jest transmitowany ze stacji poprzez sieć światłowodową i koncentryczną do abonentów.
W pomieszczeniu stacji zabudowane są zazwyczaj nadajniki światłowodowe służące do rozesłania sygnału do sieci TV kablowej.
Główne tory transmisji zbudowane są z traktów światłowodowych pracujących z nadajnikami 1310 nm (mniejsze sieci) i 1550 nm (duże sieci). W rejonach zamieszkania abonentów lokalizowane są tzw. "nody" optyczne gdzie z traktu światłowodowego sygnał jest przekazywany do sieci koncentrycznej i dosyłany do abonentów.

</doc>
<doc id="194447" url="https://pl.wikipedia.org/wiki?curid=194447" title="GDDKiA">
GDDKiA



</doc>
<doc id="194450" url="https://pl.wikipedia.org/wiki?curid=194450" title="Stacja czołowa">
Stacja czołowa



</doc>
<doc id="194454" url="https://pl.wikipedia.org/wiki?curid=194454" title="Generalna Dyrekcja Dróg Krajowych i Autostrad">
Generalna Dyrekcja Dróg Krajowych i Autostrad

Generalna Dyrekcja Dróg Krajowych i Autostrad (GDDKiA) – centralny urząd administracji rządowej w Polsce, obsługujący Generalnego Dyrektora Dróg Krajowych i Autostrad (jako organ), powołany w Ministerstwie Infrastruktury (następnie w Ministerstwie Transportu i Budownictwa oraz w Ministerstwie Transportu) w celu zarządzania drogami krajowymi oraz autostradami i drogami ekspresowymi, a także realizacji budżetu państwa w tym zakresie.
Centralny organ administracji rządowej o nazwie „Generalny Dyrektor Dróg Krajowych i Autostrad” utworzono 1 kwietnia 2002 na podstawie art. 4 ustawy z dnia 1 marca 2002 r. o zmianach w organizacji i funkcjonowaniu centralnych organów administracji rządowej i jednostek im podporządkowanych oraz o zmianie niektórych ustaw, z połączenia:
Działalność.
Generalna Dyrekcja Dróg Krajowych i Autostrad obsługuje i działa pod bezpośrednim kierownictwem Generalnego Dyrektora Dróg Krajowych i Autostrad, który jest centralnym organem administracji rządowej właściwym w sprawach dróg krajowych.
Generalnemu Dyrektorowi Dróg Krajowych i Autostrad podlega Centrala GDDKiA w Warszawie i 16 oddziałów terenowych, których obszar działania pokrywa się z województwami. Oddziały mają w swej strukturze Rejony Dróg Krajowych zarządzające drogami w terenie. Ponadto w skład Generalnej Dyrekcji wchodzi Zespół ds. Historii Drogownictwa w Szczucinie zajmujący się ochroną zabytków drogownictwa.
Centralny organ administracji rządowej właściwy w sprawach dróg krajowych. Wykonuje zadania zarządcy dróg krajowych oraz realizuje budżet państwa w zakresie dróg krajowych. Do Generalnego Dyrektora Dróg Krajowych i Autostrad należy również:
W 2009 GDDKiA obchodziła 190. rocznicę powstania Centralnej Administracji Drogowej w Polsce. Początek drogownictwa na ziemiach polskich to powołanie Dyrekcji Jeneralnej Dróg i Mostów Królestwa Polskiego w 1819.
Utrzymanie dróg krajowych (odśnieżanie, bieżące naprawy, utrzymanie standardu drogi) w 2013 kosztowało budżet GDDKiA 1,27 mld zł. Część (niemal 1150 km) dróg pod nadzorem Dyrekcji jest utrzymywania przez prywatne firmy, które wyłoniono w przetargach.
Szef Krajowej Administracji Skarbowej jest twórcą i nadzorcą systemu e-TOLL, wdrożonego 24 czerwca 2021 jako system poboru opłaty elektronicznej na drogach zarządzanych przez GDDKiA. Zastąpi on funkcjonujący do 30 września 2021 system viaTOLL.
Budżet, zatrudnienie i wynagrodzenia.
Wydatki Generalnej Dyrekcji Dróg Krajowych i Autostrad są realizowane w części 39 budżetu państwa – "Transport".
W 2018 wydatki (bez środków na budowę dróg) GDDKiA wyniosły 580,57 mln zł. Przeciętne zatrudnienie w przeliczeniu na pełne etaty wyniosło 4456 osób, a średnie miesięczne wynagrodzenie brutto 6516 zł.
W ustawie budżetowej na 2019 wydatki GDDKiA zaplanowano w wysokości 603,15 mln zł.
Kontrowersje.
W 2010 NIK zarzucił urzędnikom GDDKiA nadużycia uprawnień i zaniedbania, które doprowadziły do znacznych strat Skarbu Państwa w systemie rekompensat za bezpłatne przejazdy autostradami samochodów, które miały opłacone winiety.
W sierpniu 2010 ABW zatrzymała dwie osoby z kierownictwa katowickiego oddziału GDDKiA pod zarzutem korupcji trwającej od 1998 do 2007 roku. Również w 2010 roku pod zarzutem korupcji i pomocy w zmowie handlowej zatrzymany został dyrektor oddziału warszawskiego.
W 2009 roku ABW ustaliła, że kontrolerzy GDDKiA podmieniali próbki asfaltu pobierane do badań, które były jednym z warunków odbioru nowych odcinków drogi od wykonawcy. Proceder odbywał się przy współpracy dyrektora laboratorium oraz dyrektora śląskiego oddziału Dyrekcji. Według GDDKiA patologie miały miejsce do 2009 roku, kiedy pobierano jedynie 700 próbek, w 2013 jest ich ponad 60 tys.
Wykonawcy wielokrotnie zarzucali GDDKiA "„niewłaściwe przygotowanie budowy i brak należytej weryfikacji dokumentacji na etapie jej przygotowywania”", co skutkuje wypowiadaniem umów przez wykonawców i opóźnienia w budowach.
W 2014 NIK po kontroli sześciu oddziałów GDDKiA wskazała na liczne nieprawidłowości w łódzkim oddziale: zaniedbania w umowach z wykonawcami, spory kompetencyjne ze służbami ratowniczymi oraz przypadku „oczywistego konfliktu interesów”. m.in. zasiadanie w komisjach przetargowych krewnych wykonawców, przyjmowanie przez pracowników GDDKiA zleceń od firm, które wygrywały przetargi i formalnie były wykonywane „poza godzinami pracy”. a w rzeczywistości niejednokrotnie były realizowane w czasie pracy i przy użyciu samochodów należących do Generalnej Dyrekcji.

</doc>
<doc id="194455" url="https://pl.wikipedia.org/wiki?curid=194455" title="Tadeusz Jan Kowalski">
Tadeusz Jan Kowalski

Tadeusz Jan Kowalski (ur. 21 czerwca 1889 w Châteauroux we Francji, zm. 5 maja 1948 w Krakowie) – polski orientalista (turkolog, arabista i iranista), profesor Uniwersytetu Jagiellońskiego, członek Polskiej Akademii Umiejętności; sekretarz generalny PAU w latach 1939–1948.
Życiorys.
Był synem Teofila i Kazimiery z Kuszpecińskich, młodszym bratem Ludwika. We Francji przebywał do 1894. Nauki gimnazjalne pobierał w krakowskim Gimnazjum św. Anny, w latach 1907–1911 studiował arabistykę na uniwersytecie w Wiedniu; uzupełniał studia na uniwersytetach w Strasburgu i Kolonii (1911–1912). Na uniwersytecie w Wiedniu obronił doktorat (1911, praca "Kultura islamu") i został asystentem w Instytucie Orientalistyki w Wiedniu; w 1914 na podstawie pracy "Der Divan des Kais ibn al Hatun" habilitował się na Uniwersytecie Jagiellońskim i został docentem w Seminarium Filologii Orientalnej. W latach 1916–17 był zatrudniony w krakowskim szpitalu wojskowym jako tłumacz przy rannych żołnierzach XV Korpusu Tureckiego. Kontakty z pacjentami wykorzystał do zbierania materiału językowego zebranego w zeszycie „Materiały dialektologiczne tureckie, przeważnie niewydane”, znajdującym się w Archiwum Nauki PAN i PAU w Krakowie.
Od 1919 był profesorem nadzwyczajnym i kierownikiem Katedry Filologii Orientalnej UJ (obecnie Instytut Orientalistyki), od 1922 profesorem zwyczajnym. Po wybuchu II wojny światowej został aresztowany wraz z innymi pracownikami UJ w ramach tzw. Sonderaktion Krakau i był więziony w Krakowie, potem we Wrocławiu i w obozie koncentracyjnym w Sachsenhausen; w obozie uczył współwięźniów języka tureckiego i organizował dyskusje naukowe. Zwolniony w lutym 1940, w późniejszym okresie okupacji pracował jako urzędnik w Bibliotece Jagiellońskiej, gdzie opiekował się zbiorami orientalnymi. Po wojnie powrócił do wykładów uniwersyteckich; prowadził zajęcia m.in. z historii literatury, języka arabskiego i języka perskiego, ale głównym przedmiotem jego zainteresowań nadal pozostawała filologia turecka.
Kwestia wyjazdu w czasie wojny do Turcji.
Związki z Turcją znalazły swój wyraz zarówno w badaniach naukowych (jako pierwszy w świecie stworzył dialektologię anatolijskoturecką), jak i w życiu Kowalskiego – w czasie II wojny światowej, po powrocie Kowalskiego z obozu, strona turecka zorganizowała mu możliwość bezpiecznego przeniesienia się z rodziną do Stambułu (dyplomacja turecka zaangażowała się też już wcześniej w pertraktacje z władzami niemieckimi w sprawie zwolnienia go z obozu), ogłoszono już nawet oficjalnie studentom Uniwersytetu Stambulskiego, jakie zajęcia w nowym semestrze będzie prowadził T. Kowalski; do wyjazdu ostatecznie nie doszło (mimo wydania zgody przez władze niemieckie i nawet przygotowania już godzin połączeń kolejowych z Krakowa do Stambułu, z przesiadką w Wiedniu), ponieważ Kowalski obawiał się, że po wojnie mógłby być uznany za zdrajcę. Powszechnie znana – acz nie poparta jak na razie materiałami archiwalnymi – jest informacja, że Kowalski nie chciał zostawić doskonałej biblioteki turkologicznej w Krakowie, obawiając się, że po wojnie już jej nie odzyska. Rzeczywiście, materiały w Archiwum PAN i PAU, Oddz. w Krakowie dowodzą, że strona niemiecka nie wyraziła zgody na wywóz czegokolwiek z Polski do Turcji i nawet zabranie z sobą niektórych rzeczy osobistych, jak zegarek, było poważnym problemem.
PAU i towarzystwa naukowe.
Kowalski aktywnie uczestniczył w życiu środowiska naukowego. W 1927 został powołany na członka korespondenta, a w 1932 na członka czynnego Polskiej Akademii Umiejętności; w latach 1936–1939 był sekretarzem Wydziału I PAU, a od 1939 sekretarzem generalnym całej Akademii. Przyczynił się do szybkiego wznowienia działalności przez PAU po wojnie. W Komisji Orientalistycznej Akademii pełnił funkcję sekretarza (1918–1935), przewodniczącego (od 1935) oraz dyrektora Wydawnictw (od 1935); redagował periodyk „Prace Komisji Orientalistycznej PAU” (od 1919). Działał ponadto w Polskim Towarzystwie Orientalistycznym (członek od 1923, prezes od 1947), Polskim Towarzystwie Językoznawczym, Towarzystwie Miłośników Języka Polskiego. Był członkiem kilku naukowych towarzystw zagranicznych – Towarzystwa Fińsko-Ugryjskiego w Helsinkach, Towarzystwa Naukowego w Damaszku, Towarzystwa Orientalistycznego w Pradze, Towarzystwa Ludoznawczego w Stambule, Towarzystwa Naukowego im. Körösiego w Budapeszcie. W 1932 uczestniczył w Międzynarodowym Kongresie Orientalistów w Lejdzie.
Zakres zainteresowań i publikacje.
Był uważany za jednego z najwszechstronniejszych polskich orientalistów ze względu na zakres podejmowanych badań, obejmujących języki, literaturę, folklor i historię turecką, arabską i perską. Prowadził m.in. badania nad twórczością Omara Chajjama. Interesował się związkami literackimi polsko-orientalnymi. Przygotował (wspólnie z Józefem Widajewiczem) krytyczne wydanie "Relacji Ibrahima ibn Jakuba z podróży do krajów słowiańskich" (1946). Do grona jego uczniów należeli m.in. Józef Bielawski i Ananiasz Zajączkowski. Ogłosił ok. 200 prac, m.in.:
Rodzina.
Żona Zofia Kowalska z domu Medwecka, lekarka. Syn Kazimierz Kowalski (1925–2007) był paleozoologiem, członkiem Polskiej Akademii Nauk, w latach 1994–2001 był prezesem reaktywowanej Polskiej Akademii Umiejętności. Córka Anna Kowalska-Lewicka (1920–2009) była etnografem. Został pochowany na Cmentarzu Rakowickim w Krakowie.

</doc>
<doc id="194456" url="https://pl.wikipedia.org/wiki?curid=194456" title="Hybrid fibre-coaxial">
Hybrid fibre-coaxial

Hybrid fibre-coaxial (HFC) – anglojęzyczny termin z dziedziny telekomunikacji, oznaczający hybrydową sieć wykorzystującą medium światłowodowe i różnego rodzaju koncentryczne kable sygnałowe . W zależności od umiejscowienia w strukturze sieci są to np. typy od QR860, QR625, QR540, TX15 (magistralne, najlepsze parametry techniczne) aż do RG11 i RG6 łączącego telewizor i/lub modem kablowy z siecią operatora.
Budowa sieci.
Sieć telekomunikacyjna zbudowana w systemie HFC składa się zasadniczo z dwóch części: magistrali stanowiącej szkielet (ang. ) oraz sieci budynkowej (ang. lub ). W zależności od poziomu zaawansowania technologicznego sieci wyróżniamy ideologicznie dwa modele sieci HFC:
Działanie.
System HFC, pracując razem z sygnałem telewizji kablowej na jednym przewodzie, korzysta z pasma od 5 do 42 lub 65 MHz dla cyfrowej komunikacji wyjściowej od strony klienta (ang. upstream, upload). Zakres częstotliwości od 87 do 450 MHz wykorzystywany jest przez analogowe kanały telewizyjne oraz, u niektórych operatorów, radio (UKF: 88 – 108 MHz), zaś od 450 do 862 MHz dla cyfrowej komunikacji wejściowej (strumienie danych – tzw. downstream oraz zmultipleksowane kanały DVB-C). Na jeden kanał telewizyjny/danych w stronę klienta przypada pasmo szerokości 6 MHz (w Europie co 8 MHz). Podany podział jest pewnym uproszczeniem i nie musi stanowić reguły – u niektórych operatorów w Polsce część kanałów analogowych może być umieszczana na wysokich częstotliwościach, a cyfrowych – na niskich.
Ponieważ na obszarze byłego ZSRR w radiofonii nadal jest używany tak zwany „niski” UKF, przeznaczone na tamten rynek wzmacniacze mają węższy zakres częstotliwości (5 do 30 MHz), a przez to szerszy (47 do 862 MHz). Nie jest to korzystne ze względu na większe szumy w paśmie poniżej 30 MHz.
Podobnie jak to się ma w przypadku technologii ADSL, modem pracujący w sieci typu HFC pracuje najczęściej w trybie asymetrycznym, czyli w danej jednostce czasu jest on w stanie pobrać więcej danych, niż wysłać, aczkolwiek w niektórych sieciach operatorzy konfigurują modemy symetrycznie, aby zachęcić klientów do lokalnego przesyłania danych (między sobą). Kolejną zaletą sieci kablowej opartej na modemach jest możliwość całkowitej kontroli przez administratora tego, co się dzieje w sieci z blokowaniem wszystkich, lub niektórych usług włącznie. Urządzenie, poza gniazdem sieci lokalnej i USB, może zawierać gniazdo przeznaczone do podłączenia standardowego aparatu telefonicznego. Abonent dzięki temu może otrzymać telefon stacjonarny od operatora sieci kablowej.
Parametry.
Na chwilę obecną sieci typu HFC posiadają górną granicę przesyłania danych do klienta w ramach jednego kanału na poziomie 58 Mbit/s (zastosowana cyfrowa kwadraturowa modulacja amplitudy – QAM 256) lub 41 Mbit/s (QAM 64), oraz wysyłania danych 30 Mbit/s (QAM64 z kanałem o szerokości 6,4 MHz). Górne granice przepustowości ograniczają szumy, które najwięcej problemów sprawiają w paśmie kanału zwrotnego.
Podane powyżej wartości przepustowości odnoszą się do pojedynczych kanałów cyfrowych w amerykańskim standardzie DOCSIS.
W paśmie telewizji kablowej można bowiem stosować zwielokrotnienie kanałów w dziedzinie częstotliwości, tym samym powiększając przepływność dla danego obszaru sieci HFC (tzw. channel bonding).
Sieci HFC mają dalece większe możliwości dotyczące przepustowości w transmisji danych. Biorąc pod uwagę przeznaczony do cyfrowej komunikacji wyjściowej zakres, łączna przepustowość sieci w kierunku do abonentów może wynieść 1,9 Gbit/s, zaś po wyłączeniu telewizyjnych kanałów analogowych, nawet ponad 3 Gbit/s (dla standardu DOCSIS/EuroDOCSIS 3.0).
Obecnie trwają prace nad wdrożeniem standardu DOCSIS/EuroDOCSIS 3.1, wykorzystującego modulację OFDM, umożliwiając dalsze zwiększenie przepustowości w ramach wykorzystywanego pasma.

</doc>
<doc id="194459" url="https://pl.wikipedia.org/wiki?curid=194459" title="Funkcjonalizm organiczny">
Funkcjonalizm organiczny



</doc>
<doc id="194460" url="https://pl.wikipedia.org/wiki?curid=194460" title="Ihor Biełanow">
Ihor Biełanow

Ihor Iwanowycz Biełanow, ukr. Ігор Іванович Бєланов, ros. Игорь Иванович Беланов, "Igor Iwanowicz Biełanow" (ur. 25 września 1960 w Odessie) – ukraiński piłkarz, grający na pozycji napastnika, były reprezentant Związku Radzieckiego, wybrany Europejskim Piłkarzem Roku (laureat Złotej Piłki 1986).
Kariera piłkarska.
Kariera klubowa.
Karierę zaczynał w młodzieżowej szkółce piłkarskiej SKA Odessa, a kontynuował w Czornomorcu, w barwach którego w sezonie 1981 zadebiutował w radzieckiej Wyższej Lidze. W 1985 został zawodnikiem Dynama Kijów, najlepszego i najbardziej utytułowanego klubu Ukrainy. Z kijowską drużyną zdobył w 1986 Puchar Zdobywców Pucharów. Pod koniec roku został przez tygodnik France Football wyróżniony Złotą Piłką dla najlepszego piłkarza Europy. Z Dynamem zdobył Mistrzostwo ZSRR oraz Puchar ZSRR. W 1989 wyjechał do Niemiec, gdzie został zawodnikiem grającej w 1. Bundeslidze Borussii Mönchengladbach. Nie wywalczył jednak miejsca w nowej drużynie i zaledwie półtora roku później przeniósł się do drugoligowego Eintrachtu Brunszwik. Następnie powrócił do rodzinnej Odessy, gdzie krótko grał dla Czornomorca, a karierę zakończył w zespole Metalurg Mariupol.
Kariera reprezentacyjna.
W pierwszym sezonie gry w Dynamie zadebiutował w reprezentacji Związku Radzieckiego, ale na stałe trafił do niej dopiero po objęciu funkcji selekcjonera przez trenera Dynama Walerego Łobanowskiego w 1986. Został powołany na mistrzostwa świata w Meksyku, gdzie zagrał we wszystkich meczach radzieckiej drużyny, strzelając 4 bramki. W przegranym 3:4 meczu z Belgią roku zdobył hat-tricka. Był również podstawowym zawodnikiem drużyny radzieckiej podczas mistrzostw Europy w 1988, gdzie "Sborna" zajęła II miejsce. Ogółem w radzieckiej reprezentacji rozegrał 33 mecze i strzelił 8 bramek.
Statystyki.
Stan na 31 grudnia 1997.
Po zakończeniu kariery.
Przez rok (1996–1997) pracował w Metalurgu Mariupol jako kierownik drużyny. Przez następne lata zajmował się biznesem i grał w amatorskiej drużynie piłkarskiej w Odessie. W swoim rodzinnym mieście otworzył także szkołę piłkarską dla młodzieży. W latach 2003–2004 był właścicielem i prezydentem szwajcarskiego klubu FC Wil. W roli szkoleniowca zatrudnił tam dawnego kolegę z Dynama, Ołeksandra Zawarowa. Jednak po niepowodzeniach w sezonie 2003–2004 (klub spadł z I ligi) wycofał swoje udziały i wrócił na Ukrainę.

</doc>
<doc id="194471" url="https://pl.wikipedia.org/wiki?curid=194471" title="Pieniądz elektroniczny">
Pieniądz elektroniczny

Pieniądz elektroniczny – elektroniczny zasób wartości pieniężnych w urządzeniu technicznym, w tym z góry opłaconych kartach, który może być wykorzystywany do dokonywania płatności na rzecz podmiotów innych niż emitent bez konieczności angażowania w transakcję rachunków bankowych, lecz funkcjonujący jednocześnie jako z góry opłacony instrument na okaziciela.
Ustawodawstwo polskie.
Pieniądz elektroniczny to pojęcie prawne wprowadzone do ustawy z dnia 19 sierpnia 2011 r. o usługach płatniczych w wyniku jej nowelizacji z dnia 12 lipca 2013 r.
Zgodnie z art. 2 pkt 21a ustawy o usługach płatniczych pieniądz elektroniczny oznacza:
Wydawanie pieniądza elektronicznego, podobnie jak świadczenie usług płatniczych w charakterze krajowej instytucji pieniądza elektronicznego wymaga uzyskania zezwolenia Komisji Nadzoru Finansowego. KNF sprawuje także nadzór nad działalnością w zakresie wydawania pieniądza elektronicznego.
Ustawodawstwo unijne.
W prawie Unii Europejskiej pieniądza elektronicznego dotyczy dyrektywa Parlamentu Europejskiego i Rady 2009/110/WE z dnia 16 września 2009 r. w sprawie podejmowania i prowadzenia działalności przez instytucje pieniądza elektronicznego oraz nadzoru ostrożnościowego nad ich działalnością, zmieniająca dyrektywy 2005/60/WE i 2006/48/WE oraz uchylająca dyrektywę 2000/46/WE.
Zarówno w ustawodawstwie polskim, jak i unijnym, pieniądz elektroniczny inkorporuje prawo do roszczenia wobec emitenta o wydanie odpowiedniej kwoty pieniężnej. Rozwój nowych sposobów płatności wymyka się nierzadko regulacjom prawnym, co prowadzi do trudności w ich kwalifikowaniu, dotyczy to zwłaszcza takich sposobów płatności jak: płatności za pomocą wirtualnych kart przedpłaconych, płatności internetowe czy płatności za dobra i usługi dokonywane za pomocą telefonów komórkowych.

</doc>
<doc id="194474" url="https://pl.wikipedia.org/wiki?curid=194474" title="Oleg Błochin">
Oleg Błochin



</doc>
<doc id="194476" url="https://pl.wikipedia.org/wiki?curid=194476" title="Magowie">
Magowie



</doc>
<doc id="194477" url="https://pl.wikipedia.org/wiki?curid=194477" title="Nabój 7,62 × 51 mm NATO">
Nabój 7,62 × 51 mm NATO

7,62 × 51 mm (oznaczenie cywilne: .308 Winchester) – standardowy nabój karabinowy NATO.
Historia.
Pod koniec II wojny światowej w USA podjęto prace nad nowym nabojem, który miał zastąpić stary nabój 7,62 × 63 mm (.30-06).
Zadanie opracowania nowego naboju otrzymał Frankford Arsenal. Konstruując nowy nabój oparto się na naboju .300 Savage. Podstawowymi zmianami było zastosowanie mniej zbieżnej łuski o cieńszych ściankach oraz pocisku M2 z naboju 30-06. Jednocześnie prowadzono próby nad nowymi rodzajami ładunków prochowych. Dopracowana wersja naboju oznaczona jako T65E3 powstała w 1952 roku. Dwa lata później pod naciskiem USA została wybrana jako przepisowy nabój NATO.
Nabój 7,62 × 51 był początkowo projektowany do lekkiej broni indywidualnej, ale po wprowadzeniu naboju pośredniego 5,56 × 45 mm NATO służy najczęściej jako amunicja karabinów maszynowych i wyborowych.

</doc>
<doc id="194480" url="https://pl.wikipedia.org/wiki?curid=194480" title="Kacha Kaladze">
Kacha Kaladze

Kachaber Kaladze (, wym. ; ur. 27 lutego 1978 w Samtredii) – gruziński piłkarz i polityk. Obrońca grającej w Serie A Genoi oraz reprezentacji Gruzji, której jest kapitanem. W latach 2001, 2002, 2003 i 2006 wybrany najlepszym zawodnikiem w swoim kraju. Uznawany za jednego z najlepszych gruzińskich piłkarzy. Od 2017 r. burmistrz Tbilisi.
Karierę rozpoczynał w zespole Dinamo Tbilisi, gdzie w ciągu pięciu lat zagrał w 82 meczach. Następnie przeszedł do ukraińskiego Dynama Kijów. Wystąpił tam w 71 spotkaniach, po czym podpisał kontrakt z AC Milan. Czterokrotnie wybierany najlepszym gruzińskim piłkarzem, w sezonie 2003/2004 mistrz Włoch, trzykrotny mistrz Ukrainy, pięciokrotny Gruzji. Z zespołem Milanu dwukrotnie zdobył puchar Ligi Mistrzów, jednokrotnie Superpuchar Europy i Klubowe Mistrzostwo Świata. W reprezentacji Gruzji Kaladze zadebiutował w 1996 roku. Od tego czasu zagrał w niej 66 razy i zdobył jednego gola, w meczu z Łotwą. Uczestniczył w siedmiu eliminacjach do mistrzostw Europy i świata, jednak Gruzja nie wywalczyła awansu na żadną z tych imprez.
Kaladze pochodzi z piłkarskiej rodziny. Jego ojciec grał w zespole Lokomotiv Samtredia i przez pewien czas był również prezesem tego klubu. W 2001 roku porwano jego brata, Lewana, zaś w 2006 roku oficjalnie potwierdzono jego zgon. W rezultacie dwóch mężczyzn skazano na karę pozbawienia wolności. Kaladze założył firmę Kala Captial i organizację Kala Foundation. Ponadto jest ambasadorem stowarzyszenia SOS Wioski Dziecięce.
Kariera klubowa.
Gruzja i Dynamo Kijów.
Kaladze w wieku 11 lat Kaladze zaczął grać dla juniorskiego zespołu swojego miasta. Występował także jako napastnik w zespole Lokomotiv Samtredia, gdzie jego ojciec był prezesem. Następnie skorzystał z zaproszenia Dawita Kipianego i przeszedł do Dinama Tbilisi. W zespole tym w latach 1993–1997 zagrał w 82 ligowych meczach i strzelił jednego gola. W Umaglesi Liga Kaladze zadebiutował jako 16-latek w sezonie 1993/1994. W tym samym roku został po raz pierwszy mistrzem kraju. 8 sierpnia 1995 roku w meczu Pucharu UEFA z Botewem Płowdiw Kaladze zadebiutował w pucharach europejskich. Z zespołem Dinama Kaladze pięciokrotnie wygrywał rozgrywki ligowe oraz trzykrotnie zdobył Puchar Gruzji.
Piłkarz twierdzi, że jego dobry występ dla Gruzji w meczu z reprezentacją Włoch (0:0) przyciągnął uwagę Dynama Kijów. Powiedział: „W tamtym spotkaniu grałem przeciwko Christianowi Vieriemu, kryłem go bardzo dobrze.” W styczniu 1998 roku przeszedł za równowartość 280 tysięcy euro do Dynama Kijów. Z klubem tym podpisał czteroletni kontrakt. W Premier-liha zadebiutował 22 marca w spotkaniu z Karpatami Lwów&lt;ref name="97/98"&gt;&lt;/ref&gt;. 18 maja w meczu z Worskłą Połtawa strzelił swoją pierwszą bramkę w nowym zespole. W sezonie 1997/1998 zagrał w 13 ligowych meczach i wraz ze swoim klubem został mistrzem kraju. W Dynamie Kijów Kaladze spędził ponad dwa i pół roku. W tym czasie zagrał w 71 ligowych meczach. Został również trzykrotnie mistrzem Ukrainy i trzy razy zdobył Puchar Ukrainy. Wystąpił także w obydwu półfinałowych spotkaniach z Ligi Mistrzów 1998/1999 z Bayernem Monachium (3:3 i 0:1). Wcześniej Dynamo pokonało takie zespoły jak Real Madryt czy Arsenal. W czasie gry w Dinamo Tbilisi i Dynamie Kijów Kaladze ośmiokrotnie zostawał mistrzem kraju.
AC Milan.
Kaladze stał się najdroższym gruzińskim piłkarzem, kiedy to AC Milan zapłacił za niego 16 milionów euro. Jak sam twierdzi, odszedł z Kijowa z powodu kontuzji Aleksieja Gierasimienki, po której nie wrócił on już na boisko. W Serie A Kaladze zadebiutował 4 lutego 2001 roku w spotkaniu z Reggina Calcio&lt;ref name="00/01"&gt;&lt;/ref&gt;. Początkowo grał na różnych pozycjach w Milanie, zaś o miejsce w składzie walczył między innymi z Jaapem Stamem i Cafu. W swoim pierwszym pełnym sezonie zagrał w 30 ligowych meczach. W sezonie 2002/2003 wystąpił w 46 meczach (w tym w 27 ligowych). Jego klub wygrał także rozgrywki Ligi Mistrzów po pokonaniu Juventusu w finale po serii rzutów karnych (Kaladze nie strzelił bramki z rzutu karnego). Stał się on tym samym pierwszym gruzińskim piłkarzem, który zdobył puchar Ligi Mistrzów. Milan w sezonie 2002/2003 wygrał także rozgrywki Pucharu Włoch. W finałowym dwumeczu pokonał AS Roma. Po tych sukcesach gruzińska poczta wyemitowała specjalną serię znaczków z wizerunkiem piłkarza.
W sezonie 2003/2004 Kaladze z powodu kontuzji zagrał w sześciu ligowych meczach. W następnych sezonie wystąpił w 19 spotkaniach Serie A i pięciu w Lidze Mistrzów. W lidze Milan zajął drugie miejsce. W Lidze Mistrzów doszedł natomiast do finału, w którym zagrał z Liverpoolem. W spotkaniu tym Kaladze był rezerwowym, zaś mecz zakończył się zwycięstwem Liverpoolu po rzutach karnych (3:3 po regulaminowym czasie gry). Po meczu piłkarz sfrustrowany był rzadką grą w pierwszym zespole. Pojawiły się spekulacje o przejściu Kaladzego do Chelsea w zamian za Hernána Crespo lub za 4 miliony funtów. Kaladze powiedział: „Załatwiłem już wszystko z Chelsea. Trzeba teraz poczekać na porozumienie klubu i myślę, że mógłbym być graczem Chelsea już w następnym tygodniu.” Gruzin pozostał jednak w Mediolanie i był z tego zadowolony. 4 września 2006 roku przedłużył swój kontrakt z Milanem do roku 2011. W sezonie 2005/2006 kontuzja Paolo Maldiniego spowodowała, że Kaladze przesunięty został na środek obrony. W tamtym sezonie Milan zajął trzecie miejsce w tabeli. Klub z Mediolanu byłby drugi, gdyby nie brał udziału w Aferze Calciopoli, przez którą odjęto mu 30 punktów.
W sezonie 2006/2007 Kaladze zdobył jednego gola, w meczu z Sampdorią Genuą. Milan rozgrywki ligowe zakończył na czwartym miejscu, z ośmioma punktami odjętymi z powodu afery z poprzedniego roku. 23 maja 2007 roku po tym jak jego klub pokonał Liverpool 2:1 w finale Ligi Mistrzów, Gruzin po raz drugi wygrał te rozgrywki w swojej karierze. W spotkaniu finałowym zagrał od 79. minuty. W grudniu znalazł się w składzie swojego klubu na Klubowe Mistrzostwa Świata. W finale Milan pokonał 4:2 CA Boca Juniors, Kaladze był zaś jednym z dwóch zawodników, którzy otrzymali czerwone kartki w tym meczu. W sezonie 2007/2008 był podstawowym zawodnikiem, zagrał w 32 meczach. Na początku października 2008 roku w spotkaniu Pucharu UEFA z FC Zürich doznał kontuzji kostki. Z tego powodu w sezonie 2008/2009 grał rzadko. Milan rozgrywki ligowe zakończył na trzecim miejscu, 10 punktów za pierwszym w tabeli Interem Mediolan. Kaladze twierdził, że gdyby nie kontuzje, Milan zostałby mistrzem Włoch.
W sezonie 2009/2010 trenerem Milanu był Leonardo, a Kaładze wystąpił tylko w 6 meczach Serie A. Przed kolejnymi rozgrywkami szkoleniowcem Milanu został Massimiliano Allegri, który nie przewidywał dla Gruzina miejsca w składzie na kolejny sezon. Kaładze w wywiadzie zaatakował Milan. Podczas przedsezonowego meczu z Juventusem, kibice Milanu wywiesili transparent o treści „Kto nie jest w planach drużyny, niech w sierpniu odejdzie” adresowany w stronę Kaładze i Marka Jankulovskiego. Pod koniec okienka transferowego Kaładze był bliski odejścia do Juventusu w ramach wymiany za Fabio Grosso, jednak ostatecznie został sprzedany do Genoi.
Kariera reprezentacyjna.
Kaladze w reprezentacji Gruzji zadebiutował 27 marca 1996 w meczu towarzyskim z Cyprem, wchodząc w 72. minucie spotkania z ławki rezerwowych. W grudniowym spotkaniu z reprezentacją Libanu po raz pierwszy otrzymał czerwoną kartkę w meczu międzynarodowym. Kaladze występował w eliminacjach do Mistrzostw świata w 1998, 2002, 2006, 2010 roku i Mistrzostw Europy w latach: 2000, 2004 i 2008. Gruzja nie zakwalifikowała się na żadną z tych imprez. Pierwszy raz w oficjalnych rozgrywkach Kaladze zagrał 14 czerwca 1997 roku w meczu przeciwko Polsce. Spotkanie rozegrano w ramach eliminacji do Mistrzostw świata w 1998 roku. Gruzja przegrała ten mecz 4:1. W spotkaniu z reprezentacją Mołdawii Kaladze otrzymał czerwoną kartkę. Ostatecznie Gruzja zajęła czwarte miejsce w swojej grupie i nie awansowała na mistrzostwa. Reprezentacja nie zakwalifikowała się również na Euro 2000, z jednym zwycięstwem na koncie zakończyła eliminacje na szóstym miejscu w tabeli. W czasie tych kwalifikacji ówczesny gracz Dynama Kijów był okazjonalnie kapitanem kadry pod nieobecność Giorgiego Nemsadze.
W swojej grupie eliminacyjnej do mundialu 2002 Gruzja zajęła trzecie miejsce, za Węgrami i Litwą. Kaladze grał we wszystkich meczach kwalifikacyjnych, opuszczał natomiast spotkania towarzyskie. W eliminacjach do Euro 2004 Kaladze zagrał jednak trzy mecze, zaś Gruzja zajęła ostatnie miejsce w tabeli. Mimo to wystąpił w wygranym 1:0 meczu z Rosją, określanym jako jeden z największych sukcesów reprezentacji Gruzji. Kaladze nie zagrał tylko w jednym meczu eliminacji do Mistrzostw świata 2006. Gruzja zajęła szóste miejsce w swojej grupie, tylko Kazachstan zakończył rozgrywki na niższym miejscu. Kaladze zagrał w mniejszej liczbie meczów eliminacji do Euro 2008, zaś jego kraj ponownie nie awansował na tę imprezę, zajął szóste miejsce w tabeli. Mimo to Gruzja kwalifikacje rozpoczęła od zwycięstwa 6:0 nad Wyspami Owczymi.
6 lutego 2007 roku w przegranym 3:1 meczu towarzyskim z Łotwą Kaladze zdobył swoją pierwszą i jedyną bramkę dla reprezentacji. 5 września 2009 roku w przeciągu 11 minut strzelił dwie bramki samobójcze w meczu eliminacji do mundialu 2010 z Włochami. Mecz zakończył się porażką Gruzji 2:0. Piłkarz AC Milan jest kapitanem reprezentacji narodowej. Po sezonie 2011/12 zakończył piłkarską karierę.
Biznes i życie prywatne.
Kaladze urodził się w Samtredii, mieście w pobliżu Morza Czarnego. Jego ojciec, Karlo był piłkarzem Lokomotiv Samtredia i prezesem tego klubu. Piłkarz jest właścicielem mieszczącej się w Mediolanie restauracji Giannino, założonej w 1899 roku przez Gianniniego Bindiego. W jednym z przewodników Michelin dano jej ocenę jednej gwiazdki.
W 2001 roku brat Kachy, Lewan, student medycyny został porwany. Porywacze żądali okupu w wysokości 600 tysięcy dolarów. Ówczesny prezydent Gruzji Eduard Szewardnadze powiedział, że „robione jest wszystko, aby zlokalizować Lewana.” Widziano go tylko jeden raz, na materiale video. Miał wówczas na oczach przepaskę i wołał o pomoc. Cztery lata później, 6 maja 2005 roku, gruzińska policja znalazła osiem zwłok w Swanetii. Spekulowano, że znajduje się tam Lewan. 21 lutego następnego roku oficjalnie potwierdzono jego zgon po testach wykonanych przez ekspertów FBI. Lokalne media uważały, że rodzina Kaladze zapłaciła okup. Według innych źródeł ojciec Lewana próbował zapłacić porywaczom, jednak ci uciekli w obawie przed policją. Z powodu zabójstwa dwóch mężczyzn skazano na karę pozbawienia wolności, Davida Asatianiego na dwadzieścia pięć lat, zaś Meraba Amisulaszwiliego na pięć. 14 lutego 2009 roku żona Kaladzego, Anouki, urodziła syna. Para nadała mu imię Lewan, oddając tym samym cześć bratu piłkarza.
Poza karierą piłkarską Kaladze jest także przedsiębiorcą. Inwestuje w Gruzji, we Włoszech, Ukrainie i Kazachstanie. Założył również Kala Capital – firmę, która zajmuje się bankowością, nieruchomościami i sektorami energetycznymi gruzińskiej gospodarki. Poza tym jest ambasadorem FIFA stowarzyszenia SOS Wioski Dziecięce. W 2008 roku założył Kala Foundation, organizację, której celem jest „etyczny cel przeznaczenia wszystkich wysiłków na pomaganie i utrzymywanie ludzi w potrzebie.” Dzięki fundacji piłkarz zebrał 50 tysięcy euro na pomoc imigrantom z Osetii Południowej w czasie konfliktu z Rosją w 2008 roku. Kaladze planuje wydać swoją autobiografię.
Po porwaniu brata Kaladze był bliski przyjęcia ukraińskiego obywatelstwa. Nie postanowił jednak tego zrobić, mówiąc: „Był czas, kiedy myślałem o porzuceniu kadry narodowej, jednak nie mógłbym tego zrobić z powodu respektu dla Gruzinów i kibiców, którzy przychodzą na nasze mecze i nam kibicują”. Po zakończeniu piłkarskiej kariery zajął się polityką. W październikowych wyborach samorządowych w Gruzji, gdzie jego partia wyborcza "Gruzińskie Marzenie" zwyciężyła, został wybrany wicepremierem. 
Statystyki kariery.
Klubowe.
1
2

</doc>
<doc id="194483" url="https://pl.wikipedia.org/wiki?curid=194483" title="Najświętsza Maryja Panna Królowa Polski">
Najświętsza Maryja Panna Królowa Polski

Najświętsza Maryja Panna "Królowa Polski" – tytuł Marii z Nazaretu, używany przez polskich katolików.
Kult Maryi jako "Najświętszej Maryi Panny Królowej Polski" wyróżnia Kościół katolicki spośród innych wyznań chrześcijańskich w Polsce. Kult ma charakter ogólny i występuje w Polsce oraz w polskich parafiach przy skupiskach Polonii. Tytuł "NMP Królowej Polski" mówi o obecności NMP w historii polskiego narodu. Jan Długosz nazwał Maryję "Panią świata i naszą". Tytuł Matki Bożej jako Królowej Polski sięga drugiej połowy XVI wieku. Wtedy to Grzegorz z Sambora po raz pierwszy nazywa Maryję Królową Polski i Polaków. 1 kwietnia 1656 r. w katedrze lwowskiej król Jan Kazimierz w sposób oficjalny ślubował przed wizerunkiem Matki Bożej Łaskawej: „Ciebie za patronkę moją i za Królową państw moich dzisiaj obieram”. W trzechsetną rocznicę ślubów Jana Kazimierza episkopat Polski z inicjatywy więzionego prymasa Stefana Wyszyńskiego dokonał ponownego zawierzenia całego kraju Maryi i odnowienia ślubów królewskich. 26 sierpnia 1956 roku ok. miliona wiernych na Jasnej Górze złożyło Jasnogórskie Śluby Narodu Polskiego.
3 maja w Kościele katolickim w Polsce obchodzona jest liturgiczna uroczystość Najświętszej Maryi Panny Królowej Polski.
Matka Boża Królowa Polski jest główną patronką archidiecezji częstochowskiej i przemyskiej, była też patronką archidiecezji lwowskiej.
Historia.
Historia rozkwitu kultu Maryi Królowej Polski wiąże się z okresem kontrreformacji.
Po Neapolu i Krakowie, Wilno było wtedy jezuicko-europejskim centrum rozgłaszania w/w godności. Obraz Matki Bożej Ostrobramskiej z 1620 r. stał się pierwszym wcielonym skutkiem objawień.
Odejście Szwedów od Jasnej Góry, o którym król Jan Kazimierz dowiedział się w Krośnie, wpłynęło na nazwanie Matki Bożej Królową Polski.

</doc>
<doc id="194487" url="https://pl.wikipedia.org/wiki?curid=194487" title="Maria Anna Habsburg">
Maria Anna Habsburg

Maria Anna Habsburg (ur. 18 sierpnia 1606 w Escorial, zm. 13 maja 1646 w Linz) – księżniczka hiszpańska, królowa węgierska i czeska, cesarzowa Świętego Cesarstwa Rzymskiego z dynastii Habsburgów.
Córka króla Hiszpanii Filipa III Habsburga i Małgorzaty Habsburg (córki arcyksięcia austriackiego Karola Styryjskiego i Marii Anny Bawarskiej).
Na początku lat 20. XVII wieku planowano, że Maria Anna poślubi Karola, księcia Walii, najstarszego syna Jakuba I Stuarta, króla Anglii i Szkocji. Młody Karol przybył do Madrytu, aby poznać Marię Annę. Jednak ostatecznie negocjacje się nie powiodły i Karol wrócił samotnie do ojczyzny. Po drodze poznał jednak Henriettę Marię Burbon i to ona została jego żoną.
20 lutego 1631 Maria Anna została żoną swojego kuzyna – cesarza, króla Czech i Węgier Ferdynanda III Habsburga (13 lipca 1608 – 2 kwietnia 1657), syna cesarza Ferdynanda II i Marii Anny Wittelsbach, córki księcia Bawarii Wilhelma V. Ślub odbył się w Wiedniu. Bystra i inteligentna tworzyła z melancholijnym Ferdynandem szczęśliwe małżeństwo. Ferdynand i Maria Anna mieli razem czterech synów i dwie córki:

</doc>
<doc id="194489" url="https://pl.wikipedia.org/wiki?curid=194489" title="NEC V20">
NEC V20

NEC V20 - mikroprocesor 16-bitowy, z 8-bitową magistralą danych i 20-bitową magistralą adresową, zgodny z procesorem Intel 8088, aczkolwiek nieco szybszy niż 8088 taktowany tą samą częstotliwością. Posiada także tryb zgodności z 8-bitowym procesorem Intel 8080.
Stosowany w wielu komputerach klasy IBM PC/XT.

</doc>
<doc id="194490" url="https://pl.wikipedia.org/wiki?curid=194490" title="Adolf von Baeyer">
Adolf von Baeyer

Johann Friedrich Wilhelm Adolf von Baeyer (ur. 31 października 1835 w Berlinie, zm. 20 sierpnia 1917 w Starnbergu) – niemiecki chemik, laureat Nagrody Nobla w roku 1905 za wkład w rozwój chemii organicznej i technologii chemicznej przez badania barwników i związków aromatycznych.
Życiorys.
Był synem pruskiego generała i znanego geodety Johanna Jacoba Baeyera. Początkowo studiował matematykę i fizykę na Uniwersytecie Fryderyka Wilhelma w Berlinie, a następnie chemię w Heidelbergu u Roberta Bunsena i Kekulè'go. W roku 1864 został wykładowcą w Berlińskiej Akademii Handlowej, a w 1872 profesorem na Uniwersytecie Rzeszy w Strasburgu. Od 1875 pracował na stanowisku profesora chemii na Uniwersytecie Ludwika i Maksymiliana w Monachium, jako następca Justusa von Liebiga.
W roku 1885 król bawarski nadał mu dziedziczny szlachecki tytuł Ritter. W 1905 roku został laureatem Nagrody Nobla "w uznaniu zasług w rozwoju chemii organicznej i przemysłu chemicznego oraz za pracę nad barwnikami organicznymi i hydroaromatycznymi związkami chemicznymi".
Badania naukowe Baeyera dotyczyły terpenów (pierwsza synteza w 1888) i barwników. Odkrył eozynę, kwas barbiturowy (1863) i dwie metody syntezy indygo (1878 synteza z 1"H"-indolo-2,3-dionu a w 1882 wraz z Viggo Drewsenem z 2-nitrobenzaldehydu i acetonu). Opracowanie metody syntezy błękitu indygo, w znacznym stopniu przyczyniło się do rozwoju przemysłu barwników w Niemczech.
Został pochowany na cmentarzu Leśnym w Monachium.

</doc>
<doc id="194491" url="https://pl.wikipedia.org/wiki?curid=194491" title="Johann Friedrich Wilhelm Adolf von Baeyer">
Johann Friedrich Wilhelm Adolf von Baeyer



</doc>
<doc id="194492" url="https://pl.wikipedia.org/wiki?curid=194492" title="Sąd relacyjny">
Sąd relacyjny

Sąd relacyjny – sąd królewski w I Rzeczypospolitej. Przewodniczył w nim monarcha, asesorami byli obecni na dworze senatorowie.
Jego właściwość obejmowało rozpatrywanie odwołań od sądów lenn Korony Królestwa Polskiego, sądu asesorskiego, sądu biskupa prawosławnego po 1676 roku oraz spory o cerkwie i ich uposażenie pomiędzy Kościołem prawosławnym a greckokatolickim zaistniałe po unii brzeskiej.

</doc>
<doc id="194494" url="https://pl.wikipedia.org/wiki?curid=194494" title="Antoine-Jean Gros">
Antoine-Jean Gros

Antoine-Jean Gros (ur. 16 marca 1771 w Paryżu, zm. 25 czerwca 1835 w Meudon) – francuski malarz neoklasycystyczny, prekursor romantyzmu. W 1827 roku otrzymał tytuł barona.
Urodził się w rodzinie malarza miniaturzysty, później studiował w pracowni Davida. W 1793 wyjechał do Włoch i w 1796 poznał Napoleona Bonaparte. Wstąpił do armii francuskiej i został jej oficjalnym malarzem. Obrazy z tego okresu zaliczane są do jego najlepszych, m.in. "Bonaparte na moście pod Arcole", "Napoleon odwiedza zadżumionych w Jaffie", "Napoleon na polu bitwy pod Pruską Iławą" i "Bitwa pod Abukirem". Prace te odznaczają się dramatyczną kompozycją, realistyczną formą i bogatą kolorystyką świadczącą o inspiracji pracami Rubensa.
Po upadku Napoleona artysta zachował swoją wysoką pozycję, w 1815 został członkiem Académie des Beaux-Arts, a w 1816 przejął pracownię Davida, który udał się na wygnanie. W roku 1824 wykończył dekorację kopuły Panteonu w Paryżu, w tym czasie powrócił do malarstwa neoklasycystycznego, jednak bez powodzenia. Malował też cenione portrety, również Polaków – m.in. Stanisława Małachowskiego i Juliana Ursyna Niemcewicza. Pod koniec życia był ostro krytykowany za konserwatyzm, co doprowadziło go do samobójstwa w 1835.
Antoine-Jean Gros uważany jest obecnie za prekursora romantyzmu w malarstwie. Wywarł wpływ na wielu twórców, m.in. Théodore’a Géricaulta, Eugène’a Delacroix i Richarda Parkesa Boningtona. Do jego uczniów należeli Rafał Hadziewicz, Jan Kanty Szwedkowski i J. Maliński.

</doc>
<doc id="194495" url="https://pl.wikipedia.org/wiki?curid=194495" title="Baron Antoine-Jean Gros">
Baron Antoine-Jean Gros



</doc>
<doc id="194496" url="https://pl.wikipedia.org/wiki?curid=194496" title="Sąd referendarski">
Sąd referendarski

Sąd referendarski, referendaria – królewski sąd dominialny w Rzeczypospolitej szlacheckiej. 
Wykształcił się w XVI w., był prowadzony przez referendarzy. W jego kompetencji leżały sprawy wnoszone przez chłopów z królewszczyzn przeciwko ich dzierżawcom oraz starostom w formie suplik. W sądzie orzekał jednoosobowo jeden z referendarzy, procedura sądowa była uproszczona i używano w niej języka polskiego; terminy dla stron były zawsze zawite. Sądem apelacyjnym dla sądu referendarskiego była asesoria. 
Wyroki były egzekwowane przez komisarzy naznaczonych przez referendarza, jednak wobec rosnącej potęgi szlachty i magnatów, tak wnoszenie spraw, jak i egzekucja wyroków były utrudnione.

</doc>
<doc id="194498" url="https://pl.wikipedia.org/wiki?curid=194498" title="Ministerstwo głupich kroków">
Ministerstwo głupich kroków



</doc>
<doc id="194502" url="https://pl.wikipedia.org/wiki?curid=194502" title="Shūsaku Hon’inbō">
Shūsaku Hon’inbō

, urodzony jako – japoński gracz w go, uważany przez niektórych za najwybitniejszego w historii gry.
Sławę oraz przydomek "niezwyciężonego Shūsaku" uzyskał dzięki wygraniu wszystkich z 19 rozegranych przez siebie tzw. gier pałacowych.
Życiorys.
Torajirō Kuwabara był drugim synem kupca Wazo Kuwabara. Wazo pochodził z rodziny Yasuda, ale przyjął nazwisko swojej żony Kame Kuwabara. Oprócz starszego brata Torajirō miał również młodszą siostrę.
Kame Kuwabara znała podstawy go. Torajirō prawdopodobnie zaczął grać mając cztery lub pięć lat. W wieku lat sześciu był już znany w okolicy jako „cudowne dziecko” go. W tym wieku rozpoczął też poważną naukę u Hoshina, najsilniejszego gracza w dystrykcie, który później został profesjonalnym 3 dan.
W 1837 przeniósł się do Edo, gdzie został uczniem w szkole Hon’inbō. Dyplom shodana (1 dan) uzyskał tam 29 listopada 1839. Pierwsza zapisana jego gra pochodzi z 14 marca 1840 i rozegrał ją z Shową Ito 6. dan otrzymując 3 kamienie handicapu. W wieku 12 lat, 11 września 1841, Torajirō zmienił imię na Shūsaku. To imię wybrali mu Showa i Josaku Hon’inbō, składając części własnych imion: "shū", oznaczające wspaniały i "saku" – strategia. Pięć dni później został awansowany na 2. dan. Od tego momentu Shūsaku awansował regularnie co roku o jeden dan, uzyskując w 1843 4. dan.
W 1846 w Osace siedemnastoletni Shūsaku rozegrał serię gier przeciwko Gennan’inseki Inoue, uważanemu wówczas za jednego z najsilniejszych żyjących graczy. W pierwszej z tych gier Gennan’inseki grający białymi zagrał nowe jōseki i Shūsaku odpowiadając popełnił błąd. Mimo że później czarny mozolnie odrabiał straty, uważano, że biały wygrywa. Jedynie lekarz Inoue, nie znający się na go, miał inne zdanie. Argumentował to tym, że po 127 ruchu, który wykonał Shūsaku, Gennan’insekiemu zaczęły czerwienieć uszy, co oznaczało jego zadziwienie i zmieszanie. Shūsaku tę grę wygrał i stała się ona najsłynniejszą grą w historii go. Nazwana jest grą czerwieniejących uszu a ruch 127 – ruchem czerwieniejących uszu.
Po powrocie do Edo, Shūsaku został promowany na 5. dan i został oficjalnym następcą Shuwy Hon’inbō.
W listopadzie 1849 Shūsaku zadebiutował w grach pałacowych jako reprezentant Hon’inbō. Były to prestiżowe gry rozgrywane w pałacu Edo w obecności sioguna. Wszystkie 19 gier pałacowych rozegranych przez Shūsaku zostały przez niego wygrane, przez co zyskał przydomek „niezwyciężony”.
W 1862 w Edo pojawiła się epidemia cholery. Shūsaku, wbrew zakazom Shuwy, opiekował się chorymi ze szkoły Hon’inbō. 3 sierpnia pojawiły się u niego objawy choroby. Po tygodniu zmarł.
Nawiązania.
W anime "Hikaru no Go" jeden z głównych bohaterów Fujiwara-no-Sai jest duchem fikcyjnego średniowiecznego gracza go, który wcześniej istniał w umyśle Shūsaku Hon’inbō i dzięki któremu Shūsaku odnosił tak wielkie sukcesy.

</doc>
<doc id="194508" url="https://pl.wikipedia.org/wiki?curid=194508" title="Sąd marszałkowski">
Sąd marszałkowski

Sąd marszałkowski – królewski sąd w Rzeczypospolitej szlacheckiej. Przewodniczył w nim (w zależności od miejsca) marszałek wielki koronny lub marszałek wielki litewski a w zastępstwie marszałek nadworny. Jego kompetencja obejmowała sprawy o naruszenie porządku i bezpieczeństwa publicznego w miejscu przebywania króla. 
Marszałek dla zapewnienia bezpieczeństwa i sprawnego funkcjonowania sądu dysponował Strażą Marszałkowską i specjalnym więzieniem (Wieża Marszałkowska). Wydawał Artykuły marszałkowskie, których przestrzeganie było obwarowane surowymi karami.

</doc>
<doc id="194509" url="https://pl.wikipedia.org/wiki?curid=194509" title="Chris Harman">
Chris Harman

Chris Harman (ur. 8 listopada 1942, zm. 7 listopada 2009 w Kairze) – redaktor naczelny czasopisma "Międzynarodowy Socjalizm" ("International Socialism"), były redaktor czasopisma "Socjalistyczny Robotnik" ("Socialist Worker") i członek Komitetu Centralnego brytyjskiej Socjalistycznej Partii Robotniczej (Socialist Workers Party).
Życiorys.
Pochodzący ze środowiska robotniczego Harman został przyjęty do prestiżowej London School of Economics, gdzie przystąpił do organizacji Międzynarodowych Socjalistów (International Socialists). Był kluczowym publicystą pisma LSE Socjalistyczne Społeczeństwo "Agitator" ("The Agitator") i w 1968 r. stał się wiodącym członkiem Międzynarodowych Socjalistów. Uczestniczył w kampanii solidarnościowej z Wietnamem i wywołał oburzenie i niechęć do siebie wielu lewicowców, gdy podczas spotkania w Conway Hall oskarżył Hồ Chí Minha o zamordowanie w 1945 przywódcy wietnamskiego ruchu trockistowskiego, Tạ Thu Thâu, które to miało nastąpić po upadku powstania robotniczego, które wybuchło w Sajgonie.
Jego główna pozycja wpierw w Międzynarodowych Socjalistach, a od 1978 w Socjalistycznej Partii Robotniczej, zasadzała się na byciu naczelnym teoretykiem organizacji i pisaniu dużej liczby książek i artykułów na szereg tematów. Praktycznie wszystkie jego pisma ukazywały się (i dotychczas ukazują) jako oficjalne publikacje IS i SWP, lub były drukowane przez wydawnictwa związane z tymi organizacjami. Po raz pierwszy został redaktorem naczelnym "Socjalistycznego Robotnika" pod koniec lat 70. XX wieku, a następnie, po przerwie, pełnił tę funkcję w latach 80. aż do 2004.
Harman w drugiej połowie XX i na początku XXI wieku rozwijał teorię państwowego kapitalizmu Tony'ego Cliffa – teorię, według której ZSRR, PRL i im podobne państwa nie były państwami robotniczymi i nie miały nic wspólnego z socjalizmem. Teoria ta głosi, że kapitalistami mogą być nie tylko bogaci ludzie na czele rodzinnej firmy czy zarząd główny jakiejś korporacji, lecz także szefowie państwa.
Jak Harman podkreślił w swoim ostatnim artykule teoria ta nie dotyczy tylko krajów byłego bloku – na Zachodzie co najmniej jedna trzecia każdej gospodarki znajduje się w sektorze państwowym.
Już w połowie lat 70. wykazał on mechanizmy przyszłego kryzysu polskiej gospodarki, której recesja na koniec dekady przyczyniła się do powstania „Solidarności”. Dowodził, że polski kryzys jest kryzysem kapitalistycznym.
Harman napisał wiele artykułów i broszur, zawsze starając się przekazać swoje argumenty jak najbardziej zrozumiale.
Nie interesowało go imponowanie profesorom pretensjonalnym językiem, charakteryzującym się nadmiarem pustych frazesów i brakiem jasnych idei.
Mawiał, że trzeba tak pisać, by 18-latek zainteresowany działaniem w ruchu mógł rozumieć, o co chodzi.
Harman nie był wielkim mówcą, gdy chodzi o styl, ale jego spotkania przyciągały setki ludzi siłą argumentacji.
Wśród jego zwolenników znajdowali się członkowie zespołu rockowego Rage Against the Machine – zapiski do albumu Evil Empire polecały książkę Harmana o roku 1968.

</doc>
<doc id="194513" url="https://pl.wikipedia.org/wiki?curid=194513" title="Straż Marszałkowska (Kancelaria Sejmu)">
Straż Marszałkowska (Kancelaria Sejmu)

Straż Marszałkowska – umundurowana formacja podległa marszałkowi Sejmu, stanowiąca zarazem jedną z komórek organizacyjnych Kancelarii Sejmu, powołaną do ochrony Sejmu i Senatu.
Na czele Straży Marszałkowskiej stoi komendant Straży Marszałkowskiej, który, podobnie jak jego zastępca, jest powoływany i odwoływany przez szefa Kancelarii Sejmu. Straż Marszałkowska jest najmniej liczną formacją mundurową w Polsce.
Historia.
W drugiej połowie XVI w. Straż (albo Wartę) Marszałkowską stanowili żołnierze chorągwi piechoty węgierskiej chroniący osobę króla oraz porządku podczas obrad Sejmu; podlegli byli oni ówczesnemu ministrowi spraw wewnętrznych (marszałkowi). W tamtej epoce regularnie wydawano przepisy porządkowo-karne, tzw. artykuły marszałkowskie. W sprawach wynikłych z ich naruszenia orzekał sąd marszałkowski, a egzekucję wyroków zapewniała Straż. W XVII i XVIII w. podstawowe zadania Straży związane z królem i Sejmem zostały rozszerzone o sprawowanie władzy policyjnej w całej Warszawie.
Po reaktywacji parlamentu w 1919, bezpieczeństwo w czasie obrad zapewniała Milicja Ludowa, była ona jednak źle oceniana przez posłów i w jej miejsce ponownie powołano Straż Marszałkowską. Zadaniem SM było zapewnienie fizycznej ochrony terenu parlamentu oraz ochrona przeciwpożarowa. W latach 20. komendantem SM był Roman Stawicki.
Po II wojnie światowej Straż podjęła działalność w Sejmie Ustawodawczym (1947).
Zadania.
Zadania Straży Marszałkowskiej określała do 1 lutego 2018 w rozdziale 11 "Ochrona Sejmu i Senatu" nieobowiązująca już ustawa o Biurze Ochrony Rządu. Obecnie należy do nich głównie ochrona obiektów i urządzeń w zarządzie Kancelarii Sejmu, zapewnienie bezpieczeństwa osób tam przebywających oraz kontrola uprawnień do przebywania w tych obiektach, jak również ochrona Senatu, w zakresie odrębnie ustalonym. Straż Marszałkowska pełni również funkcje reprezentacyjne.
Strażnikom Straży Marszałkowskiej przy wykonywaniu obowiązków przysługują ochrona prawna ustanowiona dla funkcjonariuszy publicznych. Mogą oni m.in. legitymować osoby lub użyć w określonych sytuacjach środków przymusu bezpośredniego i broni palnej. Od 1 lutego do 19 maja 2018 strażnikom SM przy wykonywaniu obowiązków przysługiwały uprawnienia funkcjonariuszy Służby Ochrony Państwa. Zgodnie z jeszcze wcześniejszą ustawą o BOR nie mieli oni statusu funkcjonariusza tej służby i pozostawali pracownikami Kancelarii Sejmu, do których mają zastosowanie przepisy Kodeksu pracy i ustawy o pracownikach urzędów państwowych z 1982.
11 marca 2014 marszałek Sejmu Ewa Kopacz nadała Straży Marszałkowskiej sztandar.
26 stycznia 2018 Sejm uchwalił ustawę o Straży Marszałkowskiej. Weszła ona w życie 20 maja 2018. Wprowadzone zostały nowe mundury nawiązujące do ubiorów historycznych, rogatywki, a od lipca 2018 – za przykładem uzbrojenia straży w parlamencie węgierskim – również szable.
Stopnie.
 Wykaz stopni w latach 2003–2017 
 Wykaz stopni i stanowisk od roku 2018 
Ustawa o Straży Marszałkowskiej z 2018 i Rozporządzenie MSWiA w sprawie wzoru umundurowania oraz oznak strażnika Straży Marszałkowskiej prezentują hierarchię stopni, jak i stanowisk. Relacje pomiędzy dwiema hierarchiami stanowią artykuły 36–38 ustawy. Jednak naramienniki w Straży Marszałkowskiej są przypisane do stanowiska, a nie do stopnia.
Wykaz według :
Wykaz według :
Na stopnie nieoficerskie mianuje funkcjonariuszy Szef Kancelarii Sejmu. Na stopnie oficerskie (wyłączając stopnie podkomisarza i nadinspektora) mianuje Marszałek Sejmu. Tak jak w innych służbach, Prezydent RP na wniosek Marszałka Sejmu mianuje na pierwszy stopień oficerski (podkomisarza) oraz na stopień najwyższy (nadinspektora). Na stanowiska służbowe mianuje Szef Kancelarii Sejmu.

</doc>
<doc id="194517" url="https://pl.wikipedia.org/wiki?curid=194517" title="Straż Marszałkowska (historia)">
Straż Marszałkowska (historia)

Straż Marszałkowska – formacja quasi-policyjna w Rzeczypospolitej Obojga Narodów.
Do końca Rzeczypospolitej szlacheckiej zwierzchnikami Straży byli marszałkowie wielcy koronni, a gdy sejmy odbywały się na Litwie – marszałkowie Wielkiego Księstwa Litewskiego.
Jej zadaniem było dbanie o bezpieczeństwo i porządek na królewskim dworze i w jego sąsiedztwie. Wzorowana była na węgierskiej formacji hajduków. Współcześni wysoko oceniali jej skuteczność. Przepisy dotyczące bezpieczeństwa sejmów i zakresu zadań Straży Marszałkowskiej zawarte były w konstytucjach – czyli ustawach – zwanych artykułami marszałkowskimi. Określały one rodzaje przestępstw i sankcje karne.
Marszałek dysponował własnym sądem doraźnym, który rozpatrywał przestępstwa przeciwko królowi i Sejmowi. Szlachcicowi groził wyrok przed sądem marszałkowskim, jego służbie natomiast karę wymierzała od razu straż. Osądzony mógł być karany „siedzeniem w wieży przez sześć niedziel”. W Warszawie wieża marszałkowska znajdowała się w narożnej części murów miejskich przy zbiegu ulic Mostowej i Brzozowej.
Pierwsze wiadomości o straży pochodzą z XVII w. Żołnierzy Straży Marszałkowskiej powszechnie nazywano „węgrami marszałkowskimi”. Ich liczbę szacuje się na 120–150 osób. Powoływani byli spośród żołnierzy chorągwi węgierskiej, składającej się z wojskowych pochodzących z indywidualnego werbunku. „Marszałkowscy” nosili mundur piechoty węgierskiej: niebieski surdut z czerwonymi wyłogami, kamizelkę oraz białe spodnie.

</doc>
<doc id="194519" url="https://pl.wikipedia.org/wiki?curid=194519" title="Liga w Lezhy">
Liga w Lezhy

Liga w Lezhy (zwana także Ligą Książąt Albańskich oraz Ligą z Alessio) – antyosmańskie porozumienie książąt albańskich zawarte w marcu 1444 w Lezhy (podówczas weneckie Alessio) dzięki staraniom Jerzego Kastrioty (Skanderbega) i jego przybocznego Lekë Dukagjiniego.
Skanderbeg zorganizował w Lezhy spotkanie przedstawicieli albańskich grup szlacheckich, m.in.: Arianitów, Dukagjinów i Muzakasów. Wszyscy zgodzili się walczyć razem przeciwko Turkom i wybrali Skanderbega jako swojego suwerena.
Pomimo początkowych sukcesów wojsk ligi sytuacja z roku na rok stawała się coraz trudniejsza. 14 maja 1450 armia imperium osmańskiego większa niż kiedykolwiek wcześniej ruszyła na twierdzę w Krui. Walka trwała cztery miesiące, a tysiące Albańczyków zginęło w walce, jednak siły tureckie nie były w stanie zdobyć miasta. Sułtan Mehmed II powrócił w czerwcu 1466 roku na czele ogromnej, 150-tysięcznej armii. Taka siła zmasakrowała wszelkich albańskich obrońców. Po śmierci Skanderbega w 1468 walki z Turkami trwały aż do roku 1479.

</doc>
<doc id="194521" url="https://pl.wikipedia.org/wiki?curid=194521" title="Droga krajowa nr 18 (Polska)">
Droga krajowa nr 18 (Polska)

Droga krajowa nr 18 – droga krajowa klasy GP oraz klasy A w zachodniej części Polski na obszarze województwa lubuskiego i dolnośląskiego o długości 71 km, biegnąca od granicy z Niemcami w Olszynie do węzła z A4 w okolicy wsi Krzyżowa. Z jej przebiegiem pokrywa się w całości budowana autostrada A18, której istniejące odcinki mają łączną długość 29 km. Stanowi polski odcinek międzynarodowej trasy E36.
Na niektórych mapach samochodowych bywa oznaczana jako "droga ekspresowa S18".
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Na mocy rozporządzenia Ministra Infrastruktury z dnia 19 października 2005 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony.

</doc>
<doc id="194522" url="https://pl.wikipedia.org/wiki?curid=194522" title="Marek Heinz">
Marek Heinz

Marek Heinz (ur. 4 sierpnia 1977 w Ołomuńcu) – czeski piłkarz występujący na pozycji napastnika.
Kariera klubowa.
W swojej karierze reprezentował barwy Sigmy Ołomuniec (1996–2000), Hamburgera SV (2000-02), Arminii Bielefeld (2003), Baníka Ostrawa (2003-04), Borussii Mönchengladbach, Galatasaray SK, AS Saint-Étienne oraz Kapfenberger SV.
W 2010 roku został zawodnikiem węgierskiego Ferencvárosi TC. W ciągu jednego sezonu spędzonego w FTC w 25 meczach ligowych zdobył 7 bramek, co było jego najlepszym osiągnięciem od sezonu 2003/2004. Po zakończeniu sezonu prowadził rozmowy o przedłużeniu kontraktu na Węgrzech, lecz z powodów rodzinnych powrócił do rodzinnego Ołomuńca i tamtejszej Sigmy.
Kariera reprezentacyjna.
Z reprezentacją Czech grał na Euro 2004 oraz MŚ 2006.

</doc>
<doc id="194523" url="https://pl.wikipedia.org/wiki?curid=194523" title="Discovery">
Discovery



</doc>
<doc id="194525" url="https://pl.wikipedia.org/wiki?curid=194525" title="DK18">
DK18



</doc>
<doc id="194526" url="https://pl.wikipedia.org/wiki?curid=194526" title="Ulucz">
Ulucz

Ulucz (1565 "Hulicz", 1872 "Ułucz", w latach 1977–1981 Łąka) – osada w Polsce położona w województwie podkarpackim, w powiecie brzozowskim, w gminie Dydnia. Leży nad rzeką San.
Historia.
Pierwsze ślady osadnictwa w Uluczu przypadają na okres kultury trzcinieckiej – epoki brązu, a zgromadzone zabytki archeologiczne przez profesora Michała Parczewskiego z tego terenu datowane są w czasie na około 1600 lat p.n.e. W samym Uluczu archeolodzy odkryli wielokulturową osadę z zabytkami z epoki brązu oraz okresu halsztackiego.
Lata od 981 do 1339 to okres wpływów księstwa Rusi Kijowskiej oraz Księstwa Halicko-Włodzimierskiego. Wieś po raz pierwszy wspomniana w dokumencie z roku 1373 jako "Ulicz". W roku tym została nadana przez księcia Władysława Opolczyka Przemysławowi z Jabłonicy. W XIV wieku odnotowana jako jedna z pierwszych wsi położonych nad Sanem, obok Jabłonicy i Wołodzi. Dwór królewski w Uluczu datowany według źródeł od roku 1409.
W latach 1512-1548 wieś oraz pobliską Dobrą i "Hłumczę" dzierżawił Włoch Ottaviano. W listopadzie 1548 wieś została przyłączona do żup ruskich. W 1565 r. wieś nazywała się Hulicz, liczyła 29 kmieci oraz 16 ¾ łana powierzchni. W 1565 roku odjęta od starostwa sanockiego, należała do żupy solnej przemyskiej. W okresie I Rzeczypospolitej wieś znajdowała się składzie starostwa mrzygłodzkiego. Jako wieś królewska należała do żup tyrawskich w ekonomii samborskiej. Ulucz był królewszczyzną, częścią klucza uluckiego, w którego skład wchodziły również Dobra i Hłomcza.
W XVI i XVII wieku przybyli tu "Mazurzy", którzy wyrabiali m.in. łodzie "„czołni i tramnicze do komiąg”" oraz "„kiczki do dychtowania komiąg”" opuszczane do Sanu celem spływu soli z żup tyrawskich do Przemyśla, pobierano również podatek od kupców udających się do Przemyśla i Sambora.
We wsi obok cerkwi św. Mikołaja (zburzona przed 1908)stał na wzgórzu klasztor bazylianów. Klasztor został zlikwidowany w roku 1744, a wyposażenie przeniesiono następnie do klasztoru w Dobromilu. Według tradycji ustnej obronna murowana cerkiew pw. św. Mikołaja miała dać odpór oblegającym wojskom szwedzkim.
W roku 1694 ulicki Ihumen Teofil był delegatem na soborze w Przemyślu. Częścią składową wsi był do końca XIX w. przysiółek Hruszówka leżący na prawym brzegu Sanu. Od roku 1882 wieś należała do powiatu brzozowskiego w austriackiej prowincji Galicja. W roku 1870 wieś liczyła 1342 Rusinów, 98 Polaków oraz 181 Niemców (Żydów).
W roku 1772 własność Piotra Starzyńskiego, następnie reinkamerowana w 1785, po 1828 własność Teodora Tergonde i Kazimierza Gozdowicza.
W połowie XIX wieku właścicielem posiadłości tabularnej Ulucz z Borownicą, Hłomczą i Chruszczówką był Teodor Tergonde. W roku 1927 większą własność ziemską posiadał w Uluczu Lesław Niewistka Dydyński z Krzemienna.
Do roku 1939 we wsi znajdował się dwór, którego właścicielką była Maria Dydyńska, Kazimiera Dydyńska herbu Gozdawa, właścicielka Strachociny. Ulucz słynął również z wyrobów koronkarskich.
Lata 1939–1947.
Po 17 września 1939 wieś dostała się pod okupację sowiecką. 25 czerwca 1941 pod okupację niemiecką. Do 1944 było we wsi 400 gospodarstw oraz 2040 mieszkańców (1620 Ukraińców).
W 1945 Ulucz i sąsiednie wsie Hroszówka, Jabłonica Ruska oraz Wola Wołodzka stanowiły bazę oddziału UPA, którym dowodził por. Michał Duda ps. Hromenko. Dtatego też wieś była szczególnie narażona na ataki sił polskich. 12 stycznia 1946 Ulucz został spacyfikowany przez 3000 żołnierzy WP z Birczy. Wojsko spaliło 2 domy, 2 młyny i aresztowało 40 mężczyzn. 21 marca 1946 oddział UPA U-4 pod dowództwem Burłaki urządził we wsi zasadzkę na oddział WP z Tyrawy Solnej, który pacyfikował okoliczne wsie ukraińskie. Zginęło 14 żołnierzy WP, natomiast kilku rannych utonęło w Sanie. 29 maja 1946 Ulucz i Jabłonica Ruska zostały zaatakowane przez WP w odwecie za spalenie pobliskiej wsi Temeszów. W Uluczu spłonęło wówczas około 300 domów i zginęło 6 osób. Po tej akcji wywieziono z Ulucza na Ukrainę około 1000 osób. W nocy z 26 na 27 czerwca 1946 dwie sotnie UPA U-2 i U-4 przeprowadziły akcję na komisję wyborczą ochranianą przez 40 żołnierzy WP, podczas akcji zginęło 4 polskich żołnierzy. Następnego dnia nastąpił atak odwetowy, podczas którego spalono kolejne 33 domy i zabito 6 mieszkańców. 10 września 1946 z Ulucza wyszedł atak oddziału UPA na Witryłów, Łodzinę i Hłomczę. Oprócz dorosłych napastników w akcji brali udział także bardzo młodzi chłopcy.
28 kwietnia 1947 pozostali mieszkańcy Ulucza (około 550 osób) zostali przesiedleni i rozproszeni w ramach Akcji „Wisła”; ze starej wsi pozostał tylko jeden dom, cmentarz oraz Cerkiew Wniebowstąpienia Pańskiego w Uluczu na górze Dębnik.
Współczesność.
W 1957 rozpoczęto konserwację cerkwi na górze Dębnik. Prace ciesielskie wykonał ludowy cieśla pochodzący z Borownicy Adolf Milczanowski (1899-1977). 
Natychmiast po powrocie demokracji dawni uluczanie zaczęli odtwarzać swoją społeczność. Od 1990 r. w maju we wsi odbywają się coroczne zjazdy dawnych mieszkańców.
Dziś wieś liczy kilkanaście domów. W roku 2001 w Uluczu wybudowano rzymskokatolicki murowany kościół filialny pw. Matki Bożej Fatimskiej, należący do parafii Najświętszego Serca Pana Jezusa w Borownicy (Dekanat Bircza). W latach 1975–1998 miejscowość położona była w województwie krośnieńskim.
Zabytki.
Cennym zabytkiem jest drewniana cerkiew pw. Wniebowstąpienia Pańskiego z 1659 r., usytuowana na wzgórzu Dębnik - Dubnyk (344 m n.p.m.), wznoszącym się ponad doliną Sanu. Zachowała się także murowana kaplica z 1848 roku, upamiętniająca zniesienie pańszczyzny.

</doc>
<doc id="194527" url="https://pl.wikipedia.org/wiki?curid=194527" title="Štěpán Vachoušek">
Štěpán Vachoušek

Štěpán Vachoušek (ur. 26 lipca 1979 w Duchcovie) – czeski piłkarz występujący na pozycji pomocnika lub napastnika.
Poprzednio reprezentował barwy takich klubów jak: FK Teplice, 1. FC Česká Lípa, Teplice, Xaverov Horní Počernice, Chmel Blšany, Teplice, Slavia Praga, Olympique Marsylia, Austria Wiedeń i ponownie Teplice.
W reprezentacji narodowej zadebiutował 17 kwietnia 2002 roku w meczu z Grecją. W 2004 roku został powołany do reprezentacji Czech na Euro 2004 przez trenera Karela Brücknera.

</doc>
<doc id="194528" url="https://pl.wikipedia.org/wiki?curid=194528" title="Still Life (gra komputerowa)">
Still Life (gra komputerowa)

Still Life – komputerowa gra przygodowa utrzymana w konwencji wskaż i kliknij, wyprodukowana przez francuskie studio Microïds i wydana w 2005 roku przez Dreamcatcher. Bohaterka gry, agentka FBI Victoria McPherson, prowadzi śledztwo w sprawie brutalnych morderstw prostytutek. Fabuła opisuje także dalsze losy głównego bohatera z gry "Post Mortem" – Gustava McPhersona, pradziadka Victorii. Podobnie jak w poprzednich produkcjach Microïds, jak seria "Syberia", tak i tutaj gracz steruje trójwymiarowymi postaciami na częściowo animowanym, dwuwymiarowym tle. Gra wyróżnia się mrocznym klimatem i realistycznymi ujęciami miejsc zbrodni. W 2009 wydano kontynuację pod nazwą "Still Life 2".
Fabuła.
Victoria McPherson, agent specjalny FBI, prowadzi dochodzenie w sprawie brutalnych morderstw mających miejsce w Chicago. Odwiedzając dom swojego ojca, znajduje na strychu dziennik należący do jej dziadka, prywatnego detektywa Gustava McPhersona. Oddając się jego lekturze odkrywa, że w latach 20. w czeskiej Pradze jej przodek prowadził dochodzenie w bardzo podobnej sprawie. W obydwu przypadkach ofiarą padały kobiety sprzedające swoje ciała – uliczne praskie prostytutki i pracownice chicagowskiego klubu Czerwona Latarnia – ponadto mordercy ubierali się w czarny płaszcz, cylinder i srebrną maskę.
Fabuła gry rozdziela się na dwie części, których akcja ma miejsce w dwudziestowiecznej Pradze i współczesnym Chicago. Gustavowi udaje się ustalić tożsamość mordercy, temu jednak udaje się zbiec do Ameryki dzięki wpływowemu ojcu, zaś o morderstwa zostaje oskarżony McPherson. Victoria odkrywa, że seria morderstw podobnych do tych, nad którą pracuje, miała miejsce także w 1931 roku w Chicago i w 1956 w Los Angeles.
Technikalia.
Malarz Daniel Perron specjalnie na potrzeby gry namalował obrazy, które odegrały niezwykle ważną rolę w fabule "Still Life". Gra wykorzystuje mechanizmy typowe dla produkcji typu "wskaż i kliknij" – znalezione przedmioty gromadzone są w inwentarzu, gdzie można je dowolnie obracać i oglądać, zaś fabułę pchnąć można do przodu poprzez rozwiązywanie zagadek logicznych. Wielu recenzentów stwierdziło, że część zagadek, jak np. upieczenie ciastek na podstawie przepisu będącego poematem nt. idealnego mężczyzny, jest jednymi z najtrudniejszych, z jakimi spotkali się w grach. Elementem odróżniającym "Still Life" od większości gier przygodowych jest konieczność przeprowadzenia oględzin miejsca zbrodni, do czego bohaterka wykorzystuje m.in. aparat fotograficzny, ultrafiolet i pęsetę.
Wszystkie organizacje zajmujące się klasyfikacją gier jednoznacznie oceniły "Still Life" jako produkcję przeznaczoną wyłącznie dla dorosłych. Bohaterowie często używają niecenzuralnego słownictwa, pojawiają się odniesienia do czynności seksualnych, zaś okaleczone ciała ofiar narysowane są bardzo szczegółowo, mogąc odrzucić wrażliwsze osoby.
Gra pod względem klimatu nawiązuje do takich pozycji filmowych jak "Vidocq", "Siedem" czy "Kolekcjoner kości". W przypadku gier zauważyć można podobieństwa do słynnego "Blade Runnera" produkcji Electronic Arts, oraz w pewnych aspektach do serii "Silent Hill".
Wersja polska.
Kierownik projektu: Mariusz Szlanta
Reżyseria: Artur Kruczek
Nadzór nad projektem: Aleksandra Cwalina
Redakcja tekstu: Aleksandra Cwalina
Tłumaczenie: Michał Bochenek, Barbara Giecold
Udział wzięli:

</doc>
<doc id="194529" url="https://pl.wikipedia.org/wiki?curid=194529" title="Droga krajowa nr 27 (Polska)">
Droga krajowa nr 27 (Polska)

Droga krajowa nr 27 (DK27) – droga krajowa klasy GP oraz klasy G w południowo-zachodniej części województwa lubuskiego o długości 74 km. Biegnie od granicy z Niemcami w Przewozie do Zielonej Góry, w przeważającej części przez Bory Zielonogórskie. W węźle "Żary" bezkolizyjnie przecina drogę krajową nr 18, która będzie modernizowana do klasy autostrady A18. Jest głównym łącznikiem kształtującego się Lubuskiego Trójmiasta z zachodnią granicą kraju. Droga jest w większości w dobrym stanie.
W latach 90. XX wieku oznaczenie DK27 nosiła część obecnej DW468 oraz droga łącząca Redę z Helem (obecnie fragment DW216).
Klasa drogi.
Droga posiada parametry klasy GP na odcinku Drozdów – Żary – Zielona Góra, zaś na pozostałym odcinku parametry klasy G.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej na całej długości drogi krajowej nr 27 dopuszczalny był ruch pojazdów o nacisku pojedynczej osi do 10 ton.

</doc>
<doc id="194530" url="https://pl.wikipedia.org/wiki?curid=194530" title="DK27">
DK27



</doc>
<doc id="194532" url="https://pl.wikipedia.org/wiki?curid=194532" title="Tomáš Galásek">
Tomáš Galásek

Tomáš Galásek (ur. 15 stycznia 1973 we Frydku-Mistku) – czeski piłkarz występujący na pozycji defensywnego pomocnika.
Kariera klubowa.
Tomáš Galásek już w wieku sześciu lat podjął treningi w szkółce juniorskiej Baníka Ostrawa. W dorosłym zespole zadebiutował w sezonie 1991/1992, kiedy to wystąpił w dziesięciu ligowych pojedynkach. Barwy Baníka Czech reprezentował łącznie przez pięć sezonów. W ich trakcie wystąpił w 121 spotkaniach, jednak nie odniósł żadnych sukcesów.
Latem 1996 roku Galásek przeprowadził się do Holandii, gdzie podpisał kontrakt z Willem II Tilburg. W debiutanckim sezonie rozegrał szesnaście meczów, a w kolejnych rozgrywkach był już podstawowym zawodnikiem „Armii Króla”. W Willem czeski zawodnik grał przez cztery lata. W tym czasie zaliczył 110 występów w Eredivisie, a w sezonie 1998/1999 wywalczył wicemistrzostwo Holandii. W 2000 roku Galásek przeniósł się do Ajaksu Amsterdam. Z nowym klubem odnosił wiele sukcesów w kraju – dwa razy wywalczył mistrzostwo kraju, krajowy puchar oraz superpuchar. Przez sześć sezonów spędzonych w Ajaksie wychowanek Baníka Ostrawa zaliczył 154 ligowe występy oraz rozegrał 26 spotkań w rozgrywkach Ligi Mistrzów.
Latem 2006 roku Galásek odszedł do niemieckiej drużyny 1. FC Nürnberg, gdzie początkowo w linii pomocy grał między innymi u boku swojego rodaka – Jana Poláka. Po dwóch sezonach gry dla 1. FC Nürnberg Galásek wrócił na ostatnie lata swojej kariery do Baníka Ostrawa. W grudniu 2008 roku zdecydował jednak wrócić do Bundesligi i podpisał kontrakt z Borussią Mönchengladbach. Przez pół roku zagrał w 15 meczach i zanotował 1 asystę. Po zakończeniu sezonu 2008/2009 postanowił zakończyć piłkarską karierę. 31 sierpnia 2009 roku powrócił jednak do gry i został graczem klubu FSV Erlangen-Bruck.
Kariera reprezentacyjna.
W reprezentacji Czech Galásek zadebiutował 8 marca 1995 roku w wygranym 4:1 meczu przeciwko Finlandii. Razem z drużyną narodową brał między innymi udział w Euro 2004, Mistrzostwach Świata 2006 oraz Euro 2008. Na każdym z tych turniejów Galásek był podstawowym piłkarzem swojego zespołu. W maju 2007 roku Czech zanotował swój 50 występ w barwach reprezentacji. Rok później, po odpadnięciu z Euro 2008, Galásek podjął decyzję o rozstaniu się z zespołem narodowym. W wielu spotkaniach Czech pełnił rolę kapitana swojej reprezentacji.

</doc>
<doc id="194536" url="https://pl.wikipedia.org/wiki?curid=194536" title="Jiří Jarošík">
Jiří Jarošík

Jiří Jarošík (ur. 27 października 1977 w Uściu nad Łabą) – czeski piłkarz występujący na pozycji pomocnika.
Życiorys.
Reprezentował barwy Sparty Praga, Slovana Liberec i CSKA Moskwa, z którego przeszedł do Chelsea za 4,5 mln dolarów w styczniu 2005. W sierpniu tego samego roku "The Blues" wypożyczyli go na rok do Birmingham City, a w latach 2006–2008 występował w szkockim Celtiku. Od lutego 2008 roku był piłkarzem rosyjskiej Krylii Sowietow Samara. Potem grał w Realu Saragossa. W latach 2011–2013 ponownie występował w Sparcie Praga. W 2013 roku przeszedł do Deportivo Alavés.

</doc>
<doc id="194537" url="https://pl.wikipedia.org/wiki?curid=194537" title="Droga krajowa nr 32 (Polska)">
Droga krajowa nr 32 (Polska)

Droga krajowa nr 32 (DK32) – droga krajowa klasy GP o długości ok. 154 km, przebiegająca przez województwa lubuskie i wielkopolskie, prowadząca od granicy z Niemcami w Gubinku koło Gubina do Stęszewa. Lokalnie pełni funkcję obwodnic dla miast przez które przebiega. Przez 14-kilometrowy odcinek prowadzi drogą ekspresową S3. Łączy aglomerację poznańską z zielonogórską oraz z granicą polsko-niemiecką.
Na odcinku Granowo-Strykowo (od Granowa do przejazdu kolejowo-drogowego na linii Poznań-Wolsztyn-Sulechów) zlokalizowany był drogowy odcinek lotniskowy "„Granowo”". Odcinek ten został przebudowany w 2009 roku. Jezdnia o 4 pasach ruchu (po 2 w każdą stronę) została przekształcona w odcinek z 3 pasami ruchu (2+1). Dobudowano zatoki autobusowe, lewoskręty i wykonano dużą liczbę elementów odblaskowych. Droga ta stanowi drogę klasy GP (główna ruchu przyspieszonego).
Na niektórych odcinkach jezdnia wraz z poboczem (asfalt) ma 8-9 metrów, na większości przebiegu ma jednak 7 metrów szerokości. Przebudowano odcinek Żodyń – Kargowa i poszerzono drogę z 6 do 8 metrów szerokości (w tym obustronne opaski po 0,5 m). W takim samym standardzie przebudowano odcinek Wolsztyn – Rakoniewice.
W Wolsztynie z obu stron miasta wybudowano duże ronda usprawniające ruch (zwłaszcza tranzytowy) w kierunku na Nową Sól (zachód miasta) i ku autostradzie A2 (północny wschód miasta).
Wzdłuż drogi na małych odcinkach znajdują się wydzielone poza koroną jezdni drogi rowerowe (okolice Wolsztyna, Rakoniewic – Drzymałowa, Ruchocic i Grodziska Wielkopolskiego). Planowana w ostatnich latach budowa obwodnicy Kargowej nie zostanie zrealizowana w najbliższym czasie.
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi do 11,5 tony.
Do 13 marca 2021 r..
Wcześniej droga krajowa nr 32 była objęta ograniczeniami dopuszczalnego nacisku pojedynczej osi:
Historia.
Numeracja.
Na przestrzeni lat trasa posiadała różne oznaczenia i klasyfikacje:

</doc>
<doc id="194538" url="https://pl.wikipedia.org/wiki?curid=194538" title="DK32">
DK32



</doc>
<doc id="194541" url="https://pl.wikipedia.org/wiki?curid=194541" title="12 Plemion Izraela (rastafarianie)">
12 Plemion Izraela (rastafarianie)

12 Plemion Izraela – odłam rastafarian, powstały w 1968 roku, których założycielem był dr Vernon „Prorok Gad” Carrington. Propagował on wśród rasta zasadę czytania jednego rozdziału Pisma dziennie.
Jest to najbardziej pokojowy i liberalny ruch spośród wszystkich rastafariańskich odłamów. Jego główna cecha polega na akceptowaniu Iessusa Kristosa (Jezusa Chrystusa) jako jedynego Odkupiciela i Pana. Rola Hajle Selassie nie jest jasno sprecyzowana, rasta z 12 plemion uważają go za bosko namaszczonego króla w prostej linii wywodzącego się od króla Dawida i Salomona, co jest zgodne z przekazami tradycji etiopskiej na temat historii tej najstarszej dynastii świata. Mimo że jest uważany za typ/reprezentację Iessusa Kristosa (Jezusa), nie jest samym Iessusem, ale przedstawicielem wiecznego dawidowego przymierza, które będzie spełnione wraz z powrotem Iessusa na ziemię. Członkowie tego ruchu mają wolną rękę w sprawie wyboru miejsca modlitwy, może to być zarówno kościół, jak i dom.
Domy.
Członkowie 12 plemion uważają się za potomków 12 synów Jakuba. 12 plemion podzielonych jest na 12 domów, a do każdego domu jest się przypisanym według znaku zodiaku.
Trzeba też zauważyć, że do tego właśnie odłamu należał Bob Marley. 12 Plemion Izraela miało swoją siedzibę w Kingston niedaleko studia Tuff Gong, w którym tworzył Bob Marley. W tej właśnie siedzibie rastafarianie spotykali się i modlili do Jah.

</doc>
<doc id="194544" url="https://pl.wikipedia.org/wiki?curid=194544" title="DK29">
DK29



</doc>
<doc id="194545" url="https://pl.wikipedia.org/wiki?curid=194545" title="Droga krajowa nr 29 (Polska)">
Droga krajowa nr 29 (Polska)

Droga krajowa nr 29 – droga krajowa klasy GP w zachodniej części województwa lubuskiego o długości ok. 58 km. Prowadzi od granicy z Niemcami w Słubicach do Połupina koło Krosna Odrzańskiego. Jest przedłużeniem, biegnącej ze Szczecina drogi krajowej nr 31, z którą wspólnie kończy bieg na wspomnianej wyżej granicy. Na węźle drogowym „Świecko” przecina drogę krajową nr 2, która w okolicy staje się autostradą A2. 
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
We wcześniejszych latach na całej długości drogi dopuszczalny był ruch pojazdów o nacisku pojedynczej osi do 10 ton.

</doc>
<doc id="194546" url="https://pl.wikipedia.org/wiki?curid=194546" title="Przetykacz">
Przetykacz



</doc>
<doc id="194548" url="https://pl.wikipedia.org/wiki?curid=194548" title="Bobo Ashanti">
Bobo Ashanti

Bobo Ashanti (inaczej "Bobos" lub "Bobo Dreads") - jeden z trzech domów Rastafari. Jego członkowie uważają, że większość niewolników zabranych na Jamajkę pochodziło z plemienia Aszanti z Kumasi w Ghanie, którego oni są potomkami. 
Ruch Bobo Ashanti założony został przez księcia Emmanuela Charlesa Edwardsa na Jamajce około roku 1950. Sam książę uważany był za proroka, podobnie jak Marcus Garvey. Bobo uważają, że konieczna jest repatriacja wszystkich czarnych do Afryki. Uważają też, że powinni oni otrzymać odszkodowania za niewolnictwo. Mają dość odmienny ubiór: długie szaty i bardzo ciasno zawinięte turbany. Ich komuna ma własną odrębną konstytucję, a oni sami mają dość oryginalny styl życia który ściśle odnosi się do Starotestamentowego Prawa Mojżeszowego, i obchodzą szabas od zachodu słońca w piątek do zachodu słońca w sobotę, nie pracując w tym okresie. Podczas szabatu nie wolno pracować oraz unika się spożywania soli i oleju. Kobiety nie mogą uczestniczyć w przygotowywaniu jedzenia w trakcie menstruacji. Mogą podawać jedzenie gościowi, ale nigdy nie mężczyźnie Bobo.
Większość mężczyzn w małej utopijnej komunie Bobo Hill, gdzie mieszkają Bobos, jest albo kapłanami, albo prorokami, którzy przeprowadzają uroczystości albo wnioskują. Do Trójcy zaliczają księcia Edwardsa, Marcusa Garveya i Cesarza Haile Selassie.

</doc>
<doc id="194551" url="https://pl.wikipedia.org/wiki?curid=194551" title="Tour de Pologne 2002">
Tour de Pologne 2002

59. edycja wyścigu kolarskiego Tour de Pologne odbyła się w dniach 9–15 września 2002 roku. Rywalizację rozpoczęło 138 kolarzy z 17 grup zawodowych (w tym 6 polskich), oraz reprezentacji Polskiego Związku Kolarskiego. Osiem ekip reprezentowało I dywizję. Ukończyło wyścig 72 kolarzy. Łączna długość wyścigu – 1273,5 km.
W porównaniu z poprzednią edycją wyścig dostał wyższą kategorię UCI – 2.2.
Pierwsze miejsce w klasyfikacji generalnej zajął Francuz Laurent Brochard (Jean Delatour), drugie Tomasz Brożyna (Reprezentacja Polskiego Związku Kolarskiego), a trzecie Marek Rutkiewicz (Cofidis, Le Credit Par Telephone).
Budżet imprezy wyniósł 1 mln dolarów, a pula nagród 150 tysięcy dolarów amerykańskich. Nagrodą dla zwycięzcy był samochód Fiat Stilo 1.2. Active.

</doc>
<doc id="194553" url="https://pl.wikipedia.org/wiki?curid=194553" title="Falasze">
Falasze



</doc>
<doc id="194561" url="https://pl.wikipedia.org/wiki?curid=194561" title="Nyabinghi">
Nyabinghi



</doc>
<doc id="194564" url="https://pl.wikipedia.org/wiki?curid=194564" title="Lakunarność">
Lakunarność

Lakunarność jest odpowiednikiem wymiaru fraktalnego, opisuje budowę "fraktala". Związana jest z wielkością dystrybucji dziur. Ogólnie mówiąc opisuje, czy fraktal ma duże otwory lub dziury – ma on wtedy wysoką lakunarność. 
Pojęcie lakunarności stosowane jest w technikach przetwarzania obrazu, w tym przy analizie obrazów medycznych. Pierwszy pojęcie lakunarności zaproponował Benoît Mandelbrot. 
Wzorem matematycznym lakunarność można opisać jako stosunek wariancji dla funkcji "P"("m","r"), która określa prawdopodobieństwo znalezienia punktów "m" w kwadracie o rozmiarze "r" dla danej wartości "r" do kwadratu średniej tej funkcji: 

</doc>
<doc id="194566" url="https://pl.wikipedia.org/wiki?curid=194566" title="Gazomierz">
Gazomierz

Gazomierz – przyrząd służący do pomiaru objętości przepływającego gazu (całkujący albo sumujący objętość gazu przepływającego przez gazomierz w danym czasie); rodzaj przepływomierza wywzorcowanego przeważnie w metrach sześciennych.
Stosuje się gazomierze silnikowe, w których ruchomy element (wiatraczek, tłok lub bęben) napędzany jest przez różnicę ciśnień gazu po obu jego stronach oraz gazomierze zwężkowe (manometryczne), w których ilość gazu ustala się poprzez pomiar różnicy ciśnień po obu stronach zwężki umieszczonej w strumieniu przepływającego gazu.

</doc>
<doc id="194571" url="https://pl.wikipedia.org/wiki?curid=194571" title="Bliźniaki Cramp">
Bliźniaki Cramp

Bliźniaki Cramp (ang. "The Cramp Twins", 2001-2006) – brytyjski serial animowany.
Fabuła.
Serial opowiada o losach rodziny, w której wychowują się bliźniaki o imionach Lucien i Wayne (w późniejszym dubbingu „Lucjan” i „Maniek”). Braci cechuje całkowita odmienność charakterów. Mieszkają w jednopiętrowym domu z pedantyczną matką i niezaradnym ojcem. Dom mieści się w miasteczku – Mydlinowo (w późniejszym dubbingu „Mydłowo”). Miasto położone jest w pobliżu bagien, których nie darzą sympatią wszyscy oprócz Luciena i jego najbliższych przyjaciół - Błotniaków (w późniejszym dubbingu „Ludzi z Bagien”). W przeciwieństwie do Luciena większość mieszkańców gardzi ideą ochrony środowiska, często umyślnie je zatruwając, a nawet świętując otwieranie rur ściekowych do bagna. Organizowane są także festiwale ku czci głównego pracodawcy oraz fabryki detergentów Tox-chem, która w żaden sposób nie kryje szkodliwości swoich produktów.

</doc>
<doc id="194572" url="https://pl.wikipedia.org/wiki?curid=194572" title="Magic Johnson">
Magic Johnson

Magic Johnson (właśc. Earvin Johnson Jr.; ur. 14 sierpnia 1959 w Lansing) – amerykański koszykarz, grający w drużynie Los Angeles Lakers w latach 80. i na początku 90. XX wieku. Po zdobyciu tytułów mistrzowskich w szkole średniej i w college’u, Johnson został wybrany z pierwszym numerem w drafcie NBA 1979 przez Los Angeles Lakers. W swym debiutanckim sezonie zdobył mistrzostwo i nagrodę najbardziej wartościowego gracza finałów NBA. W latach 80. zdobył kolejne cztery tytuły z Lakersami. Na sportową emeryturę odszedł nagle w 1991 po tym, jak ogłosił, że uległ zakażeniu wirusem HIV, ale powrócił w 1992 na mecz gwiazd, gdzie otrzymał nagrodę MVP. Po protestach niektórych zawodników ponownie zakończył karierę, by powrócić raz jeszcze w 1996 roku, w wieku 37 lat, rozgrywając 32 mecze w zespole Lakers i po raz trzeci i ostatni odejść od uprawiania zawodowego sportu.
Na osiągnięcia Johnsona składają się trzy nagrody MVP sezonu zasadniczego, dziewięć występów w finałach NBA, dwanaście występów w meczu gwiazd i dziesięć nominacji do pierwszej i drugiej piątki NBA. Czterokrotnie notował w sezonach zasadniczych najwięcej podań i jest liderem klasyfikacji wszech czasów NBA w liczbie asyst zdobywanych w meczu, ze średnią 11,2. Johnson był także członkiem „Dream Teamu”, czyli amerykańskiej reprezentacji, która zdobyła złoty medal olimpijski na igrzyskach w Barcelonie w 1992.
W 1996 został wyróżniony jako członek grona 50 najlepszych koszykarzy w historii NBA, a w 2002 dołączył do koszykarskiej galerii sław. W 2007 roku został wybrany najlepszym rozgrywającym w historii przez ESPN. Jego przyjaźń i rywalizacja z gwiazdą Boston Celtics Larrym Birdem, którego spotykał w finałach NCAA w 1979, a także podczas trzykrotnych potyczek w finałach NBA stała się klasykiem światowej koszykówki. Od czasu zakończenia kariery Johnson prowadzi działalność na rzecz profilaktyki przeciw HIV, a także jest przedsiębiorcą i filantropem.
Kariera amatorska.
Wczesne lata (do 1977).
Earvin Johnson Jr. urodził się jako syn Earvina Sr., pracownika montażu w koncernie General Motors i Christine, szkolnej portierki. Dorastał w Lansing i już jako młody człowiek pokochał koszykówkę, mając za idoli takich zawodników jak Earl Monroe, czy Marques Haynes.
Johnson po raz pierwszy otrzymał przydomek „Magic” w wieku 15 lat, gdy jako drugoroczniak grając dla Everett High School w Lansing zanotował triple-double zdobywając 36 punktów, 18 zbiórek i 16 asyst. Po meczu Fred Stabley Jr., dziennikarz "Lansing State Journal" obdarzył Johnsona tym pseudonimem, pomimo przekonań matki, chrześcijanki, uważającej to za świętokradztwo. W ostatnim sezonie w szkole średniej Johnson poprowadził Lansing do rekordowego bilansu spotkań: 27 zwycięstw i 1 porażki, notując średnio 28,8 punktów oraz 16,8 zbiórek na mecz i wygrywając po dogrywce mecz o mistrzostwo stanu Michigan.
Michigan State University (1977–1979).
Chociaż Johnson mógł dostać się do najlepszych uczelni, takich jak Indiana, czy UCLA to jednak zdecydował się grać w pobliżu domu. Wybór ograniczył do dwóch uczelni: University of Michigan i Michigan State University. Ostatecznie w 1977 zdecydował się na Michigan State, gdy tamtejszy trener, Jud Heathcote poinformował Johnsona, że mógłby grać na pozycji rozgrywającego.
Johnson początkowo nie dążył do robienia profesjonalnej kariery, zamiast tego skupiając się na specjalizacji studiów z komunikacji i na pragnieniu, aby zostać komentatorem telewizyjnym. Grając z przyszłymi uczestnikami draftu, Gregiem Kelserem, Jayem Vincentem i Mikiem Brkovichem, Johnson zdobywał średnio 17 punktów, 7,9 zbiórek oraz 7,4 asyst na mecz jako pierwszoroczniak i prowadził zespół Michigan State Spartans do bilansu 25–5, zdobywając tytuł Big Ten Conference. Dodatkowo zespół z Michigan w zmaganiach o mistrzostwo NCAA dotarł do finałowej ósemki, przegrywając jednak z przyszłymi mistrzami, Kentucky Wildcats.
Podczas sezonu 1978–1979, Michigan State ponownie zakwalifikowali się do fazy pucharowej rozgrywek NCAA, gdzie awansowali do pojedynku finałowego, napotykając Indiana State University prowadzone przez Larry’ego Birda. W tym najlepiej oglądanym spotkaniu w historii uniwersyteckiej koszykówki Michigan zwyciężyło 75–64, a Johnson został wybrany najbardziej wartościowym graczem final four. Po dwóch latach w college’u, w których zdobywał średnio 17,1 punktów, 7,6 zbiórek i 7,9 asyst, zgłosił się do draftu w 1979.
Kariera zawodowa.
Pierwszy sezon w NBA (1979–1980).
Johnson został wybrany w drafcie z numerem pierwszym przez Los Angeles Lakers w 1979 roku. Johnson powiedział, że najbardziej niesamowitą rzeczą w Lakers była możliwość gry wspólnie z Kareemem Abdulem Jabbarem, centrem drużyny, który został najlepiej punktującym koszykarzem w historii ligi. Mimo indywidualnych osiągnięć Abdul Jabbar nie wygrał mistrzostwa z Lakers, więc Johnson miał mu w tym celu pomóc. Zdobywał średnio 18 punktów, 7,7 zbiórek i 7,3 asyst na mecz w debiutanckim sezonie, co sprawiło, że został wybrany do All-NBA Rookie Team, a także wystąpił jako podstawowy gracz w meczu gwiazd. Zajął też drugie miejsce w głosowaniu na debiutanta roku NBA.
Lakers zakończyli sezon zasadniczy z bilansem 60–22 i dotarli do finałów NBA, gdzie stanęli naprzeciw drużyny Philadelphia 76ers, prowadzonej przez skrzydłowego, Juliusa Ervinga. Lakers prowadzili w finałach 3–2, ale Kareem Abdul Jabbar, który w tej serii zdobywał średnio po 33 punkty, skręcił kostkę w spotkaniu numer 5 i w szóstym meczu nie mógł wystąpić. Paul Westhead zdecydował się wystawić Johnsona na pozycji centra. „Magic” zdobył 42 punkty, 15 zbiórek, 7 asyst i 3 przechwyty meczu wygranym przez Lakers 123–107, grając na pozycjach obrońcy, skrzydłowego i centra w poszczególnych momentach pojedynku. Johnson został jedynym debiutantem, który wygrał nagrodę MVP finałów, a jego kluczowy występ jest ciągle uznawany za jeden z najlepszych w historii. Został także jednym z czterech zawodników, którzy wygrali mistrzostwo NCAA i NBA w dwóch kolejnych latach.
Wzloty i upadki (1980–1983).
We wczesnej fazie sezonu 1980/1981 Johnson został odsunięty od gry po tym, jak naderwał chrząstkę w lewym kolanie. Opuścił 45 gier, a później mówił, że rehabilitacja była najbardziej dołującym doświadczeniem w jego życiu. Johnson powrócił przed rozpoczęciem fazy play-off w 1981, ale ówczesny asystent i przyszły trener Lakers, Pat Riley mówił później, że długo oczekiwany powrót Johnsona sprawił, że w drużynie doszło do wewnętrznych podziałów. Drużyna z Los Angeles w sezonie regularnym odniosła 54 zwycięstwa i w drugiej rundzie play-off spotkała się z mającymi bilans 40–42 Houston Rockets, przegrywając rywalizację 2–1, po tym gdy Johnson nie trafił rzutu w ostatniej sekundzie meczu numer 3.
Podczas przerwy między sezonowej Johnson podpisał 5-letni kontrakt wart 25 milionów dolarów. Stał się wówczas najlepiej opłacanym zawodnikiem w historii sportu. Na początku sezonu 1981–1982 Johnson prowadził z Westheadem spór, zarzucając trenerowi, że prowadzi zespół, który gra wolno i w przewidywalny sposób. Po tym jak Johnson domagał się transferu, właściciel Lakers, Jerry Buss zwolnił Westheada i zastąpił go Rileyem. Chociaż Johnson nie ponosił odpowiedzialności za zwolnienie Westheada to był wygwizdywany na meczach ligi, nawet przez fanów Lakers. Pomimo swych pozaboiskowych kłopotów Johnson ze średnimi 18,6 punktów, 9,6 zbiórek, 9,5 asyst i, najlepszymi w lidze, 2,7 przechwytów na mecz został wybrany do drugiej piątki All-NBA Team. Dołączył również do Wilta Chamberlaina i Oscara Robertsona, jedynych koszykarzy NBA, którzy osiągnęli 700 punktów, 700 zbiórek i 700 asyst w jednym sezonie. Lakers awansowali do play-offów w 1982 roku i stanęli po raz drugi w ciągu trzech lat naprzeciw Philadelphi 76ers. Po trible-double zaliczonym przez Johnsona w meczu nr 6, Lakers pokonali Sixers 4–2, a „Magic” zdobył swoją drugą statuetkę MVP finałów. Podczas serii przeciw Sixers Johnson miał średnio 16,2 punktów, przy 53,3% skuteczności rzutów, 10,8 zbiórek, 8 asyst i 2,5 przechwytów na mecz. Johnson mówił później, że jego trzeci sezon w Lakers był pierwszym, w którym jego zespół stał się wielką drużyną, przypisując sukcesy Rileyowi.
Podczas sezonu 1982/1983 średnie wyniki Johnsona wynosiły 16,8 punktów, 10,5 asyst i 8,6 zbiórek na mecz i po raz pierwszy nominowano go do podstawowej piątki All-NBA Team. Los Angeles Lakers znów dotarli do finału w 1983 i po raz trzeci zmierzyli się w nim z Sixers, którym przewodzili center, Moses Malone oraz Julius Erving. Z partnerami z drużyny Johnsona, Normem Nixonem, Jamesem Worthym i Bobem McAdoo, którzy zmagali się z kontuzjami Lakers zostali pokonani przez Sixers 4–0, a Malone zdobył tytuł MVP finałów. W przegranych meczach Johnson notował średnio 19 punktów, przy 40,3 procentach skuteczności, a także 12,5 asyst i 7,8 zbiórek.
Mecze przeciw Celtics (1983–1987).
W swoim piątym sezonie w Lakers Johnson osiągał średnio double-double, mając 17,6 punktów, 13,1 asyst, a także 7,3 zbiórek. Lakers zagrali w finałach NBA po raz trzeci z rzędu, gdzie spotkali się z Boston Celtics, na czele z Larrym Birdem. Zespół z Los Angeles rywalizował wówczas z drużyną z Bostonu po raz pierwszy, od kiedy ich zawodnikiem został Johnson. Lakers wygrali pierwszy mecz i prowadzili w drugim na 18 sekund przed końcem dwoma punktami, ale Gerald Henderson doprowadził do remisu, a Johnson nie trafił rzutu równo z końcową syreną. W dogrywce lepsi okazali się Celtics, wygrywając 124–121. W trzecim meczu Johnson zaliczył 21 asyst w wygranej nad Celtics 137–104, ale w meczu nr 4 znów popełnił kilka kluczowych błędów w końcówce. W ostatniej minucie gry Johnson przechwycił piłkę Robertowi Parishowi, ale nie trafił dwóch rzutów wolnych na wagę zwycięstwa, po czym Celtics wygrali w dogrywce. W dwóch następnych spotkaniach zespoły podzieliły zwycięstwa między sobą. W decydującym pojedynku nr 7 w Bostonie, gdy na minutę przed końcem Lakers przegrywali 3 punktami, obrońca Celtics Dennis Johnson zabrał piłkę „Magicowi” i ostatecznie mistrzami NBA zostali koszykarze z Bostonu. W serii z Bostonem Johnson notował średnio 18 punktów przy 56% skuteczności rzutów, a także 13,6 asyst i 7,7 zbiórek na mecz.
W kolejny sezonie zasadniczym Johnson uzbierał średnią 18,3 punktów, 12,6 asyst i 6,2 zbiórek na mecz, prowadząc Lakers do finałów NBA, w których po raz drugi z rzędu ich przeciwnikami byli Boston Celtics. Lakers w pierwszym spotkaniu stracili 148 punktów, zdobywając o 34 punkty mniej. Kluczową rolę w dalszej fazie rywalizacji odegrał 38-letni wówczas Abdul Jabbar, który rzucił w drugim meczu 30 punktów i zebrał 17 piłek, a w meczu nr 5 zdobył 36 punktów, co dało prowadzenie zespołowi z Los Angeles 3–2. Po zwycięstwie w finałach nad Celtics w sześciu meczach Abdul Jabbar i Johnson mający w finałach średnio 18,3 punktów przy 49,4% skuteczności, a także notujący 14 asyst i 6,8 zbiórek mówili, iż było to najważniejsze zwycięstwo w ich karierze. W plebiscycie na MVP sezonu zajął drugie miejsce.
Średnie Johnsona w sezonie 1985/1986 ponownie kształtowały się na poziomie double-double z 18,8 punktów, 12,6 asyst i 5,9 zbiórek na mecz. Lakers awansowali do finałów Konferencji Zachodniej, ulegając jednak w pięciu meczach Houston Rockets. W następnym sezonie Johnson osiągnął najwyższą w karierze średnią punktów równą 23,9, miał także średnio 12,2 asyst i 6,3 zbiórek na mecz. Otrzymał swoją pierwszą nagrodę MVP sezonu zasadniczego. Lakers po raz trzeci w latach 80. rywalizowali z Celtics w finałach NBA. W czwartym meczu serii finałowej Johnson trafił rzutem hakiem w ostatniej sekundzie ponad Robertem Parishem i Kevinem McHalem zapewniając wygraną swojemu zespołowi 107 do 106. Zwycięski rzut hakiem pomógł zespołowi z Los Angeles pokonać Boston w sześciu spotkaniach. „Magic” został nagrodzony trzecią statuetką MVP finałów. W serii zdobywał średnio 26,2 punktów przy 54,1% skuteczności, jak również 13 asyst, 8 zbiórek i 2,33 przechwytów na mecz.
Obrona tytułu i następne lata (1987–1991).
Przed sezonem 1987/1988 trener Lakers, Pat Riley publicznie obiecał obronę tytułu mistrzowskiego, mimo iż żaden zespół od czasów Celtics w 1969 roku nie zdobył dwóch tytułów z rzędu. Johnson miał kolejny udany sezon ze średnimi 19,6 punktów, 11,9 asyst i 6,9 zbiórek na mecz. W fazie play-off 1988 roku Lakers dwukrotnie grali serie spotkań trwające siedem meczów. Wygrali 4–3 najpierw z Utah Jazz, a później z Dallas Mavericks, by w finale natrafić na Detroit Pistons, nazywanych wówczas „Bad Boys”, ze względu na ich fizyczny styl gry. W pierwszych sześciu meczach serii finałowej oba zespoły podzieliły między sobą zwycięstwa. W siódmym, decydującym meczu skrzydłowy Lakers, a jednocześnie MVP tych finałów, James Worthy zaliczył pierwsze w karierze triple-double zdobywając 36 punktów, 16 zbiórek, 10 asyst i poprowadził swoją drużynę do zwycięstwa 108–105. Mimo że Johnson nie został wybrany MVP, to zdobywał średnio 21,1 punktów przy 55 procentowej skuteczności rzutów, a także dokładając 13 asyst i 5,7 zbiórek na mecz.
W sezonie 1988/1989 średnie Johnsona na mecz na poziomie 22,5 punktów, 12,8 asyst i 7,9 zbiórek zapewniły mu drugą nagrodę MVP sezonu zasadniczego w karierze, a Lakers awansowali do finałów NBA, w których ponownie zmierzyli się z Detroit Pistons. Jednak po absencji Johnsona od meczu nr 2, w którym zerwał ścięgno udowe, Lakers nie byli w stanie rywalizować skutecznie z Pistons i przegrali 4-0.
Grając po raz pierwszy w swej karierze w NBA bez Kareema Abdula Jabbara, który odszedł na emeryturę, Johnson zdobył swoją trzecią nagrodę MVP sezonu zasadniczego 1989/1990. Średnie Johnsona wynosiły 22,3 punktów, 11,5 asyst i 6,6 zbiórek na mecz. Lakers odpadli jednak w półfinale Konferencji Zachodniej, ulegając Phoenix Suns i osiągając najsłabszy wynik od 9 lat. Johnson dobrze prezentował się podczas sezonu 1990/1991, kiedy osiągał średnio 19,4 punktów, 12,5 asyst i 6,6 zbiórek na mecz, a Lakers dotarli do finałów NBA. Natrafili tam na Chicago Bulls prowadzonych przez Michaela Jordana, wówczas pięciokrotnego króla strzelców ligi, uznawanego za najlepszego gracza swojej epoki. Chociaż serię przedstawiano jako pojedynek między Johnsonem a Jordanem, to skutecznie przeciw „Magicowi” bronił skrzydłowy Bulls, Scottie Pippen. Mimo dwóch meczów, w których Johnson zdobył triple-double, Michael Jordan, MVP finałów poprowadził swój zespół do zwycięstwa 4–1. W ostatniej finałowej serii w karierze Johnson zdobywał średnio 18,6 punktów przy 43,1% skuteczności, a także miał 12,4 asyst i 8 zbiórek na mecz. Zajął też drugie miejsce w głosowaniu na MVP sezonu.
Ogłoszenie zakażenia wirusem HIV i Igrzyska Olimpijskie 1992 (1991-1992).
Po badaniach fizykalnych przed sezonem 1991/1992 Johnson odkrył, że jego test na obecność wirusa HIV był pozytywny. Na konferencji prasowej 7 listopada 1991 roku Johnson publicznie ogłosił, że przechodzi natychmiast na sportową emeryturę. Oświadczył, że jego żona Cookie i ich nienarodzone dziecko nie ma HIV, a także dodał, iż poświęci swoje życie na walkę z tą śmiertelną chorobą. Johnson początkowo stwierdzał, że nie wiedział w jaki sposób nabawił się wirusa, ale później przyznał, że stało się to przez posiadanie wielu partnerek seksualnych podczas kariery koszykarskiej. W tamtym czasie, jedynie niewielki procent zakażonych HIV nabywało tego wirusa za pośrednictwem kontaktów heteroseksualnych, stąd krążyły pogłoski, iż Johnson był gejem lub biseksualistą, choć zaprzeczał obu wersjom. Johnson oskarżał później Isiaha Thomasa o rozgłaszanie takich pogłosek za wynagrodzeniem, czemu Thomas zaprzeczał. Ogłoszenie przez Johnsona zakażenia wirusem HIV było główną wiadomością w Stanach Zjednoczonych, a w 2004 roku zostało wybrane przez ESPN siódmym najbardziej pamiętnym wydarzeniem ostatnich 25 lat. W wielu artykułach Johnson był chwalony jako bohater, a były prezydent Stanów Zjednoczonych George H.W. Bush powiedział: „dla mnie Magic jest bohaterem, bohaterem dla każdego kto kocha sport”.
Mimo przejścia na emeryturę, Johnson został wybrany przez fanów do pierwszej piątki drużyny Zachodu na mecz gwiazd w 1992, chociaż jego byli partnerzy z drużyny, Byron Scott i A.C. Green, mówili, że „Magic” nie powinien grać. Dodatkowo kilku graczy NBA, w tym m.in. skrzydłowy Utah Jazz, Karl Malone, twierdziło, że będą narażeni na zakażenie, jeśli Johnson dozna otwartej rany w trakcie gry. Johnson poprowadził Zachód do zwycięstwa 153–113 i został wybrany MVP meczu po zdobyciu 25 punktów, 9 asyst i 5 zbiórek. Spotkanie zakończył trafiony przez Johnsona rzut za trzy punkty w ostatniej minucie, po którym zawodnicy obu drużyn gratulowali „Magicowi” występu.
Johnson został wybrany do udziału w igrzyskach olimpijskich w reprezentacji Stanów Zjednoczonych, zwanej „Dream Teamem”. Podczas turnieju, który drużyna USA wygrała, Johnson grał rzadko z powodu problemów z kolanem, otrzymywał jednak od publiczności owacje na stojąco i wykorzystał to jako możliwość inspiracji dla ludzi zakażonych wirusem HIV.
Po igrzyskach (1992–1996).
Przed sezonem 1992/1993 Johnson ogłosił zamiar powrotu do NBA. Po treningach i meczach przedsezonowych powrócił na sportową emeryturę przed rozpoczęciem rundy zasadniczej, powołując się na kontrowersje jakie ewentualny powrót wywoływał wśród wielu zawodników. Podczas przerwy od koszykówki napisał książkę na temat bezpiecznego seksu, był aktywnym przedsiębiorcą, pracował dla NBC jako komentator, a także podróżował po Azji i Australii, występując w drużynie złożonej z byłych koszykarzy rozgrywek uniwersyteckich, a także NBA.
Johnson powrócił do NBA jako trener Lakers pod koniec sezonu 1993/1994 zastępując Randy’ego Pfunda. Po przegranych pięciu z sześciu meczów „Magic” ogłosił rezygnację po sezonie, decydując się na zakup 5% udziałów zespołu w czerwcu 1994. W następnym sezonie, w wieku 36 lat Johnson próbował po raz kolejny powrócić do NBA jako zawodnik Lakers. Grając na pozycji silnego skrzydłowego notował średnio 14,6 punktów, 6,9 asyst i 5,7 zbiórek na spotkanie w ostatnich 32 meczach sezonu. Po odpadnięciu przez Lakers z Houston Rockets w pierwszej rundzie play-off Johnson ostatecznie zakończył karierę w NBA.
Poza boiskiem.
Życie prywatne.
Johnson po raz pierwszy został ojcem w 1981, gdy ze związku z Melissą Mitchell urodził się Andre Johnson. Chociaż Andre był wychowywany przez matkę, odwiedzał ojca każdego lata, a od października 2005 roku pracował dla Magic Johnson Enterprises, jako dyrektor ds. marketingu. W 1991 roku Johnson ożenił się z Earlithą „Cookie” Kelly, biorąc skromny ślub w Lansing, na którym obecni byli Isiah Thomas, Mark Aguirre i Herb Williams. „Magic” i Cookie mieli jednego syna, Earvina III, a także adoptowaną w 1995 roku córkę, Elisę.
Kariera w mediach i biznesie.
W 1998 Johnson był gospodarzem talk-show w telewizyjnej sieci Fox, zwanego "The Magic Hour". Program przestał być nadawany po dwóch miesiącach z powodu niskiej oglądalności. Były koszykarz prowadzi firmę Magic Johnson Enterprises, wartą 700 milionów dolarów. Zależnymi jednostkami wchodzącymi w skład firmy są Magic Johnson Productions, zajmująca się promocją, Magic Johnson Theatres będąca ogólnokrajową siecią kin i studio filmowe Magic Johnson Entertaiment. Johnson zajmował się również przemówieniami motywującymi. Był ponadto komentatorem meczów NBA, pracującym dla telewizji TNT przez siedem lat, po czym został zatrudniony w 2008, jako jeden z analizujących koszykarskie spotkania w programie NBA Countdown, nadawanym w stacji ESPN. W 1994 Johnson stał się jednym z właścicieli Los Angeles Lakers. Pełnił także funkcję wiceprezesa klubu. Swoje udziały we własności Lakers sprzedał w październiku 2010 roku.
Polityka.
Johnson jest zwolennikiem Partii Demokratycznej. W 2006 publicznie poparł Phila Angelidesa, ubiegającego się o stanowisko gubernatora Kalifornii, a w 2007 roku wspierał Hillary Clinton, startującą w wyborach prezydenckich. W 2010 roku poparł ubiegającą się o reelekcję, Barbarę Boxer.
Działalność charytatywna.
Po ogłoszeniu zakażenia się HIV w listopadzie 1991, Johnson stworzył Magic Johnson Foundation, mającą pomagać w zwalczaniu HIV, chociaż później dodał fundacji także inne cele charytatywne. W 1992 roku wstąpił do narodowej komisji, zajmującej się walką z AIDS, jednak opuścił ją po ośmiu miesiącach, tłumacząc, że komisja nie robi wystarczająco dużo, aby zwalczać chorobę. Johnson był również głównym mówcą z ramienia ONZ podczas Światowego Dnia AIDS w 1999 roku i służył jako Posłaniec pokoju ONZ.
HIV występował wśród narkomanów i homoseksualistów, jednak kampania informacyjna Johnsona miała za zadanie wyjaśnić, że ryzyko zakażenia nie ogranicza się tylko do tych grup. Johnson twierdził, iż jego celem było edukowanie ludzi czym jest HIV, a także nawoływanie, by nie dyskryminować osób z HIV i AIDS. Johnson był później krytykowany przez społeczność osób chorych na AIDS za coraz mniejsze zaangażowanie w informowaniu opinii publicznej o rozprzestrzenianiu się choroby.
Aby zapobiec przekształceniu się HIV w AIDS, Johnson bierze codziennie leki. Reklamował leki firmy GlaxoSmithKline i współpracował z Abbott Laboratories, aby nagłośnić walkę z AIDS, prowadzoną w afroamerykańskiej społeczności.
Charakterystyka gry i rekordy.
W 905 meczach NBA Johnson zdobył 17707 punktów, 6559 zbiórek i 10141 asyst, co przekłada się na średnie z całej kariery 19,5 punktów, 7,2 zbiórek i 11,2 asyst na mecz. Średnia asyst jest u „Magica” najwyższa w historii NBA. Dzieli też rekord asyst zdobytych w jednym meczu play-off (24). Jest rekordzistą pod względem zaliczonych asyst w spotkaniu w finałach NBA (21), a także zdobył najwięcej w historii asyst w meczach play-off (2346). Zdobył także najwięcej asyst w meczach gwiazd, notując ich 127. Johnson wprowadził do koszykówki styl gry, oparty na szybkim tempie akcji, zaskakujących podaniach i wsadach, zwany „showtime”. Kolega z drużyny Lakers, obrońca Michael Cooper wspominał, że choć nie wiadomo było często w jaki sposób Johnson poda piłkę, to jednak najczęściej lądowały one w rękach któregoś z zawodników drużyny z Los Angeles, którzy mogli skutecznie kończyć akcje. Wyjątkowość Johnsona polegała także na tym, że grał na pozycji rozgrywającego, mierząc 206 cm, mimo iż o takim wzroście byli raczej koszykarze na pozycjach podkoszowych. Johnson łączył wzrost silnego skrzydłowego, umiejętności swingmana i panowanie nad piłką charakteryzujące obrońców, co uczyniło go jednym z najczęstszych zdobywców triple-double (138) w historii NBA, ustępując miejsca jedynie Oscarowi Robertsonowi (181).
Statystyki.
Statystyki zawodnicze.
"Na podstawie Basketball-Reference.com "
Statystyki trenerskie.
"Na podstawie Basketball-Reference.com "
Rywalizacja z Larrym Birdem.
Johnson i Larry Bird po raz pierwszy spotkali się jako boiskowi rywale w 1979 roku, gdy drużyna uniwersytecka Michigan pokonała w finale rozgrywek o mistrzostwo NCAA zespół z Indiany, w którym grał Bird. Rywalizacja była kontynuowana w NBA i osiągnęła punkt kulminacyjny, gdy zespoły z Bostonu i Los Angeles spotkały się w finałach trzykrotnie pomiędzy 1984 i 1987 rokiem. Johnson zapewniał, że dla niego sezon zasadniczy składał się z 80 normalnych gier i 2 wyjątkowych z Celtics. Także Bird stwierdzał, że pierwszą rzeczą, jaką sprawdzał rano były statystyki „Magica”.
Niektórzy dziennikarze przypuszczali, że rywalizacja Johnson–Bird była atrakcyjna, ponieważ obaj zawodnicy byli zdecydowanymi przeciwieństwami. Różnił ich styl gry, jak i kolor skóry. Przed wejściem Johnsona i Birda do NBA, liga znajdowała się w kryzysie. Duże znaczenie rywalizacji obu koszykarzy wynikało także z faktu, że między innymi dzięki nim liga NBA ponownie zyskała zainteresowanie ludzi i telewizji. Dziennikarz sportowy, Larry Schwartz uważał nawet, iż rywalizacja między Birdem a Johnsonem uratowała NBA od bankructwa.
Pomimo konfrontacji na boisku, Johnson i Bird zaprzyjaźnili się podczas kręcenia reklamy butów w 1984 roku dla firmy Converse, w której zostali przedstawieni jako wrogowie. Johnson brał udział w ceremonii zakończenia kariery przez Birda w 1992 roku. Bird włączył formalnie Johnsona do Basketball Hall of Fame.

</doc>
<doc id="194573" url="https://pl.wikipedia.org/wiki?curid=194573" title="Olbia (kolonia grecka)">
Olbia (kolonia grecka)

Olbia (stgr. "Óλβια" – szczęśliwa, bogata), zwana też Olbią Pontyjską, znana także jako Olbiopolis, Borystenes – kolonia grecka leżąca na północnym wybrzeżu Morza Czarnego w pobliżu ujść Bohu (stgr. "Hypanis") i Dniepru (stgr. "Borystenes"), na południe od współczesnego Mikołajowa (w pobliżu dzisiejszej wsi Parutino).
Historia.
Założona ok. 550 r. p.n.e. przez osadników z Miletu, w niedługim czasie stała się znacznym ośrodkiem handlu zbożem i rybami. W okresie największego rozkwitu w IV wieku p.n.e. w mieście otoczonym murami żyło do 40 tys. mieszkańców. Olbia bogaciła się głównie na pośrednictwie w handlu ze Scytami. W V w. p.n.e. odwiedził ją prawdopodobnie Herodot, a w 95 n.e. stoicki filozof Dion Chryzostom, który dał szczegółowy opis Olbii w "Mowie borystynejskiej". W III wieku p.n.e. miasto zaczęło chylić się ku upadkowi wskutek pojawienia się na scytyjskich stepach Sarmatów, którzy przerwali regularne dostawy zboża, a samo miasto nękali najazdami. W II wieku p.n.e. pewien odłam scytyjskich plemion zajął Olbię dla odtworzenia korzystnych powiązań handlowych; następnie weszła w skład państwa Mitrydatesa Wielkiego. W 63 roku p.n.e. wojska Geto-Daków zdobyły i zniszczyły miasto. Liczba ludności spadła do 3 tysięcy. Pod władaniem Rzymu Olbia powoli się odbudowywała jako nieduże miasto Dolnej Mezji, jednak nigdy nie wróciła do wcześniejszego rozkwitu. Mimo ufortyfikowania w pod koniec II wieku, w III w. n.e. została zdobyta przez Gotów, a w 370 n.e. przez Hunów.
Miejscowe mennictwo.
Świadectwem istotnej roli handlowej miasta w tym regionie są liczne monety pojawiające się już we wczesnym okresie jego istnienia. Początkowo są nimi służące do prostej wymiany płacidła odlewane w kształcie ryby (tzw. delfinki), które później (VI/V w.) zastępują miedziane monety odlewane z wyobrażeniem na awersie głowy Ateny, Demeter lub tzw. gorgonejonu. Na rewersie noszą one przedstawienie najczęściej delfina bądź orła z delfinem w szponach. W połowie IV w. p.n.e. w Olbii wypuszczane są srebrne statery z podobnymi wyobrażeniami. Część monet ma uwidocznioną nazwę miasta w postaci OLBI lub OLBIO[politon] albo napisy ARIX, EMINAKO (imiona urzędników). Na podstawie bogatego materiału numizmatycznego można stwierdzić i prześledzić niemal dwustuletni rozwój mennictwa olbijskiego. Jego badaniom wiele starań poświęcił Aleksandr Zograf, po nim P. Karyszkowski i W. Anochin, najnowszych ustaleń dokonał W. Nieczytajło. 
Dzieje badań archeologicznych.
Wykopaliska archeologiczne w Olbii zapoczątkowano w 1794 dzięki ustaleniom niemieckiego badacza i podróżnika Petera Simona von Pallasa. Istotne prace badawcze prowadził jednak dopiero w XIX wieku Aleksiej hr. Uwarow. Od 1902 do 1926 (z przerwą na lata I wojny światowej, rewolucji i wojny domowej) wykopaliska w Olbii przeprowadzał Borys Farmakowski. Później badaniami zajmowali się jego uczeń Ł.M. Sławin (w latach 1956-57 w wykopaliskach uczestniczyli polscy archeolodzy), A.N. Karasjowa, E.I. Lewi i inni. 
Stwierdzono ślady osadnictwa od VI wieku p.n.e. do IV w. n.e.. Odkryto pozostałości murów twierdzy z basztami obronnymi i podwójną bramą, agorę z budowlami kultowymi – m.in. świątynią dwóch bóstw (Apollina Delfickiego i Zeusa), i handlowymi oraz nekropolię. W ostatnim dwudziestoleciu szczególne zasługi dla odtwarzania przeszłości miasta położyła A.S. Rusiajewa. . W latach 2016-2018 wykopaliska w Olbii prowadziła misja archeologiczna Muzeum Narodowego w Warszawie pod kierunkiem Alfreda Twardeckiego. Od 2019 wykopaliska są kontynuowane pod tym samym kierownictwem przez Instytut Archeologii i Etnologii PAN. 
Większość znalezisk jest w posiadaniu petersburskiego Ermitażu i Muzeum im. Puszkina w Moskwie. 
Wykopaliska i zabytki.
Olbia rozciągała się na trójkątnym obszarze o areale ok. 50 ha, z którego ocalały jedynie ok. 33 hektary. Podzielona regularną siecią brukowanych ulic, położona była na dwóch terasach: miasto dolne wzdłuż biegu rzeki i miasto górne z dzielnicą handlową oraz budynkami publicznymi w sąsiedztwie agory i temenosu, połączone schodami i uliczkami. Zajmująca obszar ok. 2 tys. m² agora otoczona była stoą (45 x 17,5 m) z IV wieku p.n.e. z 9 kolumnami jońskimi, okazałą budowlą publiczną z IV-II w. w. p.n.e., dwoma dużymi budynkami handlowymi podzielonymi na sklepy z piwnicznymi magazynami oraz m.in. budynkami gimanzjonu i łaźni. Temenos zajmujący powierzchnię ok. 3 tys. m², otoczony murem kamiennym z portykami, obejmował świątynię Zeusa (o powierzchni 13,9 m x 7,7 m) z III w p.n.e. wraz z sanktuarium Apollina Delphiniosa (pow. 30/35 x 16 m) z IV-II w. p.n.e., całkowicie opasanym portykami jońskiej kolumnady, a także pochodzącą z V w. p.n.e. mniejszą świątynią ("templum in antis") Apolla z portykiem jońskim i osobnymi ołtarzami dla ofiar płynnych i całopalnych. Z końcem I wieku n.e. opuszczony temenos i agora poza murami miejskimi zamieniły się w część handlową z warsztatami ceramicznymi, wytwórniami wina i spichlerzami.
Wykopaliska umożliwiły też bliższe określenie części mieszkalnej miasta (od VI w. p.n.e.), która początkowo składała się z dwuizbowych domostw o powierzchni 12 m²; przestronniejsze były domy z V stulecia p.n.e. Największe i najwspanialsze, dwukondygnacyjne budynki perystylowe pochodziły z IV-III w. p.n.e., usytuowane zwłaszcza w dzielnicy mieszkalnej dolnego miasta, gdzie biegły wzdłuż brukowanej ulicy. Zajmując powierzchnię nawet do 50 x 38 m, miały prostokątny przedsionek wiodący na wewnętrzny dziedziniec z usytuowanymi wokół niego pomieszczeniami (nawet do 25); w kilku budynkach natrafiono na mozaiki i malowidła ścienne. 
Na miejscu dzielnicy mieszkalnej z VI-II w. p.n.e. wzniesiony został w II stuleciu n.e. otoczony niewielkim murem tzw. kurhan Zeusa (wys. 14,5 m, średn. 37 m), którego dromos (szer. 1,75 m) prowadził do komory grobowej złożonej z dwóch takich samych pomieszczeń. Nekropolia na północy i zachodzie miasta obejmuje areał ok. 500 hektarów i ujawniła ok. 2000 pochówków. Najczęściej spotykane groby stanowiły zwykłe prostokątne wykopy, lecz od V w. p.n.e. pojawiają się groby korytarzowe z niszą, a od IV stulecia groby komorowe ze stopniami wiodącymi z dromosu do komory grobowej. Grobowiec Heurysybiosa i Arety jest kryptą złożoną z dwóch pomieszczeń. 
W początkach naszej ery południową część górnego miasta zamieniono w cytadelę z potężnymi murami i wieżami. Wśród zabudowań z tego okresu odsłonięto koszary garnizonu rzymskiego oraz warsztat metalurgiczny z III-IV wieku n.e. 
Znaleziska mają cechy charakterystyczne dla mieszanego, grecko-scytyjskiego składu etnicznego Olbii. Obok licznych egzemplarzy greckich rzeźb i ceramiki, odnaleziono wyroby ceramiczne i metalowe (m.in. biżuterię) pochodne ze scytyjskiej tradycji artystycznej. Do obiektów istotnych dla badania dziejów miasta należą inskrypcje: przede wszystkim dekret ku czci Protogenesa i wykaz praw podatników. 
Przyczynki polskie.
Pierwsze dostępne Polakom wiadomości o antycznym mieście zawarł Adam Tadeusz Naruszewicz w wydanej w 1787 r. pracy "Tauryka, czyli wiadomości starożytne i późniejsze o stanie i mieszkańcach Krymu do naszych czasów". Wyjątkowo wiele miejsca poświęcił Olbii Józef Ignacy Kraszewski w ogłoszonych w 1845 "Wspomnieniach Odessy, Jedyssanu i Budżaku". Pisarz trafnie zauważał: „Bez wątpienia była ona głównym targowiskiem, składała się z Greków i Greko-Scytów osiadłych tu i nieco zbarbaryzowanych... (...) Zapewne w ostatnich czasach egzystencji zmniejszona ludność grecka, która dawniej barbarzyńców ustraszała, zmniejszony handel, który szanować Olbiopolitów nakazywał dla własnego interesu, ułatwiły ostateczną zgubę osady.” O oglądanych zabytkach pisał: „W pomnikach sztuki olbijskiej znać oddalenie od Grecji... Co się tyczy sztuki, szczątki (...) dowodzą, że Olbiopolici nie zostali w tyle od kolonii greckich w Azji i Europie pod tym względem”.

</doc>
<doc id="194574" url="https://pl.wikipedia.org/wiki?curid=194574" title="Narodowa Organizacja Radykalna">
Narodowa Organizacja Radykalna

Narodowa Organizacja Radykalna (w literaturze spotyka się także, rzadziej, nazwę Narodowy Obóz Rewolucji) – polska narodowo-radykalna organizacja kolaborująca z Niemcami, utworzona w październiku 1939 roku przez grupę dawnych członków Ruchu Narodowo-Radykalnego Falanga. Działała trzy miesiące, została rozwiązana w styczniu 1940 roku.
NOR grupował polskich polityków i działaczy, którzy zamierzali współpracować z niemieckimi władzami okupacyjnymi w celu uzyskania wpływu na politykę okupowanej Polski. Jak pisał historyk Tomasz Szarota, NOR „z jednej strony nawiązywała do programu i ideologii ONR-Falangi, z drugiej zaś stwarzała płaszczyznę działania dla osób starszej generacji, antysemitów i germanofilów”. Liderem ugrupowania był Andrzej Świetlicki, wcześniejszy szef Organizacji Warszawskiej RNR-Falanga.
Działalność.
Narodowa Organizacja Radykalna otrzymała od niemieckich władz wojskowych dawny lokal Związku Młodej Polski w Alejach Ujazdowskich w Warszawie, Andrzejowi Świetlickiemu przydzielono dawne mieszkanie Juliana Tuwima. W marcu 1940 roku NOR współorganizowała z Niemcami serię napadów na domy i sklepy warszawskich Żydów, znaną jako pogrom wielkanocny. Historycy nie są w stanie dziś stwierdzić, czy pogrom ten został zaplanowany przez Niemców, czy też zaakceptowali oni tylko inicjatywę NOR. Współpracę NOR przy dokonaniu pogromu odnotował „Biuletyn Informacyjny” ZWZ z 21 czerwca 1940 roku. NOR powiązana była z takimi organizacjami jak GOJ (Gospodarczo Organizujmy Jedność, antysemicki związek kupców i rzemieślników) i "Atak" (bojówka NOR, zlikwidowana w 1940 roku). Gospodarczo Organizujmy Jedność odpowiedzialna była za znakowanie "sklepów aryjskich" symbolem topokrzyża a „Atak” stanowiła paramilitarne skrzydło partii, działające szczególnie aktywnie w czasie pogromu wielkanocnego. W czasie zajść przedstawiciele NOR apelowali do społeczeństwa polskiego o udział w pogromach, wstępowanie do organizacji oraz kolaborację z hitlerowcami przeciwko Związkowi Radzieckiemu. Organizacja usprawiedliwiała nawet porażkę w kampanii wrześniowej jako winę sanacji i akceptowała utracenie ziem zachodnich, według koncepcji partii straty te zrekompensować miały zyski na wschodzie.
Poza Świetlickim, działaczami NOR byli też Erazm Samborski, ksiądz Stanisław Trzeciak, Stanisław Brochwicz vel Brohwicz, Antoni Cercha, R. Podgórski, Władysław Studnicki, Zygmunt Cybichowski, Jerzy Cybichowski.
Niejasne pozostają związki NOR i przywódcy RNR-Falanga, Bolesława Piaseckiego. Współpracownik Piaseckiego Włodzimierz Sznarbachowski uważał, że przywódca NOR, Andrzej Świetlicki, działał w porozumieniu z Piaseckim i wykonywał jego polecenia. Jego zdaniem: "Piasecki zamierzał stworzyć dwie organizacje: jawną, współpracującą z Niemcami NOR oraz podziemną, walczącą z Niemcami, na której czele miał stać Zygmunt Przetakiewicz". Piasecki toczył także, wg relacji Sznarbachowskiego, rozmowy z Wehrmachtem i chciał stworzyć polski rząd kolaboracyjny. Zygmunt Przetakiewicz zaprzecza natomiast jakimkolwiek związkom Piaseckiego z NOR, utrzymuje, że Świetlicki działał wbrew woli Piaseckiego a przywódca „Falangi” zniechęcał go do współpracy z Niemcami.
Organizacja wydawała pisma o tytułach „Odrodzenie” i „Pochodnie”. Postawa Narodowej Organizacji Radykalnej, określanej w prasie podziemnej jako część Ruchu Narodowo-Radykalnego Falanga, opisana została już w 1939 roku. Część podziemia obawiała się, że partia może stanowić zalążek nowej partii nazistowskiej. NOR początkowo popierana była przez niemiecką administrację wojskową i wywiad wojskowy (Abwehrę). Po przejęciu władzy przez cywilną administrację Generalnego Gubernatorstwa i po wydanym przez Hitlera w kwietniu 1940 zakazie współpracy z politycznymi organizacjami w Polsce, NOR została pozbawiona ochrony i współpracy ze strony nazistów. 8 maja 1940 Świetlicki został aresztowany i uwięziony na Pawiaku. 20 czerwca 1940 został rozstrzelany w Palmirach, co zakończyło działalność NOR. W tej samej egzekucji zginęli także Wojciech Kwasieborski i Tadeusz Lipkowski, dwaj inni działacze przedwojennej „Falangi”, prawdopodobne także związani z NOR.

</doc>
<doc id="194576" url="https://pl.wikipedia.org/wiki?curid=194576" title="Earvin Johnson">
Earvin Johnson



</doc>
<doc id="194578" url="https://pl.wikipedia.org/wiki?curid=194578" title="Nándor Tánczos">
Nándor Tánczos

Nándor Tánczos (ur. w 1966 w Anglii) – były poseł do parlamentu Nowej Zelandii z ramienia Partii Zielonych i rastafarianin. Jest w Nowej Zelandii zarówno popularną, jak i kontrowersyjną postacią, domagając się m.in. zmiany prawa narkotykowego. Pierwszy raz wybrano go w 1999 roku około 5% głosów, potem wygrał elekcje z 2002 roku otrzymując ok. 20% głosów w swym okręgu. Postanowił nie ubiegać się o reelekcję w wyborach w 2008 roku. Obecnie jest komentatorem i blogerem, często pojawiającym się w mediach.

</doc>
<doc id="194580" url="https://pl.wikipedia.org/wiki?curid=194580" title="Miecz i Pług">
Miecz i Pług

Miecz i Pług (właściwie: Ruch „Miecz i Pług”, później Zjednoczone Organizacje oraz Ruch „Miecz i Pług”, Ruch „MiP”; Zjednoczone Organizacje Ruchu „Miecz i Pług”, ZOR „MiP”) – konspiracyjna organizacja polityczno-wojskowa, utworzona w listopadzie 1939 w Warszawie przez działaczy chrześcijańsko-narodowych. Jednym z jej założycieli i pierwszym przywódcą był. ks. Leon Poeplau ps. „Wolan”. Po jego aresztowaniu przywódcą został dotychczasowy zastępca Anatol Słowikowski ps. „Andrzej Nieznany”, następnie Antoni Szałkowski ps. „Antoni”, „Rafał”. Miecz i Pług zakładali również: Zbigniew Grad ps. „dr Zbyszek”, Albin Białobrzeski, Władysław Byszk ps. „Sewer”, Aleksander Kowalik ps. „Aleksander”.
Program.
Pierwotnie Ruch „Miecz i Pług” miał charakter organizacji ideowo-wychowawczej. programowano zbliżonej do endecji i chadecji. Postulował stworzenie „nowej Polski” i „nowego Polaka”. Interesem Polski miał stanowić interes wszystkich warstw społecznych. Ruch „Miecz i Pług” krytykował podziały klasowe i religijne, które miały stanowić przyczynę konfliktów wewnętrznych w Polsce. Z czasem Ruch „Miecz i Pług” zaczął głosić, że Polska miała stanowić centrum Imperium Słowiańskiego, miała być państwem demokratycznym, opierającym się na samorządzie terytorialnym, gospodarczym, szkolnym i zawodowym. Ruch „Miecz i Pług” głosił, że partie polityczne są niezdolne do zjednoczenia całego społeczeństwa. Jednocześnie Polska miała stać się mocarstwem w Europie, posiadać kolonie zamorskie oraz obejmować obszar zamieszkały przez narody słowiańskie, obejmujący obszar od Morza Bałtyckiego do Morza Czarnego. Władza centralna miała opierać się na etyce chrześcijańskiej. Ponadto do Polski miały przynależeć również obszary zachodnie do Odry i Nysy Łużyckiej, Prusy Wschodnie, Śląsk i Gdańsk. Organizacja potępiała faszystowski i komunistyczny system totalitarny. Ruch „Miecz i Pług” wspierał ideę utworzenia niepodległego państwa żydowskiego oraz domagał się całkowitego wysiedlenia ludności niemieckiej z Polski.
Struktura organizacyjna.
Na czele organizacji stała Rada Naczelna. Organem wykonawczym było Centralne Kierownictwo Ruchu, na czele z przewodniczącym rady. Kierownictwo dzieliło się na wydziały:
Wprowadzona w lutym 1943 roku sieć terytorialna dzieliła się na okręgi: Warszawa Miasto, warszawski, podlaski, lubelski, kielecki, krakowski, toruński, podkarpacki, lwowski, poznański, białostocki, pomorski i łódzki. Okręgi dzieliły się następnie na powiaty, rejony (w miastach) i gminy. Na czele poszczególnych ogniw stali tzw. delegaci, następnie (od połowy 1942 roku) kierownicy i starostowie (w powiatach). W wyniku braku zaufania kadry nie wszędzie powoływano władze okręgów. Struktury miały charakter umowny, gdyż w wyniku braku ludzi niemożliwe było ustanowienie władz.
Eksterytorialnym przedstawicielem XIII Pomorskiego Okręgu Ruchu w Warszawie był Jan Czarnecki ps. „Brodacz”, „Janusz”. Po jego aresztowaniu latem 1940 roku delegatem został Augustyn Träger ps. „Tragarz”, „T-1”, „Sęk”, a jego zastępcą Brunon Kowalski ps. „Witos”. Zdaniem historyka Andrzeja Gąsiorowskiego, Träger otrzymał od Czarneckiego polecenie pozostania na Pomorzu. Przed wojną Träger był pracownikiem operacyjnym wywiadu polskiego. Został wyznaczony do zadania ze względu na doświadczenie, niemieckie nazwisko, wykonywany przez niego zawód kupca oraz fakt, że jego żona pracowała jako stomatolog i posiadała gabinet dentystyczny, co ułatwiało organizacje spotkań.
Historia.
Początki działalności.
Organizacja powstała w Warszawie, w październiku lub w listopadzie 1939 roku. Wśród jej inicjatorów znaleźli się oficerowie, pracujący przed wojną w Oddziale II Sztabu Głównego Wojska Polskiego. Nazwę, nawiązującą do tytułu własnej gazety konspiracyjnej oraz do idei pracy u podstaw i walki, nadano w listopadzie 1939 roku. Początkowo „Ruch i Pług” działał wyłącznie w województwie warszawskim.
W grudniu 1939 roku na Pomorzu powołano XIII Pomorski Okręg Ruchu „Miecz i Pług”. W wyniku masowych aresztowań latem 1940 roku działalność Ruchu „Miecz i Pług” na Pomorzu została zakłócona. Do końca 1940 roku Ruch „Miecz i Pług” zorganizował struktury na Podkarpaciu, województwie kieleckim, województwie lubelskim i okolicach Radomia. Prace organizacyjne przerwały masowe aresztowania gestapo, odbywające się latem i jesienią 1940 roku.
Ruch „Miecz i Pług” nie podporządkował się strukturom Polskiego Państwa Podziemnego. W kwietniu 1940 roku Ruch „Miecz i Pług” przystąpił do Komitetu Porozumiewawczego Organizacji Niepodległości. W następnych miesiącach Miecz i Pług prowadził samodzielną inicjatywę konspiracyjną na polu politycznym, wojskowym i administracyjnym.
Okres ponownego rozwoju organizacji przypada na okres od początku 1941 do jesieni 1943 roku. 2 października 1942 roku, po przyłączeniu części Korpusu Ochrony Pogranicza i części Organizacji Wojskowej „Wilki”, Miecz i Pług przyjął nazwę Zjednoczenie Organizacji „Polska Żyje”.
1943 rok.
Na początku 1943 roku (według innego źródła 15 listopada 1942 roku) powołano Armię Podziemną Ruchu „Miecz i Pług” (AP). AP powstało i rozwijało się w wyniku przyłączenia do organizacji kilki grup konspiracyjnych, m.in. Zbrojnego Pogotowania Narodu, Komendy Obrońców Polski (27 września 1942), Tajnej Organizacji Wojskowej „Gryf Pomorski”. Wydział Wojskowy Centralnego Kierownictwa Ruchu stał się komendą główną AP. Komendantami głównymi AP byli: płk czasu wojny L. Leś, mjr Stefan Orłowski ps. „Nałęcz” (od 20 września 1943 roku), płk Jan Kubina ps. „Turowicz”, „Jasiek”, „Światowid” (od grudnia 1943 roku). W marcu 1943 roku powołano referat zachodni do spraw okręgów na ziemiach wcielonych do III Rzeszy. W 1943 roku powołano jeszcze Inspektorat Samoobrony, dowodzony (od września 1943 roku) przez Władysława Byszka. Podlegały mu tzw. Oddziały Samoobrony, zajmujące się bieżąca walką. Wszystkie okręgi miały obowiązek zorganizować Oddziały, liczące od 20 do 25 osób. Według danych wywiadowczych AK, Oddziały zajmowały się głównie napadami na spółdzielnie zbierające kontyngenty. Odnotowano działalność Oddziałów w województwie kieleckim, Podkarpaciu oraz w okolicach Garwolina.
Od początku istnienia Ruchu „Miecz i Pług”, Związek Walki Zbrojnej (ZWZ; 14 lutego 1942 roku przekształcona w Armię Krajową, AK) zabiegała o przyłączenie Ruchu w jej struktury. Pierwsze źródło świadczące o zainteresowaniu ZWZ Ruchem pochodzi z 15 kwietnia 1940 roku. 10 grudnia 1941 roku gen. Stefan Rowecki wystosował pismo do Anatola Słowikowskiego z propozycją przyłączenia Ruchu „Miecz i Pług” w struktury ZWZ. W odpowiedzi Słowikowski zażądał dziesięć warunków, które miały zachować autonomię organizacji, co spotkało się z dezaprobatą ZWZ. W tym samym czasie część członków Ruchu „Miecz i Pług” samodzielnie szukała kontaktów z ZWZ.
19 grudnia 1942 roku AK wydała Mieczowi i Pługowi decyzję o podporządkowaniu się jej. Ruch „Miecz i Pług” nie zdecydował się na przyłączenie do AK, jednak w 1943 roku okręg pomorski nawiązał współpracę z wywiadem AK. W 1943 roku do Ruchu „Miecz i Pług” przyłączyło się kilka grup konspiracyjnych. W ten oto sposób powstały Zjednoczone Organizacje Ruchu „Miecz i Pług”. Wiosną 1943 roku, z inicjatywy Józefa Dambka Miecz i Pług podporządkował się Tajnej Organizacji Wojskowej „Gryf Pomorski”. Decyzję usankcjonowano umową, podpisaną w lipcu 1943 roku. W sierpniu 1943 roku Ruch „Miecz i Pług” nawiązał kontakt z Zakonem Odrodzenia Narodu, aktywnym w okolicach Lwowa, Pokucia i Kołomyi.
Rozpad Ruchu.
Podporządkowany „Gryfowi Pomorskiemu” Miecz i Pług przeszedł kryzys w wyniku ujawnienia współpracy z gestapo czterech członków ścisłego kierownictwa (m.in. Anatola Słowikowskiego ps. „Andrzej Nieznany”, Zbigniewa Grada ps. „dr Zbyszek”, Czesława Kłobuta ps. „Sławek”). Kolaboranci zostali zlikwidowani dnia 18 września 1943 roku. Ze względu na podejrzenia o działalność kolaborancką, w Delegaturze Rządu uznano, że kierownictwo Ruchu było niemiecką agenturą. W wyniku tego 18 września 1943 roku w centrali Ruchu zorganizowano spisek, podczas którego zlikwidowano kolaborantów.
Nie wiadomo, na jakich zasadach i w jakim stopniu kolaboranci współpracowali z III Rzeszą. Zdaniem dziennikarza i autora opracowań o II wojnie światowej Jerzego Ślaskiego, Słowikowski i Grad mieli nawiązać kontakt z gestapo w 1940 roku. Historyk Bogdan Chrzanowski stwierdził, że kontakty kierownictwa z gestapo nie miały charakteru współpracy i zdrady. Historyk Robert Spałek zwrócił uwagę, że oskarżenie o współpracę z gestapo mogła po części stanowić prowokacja Bogusława Hrynkiewicza, który w 1942 roku nawiązał współpracę z NKWD i na jej zlecenie penetrował struktury Ruchu „Miecz i Pług” oraz dążył do rozpadu organizacji. 
Wielu członków Ruchu „Miecz i Pług” odeszło z organizacji, a nowe kierownictwo nie było w stanie zapanować nad sytuacją. W styczniu 1944 roku kierownictwo Ruchu „Miecz i Pług” zadeklarowało chęć podporządkowania się Armii Podziemnej – Siłom Zbrojnym w Kraju. Decyzję przekazano Komendzie Głównej AK i Delegaturze Rządu na Kraj. Komendant Główny AK Tadeusz „Bór” Komorowski zalecił ostrożny kontakt z członkami Ruchu. Wobec niechęci Komendy Głównej i Delegatury Rządu Ruch „Miecz i Pług” przyłączył się do Narodowych Sił Zbrojnych (NSZ). 17 lipca 1944 roku doszło do scalenia NSZ z AK. 
10 lipca 1944 roku Miecz i Pług podporządkował się Narodowym Siłom Zbrojnym. Formacje Związku Kobiet Czynu formalnie rozwiązano w listopadzie 1944 roku.
„Miecz i Pług” w powstaniu warszawskim.
Oddziały Ruchu „Miecz i Pług” i poszczególni żołnierze wywodzący się z Ruchu brali udział w powstaniu warszawskim. Ze względu na nie powiadomienie przez dowództwo AK podczas godziny „W” Armii Podziemnej „Miecza i Pługu”, poszczególne oddziały rozpoczęły walkę o różnych godzinach. Członkowie Ruchu przynależeli m.in. do batalionu „Gozdawa”. Żołnierze Ruchu walczyli głównie na Starym Mieście i Śródmieściu.
Działalność.
Miecz i Pług prowadził działalność wywiadowczą, partyzancką i propagandową. Organizacja wydawała 42 tytuły centralne i regionalne, ulotki, odezwy, podręczniki, powieści (m.in. "Dywizjon 303" Arkadego Fiedlera, wydrukowana w 1943 roku w 2 tys. egzemplarzy oraz "Kamienie na szaniec" Aleksandra Kamińskiego jesienią 1943 roku, również w nakładzie 2 tys. sztuk), broszury szkoleniowe („Podręcznik Dowódcy Plutonu”, „Walki uliczne”). W sumie Ruch „Miecz i Pług” wydał ok. 40 tytułów kolportowanych na terenie okupowanej Polski.
W maju 1942 roku Ruch „Miecz i Pług” utworzył Pocztę Podziemną. Emitowane znaczki pocztowe o nominałach od 25 gr do 2 zł przedstawiały obrazy Polskich Sił Zbrojnych oraz z życia okupacyjnego.
Głównymi zadaniami okręgów były prowadzenie działalności propagandowym, wywiadowczej oraz samoobrona. Augustyn Träger dowodził grupą „Bałtyk-3”, która 24 kwietnia 1943 roku wykryła rakiet V-2 w Peenemünde na wyspie Wolin i przekazała informacje AK. Działalność organizacji została sparaliżowana przez aresztowania gestapo. Do końca marca 1943 roku do KL Stutthof wywieziono co najmniej 117 członków organizacji.
Członkowie.
Nieznana jest dokładna liczba członków. W 1940 roku powstała samodzielna jednostka bojowa „MiP” licząca ok. 1500 członków. W szczytowym momencie działalności, przypadające na 1943 rok, Miecz i Pług liczył od 15 do 32 tys. członków. Ok. 2 tys. stanowiły kobiety. Po rozpadzie organizacji członkowie dołączyli do AK. Po II wojnie światowej członkowie Ruchu „Miecz i Pług” ujawnili się, po czym byli prześladowani przez reżim komunistyczny.
Obszar działalności.
Miecz i Pług działał w centrum i północnych regionach Polski. Na Pomorzu Ruch „Miecz i Pług” był (obok Szarych Szeregów i Grunwaldu) jednym z ważniejszych organizacji konspiracyjnych.
Na Pomorzu (jako XIII Pomorski Okręgu Ruchu „Miecz i Pług”) organizacja miała swoje komórki początkowo w: Bydgoszczy, Gdyni, Grudziądzu, Pucku, Tucholi i Wąbrzeźnie, po 1942 roku również w: Elblągu, Gdańsku, Kadynach, Malborku, Orłowie i Tczewie, Tolkmicku. W tym samym okresie rozbudowano sieć w Bydgoszczy, gdzie powstała Konspiracyjna Szkoła Małoletnich Lotnictwa. Trasy łączności z Warszawy do Bydgoszczy przebiegały przez Toruń oraz Nasielsk i Elbląg. Duża aktywność na Pomorzu wiąże się z działalnością ks. Leona Poeplau ps. „Wolan”, który w 1939 roku dwukrotnie przyjeżdżał do Pomorza w celu nawiązania kontaktów oraz rozpoznania warunków okupacyjnych.

</doc>
<doc id="194583" url="https://pl.wikipedia.org/wiki?curid=194583" title="Błędne Skały">
Błędne Skały

Błędne Skały (niem. "Wilde Löcher") – zespół bloków skalnych na wysokości 853 m n.p.m., tworzący malowniczy labirynt (skalne miasto), położony w południowo-zachodniej Polsce w Sudetach Środkowych w Górach Stołowych.
Położenie.
Labirynt położony jest na obszarze Parku Narodowego Gór Stołowych i obejmuje północno-zachodnią część Stoliwa Skalniak. Znajduje się między Kudową-Zdrojem a Karłowem, w pobliżu granicy z Czechami. Najbliższa miejscowość to Bukowina Kłodzka. Obszar mający powierzchnię ok. 21 ha był rezerwatem przyrody (do czasu utworzenia Parku Narodowego Gór Stołowych).
Powstanie.
Na dnie górnokredowego morza osadziły się grube pokłady piaskowców. W trzeciorzędzie, w czasie orogenezy alpejskiej zostały one wydźwignięte wraz z całymi Sudetami. Następnie rozpoczął się długotrwały okres erozji i odprowadzania zwietrzeliny. Na skutek nierównej odporności poszczególnych warstw skalnych na wietrzenie i poszerzania szczelin, przecinających masyw w trzech kierunkach, powstały głębokie na kilka metrów korytarze o zmiennej szerokości.
Szlaki turystyczne.
Przez Błędne skały prowadzą dwa znakowane szlaki turystyczne:
Nazwa.
Przez kilka lat po drugiej wojnie światowej Błędne Skały najczęściej nazywane były "Wilczymi Dołami". Takiego terminu używali m.in. żołnierze Wojsk Ochrony Pogranicza w meldunkach sytuacyjnych, dziennikarze w relacjach prasowych, czy niektórzy autorzy przewodników, jak np. Anna i Ignacy Potoccy. Niekiedy porównywano Błędne Skały do ruin zamczyska. Według legendy Błędne Skały stworzył Liczyrzepa.

</doc>
<doc id="194584" url="https://pl.wikipedia.org/wiki?curid=194584" title="George Johnstone Stoney">
George Johnstone Stoney

George Johnstone Stoney (ur. 15 lutego 1826 w Oakley Park w hrabstwie Offaly, zm. 5 lipca 1911 w Londynie) – irlandzki fizyk i astronom, brat Bindona Stoneya. Profesor Queen’s College Galway.
Stoney wprowadził (w 1891 roku) nazwę elektron dla elementarnej jednostki elektryczności ujemnej w procesie elektrolizy. Ideę tej elementarnej wielkości sformułował w roku 1868, a sześć lat później dokonał jej pierwszego oszacowania.
Życiorys.
W 1848 roku ukończył Trinity College w Dublinie. W latach 1848–1852 pracował u Williama Parsonsa w Birr Castle, gdzie stał się odkrywcą wielu ciał niebieskich skatalogowanych w późniejszym "New General Catalogue".

</doc>
<doc id="194586" url="https://pl.wikipedia.org/wiki?curid=194586" title="Dion Chryzostom">
Dion Chryzostom

Dion Chryzostom (gr. "Chrysostomos" – "Złotousty"), Dion z Prusy (ur. ok. 40 w Prusie, zm. ok. 120) – grecki filozof żyjący w okresie cesarstwa rzymskiego, zwolennik stoicyzmu i cynizmu. Autor "Mów" (80 utworów w różnej formie – mowy, dialogi, diatryby), które są znakomitym źródłem do poznania świata antycznego za panowania cesarza Trajana.
Pochodząc z wyższej warstwy społecznej Prusy (w Bitynii), Dion zdobył wykształcenie literackie (sofistyczne). Był w zażyłych stosunkach z ludźmi z wyższych sfer Rzymu. Z powodu łączącej go przyjaźni z Flawiuszem Sabiniusem został skazany na wygnanie, gdy na przyjaciela padło podejrzenie o spiskowanie przeciwko cesarzowi Domicjanowi.
Wygnanie trwało od 82 r. n.e. do 96 roku n.e. (do śmierci Domicjana).
W czasie wygnania zmuszony był do zdobywania środków na utrzymanie wykonując najcięższe prace. Będąc pozbawiony wszystkiego co zapewniało mu wcześniejsze dostatnie życie zwrócił się w stronę filozofii cynickiej w której odkrył wartość trudu i wystarczanie samemu sobie.
Po powrocie z wygnania jego cynickie życie się zakończyło poszerzając o elementy stoickie a nawet platońskie. Mając dobre stosunki z cesarzem Trajanem wygłaszał w jego obecności swoje mowy.
Nauczanie.
Dion twierdził, że ludzie zabiegają o różne bogactwa, dobrą reputacje i przyjemności cielesne, a nikt nie jest w stanie uwolnić się od władzy rzeczy. Twierdził, że droga do szczęścia prowadzi przez walkę z przyjemnościami i wystarczanie samemu sobie. Pod wpływem stoicyzmu twierdził, że życie zgodne z naturą to życie w biedzie, a nie w bogactwie. Zaproponował aby biedacy godni szacunku z miast przenieśli się na wieś aby tam żyć utrzymując się z pracy na roli.
Uważał, że idealny ustrój to monarchia, oczywiście na czele z idealnym monarchą – mędrcem, który byłby pasterzem ludu. Twierdził, że idea Boga jest wrodzona wszystkim ludziom. Nauczał, że ludzie są braćmi, powinni naśladować Boga i upodabniać się do niego.
Twórczość.
Z prac Diona zachowało się 80 mów dotyczących m.in. władzy, filozofii i miast greckich (np. Olimpii, Eubei), oraz "Pochwała włosów" cytowana w "Pochwale łysiny" Synezjusza z Cyreny. W utworze zatytułowanym "Mowa Trojańska, czyli o tym, że Ilion nie zostało zdobyte" dowodził za pomocą paradoksalnych zaprzeczeń, że historia podbicia Troi opisana przez Homera w "Iliadzie "jest niezgodna z prawdą.
Za najpiękniejszą z jego oracji uznawana jest "Mowa XII", tak określana od miejsca, jakie zajmuje w zbiorze mów retora, zwana też "Mową olimpijską" od miejsca jej wygłoszenia (wyd. pol.: Dion z Prusy (Dion Chrysostomos) "Mowa olimpijska o religii i pięknie." Przeł. oraz wstępem i not. opatrzył Michał Wojciechowski. Kraków 2006. «Starożytne Teksty Religijne»).
Spis dzieł.
1. Pierwsza mowa o królestwie
2. Druga mowa o królestwie
3. Trzecia mowa o królestwie
4. Czwarta mowa o królestwie
5. Opowieść libijska
6. Diogenes albo O tyranii
7. Mowa eubejska albo Myśliwy
8. Diogenes albo O cnocie
9. Diogenes albo Mowa istmijska
10. Diogenes albo O sługach
11. Mowa trojańska. O tym, że Ilion nie zostało zdobyte
12. Mowa olimpijska albo O pierwotnym wyobrażeniu boga
13. W Atenach o wygnaniu
14. O niewoli i wolności I
15. O niewoli i wolności II
16. O smutku
17. O chciwości
18. O ćwiczeniu się w wymowie
19. O swym upodobaniu do słuchania
20. O wycofaniu się
21. O pięknie
22. O pokoju i wojnie
23. O tym, że mędrzec jest szczęśliwy
24. O szczęściu
25. O dajmonie
26. O naradach
27. Diatryba o tym, co dzieje się na uczcie
28. Melankomas II
29. Melankomas I
30. Charidemos
31. Mowa rodyjska
32. Do Aleksandryjczyków
33. Mowa tarsyjska I
34. Mowa tarsyjska II
35. W Kelajnach we Frygii
36. Mowa borysthenejska, którą wygłosił w ojczyźnie
37. Mowa koryncka
38. Do mieszkańców Nikomedii o zgodzie z mieszkańcami Nikai
39. O zgodzie, w Nikai po ustaniu rozruchów
40. W ojczyźnie o zgodzie z mieszkańcami Apamei
41. Do mieszkańców Apamei o zgodzie
42. Przemowa w ojczyźnie
43. Mowa polityczna w ojczyźnie
44. Wyrazy serdeczności wobec ojczyzny chcącej go uhonorować
45. Obrona swego stosunku do ojczyzny
46. W ojczyźnie, zanim zaczął filozofować
47. Wystąpienie publiczne w ojczyźnie
48. Mowa polityczna na zgromadzeniu
49. Odmowa przyjęcia urzędu, przed Radą
50. O swych czynach, przed Radą
51. Do Diodora
52. O Ajschylosie, Sofoklesie i Eurypidesie albo O łuku Filokteta
53. O Homerze
54. O Sokratesie
55. O Homerze i Sokratesie
56. Agamemnon albo O królestwie
57. Nestor
58. Achilles
59. Filoktet
60. Nessos albo Dejanira
61. Chryzeida
62. O królestwie i tyranii
63. O losie I
64. O losie II
65. O losie III
66. O sławie I
67. O sławie II
68. O sławie III
69. O cnocie
70. O filozofii
71. O filozofie
72. O wyglądzie zewnętrznym
73. O zaufaniu
74. O nieufności
75. O prawie
76. O obyczaju
77/78. O zawiści
79. O bogactwie
80. O wolności, z mów w Cylicji
81. Pochwała Włosów
Mowy 37 oraz 64 uważane są za nieautentyczne; ich autorstwo przypisuje się Faworynowi z Arelate.
W przekładzie na język polski ukazały się mowy 1-12, 16, 30, 36 i 52.

</doc>
<doc id="194591" url="https://pl.wikipedia.org/wiki?curid=194591" title="Prasa gadzinowa">
Prasa gadzinowa

Prasa gadzinowa (również "pismo gadzinowe", "gadzinówka", "gadzinowiec", "szmata", "szmatławiec", "kurwar" i "ścierwoniak") – powszechne w czasach okupacji niemieckiej i sowieckiej określenie polskojęzycznej prasy, wydawanej przez administrację okupacyjną w Generalnym Gubernatorstwie oraz zachodnich obwodach ZSRR, w miejsce zlikwidowanych polskich tytułów prasowych.
Najbardziej znane tytuły na terenie okupacji niemieckiej to: „Nowy Kurier Warszawski”, „Kurier Częstochowski”, „Goniec Krakowski”, „Dziennik Radomski”, „Goniec Codzienny”, „Ilustrowany Kurier Polski”, „Gazeta Lwowska”, „Fala”. Gadzinówkami okupanta sowieckiego były „Prawda Wileńska”, „Prawda Komsomolska”, „Wolna Łomża” i „Czerwony Sztandar” we Lwowie.
Prasa gadzinowa miała na celu kształtowanie pożądanego przez okupanta sposobu myślenia u ludności na okupowanych terenach przez odpowiednią interpretację wydarzeń politycznych i militarnych, podkreślanie potęgi państw okupacyjnych i trwałości okupacyjnego status quo, odwołując się jednocześnie do najniższych gustów i potrzeb w sferze kultury i oświaty. Dla opinii publicznej za granicą miała stwarzać pozytywny obraz życia w okupowanej Polsce.
Współpraca z prasą gadzinową była uznawana przez Polskie Państwo Podziemne za kolaborację.
W latach osiemdziesiątych XX wieku mianem tym określano gazety, które odzyskały prawo publikowania w okresie stanu wojennego.
W szerszym znaczeniu "gadzinówka" to pismo służące za pieniądze niecnej sprawie, korzystające z niegodziwych funduszy; prasa służącą rządowi zaborcy, okupanta czy systemu totalitarnego.
Pochodzenie nazwy.
Określeniu temu dała początek gazeta „Godzina Polski”, wydawana w Warszawie i Łodzi przez okupacyjne władze niemieckie podczas I wojny światowej. Ukazywała się w latach 1915–1918 a jej wydawcą był proniemiecki „król prasy” ze Śląska, Adam Napieralski. Gazeta ta była w Warszawie nazywana „Gadziną Polską”, a potem potocznie „gadzinówką”.
Według innej koncepcji, nazwa pochodzi od tajnego „funduszu gadzinowego” (niem. "Reptilienfonds"), który utworzono w czasach Ottona von Bismarcka. Jego celem było pozyskiwanie przychylności dziennikarzy mających rozpowszechniać informacje propagandowe – korzystne z punktu widzenia rządu Prus. Nazwa funduszu pochodzi od określenia „gady” (niem. "Reptilien"), którego użył Bismarck w 1869 roku wobec zwolenników wydziedziczonej dynastii hanowerskiej. Fundusz pochodził ze skonfiskowanego majątku tej dynastii.

</doc>
<doc id="194592" url="https://pl.wikipedia.org/wiki?curid=194592" title="Kazimierz Ebert">
Kazimierz Ebert

Kazimierz Ebert (ur. 1827 w Piotrkowie, zm. 20 lutego 1885 w Piotrkowie) – prawnik polski, adwokat.
Ukończył studia na Wydziale Prawa Uniwersytetu w Moskwie (1850), pracował następnie w Warszawie jako podprokurator. Stracił posadę w sądownictwie państwowym w związku z rusyfikacją sądu. Zajął się wówczas pracą adwokata i zyskał sławę jednego z wybitniejszych obrońców w Królestwie Polskim. Ze względu na stan zdrowia w 1882 przeniósł się do Piotrkowa i pracował jako notariusz. Był stałym współpracownikiem "Gazety Sądowej Warszawskiej" (od 1873).
Został pochowany w Krakowie.

</doc>
<doc id="194593" url="https://pl.wikipedia.org/wiki?curid=194593" title="Sadhu">
Sadhu

Sadhu (dewanagari साधु, trl. sādhu) – hinduski wędrowny asceta, żyjący ściśle według zasad religii, często ze splecionymi włosami, zwanymi dżata. Dąży on swoim życiem do osiągnięcia wyzwolenia.
Etymologia.
"Sadh" sanskryckie można oddać jako „wejść do celu”.
Sadhu to wyraz pochodzący z sanskrytu, znaczący „dobry człowiek”.
Termin ten bywa tłumaczony jako "święty człowiek".

</doc>
<doc id="194594" url="https://pl.wikipedia.org/wiki?curid=194594" title="Nadwywiad Rządu Londyńskiego">
Nadwywiad Rządu Londyńskiego

Akcja NW, Nadwywiad Rządu Londyńskiego – grupa „konspiracyjna”, stworzona w 1942 przez Sicherheitsdienst i Abwehrę w celu infiltracji wywiadu Armii Krajowej. Występowała również pod nazwami Kresowa Brygada Śmierci, Kresowa Brygada Strzelców Śmierci, Brygada X. Agenci to między innymi Józef Hammer-Baczewski vel Henryk Szweycer (zlikwidowany 1 sierpnia 1942) i Edward Zajączkowski.
Historia.
W większości składała się z Polaków, którzy byli przekonani o faktycznej pracy na rzecz władz polskich. Organizacja miała sprawiać wrażenie ściśle zakonspirowanej i sprawującej kontrolę nad polskim podziemiem z rzekomego pełnomocnictwa rządu w Londynie. Zwerbowanych członków organizacji zapoznawano ze sfałszowanym dokumentem z rzekomym podpisem premiera generała Władysława Sikorskiego. Agenci niemieccy werbujący do organizacji podszywali się pod emisariuszy rządu londyńskiego. Hammer-Baczewski umiejętnie wykorzystywał tajność i elitarność organizacji, dzięki czemu zwerbowani przez niego Polacy nie meldowali przełożonym z dotychczasowych komórek podziemia, że skontaktowała się z nimi organizacja Baczewskiego.
W końcowej fazie działalności Nadwywiadu jej twórca skupił się na infiltracji wywiadu więziennego działającego wśród pracowników więzienia na Pawiaku. Do rozbicia organizacji doszło dzięki żołnierzowi wywiadu AK Władysławowi Ryszkowskiemu, który wystawił Baczewskiego (wyrok wykonano 1 sierpnia 1942). Następnie AK przewerbowała współpracowników Baczewskiego, przekonując ich o powiązaniach ich byłego szefa z Niemcami.
Kierownictwo organizacji po Baczewskim przejął Edward Zajączkowski, również stracony przez podziemie 13 września 1942. Za jego rządów organizacja nie zdołała odzyskać dawnego znaczenia.

</doc>
<doc id="194596" url="https://pl.wikipedia.org/wiki?curid=194596" title="Wołkowyja">
Wołkowyja

Wołkowyja – wieś w Polsce położona w województwie podkarpackim, w powiecie leskim, w gminie Solina. Leży na pograniczu Gór Sanocko-Turczańskich i Bieszczadów, nad Jeziorem Solińskim, otoczona niewysokimi górami.
Przez wieś przebiega droga wojewódzka nr 894 i droga powiatowa 2279R.
W latach 1973–1977 miejscowość była siedzibą gminy Wołkowyja. W latach 1975–1998 miejscowość administracyjnie należała do województwa krośnieńskiego.
Historia.
Wieś powstała na skutek akcji osadniczej rycerskiej rodziny Balów. Ziemie te otrzymał Piotr Bal. Założona została na prawie wołoskim ok. 1463.
Od 1463 do XIX wieku.
Wieś prawa wołoskiego, położona była w drugiej połowie XV wieku w ziemi sanockiej województwa ruskiego. 29 stycznia 1480 po śmierci Jana Bala, stolnika sanockiego jego synowie: Maciej Bal (zm. 1511), chorąży sanocki, ks. Piotr Bal i Mikołaj Bal z Nowotańca podzielili się majątkiem po ojcu. Berezka otrzymał część Wołkowyi, a resztę tej wsi, w tym Wołkowyjkę Małą, otrzymali Maciej Bal, chorąży sanocki i ks. Piotr Bal. W 1519 rozgraniczono dobra Balów przez usypanie granicznych kurhanów i kopców z ziemi, oddzielających od posiadłości Kmitów z Sobienia.
W latach 1518–1519 Adam Wzdowski był właścicielem wsi Bukowiec i Wołkowyja.
W 1647 – po śmierci ojca, chorążego przemyskiego Adama Bala syna Piotra II Bala herbu Gozdawa, ożeniony z Reginą Konstancją z Konar Konarską – Aleksander Bal odziedziczył Wołkowyję wraz z 24 innymi miejscowościami w Bieszczadach. Zmarł on młodo ok. 1665 i dobra po nim odziedziczył stryj Stefan Bal, chorąży przemyski (1644–1660), podkomorzy sanocki (1660–1679). Jan Bal (zm. 1698), podkomorzy sanocki ok. 1690 odziedziczył po ojcu Baligród wraz z okolicznymi terenami – w tym i Wołkowyję. Ożeniony z Teresą Rabsztyńską miał 3 synów: Jana Bala z Hoczwi, Antoniego i Ignacego.
W 1711 dobra baligrodzkie wraz z tą miejscowością odziedziczył Ignacy Bal, podstoli przemyski. Ożenił się z Barbarą z Andrassych i miał tylko jedną córkę Salomeę Bal. Szybko zmarł (ok. 1715) i Barbara wyszła ponownie za mąż za hrabiego Jana Pothayma z Węgier, co wpłynęło na spory o własność z bratem pierwszego męża Janem V Balem i własną córką Salomeą, która wyszła za mąż za Stanisława Karsznickiego. Barbara zrzekła się pretensji do dóbr Baligrodzkich w zamian za odszkodowanie pieniężne. Dobra te wraz z Wołkowyją przejęła jej córka Salomea Karsznicka. Zarządzała nimi (nawet po śmierci męża) do 1770. Na niej skończył się ród Balów. Ze Stanisławem Karsznickim miała trzech synów: Antoniego, Ignacego i Piotra, którzy po śmierci matki podzielili się majątkiem.
W połowie XIX wieku właścicielką posiadłości tabularnej Wołkowyja była Rozalia Giebułtowska.
XX wiek.
W 1939 po wkroczeniu Niemców napływała ludność ukraińska ze wschodu. Ludźmi tymi – bez względu na wykształcenie – zaczęto obsadzać stanowiska nauczycielskie w szkołach: Terce, Bukowcu, Górzance, Zawozie i Wołkowyi. Polacy nie posyłali dzieci do szkoły, w której uczono tylko po ukraińsku. Padły podejrzenia ze strony hitlerowców, że odpowiedzialną za tę akcję jest polska nauczycielka Janina Czternastkowa. Rozpoczęły się prześladowania ludności polskiej i nauczycielki. Upór Polaków spowodował, że przydzielono nauczycielkę Polkę. W budynku szkolnym na parterze dzieci ukraińskie uczył ukraiński nacjonalista Hadzewicz. Polska szkoła w Wołkowyi przestała istnieć.
Od października 1939 do sierpnia 1944 wieś była siedzibą urzędu gminy w powiecie sanockim.
W sierpniu 1944 w Wołkowyi rozpoczęła się w szkole nauka w języku polskim. Jej kierownictwo po pięciu latach przerwy objęła ponownie Janina Czternastkowa. Inspektor Oświaty w Lesku oddelegował wówczas do pracy jeszcze dwie nauczycielki: Olgę Zyromską i Stefanię Maślak. Lekcje prowadzono w pięcioklasowej szkole na parterze i uczęszczało na nie około 70 uczniów. Na piętrze budynku szkolnego znajdował się posterunek Milicji Obywatelskiej.
Walki z UPA.
18 maja 1945 oddział UPA „Burego” przygotował pod Wołkowyją zasadzkę na patrol żołnierzy radzieckich wsparty 3 milicjantami z Wołkowyi, którzy jechali furmankami. W wyniku ataku zginęło 4 żołnierzy radzieckich, 2 milicjantów i woźnica jednej z furmanek. Czterdziestoosobowy, dobrze uzbrojony posterunek milicji ulokowany w szkole skutecznie odstraszał bandytów. Gdy jego obsadę zmniejszono do szesnastu osób, w noc sylwestrową 31 grudnia 1945 do Wołkowyi wkroczył duży oddział UPA i zaatakował milicjantów. Wskutek nagłego ataku posterunek został rozbrojony i spalony. Wraz z nim spłonęła szkoła, budynek gminy, zabudowania chłopskie i dokumentacja. W marcu 1946 w domu Czternastkowej zgromadzono ławki z Bukowca i Górzanki. Szkoła podjęła znowu pracę do maja. Gdy z powodu ataków UPA w domu zaczęło stacjonować Wojsko Polskie, naukę przerwano.
Od 1 maja 1946 stacjonował we wsi 200-osobowy oddział Wojsk Ochrony Pogranicza przeniesiony tutaj z Olszanicy i osłaniał ludność okolicznych wsi przed atakami UPA.
Wieś została kompletnie spalona przez UPA w lipcu 1946. Nocą z 14 na 15 lipca 1946 kureń UPA „Rena” skoncentrował swoje siły wokół Wołkowyi w celu likwidacji zgrupowania WOP. O godz. 0.30 w nocy dokonano napadu na wieś połączonego z atakiem na strażnicę WOP równocześnie z kilku stron, od Terki, Zawozu, Polańczyka i Górzanki. Po pierwszym nieudanym szturmie UPA nastąpiły następne prowadzone z niezwykłą zaciętością. Atakujący starali się rozdzielić załogę na dwie części. Równocześnie specjalna bojówka SB UPA podpaliła wieś i rozpoczęła mordowanie polskiej ludności. Wybranych Polaków wiązano i wrzucano żywcem do płonących budynków, a niektórym – przed wrzuceniem w ogień – humanitarnie podcinano gardła. W tak okrutny sposób zamordowano wówczas 32 osoby. Ok. godz. 4.30 broniąca się strażnica odparła ostatni atak. W strażnicy zginęło wówczas dwóch żołnierzy (oficer Rosjanin i milicjant), a 6 było rannych. Wycofując się, upowcy uprowadzili do lasu 15 osób cywilnych, po których ślad zaginął. Nie wiadomo do dziś, gdzie i jak zginęli. Napastnicy spalili wówczas we wsi 27 polskich domów.
Po nieudanym ataku sotnie zaczaiły się w pobliżu, przygotowując zasadzkę na ewentualny pościg. Istotnie wysłano ze strażnicy grupę bojową w celu ścigania napastników. Przed wejściem w zasadzkę uratował żołnierzy towarzyszący im pies, który wyczuł bandę w lesie i ostrzegł. Wopiści w pośpiechu wycofali się z powrotem do garnizonu.
Do 1946 wieś dzieliła się na dwie grupy zabudowań skupionych wokoło cerkwi drewnianej oraz wokoło murowanego kościoła łacińskiego nad Solinką. Oba kościoły były siedzibami parafii.
Religia.
We wsi znajdowała się cerkiew greckokatolicka pw. Piotra i Pawła z 1833 oraz kościół rzymskokatolicki z 1842. Parafię obrządku łacińskiego założyła Justyna ze Żmigrodu Stadnicka "primo voto" żona Stefana Bala, "secundo voto" Hieronima Orzechowskiego. Początkowo była to kaplica drewniana, filialna parafii w Hoczwi (1728). Murowany kościół wybudowano dopiero w roku 1842. Do parafii tej administracyjnie należały wsie Bereżnica Wyżna, Buk, Bukowiec, Górzanka, Horodek, Jaworzec, Kalnica, Ług, Łopienka, Polańczyk, Polanki, Radziejowa, Rajskie, Rybne, Sakowczyk, Smerek, Solina, Strzebowiska (Strubowiska) Strudenne, Teleśnica Sanna, Terka, Tyskowa, Tworylne, Wetlina, Wola Górzańska, Zabródź, Zawój i Zawóz. Parafia greckokatolicka obejmowała część Zawozu i Rybnego.
3 i 4 października 1967 w związku ze spiętrzeniem wód Zalewu Solińskiego dokonano rozbiórki zabytkowego kościoła oraz opuszczonej greckokatolickiej cerkwi parafialnej wraz ze starą plebanią, chociaż wody zalewu do niej nie sięgały. Zabytkowe wyposażenie kościoła i sprzęty wywieziono samochodami pod cerkiew w Górzance. Do dziś zachowała się tylko murowana dzwonnica parawanowa oraz fundamenty cerkwi, a w miejscu kościoła mieszkańcy ustawili na zalewie boję z trzema flagami.
W miejscowości znajduje się rzymskokatolicki kościół parafialny pw. Świętego Maksymiliana Kolbe (dekanat Solina).

</doc>
<doc id="194598" url="https://pl.wikipedia.org/wiki?curid=194598" title="Xiangqi">
Xiangqi

Xiangqi () – gra planszowa zwana także szachami chińskimi. Celem gry jest zamatowanie generała przeciwnika.
Plansza szachów chińskich składa się z 10 linii poziomych oraz 9 linii pionowych. Bierki, podobnie jak w go, kładzione są na przecięciach owych linii. Sama plansza podzielona jest na dwie części przedzielone pustym obszarem pomiędzy 5. a 6. linią poziomą, który określany jest mianem rzeki. Na planszy występują także dwa tzw. pałace - obszary o wielkości 3 na 3, na których zaznaczone są ukośne linie.
Bierki.
Każda strona ma 5 pionów, w sumie każda strona ma do dyspozycji 16 bierek tak jak w szachach klasycznych. Te bierki to:
Generał.
Generał może poruszać się wykonując ruch o jedno pole wyłącznie po linii prostej. Obszar jego ruchów ograniczony jest obszarem pałacu. Dodatkowo jeden generał nie może znajdować się w jednej linii bezpośrednio naprzeciwko drugiego generała. Generał bije inną bierkę poprzez zajęcie jej pola.
Doradca (strażnik).
Doradca (strażnik) może się poruszać wykonując ruch o jedno pole wyłącznie po skosie i, podobnie jak generał, tylko w obrębie pałacu. Doradca (strażnik) bije inną bierkę poprzez zajęcie jej pola.
Słoń.
Słoń może przemieszczać się po skosie dokładnie o dwa pola. Na jego drodze nie może znajdować się inna bierka, a także nie może on przekraczać rzeki. Słoń bije inną bierkę poprzez zajęcie jej pola.
Skoczek.
Skoczek porusza się o jedno pole po prostej i następnie o jedno pole po skosie. Ruch jest podobny do ruchu skoczka w szachach, jednak w przeciwieństwie do niego nie przeskakuje on figury w pierwszej fazie swojego ruchu. Podobnie jak w przypadku słonia na jego drodze nie może znajdować się inna bierka. Skoczek bije inną bierkę poprzez zajęcie jej pola.
Wieża.
Wieża porusza się, tak jak w szachach, o dowolną liczbę pól po liniach prostych. Wieża bije inną bierkę poprzez zajęcie jej pola.
Działo.
Armata porusza się, podobnie jak wieża, o dowolną liczbę pól po liniach prostych. Bije ona bierki w specjalny sposób. Armata przeskakuje bowiem nad pierwszą napotkaną bierką i zbija drugą, zajmując jej pole.
Pion.
Pion, do momentu przekroczenia rzeki, porusza się o jedno pole do przodu. Po jej przekroczeniu może także poruszać się o jedno pole na boki. Co ważne, w odróżnieniu od zachowania piona w szachach, po dojściu do końca planszy nie następuje jego promocja. Traci on wtedy tylko możliwość poruszania się do przodu.

</doc>
<doc id="194599" url="https://pl.wikipedia.org/wiki?curid=194599" title="Komput">
Komput

Komput (łac. "computus" 'rachunek' od "computare" 'liczyć') – etat wojska w I Rzeczypospolitej XVII i XVIII wieku, ustalany na sejmie walnym zarówno dla Korony, jak i Litwy. W pierwszej połowie XVII w. spis ten obejmował tylko wojska zaciągane na czas wojny, a od 1652 również regularne oddziały wojskowe. Komput w piechocie liczony był w "porcjach", natomiast w jeździe w "koniach," i był niższy od faktycznego etatu osobowego. W latach 1652-99 pokojowy etat wojsk wynosił 12 tysięcy dla Korony i 6 tysięcy dla Litwy, natomiast wojenny odpowiednio: od 24 do 40 tysięcy i od 8 do 22 tysięcy. W latach 1699-1702 i 1717-75 pokojowy komput w Koronie wynosił 18 tysięcy, natomiast na Litwie 7,5 tysiąca koni i porcji.
Do roku 1717 etat wojsk był tajny, ustawy sejmowe dotyczące komputu nie były publikowane. 

</doc>
<doc id="194600" url="https://pl.wikipedia.org/wiki?curid=194600" title="Urząd do Walki z Lichwą i Spekulacją">
Urząd do Walki z Lichwą i Spekulacją

Urząd do Walki z Lichwą i Spekulacją w Dzielnicy Żydowskiej w Warszawie, zwyczajowo „Trzynastka” (jid. "Dos drajcentł") – instytucja żydowska będąca w latach 1940–1941 półoficjalną agenturą niemiecką w getcie warszawskim. Przez cały okres istnienia była kierowana przez Abrahama Gancwajcha. Z uwagi na adres (ul. Leszno 13) była przez mieszkańców dzielnicy zamkniętej zwyczajowo nazywana „Trzynastką”.
Oficjalnym zadaniem Urzędu było zwalczanie przemytu oraz spekulacji. Faktycznie służył on kontrolowaniu działalności Judenratu oraz infiltrowaniu podziemnych organizacji działających w dzielnicy zamkniętej.
Działalność.
Założona w grudniu 1940 roku, swoją nieoficjalną nazwę instytucja zawdzięczała numerowi budynku przy ul. Leszno 13 (obecnie aleja „Solidarności” 93), gdzie znajdowała się jej siedziba. Liczyła 300–400 osób. Wykonywała wyłącznie polecenia Gestapo, będąc faktycznie jednostką niezależną od Judenratu. Przy pomocy „Trzynastki” władze niemieckie m.in. poszukiwały mienia ukrytego przez mieszkańców getta.
Urząd posiadał własne uniformy oraz własne więzienie. Pod naciskiem szefa Judenratu, Adama Czerniakowa, wskutek małej użyteczności dla Niemców, w sierpniu 1941 roku włączona do Żydowskiej Służby Porządkowej. Sam Gancwajch oraz niektórzy jego współpracownicy działali także za zgodą Gestapo na stronie aryjskiej, udając bojowników żydowskiego ruchu oporu.
Członkowie „Trzynastki“ byli likwidowani jako kolaboranci zarówno przez Żydowską Organizację Bojową, Żydowski Związek Wojskowy, jak i podziemie polskie. Wyroku na Gancwajcha jednak nie udało się wykonać, a on sam zaginął. Urząd został zlikwidowany w sierpniu 1941.
Kamienica przy ul. Leszno 13 przetrwała wojnę, straciła jednak najwyższe piętro oraz dekoracje fasady. W budynku mieści się m.in. Teatr Kamienica.

</doc>
<doc id="194601" url="https://pl.wikipedia.org/wiki?curid=194601" title="Grupa Żagiew">
Grupa Żagiew



</doc>
<doc id="194602" url="https://pl.wikipedia.org/wiki?curid=194602" title="Saugumo policija">
Saugumo policija

Sauguma, Saugumas (lit. Saugumo policija) – litewska policja bezpieczeństwa w służbie Niemiec podczas II wojny światowej.
Geneza.
Po agresji Niemiec na ZSRR 22 czerwca 1941, na obszarze Litwy powstał tajny Tymczasowy Rząd Litewski, który powołał swoje agendy rządowe. Był wśród nich Departament Bezpieczeństwa Państwowego kierowany przez Vytautasa Reivytisa. W jego skład wchodziło wielu członków tej instytucji jeszcze z czasów niepodległej Litwy. Jednakże po zajęciu kraju przez wojska niemieckie Rząd Tymczasowy został rozwiązany 5 sierpnia. Niemcy zostawili natomiast jego agendy policyjne i bezpieczeństwa wewnętrznego, włączając je w system okupacyjnych władz. Departament Bezpieczeństwa Państwowego został przekształcony w litewską policję bezpieczeństwa (Saugumę), bezpośrednio podporządkowaną Kripo.
Zadania i działalność Saugumy.
Sauguma ściśle współpracowała z Sipo i SD, pełniąc różne zadania. Przede wszystkim dostarczała niemieckim strukturom bezpieczeństwa informacje wywiadowcze dotyczące polskiego i komunistycznego ruchu oporu oraz organizacji innych mniejszości narodowych zamieszkujących na obszarze okupowanej Litwy. Jej funkcjonariusze wchodzili także w skład antypartyzanckich jednostek, działających w północnej części Generalnego Gubernatorstwa i na Litwie. Specjalne sekcje (Komunistų-Žydų Skyrius) zwalczały komunistów i prowadziły prześladowania ludności żydowskiej, przygotowując listy proskrypcyjne osób przeznaczonych do eksterminacji. Poszukiwały też Żydów zbiegłych z getta, a następnie przekazywały ich Niemcom lub litewskim formacjom kolaboracyjnym, jak np. Ypatingasis būrys (tzw. „strzelcy ponarscy”). Szczególną aktywność przejawiała taka sekcja w okręgu wileńskim, na czele której stał Juozas Bagdonis. Działalność skierowana przeciwko Żydom najbardziej była rozwinięta w II poł. 1941, później, gdy żydowska społeczność Litwy została faktycznie wymordowana, na plan pierwszy wysunęła się walka z komunistami i polskim podziemiem, a pod koniec okupacji także z coraz silniejszą sowiecką partyzantką.
Działalność Saugumy w większych miastach i na prowincji różniła się zasadniczo. W tym pierwszym przypadku jej funkcjonariusze prowadzili głównie działania operacyjne, rozpatrując różne sprawy, ale nie uczestniczyli osobiście w mordowaniu Żydów, komunistów i innych wrogów publicznych. Po przesłuchaniach byli oni przekazywani niemieckim strukturom bezpieczeństwa, które zajmowały się eksterminacją. Natomiast funkcjonariusze Saugumy w mniejszych miastach wykazywali większą aktywność i bezpośrednio brali udział w masowych rozstrzeliwaniach. Szefowie poszczególnych okręgów sami często przygotowywali takie akcje.
Z drugiej strony część funkcjonariuszy Saugumy, zarówno wyższego szczebla, w tym dowództwa, jak też niższych rangą, współpracowała z ruchem oporu. Byli oni członkami konspiracyjnych organizacji litewskich, dostarczając im tajnych informacji o planach i działaniach Niemców. Należeli do nich Povilas Žičkus, szef Departamentu Administracyjnego Saugumy, który z tego powodu 14 maja 1944 został aresztowany przez Gestapo i zesłany do więzienia w Niemczech, czy Kazys Gimžauskas, zastępca dowódcy okręgu wileńskiego, który był aktywnym członkiem konspiracyjnej organizacji Kęstutis. Wiedział o tym szef okręgu wileńskiego, A. Lileikis, ale nikomu tego nie zdradził.
Struktura organizacyjna.
Na czele Saugumy stanął agent Abwehry Stasys Čenkus, sprawując tę funkcję do końca okupacji. Jego zastępcą był Kazys Matulis, a osobistym sekretarzem – Vytenis Stasiškis. Szefem policji kryminalnej został Petras Pamataitis. Wielu członków Saugumy wywodziło się z nacjonalistycznej organizacji Żelazny Wilk. Liczebność Saugumy wynosiła ok. 400 ludzi, w tym ok. 250 w Kownie i ok. 130 w Wilnie. W skład dowództwa wchodziło 7 Departamentów, w tym m.in.: 
Sauguma dzieliła się na 6 terytorialnych okręgów (apygarda):
W każdym z nich było po 7 komisariatów:
W niektórych okręgach występowały dodatkowe komisariaty, np. w Kownie – organizacji prawicowych.
Okres powojenny.
Po zajęciu Litwy przez Armię Czerwoną latem 1944, wielu funkcjonariuszy Saugumy zbiegło do Niemiec, a stamtąd na Zachód. W 1955 b. szef okręgu wileńskiego A. Lileikis wyemigrował do USA, gdzie otrzymał amerykańskie obywatelstwo. W 1996 zostało ono zabrane, a A. Lileikisowi wytoczono proces, który był kilkakrotnie przerywany z powodu jego złego stanu zdrowia. Ostatecznie zmarł on w wieku 93 lat, nie doczekawszy osądzenia. Jego zastępca, K. Gimžauskas, powrócił na Litwę przed wytoczeniem mu procesu, ale pomimo tego został w 2001 oskarżony o współudział w zagładzie Żydów. Podobnie oskarżono na Litwie w 2006 innego b. funkcjonariusza Saugumy, Algimantasa Dailidė.
Ocena Saugumy.
. W Polsce rola Saugumy jest postrzegana wybitnie negatywnie jako formacji kolaboracyjnej, ściśle współpracującej z hitlerowcami oraz prześladującej i mordującej Polaków, zwłaszcza zamieszkujących Wileńszczyznę.

</doc>
<doc id="194603" url="https://pl.wikipedia.org/wiki?curid=194603" title="Szaulisi">
Szaulisi



</doc>
<doc id="194606" url="https://pl.wikipedia.org/wiki?curid=194606" title="Rekordy Europy w lekkoatletyce">
Rekordy Europy w lekkoatletyce

Poniższe tabele przedstawiają lekkoatletyczne rekordy Europy:

</doc>
<doc id="194608" url="https://pl.wikipedia.org/wiki?curid=194608" title="Snoop Dogg">
Snoop Dogg

Snoop Dogg, właśc. Calvin Cordozar Broadus Junior, (ur. 20 października 1971 w Long Beach) – amerykański raper, piosenkarz, aktor i malarz. Do 1998 roku znany jako Snoop Doggy Dogg, a od 2012 roku używa także pseudonimu Snoop Lion w kontekście swojej twórczości reggae i Snoopzilla przy współpracy z muzykiem o pseudonimie Dâm-Funk.
Snoop Dogg współpracował z takimi wykonawcami jak: Blueface, Wiz Khalifa, Big Time Rush, Robyn, Dr. Dre, Eminem, Ice Cube, Tupac Shakur, Game, B-Real, Tha Dogg Pound, Coolio, Kid Cudi, Mariah Carey, Akon, Sean Combs, Pharrell Williams, 50 Cent, Nate Dogg, Warren G, Justin Timberlake, Bow Wow, Katy Perry, Korn, Bootsy Collins, Limp Bizkit, Gorillaz, Beck Hansen, Marilyn Manson, David Guetta, T-Pain, Miley Cyrus i Red Hot Chili Peppers, Iza Lach, PSY, Gorzki vel Uncle G, Datsik. W 2001 roku ukazała się jego autobiografia. Pod koniec października 2007 roku wziął udział w telewizyjnej gali stacji VH1 – "Hip Hop Honors 2007" oraz poprowadził galę rozdania nagród MTV Europe Music Awards w Monachium.
W 2016 stał się członkiem WWE Hall Of Fame, dzięki Johnowi Cenie.
Jego kuzynką jest wrestlerka, wielokrotna mistrzyni świata kobiet federacji WWE Sasha Banks. Wystąpił z nią na WrestleManii 32.
Życiorys.
Wczesne lata.
W dzieciństwie jego rodzice nadali mu pseudonim „Snoopy”, bo był podobny do fikcyjnej postaci, a imię odziedziczył po ojczymie Calvinie Cordozar Broadusie Sr.
Urodził się w szpitalu Los Altos Hospital w Long Beach w stanie Kalifornia jako drugi z trzech synów Beverly Tate i Vernalla Varnado (ur. 13 grudnia 1943), weterana wojny wietnamskiej, piosenkarza i listonosza, który rzadko uczestniczył w życiu młodego Calvina. W latach 1970–1975 jego matka była żoną Cordozara Calvina Broadusa Sr.
Snoop Dogg w młodym wieku uczęszczał na lekcje śpiewu w kościele Golgotha Trinity Baptist Church i uczył się gry na fortepianie. W szóstej klasie zaczął rapować. Uczęszczał do Long Beach Polytechnic High School w Long Beach. Podczas nauki został skazany za posiadanie narkotyków – kokainy, na okres sześciu miesięcy.
Jako nastolatek często popadał w konflikt z prawem. Był członkiem gangu Rollin’ 20 Crips. Po ukończeniu edukacji zajął się muzyką. Wspólnie z przyjacielem Nate Doggiem, Lil’ ½ Dead i Warrenem G nagrali demo jako grupa 213. Później zainteresował się nim Dr. Dre.
Kariera.
Pod koniec roku 1992 Dr. Dre wydał swój pierwszy album w Death Row Records pt. "The Chronic" przy współudziale Snoop Dogga, który w znacznym stopniu przyczynił się do jego ogromnego sukcesu. Single „Nuthin’ but a „G” Thang” i „Fuck wit Dre Day (and Everybody’s Celebratin’)” przyniosły mu sławę. Broadus nie mógł dłużej czekać i wydał swój debiutancki album "Doggystyle" w 1993 roku. Sukces tego albumu był wielki, single „What’s My Name?” i „Gin and Juice” utrzymały album w czołówce list przebojów aż do roku 1994.
Kolejny album Snoopa był długo opóźniany, "Tha Doggfather" wydano 16 listopada 1996 bez udziału Dre. Premierę tego wydawnictwa przyćmiły inne wydarzenia, w szczególności zabójstwo przyjaciela Snoop Dogga – Tupaca Shakura i początek problemów wytwórni Death Row Records. Sprzedaż 2 milionów egzemplarzy albumu uznano za porażkę. Snoop Dogg przeniósł się do No Limit Records Mastera P, czym wywołał gniew Suge Knighta. W nowej wytwórni wydał swój kolejny album "Da Game Is to Be Sold, Not to Be Told", który był mocno krytykowany, jednak sprzedawał się bardzo dobrze. Następnie wydał kolejny album, tym razem w stylu G-Funk "No Limit Top Dogg". Produkcja ta uzyskała rozgłos i Snoop Dogg powrócił na szczyt, a comeback potwierdził wydanym w 2000 roku albumem "Tha Last Meal".
Jego dwa filmy pornograficzne produkcji Hustler z muzyką hip-hopową "Snoop Dogg’s Doggystyle" (2002) i "Snoop Dogg’s Hustlaz: Diary of a Pimp" (2004) z Chelseą Blue, Shylą Stylez i Manuelem Ferrarą otrzymały nagrodę AVN Award w kategorii najlepszy sprzedający się tytuł roku.
W 2002 roku rozpoczął współpracę z The Neptunes. Pharrell wyprodukował singlowe hity z nowego albumu "Paid tha Cost to Be da Boss", czyli „From da Chuuuch to da Palace” i „Beautiful”, a album pokrył się platyną. Snoop Dogg kontynuował owocną współpracę z The Neptunes. Produkcja "" to popis Pharrella jako producenta, który jest współautorem hitów: „Drop It Like It’s Hot”, „Let’s Get Blown” i „Signs”, stawkę singli uzupełniało „Ups &amp; Downs/Bang Out”. Album wywołał różne opinie: niektórzy uważali, iż album ten zrobił ze Snoop Dogga gwiazdę popu, inni, że zaczął tworzyć bardziej muzykalne utwory.
Snoop Dogg postanowił zerwać z dotychczasowym stylem pop i R&amp;B, koncentrując się na nowym albumie. Nowa produkcja Snoopa to "Tha Blue Carpet Treatment", jest powrotem do korzeni i gangsterskich klimatów. Pierwszym singlem jest ponownie produkcja Pharrella „Vato” z gościnnym udziałem B-Reala z Cypress Hill. Drugim singlem z tej płyty był „That’s That” z R. Kelly.
Pod koniec października 2007 roku wziął udział w telewizyjnej gali stacji VH1 – Hip hop honors 2007. Poprowadził również galę rozdania nagród MTV Europe Music Awards w Monachium. W grudniu 2007 roku wystartował jego reality show Snoop Dogg’s Father Hood, opowiadający o nim i jego rodzinie.
W 2008 ukazał się album "Ego Trippin"'. 27 sierpnia 2008 roku Snoop zagrał koncert w Polsce na warszawskim Torwarze.
17 lutego 2009 miał premierę program Calvina "Nocne Rozmowy Snoop Dogga". W 2009 roku raper zaczął poszukiwać talentów w Europie. Nagrał single "Dime Piece" z bułgarską piosenkarką LiLaną, gdzie rapuje inny bułgarski raper Big Sha, "Groove On" z rosyjskim raperem Timatim oraz wystąpił w teledysku rapera „Time”.
8 grudnia 2009 został wydany jego dziesiąty album studyjny "Malice n Wonderland". Promowały go single „Gangsta Luv” z The-Dreamem, „That’s Tha Homie” z Timbalandem, „I Wanna Rock” i „Pronto” z Soulja Boyem. Album znalazł się na 23. miejscu notowania Billboard 200, opracowanego przez Billboard.
29 marca 2011 roku, został wydany jedenasty studyjny album, "Doggumentary". Pierwotnie tytuł miał brzmieć "Doggystyle 2: The Doggumentary".
W 2012 roku współpracował z polską wokalistką Izą Lach, do której doszło poprzez wygraną w konkursie na remiks utworu pt. „Set it off”. Owocem tej współpracy jest album wyprodukowany przez rapera pod pseudonimem "Berhane Sound System", który został udostępniony za darmo w internecie. Promowany był przez utwory „Set It Off” oraz „Lost In Translation” w których raper udziela się gościnnie.
31 lipca 2012 oświadczył dziennikarzom, że zmienia swój dotychczasowy pseudonim artystyczny na "Snoop Lion" oraz styl muzyczny na reggae. Za powód przemiany podał, iż został przechrzczony przez jednego z duchowych przywódców rastafariańskich podczas pobytu na Jamajce. Jego pierwszy album po przemianie pt. "Reincarnated" promowany był przez singel „La La La”, który tworzył z Major Lazer. Ten utwór został udostępniony na oficjalnym kanale artysty w serwisie YouTube. Kolejnymi singlami promującymi album to „No Guns Allowed”, „Lighters Up”, „Ashtrays and Heartbreaks” w duecie z Miley Cyrus oraz „The Good Good” z Izą Lach – do wszystkich zrealizowano teledyski.
10 grudnia 2013 został wydany EP rapera z muzykiem funkowym Dâm-Funk pod kolejnym pseudonimem "Snoopzilla". Promował go singel „Faden Away” opublikowany 8 października 2013 w serwisie SoundCloud, a 10 października pojawił się na iTunes. Teledysk do utworu miał premierę 5 listopada 2013. Płyta została utrzymana w klimatach muzyki Funk i G-funk. Na albumie wystąpili wokalista Steve Arrington i raper Kurupt.
Wystąpił w komedii "Straszny film 5" (2013) jako Ja’ Marcus i użyczył swojego głosu w filmie animowanym "Turbo" (2013), do którego nagrał także utwór „Let The Bass Go”.
W 2014 podjął współpracę wraz z koreańskim raperem Psy znanego z takich utworów jak „Gangnam Style” i „Gentleman”. 8 czerwca 2014 w serwisie YouTube został opublikowany singiel Psy – „Hangover”, w którym gościnnie udzielił się Snoop Dogg. Zrealizowano także teledysk.
W roku 2015 na zaproszenie polskiego rapera Gorzkiego wziął udział w nagraniu piosenki fundacji "Pomaganie jest trendy" pod tytułem „HIT Rappers”. Udział wzięli także Kurtis Blow, Curtis Young (syn Dr. Dre), PMD, Rakaa (Dilated Peoples), Prodigal Sunn, Kokane, Konieczny, Medusa, Young Nate Dogg oraz śpiewaczka operowa Alicja Węgorzewska-Whiskerd.
1 lipca 2016 został wydany kolejny solowy album "Cool Aid".
W 2022 został właścicielem wytwórni Death Row Records i za jej pomocą wydał swój dziewiętnasty album BODR. Tego samego roku wystąpił na wydarzeniu SuperBowl LVI razem z Dr. Dre, Eminemem, Mary J. Blige i Kendrickiem Lamarem. 24 czerwca wydał singiel w kolaboracji z Eminemem, o tytule "From the D 2 the LBC" promowany animowanym teledyskiem w serwisie YouTube.

</doc>
<doc id="194609" url="https://pl.wikipedia.org/wiki?curid=194609" title="Anette Sagen">
Anette Sagen

Anette Sagen (ur. 10 stycznia 1985 w Mosjøen) – norweska skoczkini narciarska. Brązowa medalistka mistrzostw świata z 2009, nieoficjalna indywidualna i drużynowa mistrzyni świata juniorów z 2004, złota (2003) i brązowa (2001) medalistka olimpijskiego festiwalu młodzieży Europy. Sześciokrotna zwyciężczyni klasyfikacji generalnej Pucharu Kontynentalnego (w sezonach 2004/2005, 2005/2006, 2006/2007, 2007/2008, 2008/2009 i 2014/2015), czterokrotna zwyciężczyni FIS Ladies Winter Tournee (2003, 2004, 2006 i 2008) i trzykrotna zwyciężczyni FIS Sommer Ladies Tournee (2003, 2005 i 2006). W trakcie kariery wygrała jeden konkurs Pucharu Świata i 46 konkursów Pucharu Kontynentalnego. Odznaczona Medalem Holmenkollen (2015).
Jest pierwszą w historii zwyciężczynią Pucharu Kontynentalnego kobiet (2004/2005) i jedną z trzech pierwszych medalistek MŚ w skokach narciarskich (2009). 3 marca 2010 oddała pierwszy oficjalny skok na przebudowanej skoczni Holmenkollbakken (uzyskała 106,5 metra). 10 marca 2015 ogłosiła zakończenie kariery sportowej.
Życie prywatne.
W wolnym czasie pisuje artykuły do lokalnej gazety. Przez pięć lat uczyła się w szkole muzycznej. Jej hobby jest również spadochroniarstwo. Jest ambasadorką organizacji Right to Play.
Pod koniec października 2006, razem w Lindsey Van, uczestniczyła w wypadku samochodowym. Zawodniczki jechały taksówką, z którą zderzył się inny samochód. Skoczkinie nie doznały poważniejszych obrażeń.
18 stycznia 2007 na internetowy serwis YouTube trafił film, na którym widać jak Lindsey Van uderza Anette Sagen. Film ten szybko trafił do norweskich mediów. Okazało się, że oprócz Amerykanki i Norweżki, w zajściu brała udział także Daniela Iraschko, która w wyniku uderzenia w twarz miała złamany nos. Po ujawnieniu sprawy, zawodniczki tłumaczyły, że w ten sposób chciały wymierzyć sobie karę za słabe skoki.
10 stycznia 2008 bardzo osłabiona trafiła do szpitala w związku z problemem z przyswajaniem pokarmu, którego nabawiła się w Brazylii. Dalsze badania wykazały zakażenie salmonellą.
Przebieg kariery.
1999/2000.
Anette Sagen zadebiutowała w zawodach rangi FIS.
FIS Ladies Grand Tournée Ski Jumping – 8. miejsce.
Zadebiutowała 5 lutego w konkursie drużynowym w Breitenbergu, zajmując ze swoją drużyną 4. pozycję. Jej pierwszy skok zakończył się upadkiem. Następnego dnia Sagen zajęła 6. pozycję. 9 lutego w Saalfelden am Steinernen Meer była 10. Trzy dni później zawody w Schönwald ukończyła na 12. miejscu. W ostatnim konkursie, 13 lutego w Baiersbronn sklasyfikowana została na 7. pozycji. W końcowej klasyfikacji turnieju Anette Sagen była 8.
2000/2001.
FIS Ladies Grand Prix Ski Jumping – 10. miejsce.
Anette Sagen rozpoczęła turniej od 5. miejsca 27 stycznia w Schönwald. Następnego dnia w Baiersbronn była 19. 31 stycznia w Rastbüchl zajęła 11. pozycję. W klasyfikacji generalnej turnieju uplasowała się na 10. miejscu.
2001/2002.
FIS Ladies Summer Tour – 9. miejsce.
Sagen zajęła 9. w klasyfikacji generalnej FIS Ladies Summer Tour.
FIS Ladies Grand Prix Ski Jumping – 2. miejsce.
We wszystkich konkursach turnieju stała na podium. 30 stycznia w Saalfelden am Steinernen Meer i 2 lutego w Rastbüchl była druga. 3 lutego w Rastbüchl razem z drużyną wywalczyła 3. pozycję. 6 lutego w Baiersbronn i 9 lutego w Schönwald stawała na najniższym stopniu podium. W klasyfikacji generalnej turnieju była 2. ustępując tylko Austriaczce Danieli Iraschko.
2002/2003.
Ladies Summer Tour – 22. miejsce.
Po udanej zimie latem Sagen była dopiero 22. w Ladies Summer Tour.
Mistrzostwa Norwegii Juniorów – 1. i 1. miejsce.
Jednak tego samego roku w Hurdal została podwójną mistrzynią Norwegii juniorek.
Zawody FIS.
W 2003 roku Anette Sagen na stałe weszła do światowej czołówki. 11 i 12 stycznia dwukrotnie triumfowała w zawodach rangi FIS w Planicy. Tydzień później w Villach była 2. i ponownie pierwsza.
Zawody juniorskie – 1. miejsce.
29 stycznia Anette Sagen zdecydowanie wygrała zawody juniorskie w Planicy.
FIS Ladies Grand Prix Ski Jumping – 1. miejsce.
Anette Sagen była druga 19 lutego w Breitenbergu. 22 lutego wygrała w Saalfelden am Steinernen Meer. Następnego dnia, razem z drużyną zajęła 5. miejsce. W czasie konkursu oddała tylko jeden skok. Sklasyfikowana na drugiej pozycji 26 lutego w Baiersbronn i 1 marca w Schönwald. Wygrała cały cykl Ladies Grand Prix, wyprzedzając Eve Ganster.
2003/2004.
Ladies Summer Tour – 1. miejsce.
Latem Sagen wygrała oba konkursy, w których wystartowała. Zwyciężyła w klasyfikacji generalnej Ladies Summer Tour.
Mistrzostwa Norwegii – 1. i 1. miejsce.
Została podwójną mistrzynią Norwegii na skoczniach w Lillehammer.
FIS Ladies Grand Prix Ski Jumping – 1. miejsce.
12 lutego Norweżka wygrała w Saalfelden am Steinernen Meer, 14 lutego zajęła drugie miejsce w Rastbüchl. Następnego dnia razem z drużyną stanęła na najniższym stopniu podium. 18 lutego ponownie wygrała, tym razem w Baiersbronn. Mimo 10. pozycji 21 lutego w Schönwald, zwyciężyła w Ladies Grand Prix.
Zawody FIS.
Ostatniego dnia lutego triumfowała w konkursie FIS w Oslo.
2004/2005.
Puchar Kontynentalny – 1. miejsce.
23 i 24 lipca była dwukrotnie druga w pierwszych w historii konkursach Pucharu Kontynentalnego Kobiet rozegranych w Park City.
Mistrzostwa Norwegii – 1. i 2. miejsce.
16 stycznia wygrała w Planicy. 3 dni później była najlepsza w Dobbiaco. 22 stycznia w Oberaudorf również stanęła na najwyższym stopniu podium.
FIS Ladies Grand Prix Ski Jumping – 19. miejsce.
5 i 6 marca wygrała konkursy w Vikersund. Zwyciężyła także 12 marca w ostatnim konkursie PK na dużej skoczni w Oslo. Wygrała klasyfikację generalną Pucharu Kontynentalnego Kobiet. Zgromadziła 1020 punktów i o 280 wyprzedziła drugą Lindsey Van.
2005/2006.
Ladies Summer Tour – 1. miejsce.
1 i 2 października w Park City była 3. i 4. Wygrała 2 następne konkursy w Lake Placid.
Mistrzostwa Norwegii – 1. i 1. miejsce.
14 stycznia w Ljubnie i cztery dni później w Toblach|Dobbiaco, Sagen wygrała konkursy Pucharu Kontynentalnego.
FIS Ladies Grand Prix Ski Jumping – 1. miejsce.
Na początku marca była dwukrotnie druga w Zao. 5 marca Vikersund także zajęła drugie miejsce. W ostatnim konkursie, 8 marca w Vaaler uplasowała się tuż za podium. Ponownie zwyciężyła w klasyfikacji generalnej Pucharu Kontynentalnego Kobiet. Zgromadził 1540 punktów, o 381 więcej niż druga, Lindsey Van.
2006/2007.
Puchar Kontynentalny – 1. miejsce.
Sezon 2006/2007 Sagen zaczęła od słabszych występów. 21 i 22 lipca zajęła 7. i 2. miejsce w Park City. 25 i 26 lipca w Calgary była 6. i 3. Pierwsze w sezonie zwycięstwo odniosła 6 sierpnia w Klingenthal. Trzy dni później była 7. w Poehla. Następnie dwukrotnie triumfowała, 12 sierpnia w Meinerzhagen i 15. w Bischofshofen.
Mistrzostwa Norwegii – 1. miejsce.
Zimową część Pucharu Kontynentalnego, Anette Sagen rozpoczęła 14 stycznia od zajęcia 4. miejsca w Villach. 15 i 16 stycznia wygrała oba konkursy w Dobbiaco. Później była 3. w Ljubnie.
FIS Ladies Grand Prix Ski Jumping – 20. miejsce.
Podczas marcowych konkursów w Japonii była 3. i 7. w Zao oraz 1. i 2. w Sapporo. Trzeci raz z rzędu wygrała Puchar Kontynentalny. Zgromadziła 1340 punktów, o 88 więcej niż Ulrike Gräßler.
2007/2008.
Puchar Kontynentalny – 1. miejsce.
Sezon 2007/2008 Norweżka rozpoczęła od zwycięstwa w zawodach Pucharu Kontynentalnego w Bischofshofen. Później, 19 sierpnia była druga w Ramsau. 28 i 29 sierpnia wygrała oba konkursy w Lake Placid. 2 września była dwa razy druga w Park City.
Mistrzostwa Norwegii – 1. miejsce.
Zimową część sezonu Sagen zaczęła serią zwycięstw. Dwa razy była najlepsza w Notodden i raz w Dobbiaco.
FIS Ladies Grand Prix Ski Jumping – 1. miejsce.
Zwyciężyła w dwóch ostatnich konkursach Pucharu Kontynentalnego 8 i 9 marca w Zao, czym przypieczętowała swoje zwycięstwo w całym cyklu. Była, to jej 4. wygrana w klasyfikacji generalnej Pucharu Kontynentalnego. Zgromadziła 1400 punktów, o 472 wyprzedzając Danielę Iraschko.
2008/2009.
Letni Puchar Kontynentalny – 4. miejsce.
W 2008 roku pierwszy raz z Pucharu Kontynentalnego wydzielono Letni Puchar Kontynentalny. Anette Sagen nie wystartowała w pierwszych konkursach rozegranych 10 sierpnia w Bischofsgruen i 13 sierpnia w Pöhla. Wygrała konkurs 16 sierpnia w Bischofshofen. W drugim konkursie zajęła dopiero 7. miejsce. Nie lepiej poszło jej w Lillehammer, gdzie w pierwszym konkursie 13 września była 8. Nazajutrz stanęła na najniższym stopniu podium. 26 września w Oberstdorfie była 5. Następnego dnia wygrała. 3 i 4 października w Libercu była dwukrotnie piąta. Zgromadziła 463 punkty. Nie zdołała znaleźć się na podium klasyfikacji generalnej, tracąc do niego 28 punktów.
Mistrzostwa Norwegii – 1. miejsce.
W sezonie 2008/2009 w Vikersund obroniła tytuł mistrzyni Norwegii na skoczni dużej.
Puchar Kontynentalny – 1. miejsce.
Zimową edycję Pucharu Kontynentalnego Sagen zaczęła od dwóch 4. miejsc, 12 i 13 grudnia w Park City. 17 i 18 grudnia w Whistler, podczas próby przedolimpijskiej, dwukrotnie stała na podium, zajmując 3. i 2. miejsce. Następnie miała dwa słabsze występy, 10 i 11 stycznia w Schönwald, gdzie zajęła 12. i 9. pozycję. 17 i 18 stycznia w Baiersbronn ponownie stała na podium zajmując 3. i 2. lokatę. Później, 24 i 25 stycznia była druga i pierwsza w Ljubnie. 7 lutego w Zakopanem, w konkursie rozgrywanym w trudnych i loteryjnych warunkach, zajęła dopiero 39. miejsce. Tym samym pierwszy, i jak dotąd jedyny, raz nie zdobyła punktów do klasyfikacji generalnej Pucharu Kontynentalnego. 13 i 14 lutego w Notodden była 2. i 3.
Mistrzostwa świata – 3. miejsce.
3 i 4 marca wygrała dwa konkursy Pucharu Kontynentalnego w Zaō. 7 marca, w pierwszym konkursie w Sapporo była szósta. Drugi konkurs, ostatni w sezonie, rozegrany tego samego dnia, wygrała. Tym samym, po raz 5. z rzędu, zwyciężyła w klasyfikacji generalnej Pucharu Kontynentalnego. Zgromadziła 1091 punktów, o 159 więcej niż Daniela Iraschko.
Zawody FIS.
7 marca w zawodach FIS Race w Sapporo zajęła 6. miejsce. Następnego dnia nie wystartowała.
2009/2010.
Letni Puchar Kontynentalny – 11. miejsce.
W Letnim Pucharze Kontynentalnym 2009 Sagen wystartowała jedynie w czterech konkursach. 14 sierpnia wygrała w Oberwiesenthal, następnego dnia podczas konkursu w tej samej miejscowości została zdyskwalifikowana. 21 i 22 sierpnia w Lillehammer była szósta i ósma. W klasyfikacji generalnej zajęła 11. miejsce z dorobkiem 172 punktów.
Puchar Kontynentalny – 3. miejsce.
Zimowy Puchar Kontynentalny Anette Sagen rozpoczęła od zwycięstwa 8 grudnia w fińskim Rovaniemi. Następnego dnia, na tej samej skoczni, była trzecia. 12 i 13 grudnia w Vikersund zajęła 2. i 3. pozycję. 18 i 19 grudnia zawody w Notodden ukończyła na tych samych miejscach.
FIS Ladies Winter Tournée – 2. miejsce.
W kolejnych 4 konkursach Pucharu Kontynentalnego, 23 stycznia w Schonach, 6 i 7 lutego w Ljubnie oraz 13 lutego w Villach, stawała na najniższym stopniu podium. 14 lutego w Villach po raz pierwszy w sezonie nie znalazła się na podium zawodów PK, zajęła 4. miejsce. 1 i 2 marca zawody odbywały się w japońskim Zaō. W pierwszym konkursie Sagen zajęła drugą lokatę. Następnego dnia sklasyfikowana została na najniższej w sezonie – 8. pozycji. 6 i 7 marca, w kończących Puchar Kontynentalny zawodach w Zakopanem, uplasowała się na 3. i 4. miejscu. Podczas całego sezonu Anette Sagen zgromadziła 1152 punkty, o 492 mniej, niż zwyciężczyni klasyfikacji generalnej – Daniela Iraschko. Był to pierwszy sezon Pucharu Kontynentalnego kobiet, którego nie wygrała Anette Sagen.
Mistrzostwa Norwegii – 1. miejsce.
27 marca Anette Sagen została mistrzynią Norwegii w skokach narciarskich. Tytuł wywalczyła w Vikersund, na skoczni Vikersundbakken.
2011/2012.
Puchar Świata.
3 grudnia 2011 w pierwszym w historii konkursie Pucharu Świata kobiet w Lillehammer zajęła 8. miejsce po skokach na 88,5 m i 80,5 m. 7 stycznia 2012 r. w kolejnym konkursie PŚ w Hinterzarten Anette oddała (ze względu na odbytą tylko jedną serię) skok na odległość 86 m, tym samym uplasowała się na 19. miejscu. Następnego dnia na tej samej skoczni, dzięki oddanym dwóm skokom na odległości po 101 metrów zdobyła w konkursie wysokie 4. miejsce. 14 stycznia br. w Val di Fiemme po oddanych skokach na odległość 95,5 m i 99,5 m zajęła 3. miejsce, a obok niej na najwyższym podium stanęła Sarah Hendrickson i druga Daniela Iraschko. W kolejnym konkursie PŚ przeprowadzonym dnia następnego również w Val di Fiemme Sagen zajęła 11. miejsce. W dniach 4 i 5 lutego, w Hinzenbach, br. Sagen podczas przeprowadzonych konkursów na skoczni o parametrze HS94 zajęła kolejno miejsca w I dziesiątce tj.: 5 i 7. miejsce. Na kolejnym obiekcie w Ljubno, w Słowenii, na skoczni o parametrze HS95, w dniach 11 i 12 lutego 2012 r. Anette Sagen ponownie zdobyła miejsca z I dziesiątki najlepszych konkursowych zawodników PŚ tj.: 9 i 6. miejsce. W japońskim Zaō podczas trzech konkursów PŚ odbytych w dniach: 3 (dwa konkursy PŚ) i 4 (jeden konkurs PŚ) marca na skoczni (HS100) zawodniczka zajęła odpowiednio: 33, 10 i 6. miejsce. W ostatnim konkursie PŚ, w Oslo rozegranym w dniu 9 marca 2012 roku Anette stanęła na najniższym podium obok drugiej Sary Takanashi i pierwszej Sarah Hendrickson. Ostatecznie w klasyfikacji generalnej PŚ 2011/2012 kobiet uplasowała się na wysokiej 6 pozycji.
2012/2013.
Puchar Świata.
23 listopada 2012 r., podczas pierwszego w historii konkursu drużynowego – mieszanego inaugurującego sezon 2012/2013 Pucharu Świata w skokach narciarskich Anette Sagen stanęła na najwyższym podium wraz z Maren Lundby, Tomem Hilde i Andersem Bardalem wyprzedzając drugich Japończyków (w składzie: Yūki Itō, Yūta Watase, Sara Takanashi, Taku Takeuchi) i trzecich Włochów (w składzie: Elena Runggaldier, Andrea Morassi, Evelyn Insam, Sebastian Colloredo). W dniu następnym na tym samym obiekcie sportowym w konkursie indywidualnym Sagen uplasowała się na III miejscu po oddanych dwóch skokach 99,5 m i 97 m, tuż za drugą Sarah Hendrickson i pierwszą Sarą Takanashi.
Letnie Grand Prix.
Puchar Kontynentalny.
Zwycięstwa w konkursach.
Anette Sagen wygrała 46 konkursów Pucharu Kontynentalnego.
Miejsca na podium chronologicznie.
Anette Sagen 90 razy stawała na podium zawodów Pucharu Kontynentalnego, z czego 46 na najwyższym jego stopniu.
Oprócz tego 25 razy była druga i 19-krotnie trzecia.

</doc>
<doc id="194617" url="https://pl.wikipedia.org/wiki?curid=194617" title="Cykoria podróżnik">
Cykoria podróżnik

Cykoria podróżnik ("Cichorium intybus" L.) – gatunek rośliny należący do rodziny astrowatych. Znany też jako podróżnik błękitny. Rodzimy obszar jego występowania to znaczna część Europy, Azji oraz Algieria i Tunezja w Afryce Północnej, ale rozprzestrzenił się szeroko i obecnie występuje na wszystkich kontynentach z wyjątkiem Antarktydy. Jest także uprawiany w Azji, Europie, Australazji, Afryce i Ameryce Północnej. W polskiej florze jest archeofitem pospolicie występującym na całym obszarze.

</doc>
<doc id="194624" url="https://pl.wikipedia.org/wiki?curid=194624" title="Nyahbinghi">
Nyahbinghi



</doc>
<doc id="194631" url="https://pl.wikipedia.org/wiki?curid=194631" title="Dialekty języka koreańskiego">
Dialekty języka koreańskiego



</doc>
<doc id="194639" url="https://pl.wikipedia.org/wiki?curid=194639" title="Cykoria">
Cykoria

Cykoria ("Cichorium" L.) – rodzaj roślin zielnych, należący do rodziny astrowatych. Liczy 7–8 gatunków. Rośliny te występują naturalnie w basenie Morza Śródziemnego i w pozostałej części Europy, zachodniej Azji, a poza tym w Etiopii. Cykoria podróżnik "C. intybus" jest gatunkiem introdukowanym i zdziczałym w Ameryce Północnej i Południowej, w południowej Afryce, wschodniej Azji, Australii i Oceanii. W Polsce rośnie cykoria podróżnik jako zadomowiony antropofit oraz cykoria endywia "C. endivia" w uprawie.
Cykoria podróżnik i endywia są szeroko rozpowszechnione jako rośliny warzywne (w uprawie liczne odmiany). Korzeń cykorii podróżnik używany jest jako substytut kawy do wyrobu kawy zbożowej. Uprawiane są także odmiany ozdobne cykorii podróżnik, czasem w ogrodach skalnych uprawia się także "Cichorium spinosum".
Systematyka.
Rodzaj z podplemienia "Cichoriinae", plemienia "Cichorieae" i podrodziny "Cichorioideae" w obrębie rodziny astrowatych "Asteraceae".

</doc>
<doc id="194645" url="https://pl.wikipedia.org/wiki?curid=194645" title="Strzałokrzyżowcy">
Strzałokrzyżowcy

Strzałokrzyżowcy, nilaszowcy, nyilasowcy () – faszystowskie, antykomunistyczne i antysemickie ugrupowanie założone w 1935 roku na Węgrzech przez Ferenca Szálasiego, w czasie II wojny światowej kolaborujące z III Rzeszą.
Nazwa pochodzi od używanego przez organizację emblematu: strzał ułożonych w formie krzyża. Krzyż ma być symbolem wierności ideałom, strzały symbolizują nienawiść do przeciwników i gotowość do wojny, a skierowanie grotów w cztery strony świata oznacza daleki zasięg i nieograniczone ambicje organizacji, by rozszerzać swe wpływy. Flagę strzałokrzyżowców wzorowano na fladze NSDAP.
Strzałokrzyżowcy odpowiedzialni są za politykę ludobójstwa (szczególnie w stosunku do ludności żydowskiej) po przejęciu, za zezwoleniem władz niemieckich, władzy na Węgrzech w październiku 1944 roku.

</doc>
<doc id="194649" url="https://pl.wikipedia.org/wiki?curid=194649" title="Jerzy Budnik">
Jerzy Budnik

Jerzy Feliks Budnik (ur. 30 maja 1951 w Wejherowie) – polski polityk i działacz samorządowy, od 1990 do 1998 prezydent Wejherowa, poseł na Sejm III, IV, V, VI i VII kadencji.
Życiorys.
Ukończył studia administracyjne na Wydziale Prawa i Administracji Uniwersytetu Gdańskiego. Pracował w PAX, m.in. jako przewodniczący zarządu wojewódzkiego. W latach 80. był działaczem „Solidarności” i jej Komitetów Obywatelskich. W latach 90. był radnym Wejherowa, przez dwie kadencje (1990–1998) sprawował funkcję prezydenta miasta. Następnie do 2001 zasiadał w sejmiku pomorskim. Należał w tym czasie do Stronnictwa Konserwatywno-Ludowego, był wiceprzewodniczącym partii na Pomorzu.
W wyborach parlamentarnych w 1993 bez powodzenia kandydował do Sejmu z listy Katolickiego Komitetu Wyborczego „Ojczyzna”. W latach 1997–2001 pełnił funkcję posła III kadencji z ramienia Akcji Wyborczej Solidarność. Startując w wyborach parlamentarnych w 2001 z listy Platformy Obywatelskiej w okręgu gdyńsko-słupskim, został wybrany na posła IV kadencji. W wyborach w 2005 ponownie uzyskał mandat z listy PO.
W 2006 zdecydował się na wzięcie udziału w wyborach samorządowych, po ośmiu latach ubiegając się ponownie o mandat radnego i stanowisko prezydenta Wejherowa. Kilka dni przed wyborami zrezygnował z miejsca na liście do rady miasta, a prezydentem powtórnie wybrany został urzędujący lider lokalnego ugrupowania, Krzysztof Hildebrandt.
W wyborach parlamentarnych w 2007 po raz czwarty uzyskał mandat poselski, otrzymując 12 893 głosy. W wyborach w 2011 z powodzeniem ubiegał się o reelekcję (z wynikiem 8546 głosów). Nie został wpisany na listę w wyborach w 2015. We wrześniu tego samego roku wystąpił z PO i z klubu parlamentarnego tej partii, motywując to zwrotem ugrupowania „w lewo”. W 2018 z listy Koalicji Obywatelskiej bez powodzenia kandydował do rady powiatu wejherowskiego.
W 1976 wstąpił do Polskiego Towarzystwa Turystyczno-Krajoznawczego. Jest działaczem Zrzeszenia Kaszubsko-Pomorskiego. Został odznaczony m.in. Brązowym Medalem „Za zasługi dla obronności kraju”.
Życie prywatne.
Jest synem Grzegorza i Urszuli. Żonaty z Elżbietą, ma troje dzieci.

</doc>
<doc id="194650" url="https://pl.wikipedia.org/wiki?curid=194650" title="Sztafeta 4 × 400 metrów">
Sztafeta 4 × 400 metrów

Sztafeta 4 × 400 metrów – konkurencja lekkoatletyczna, jeden z dwóch rodzajów biegów sztafetowych rozgrywanych na międzynarodowych seniorskich zawodach lekkoatletycznych (drugi to sztafeta 4 × 100 metrów).
Najszybsze sztafety w historii.
mężczyźni.
źródło: strona IAAF

</doc>
<doc id="194652" url="https://pl.wikipedia.org/wiki?curid=194652" title="Flaga Gorzowa Wielkopolskiego">
Flaga Gorzowa Wielkopolskiego



</doc>
<doc id="194653" url="https://pl.wikipedia.org/wiki?curid=194653" title="Herb Gorzowa Wielkopolskiego">
Herb Gorzowa Wielkopolskiego

Herb Gorzowa Wielkopolskiego – jeden z symboli miejskich Gorzowa Wielkopolskiego w postaci herbu.
Wygląd i symbolika.
Herb przedstawia czerwonego orła w polu srebrnym, uzbrojonego w złoto trzymającego w szponach dwa zielone trójlistne liście koniczyny.
Czerwony orzeł na srebrnym (białym) tle – symbol Brandenburgii – wywodzi się z genezy miasta, założonego przez margrabiów brandenburskich z dynastii askańskiej w 1257 r.
Historia.
Po wojnie używano też herbu w którym zamiast orła brandenburskiego był orzeł polski (tzw. „piastowski” lub wielkopolski z racji przynależności terenów na których leży miasto do tej krainy m.in. w XIII wieku), co miało podkreślić przyłączenie Gorzowa do Polski w 1945 roku, a także przynależność do Polski tych terenów w przeszłości. 8 marca 1996 roku został zatwierdzony oficjalnie przez Radę Miejską herb brandenburski.

</doc>
<doc id="194654" url="https://pl.wikipedia.org/wiki?curid=194654" title="Bożena Ronowicz">
Bożena Ronowicz

Bożena Ronowicz (ur. 4 lipca 1958 w Zielonej Górze) – polska nauczycielka i działaczka samorządowa, prezydent Zielonej Góry w latach 2002–2006.
Życiorys.
Ukończyła studia na Wydziale Biologii i Nauk o Ziemi Uniwersytetu im. Adama Mickiewicza w Poznaniu. Od 1982 zawodowo związana z zielonogórskim Medycznym Studium Zawodowym (była m.in. dyrektorem MSZ oraz nauczycielem farmakognozji).
W drugiej turze wyborów samorządowych w 2002 została wybrana na urząd prezydenta Zielonej Góry. Należała wówczas do Unii Wolności. W 2006 nie ubiegała się o reelekcję, uzyskała w tym samym roku mandat radnej rady miasta z listy Prawa i Sprawiedliwości, który utrzymywała też w 2010, 2015 i 2018. Powróciła też do wykonywania zawodu nauczyciela. Bez powodzenia kandydowała z listy PiS w 2011 i 2019 do Sejmu oraz w 2014 do Parlamentu Europejskiego.
W 2017 objęła stanowisko dyrektora zielonogórskiego oddziału Kasy Rolniczego Ubezpieczenia Społecznego.
W 2000 otrzymała Brązowy Krzyż Zasługi.

</doc>
<doc id="194656" url="https://pl.wikipedia.org/wiki?curid=194656" title="InterBase Public License">
InterBase Public License

InterBase Public License (IPL) - jedna z licencji wolnego oprogramowania, opracowana przez firmę Inprise Corp (obecnie Borland Software Corp) na potrzeby udostępnienia kodu źródłowego serwera InterBase 6.0.
Jest to modyfikacja licencji Mozilla Public License v.1.1.

</doc>
<doc id="194657" url="https://pl.wikipedia.org/wiki?curid=194657" title="Krzyż Waleczności Armii gen. Bułak-Bałachowicza">
Krzyż Waleczności Armii gen. Bułak-Bałachowicza

Krzyż Waleczności Armii gen. Bułak-Bałachowicza (pełna nazwa — Krzyż Waleczności b. Ochotniczej Sprzymierzonej Armii generała Stanisława Bułak-Bałachowicza) – odznaczenie wojskowe ustanowione w Polsce.
Historia.
Krzyż Waleczności został ustanowiony z inicjatywy gen. Bułak-Bałachowicza, w celu wyróżnienia oficerów i szeregowych formacji zorganizowanej z Białorusinów i „białych” Rosjan, pod jego dowództwem. Formacja ta pod nazwą Armii Ochotniczej Sprzymierzonej z Polską, walczyła po stronie polskiej w wojnie polsko-bolszewickiej. 
Geneza jednostki sięga 5 listopada 1917 roku. Powstała po komunistycznej rewolucji, na froncie ryskim. Oddziały odznaczyły się w walkach o wolność Estonii i w wielu wypadach w głąb Rosji. Ważniejsze walk w tym okresie to: 5 marca 1919 r. zdobyły fortece Roskopel, 5 kwietnia 1919 r. zdobyły Gdów i oswobodzenie 500 zakładników skazanych na śmierć, 29 kwietnia 1919 r. zdobyły Psków. Następnie walczyły w obronie Łotwy, Litwy, Polski i Ukrainy. Zdobyły znajdujący się na tyłach wojsk sowieckich Pińsk, oswobadzając kilkuset zakładników i wzięły do niewoli Sztab IV Armii oraz kilka dywizji sowieckich. Po zawieszeniu broni w Polsce, korpus walczył na Białorusi, aż do 18 marca 1921 r.
Krzyż ten miał być nagrodą za waleczność, a także służył jako upamiętnienia działań formacji. Kompetencje nadawania odznaczenia należały do Kapituły Krzyża, na której czele stał gen. Bułak-Bałachowicz. Istniały trzy kapituły odznaczenia:
Kawalerów odznaczenia obowiązywał swoisty kodeks zwany 10 przykazaniami rycerskimi:
Do odznaczenia wydawano dyplom oraz legitymację. Przez wiele lat polskie władze wojskowe tolerowały odznaczenie ustanowione przez sojusznika, choć nigdy nie zostało to odznaczenie formalnie zatwierdzone, choćby dlatego, że przysługiwało głównie byłym żołnierzom formacji, a formalnie – białoruskim emigrantom. Także byli polscy żołnierze, którzy współdziałali na froncie z Ochotniczą Armią Sprzymierzoną również mieli prawo do tego odznaczenia.
Na początku lat trzydziestych XX wieku polskie władze wojskowe, w związku z deprecjacją Krzyża Waleczności zmuszone były wydać kategoryczny zakaz noszenia tego odznaczenia na mundurach wojskowych. 
Opis oznaki.
Oznaka Krzyża Waleczności byłej Ochotniczej Sprzymierzonej Armii gen. Stanisława Bułak-Bałachowicza swoim wyglądem nawiązywała do rosyjskiego wojskowego Orderu Św. Jerzego, był to krzyż o wymiarach 41 x 37 mm. Awers krzyża miał emaliowane na biało ramiona. W środku krzyża znajdowała się tarcza otoczona wieńcem laurowym, wewnątrz której znajdował się wizerunek czaszki, pod którą jest skrzyżowany miecz i pochodnia – co miało podkreślać „szturmowy” charakter formacji. Rewers odznaki był gładki.
Krzyż był noszony na czarnej wstążce ze złotymi paskami na bokach.
Od lat 70. XX wieku na rynku pojawiła się duża ilość kopii odznaczenia.

</doc>
<doc id="194661" url="https://pl.wikipedia.org/wiki?curid=194661" title="Dzień Papieża Jana Pawła II">
Dzień Papieża Jana Pawła II

Dzień Papieża Jana Pawła II – polskie święto obchodzone co roku 16 października, ustanowione przez Sejm Rzeczypospolitej Polskiej w hołdzie papieżowi Polakowi Janowi Pawłowi II. Równolegle obchodzony jest przez Kościół katolicki w Polsce Dzień Papieski, przypadający w niedzielę bezpośrednio poprzedzającą rocznicę wyboru Karola Wojtyły na papieża.
Znaczenie daty.
16 października 1978 roku arcybiskup krakowski kardynał Karol Wojtyła jako pierwszy kardynał z Polski, jak również pierwszy po 455 latach biskup Rzymu, niebędącym Włochem, został wybrany na papieża i przybrał imię Jan Paweł II. 16 października 2002 Jan Paweł II wprowadził do różańca Tajemnice światła.
Ustanowienie święta.
16 października został ustanowiony świętem przez Sejm RP 27 lipca 2005 roku – jak uznano w ustawie – "w hołdzie największemu autorytetowi XX wieku, człowiekowi, który sięgając do źródeł chrześcijaństwa, uczył nas solidarności, odwagi i pokory". Ustawę ustanawiającą święto poparło 338 posłów, trzech było przeciwnych, a dwóch wstrzymało się od głosu.
Święto było obchodzone po raz pierwszy w 2001 roku i nie jest dniem wolnym od pracy.
Dzień Papieski w polskim Kościele.
Od roku 2001 obchodzony jest również w polskim Kościele rzymskokatolickim Dzień Papieski jako wyraz wdzięczności, łączności duchowej z Ojcem Świętym, Janem Pawłem II i promocji jego nauczania. Przypada najczęściej w niedzielę bezpośrednio poprzedzającą rocznicę wyboru kardynała Karola Wojtyły na następcę Świętego Piotra. Koordynatorem przedsięwzięć jest Fundacja „Dzieło Nowego Tysiąclecia”. W trakcie Dnia Papieskiego zbierane są pieniądze na stypendia dla zdolnej polskiej młodzieży z niezamożnych i ubogich rodzin.

</doc>
<doc id="194662" url="https://pl.wikipedia.org/wiki?curid=194662" title="Initial Developer's Public License">
Initial Developer's Public License

Initial Developer's Public License (IDPL) - jedna z licencji wolnego oprogramowania. Na takiej licencji udostępniany jest kod źródłowy serwera Firebird SQL dodany do oryginalnego kodu źródłowego serwera InterBase 6.0.
Jest to modyfikacja licencji Mozilla Public License v.1.1.

</doc>
<doc id="194663" url="https://pl.wikipedia.org/wiki?curid=194663" title="Baník Ostrawa">
Baník Ostrawa

Baník Ostrawa (czes. Baník Ostrava) – czeski klub piłkarski z Ostrawy. Występuje w czeskiej ekstraklasie.
Historia.
Początki (1922-1937).
Klub został założony 8 września 1922 w dzielnicy Śląska Ostrawa jako "SK Slezská Ostrava", kiedy w miejscowej restauracji "U Dubu" w Śląskiej Ostrawie podpisano akt założycielski. Jego sygnatariuszami byli w większości ubodzy pracownicy kopalni węgla kamiennego (czes. "baník" = górnik), zamieszkujący lokalne osiedle górnicze Kamenec. Wśród grona założycielskiego klubu byli Karel Aniol, Arnošt Haberkiewicz, Petr Křižák, František Mruzek i Jaroslav Horák. Rejestracja klubu nastąpiła 14 października, a Aniol został pierwszym zarządcą klubu. Historyczne stroje klubu były w czerwono-białe pasy, lecz od kwietnia 1923 piłkarze występowali w białych koszulkach i niebieskich spodenkach, które obowiązują do dziś. Debiutancki mecz miał miejsce 4 marca 1923, kiedy SK Slezská Ostrava zmierzył się z rezerwami innego lokalnego zespołu – Slovana Ostrawa.
Klub na początku swojego istnienia borykał się z problemami finansowymi i wynajmował boiska od zamożniejszych stowarzyszeń sportowych. Jesienią 1925 na Kamencu powstało pierwsze boisko sportowe należące do klubu – nie spełniało ono jednak regulaminowych wymagań. W 1934 działacze doprowadzili do wynajęcia działki na "Stará střelnice" od miejscowego przemysłowca, hrabiego Wilczka – w ciągu lata tego samego roku powstało tam boisko sportowe (tzw. stadion „Stará střelnice”). W budowie brali udział miejscowi robotnicy i górnicy, w wolnym czasie dobrowolnie pomagając przy powstawaniu stadionu.
Do oficjalnych rozgrywek piłkarskich klub sportowy przystąpił wiosną w 1923, dołączając do najnizszej podówczas ligi ("III. třída župy"), awansując w tym samym sezonie na wyższy szczebel. Miało jednak minąć jeszcze prawie kilkanaście lat, zanim SK Slezská Ostrava zaistniał na mapie czechosłowackiego futbolu – w 1934 piłkarze wywalczyli awans do dywizji morawsko-śląskiej, co zaowocowało wzrostem popularności klubu w regionie. Rozegrane rok później derby przeciwko Slovanowi Ostrawa oglądało blisko 5,5 tysiąca widzów.
Gdy w 1934 roku czechosłowacki związek piłkarski wprowadził zawodowstwo, reprezentantom klubu zaczęły być wypłacane pensje. W dywizji morawsko-śląskiej drużyna plasowała się w środku tabeli, mierząc się z lokalnymi zespołami, takimi jak Polonia Karwina albo SK Baťa Zlín. W sezonie 1936/37 piłkarze wygrali swoją dywizję i zakwalifikowali się do baraży o ekstraklasę, które przeszli z powodzeniem, ogrywając między innymi niemiecki DFC Praga.
1937-1967.
Przed wybuchem II wojny światowej czechosłowacka ekstraklasa była zdominowana przez kluby z Pragi, odstające od innych zespołów umiejętnościami i popularnością. Dowodzi to skali sukcesu, jakim dla SK Slezská Ostrava był awans na najwyższy szczebel rozgrywek w ciągu 15 lat od założenia klubu przez miejscowych górników i robotników. Debiut w ekstraklasie nastąpił 22 sierpnia 1937 przeciwko 1. ČsŠK Bratislava. Drugim meczem było wyjazdowe spotkanie przeciwko praskiej Sparcie – rywale ze stolicy, w których składzie występowało wielu ówczesnych reprezentantów kraju, niespodziewanie przegrali z gośćmi z Ostrawy 2–3. Drużyna grała w najwyższej klasie rozgrywkowej jeszcze przez trzy sezony – w 1940 spadła z powrotem do regionalnej dywizji.
W 1943 klub powrócił na najwyższy poziom struktury ligowej, co spowodowało jeszcze większy wzrost popularności wśród lokalnej społeczności – w okresie wojennym klubowy hymn zaśpiewał przyszły śpiewak operowy Rudolf Asmus. Rekord frekwencji na stadionie SK Slezská Ostrava przypadł na sezon 1943/44 – mecz ze Slavią Praga zgromadził 33 tysiące kibiców. Drugi w historii spadek z ekstraklasy nastąpił w roku 1949, lecz po wygraniu drugiej ligi w następnym sezonie piłkarze z Ostrawy powrócili do pierwszej ligi. W 1945 klub zmienił nazwę na "SK Ostrava", z kolei po przejęciu władzy przez komunistów w 1948 i reorganizacji rozgrywek ligowych na wzór radziecki, tymczasowe nazwy "Sokol Trojice Ostrava" i "Sokol OKD Ostrava" na stałe zastąpiła "DSO Baník Ostrava". W sezonie 1954 zespół Banika odnotował największe jak dotąd osiągnięcie, zdobywając wicemistrzostwo ligi będąc gorszym od Sparty Praga o 2 punkty.
W 1959 odbył się ostatni mecz na stadionie "Stará střelnice" – stare boisko nie spełniało wymagań do gry na tym poziomie rozgrywek ze względu na fatalny stan murawy, która w sporej części składała się z żużla. Nad rzeką Ostrawicą powstał stadion Bazaly, otwarty 19 kwietnia 1959. W 1966 na skutek problemów kadrowych i wymiany pokoleniowej, drużyna Banika zajęła 13. miejsce w tabeli, spadając do drugiej ligi. Po powrocie do ekstraklasy rok później drużyna do dzisiaj nie spadła z czeskiej ekstraklasy.
"Złota era": 1967-1983.
Lata 70. przyniosły ważne sukcesy, do dziś pozostające największymi osiągnięciami w historii klubu. W roku 1973 Baník zdobył puchar Czechosłowacji, pokonując w dwumeczu VSS Koszyce. Uzyskany dzięki temu awans do Pucharu Zdobywców Pucharów pozwolił piłkarzom zadebiutować w europejskich pucharach – w pierwszej rundzie wyeliminowali irlandzki Cork Hibernians F.C., aby w drugiej turze rozgrywek po dogrywce przegrać dwumecz z 1. FC Magdeburg, późniejszym zdobywcą trofeum. W pucharze UEFA 1974/75 Baník dotarł do 1/4 finału, pokonując po drodze kolejno Real Sociedad, FC Nantes i SSC Napoli; pogromcą czechosłowackiej drużyny po raz kolejny okazał się triumfator rozgrywek – Borussia Mönchengladbach, ówczesny mistrz Republiki Federalnej Niemiec. Równoległy sezon ligowy drużyna zakończyła na 13. miejscu, natomiast w przerwie zimowej kolejnego sezonu nowym trenerem Baníka został Jiří Rubáš. Pod wodzą nowego szkoleniowca zespół w drugiej połowie rozgrywek wywalczył pierwsze mistrzostwo Czechosłowacji – na kolejkę przed zakończeniem tracił jeden punkt do Slavii Praga. Baník wygrał 1–0 ze Škodą Pilzno, podczas gdy Slavia przegrała takim samym stosunkiem bramek w Bratysławie z tamtejszym Slovanem, co dało tytuł piłkarzom z Ostrawy.
Passa sukcesów była kontynuowana za kadencji kolejnego trenera – Evžena Hadamczika, który objął klub w Nowy Rok 1978. Szkoleniowiec bez poprzedniego doświadczenia w lidze doprowadził Baník do zwycięstwa w pucharze Czechosłowacji w 1978 i drugiego miejsca w lidze rok później. W tym okresie pobito również klubowy rekord ligowych meczów bez porażki z rzędu u siebie – 20 sierpnia 1978 zespół odnotował porażkę na własnym boisku z Duklą Praga i od tej pory pozostał niepokonany przez kolejno 74 spotkania. Baník odnotował półfinał Pucharu Zdobywców Pucharów, gdzie eliminując m.in. Sporting CP odpadł z Fortuną Düsseldorf.
Wśród najbardziej rozpoznawalnych piłkarzy tego okresu wymienia się dwóch reprezentantów Czechosłowacji – napastnika Wernera Liczkę i obrońcę Rostislava Vojáczka. Kadra zdobyła wówczas złoty medal podczas Igrzysk Olimpijskich w Moskwie, a w jej składzie znajdowali się Petr Němec, Libor Radimec, Zdeněk Rygel i Zdeněk Šreiner. W 1980 Baník wyprzedził pięcioma punktami Zbrojovkę Brno i zdobył swój drugi w historii tytuł mistrzowski, obroniony rok później. W tym czasie w Pucharze Europy Mistrzów Klubowych mistrzowie Czechosłowacji osiągnęli półfinał, przegrywając dwumecz z Bayernem Monachium 2–6. W 1983 trener Hadamczik zrezygnował z dalszego prowadzenia drużyny, co uznaje się za koniec "złotej ery" klubu piłkarskiego z Ostrawy.
Od 1983 do XXI wieku.
Wymiana pokoleniowa spowodowała wypadnięcie klubu z czechosłowackiej czołówki, jednak w 1989 i 1990 Baník zdobył dwukrotnie wicemistrzostwo Czechosłowacji, a rok później pokonał Spartaka Trnawa 6–1 w finale pucharu Czechosłowacji. Po rozpadzie państwa w 1991 klub znalazł się w trudnej sytuacji finansowej, lecz w premierowej edycji czeskiej ekstraklasy wywalczył najniższe miejsce na podium i brązowy medal. siedem lat później Baník zajął ostatnie miejsce nad strefą spadkową, z kolei w 2004 triumfował w rozgrywkach Gambrinus ligi, przewodząc ligowej tabeli przez większość sezonu oraz docierając do finału pucharu Czech, przegrywając ze Spartą Praga 1–2; 19 trafień dało tytuł ligowego króla strzelców Markowi Heinzowi. Po sezonie odszedł szkoleniowiec František Komňacký, jak i czołowi zawodnicy zespołu – Heinz, René Bolf, Jan Laštůvka i Miroslav Matušovič. Zespół zdobył puchar Czech w 2005, lecz od tej pory najczęściej plasuje się w dolnej części tabeli. Obecnie klub ma poważne kłopoty finansowe – w grudniu 2011 doszło do sprzedaży terenów wokół stadionu Bazaly, a w lutym 2012 nowym właścicielem klubu został deweloper "SMK Reality Invest"; kibice zorganizowali również zbiórkę pieniędzy na uratowanie klubu – w efekcie zebrano ponad milion Kč.
Tożsamość klubu.
Kibice Banika są postrzegani jako jedni z najbardziej lojalnych grup fanów w Czechach, a stadion Bazaly rokrocznie odnotowuje wysoką frekwencję. Piosenką, a zarazem mottem sympatyków klubu z Ostrawy jest "Baníčku, my jsme s tebou!" (Baníku, jesteśmy z tobą), wybrana także na tytuł klubowej monografii. Grupy ultrasów noszą nazwę "Chachaři", co w lokalnej odmianie gwary laskiej oznacza łobuzów, rozrabiaków. Kibice Banika w 1996 nawiązali przyjaźń z sympatykami GKS Katowice, a w 2006 rozegrano towarzyski mecz w Katowicach między oboma drużynami; sympatyzują również ze słowackim Spartakiem Trnawa.
Dużą rolę w historii klubu odgrywają wychowankowie – oprócz długoletnich występów w barwach Baníka, wielu z nich występowało w reprezentacji Czech, jak i w zachodnich ligach europejskich. Wśród nich znajdują się: Tomáš Galásek – półfinalista mistrzostw Europy w 2004 i zawodnik m.in. Ajaxu Amsterdam, król strzelców tego samego turnieju i piłkarz Liverpool FC oraz Galatasaray SK – Milan Baroš i napastnik Václav Svěrkoš, sprzedany w grudniu 2008 do francuskiego FC Sochaux-Montbéliard. Wychowankowie Baníka występujący w Sparcie Praga to m.in. Tomáš Řepka, Libor Sionko, Zdeněk Pospěch i Miroslav Matušovič.

</doc>
<doc id="194665" url="https://pl.wikipedia.org/wiki?curid=194665" title="Stanisław Kutrzeba">
Stanisław Kutrzeba

Stanisław Marian Kutrzeba, ps. „Władysław Wyrwa” (ur. 15 listopada 1876 w Krakowie, zm. 7 stycznia 1946 tamże) – polski historyk prawa, profesor Uniwersytetu Jagiellońskiego, jego rektor w latach 1932–1933, dwukrotnie dziekan Wydziału Prawa UJ. W latach 1926–1939 sekretarz generalny Polskiej Akademii Umiejętności, w 1939 wybrany na jej prezesa.
W pracy naukowej zajmował się głównie historią średniowiecznego prawa polskiego, historią ustroju Polski od XIV do XVIII wieku oraz historią Krakowa. Opracował i przygotował do druku szereg źródeł do średniowiecznej historii Polski. W latach 1906–1946 był kierownikiem Katedry Dawnego Prawa Polskiego UJ.
Aresztowany przez niemieckich okupantów 6 listopada 1939 w ramach Sonderaktion Krakau, został uwięziony w obozie koncentracyjnym Sachsenhausen, co znacząco nadszarpnęło jego zdrowie. Po zwolnieniu zaangażował się w tajne nauczanie oraz wstąpił do Komitetu Trzech, w ramach którego zdobywał fundusze na pomoc dla uniwersyteckich asystentów i ich rodzin. 
Był działaczem politycznym, od 1945 posłem do Krajowej Rady Narodowej. 
Życiorys.
 
Był synem Jana (introligatora) i Walerii z Pawlików (1850–1926).
Uczęszczał do Gimnazjum Św. Anny w Krakowie (1886–1894), następnie podjął studia prawnicze i historyczne na Uniwersytecie Jagiellońskim (1894–1898), uwieńczone doktoratem praw (1898; uzyskanym pod kierunkiem prof. Bolesława Ulanowskiego). Uzupełniał studia w Paryżu (College de France i Ecole des Hautes Etudes, 1900–1901). Przez kilka lat prowadził prace badawcze w archiwach paryskich oraz Archiwum Watykanu.
W 1902 roku na podstawie pracy "Sądy ziemskie i grodzkie w wiekach średnich" habilitował się i został docentem w Katedrze Prawa Polskiego i Jego Historii UJ. Pracował jednocześnie jako adiunkt w Archiwum Krajowym Aktów Grodzkich i Ziemskich w Krakowie (do 1908). W 1908 otrzymał nominację na profesora nadzwyczajnego i objął Katedrę Prawa Polskiego; kierował nią do końca życia, od 1912 z tytułem profesora zwyczajnego. Był członkiem Komisji Sejmowo-Konstytucyjnej Tymczasowej Rady Stanu. W 1917 opiniował opracowane przez Komisję Archiwalną Tymczasowej Rady Stanu projekty nowej ustawy i regulaminów archiwalnych. Jego stanowisko zostało potem wykorzystane podczas prac nad reskryptem Rady Regencyjnej o archiwach.
Był delegatem i doradcą w sprawie zagadnień prawnych na konferencji pokojowej w Paryżu w 1919 roku.
Dwukrotnie pełnił funkcję dziekana Wydziału Prawa (1913/1914, 1920/1921), był prorektorem (1933/1934) i rektorem (1932/1933) UJ.
Pełnił funkcję członka Rady Przybocznej Miasta Krakowa (1939-). Po aresztowaniu przez nazistów w ramach tzw. Sonderaktion Krakau był więziony od listopada 1939 do lutego 1940 w Krakowie, Wrocławiu i obozie koncentracyjnym Sachsenhausen. W późniejszym okresie okupacji działał w Komitecie Trzech, pomagającym pracownikom UJ i ich rodzinom, szczególnie materialnie; brał także udział w tajnym nauczaniu uniwersyteckim.
Był aktywnym uczestnikiem życia środowiska naukowego; należał do dwóch prestiżowych towarzystw naukowych (PAU i Towarzystwa Naukowego Warszawskiego). Członkiem rzeczywistym TNW został w 1913, członkiem zwyczajnym w 1929. Na członka korespondenta PAU (jeszcze pod nazwą Akademia Umiejętności w Krakowie) powołano go w 1914, na członka czynnego w 1918. Pełnił w PAU szereg funkcji – sekretarza Wydziału II (1919–1926), dyrektora Wydziału II (1926–1927), sekretarza generalnego (1927–1939), wreszcie prezesa PAU (od maja 1939). W pracach Komisji Historycznej akademii brał udział już od 1901 (w latach 1910–1917 sekretarz, w okresie 1918–1920 dyrektor Wydawnictw), w pracach Komisji Prawniczej od 1906 (w latach 1920–1938 dyrektor Zbiorów i Wydawnictw komisji, w okresie 1938–1946 przewodniczący). Należał ponadto m.in. do Towarzystwa Miłośników Historii i Zabytków Krakowa (w okresie 1916–1919 wiceprezes, od 1937 członek honorowy), Towarzystwa Naukowego we Lwowie (od 1922), Polskiego Towarzystwa Historycznego (od 1932 przewodniczący Oddziału Krakowskiego), Poznańskiego Towarzystwa Przyjaciół Nauk (od 1935) oraz towarzystw zagranicznych (Węgierskiej Akademii Nauk, Francuska Académie des Sciences Morales et Politiques). W 1935 przewodniczył Zjazdowi Historyków Polskich w Wilnie, a w 1938 stał na czele delegacji polskiej na Międzynarodowym Kongresie Historycznym w Zurychu.
Jako sekretarz generalny PAU znacznie przyczynił się do jej rozwoju. Doprowadził do umocnienia podstaw materialnych, zreformował dział administracyjny, powołał do życia Wydział IV (Lekarski) oraz Komitet Porozumiewawczy między PAU, TNW, Towarzystwem Naukowym we Lwowie i Akademią Nauk Technicznych. Zapoczątkował dwa wielotomowe wydawnictwa PAU – "Polski Słownik Biograficzny" i "Historię Śląska do roku 1400".
Przed wyborami do Rady Miasta Krakowa z 1938 został wiceprezesem Prezydium Polskiego Bloku Katolickiego.
Jako uczestnik życia publicznego był ekspertem Polskiego Biura Prac Kongresowych w Paryżu w trakcie prac nad traktatem wersalskim, a po II wojnie światowej uczestniczył w moskiewskich rozmowach na temat powołania Tymczasowego Rządu Jedności Narodowej. Od 1945 był posłem do Krajowej Rady Narodowej.
Zmarł w Krakowie. Pochowany na Cmentarzu Rakowickim (kwatera IIIB-wsch-po lewej Wodzickiej).
Ożenił się z Janiną z Domaszewskich. Mieli troje dzieci, w tym Annę, etnografkę.
Praca naukowa.
W pracy naukowej zajmował się historią średniowiecznego prawa polskiego, historią ustroju Polski od XIV do XVIII wieku, historią Krakowa. Rozwój polskich instytucji ustrojowych przedstawił w obszernej pracy "Historia ustroju Polski w zarysie. I Korona. II Litwa. III Po rozbiorach – część I. IV Po rozbiorach – część II" (1905–1917). Zajmował się prawną naturą związków Polski z Litwą. Inna znacząca praca Kutrzeby, "Historia źródeł dawnego prawa polskiego" (1925–1926, 2 tomy), prezentowała charakterystyki źródeł do ziemskiego prawa koronnego, mazowieckiego, śląskiego, pruskiego i litewskiego oraz do prawa dotyczącego stanów i wyznań; PAU przyznała autorowi nagrodę im. Barczewskiego (1926), a Adam Vetulani nazwał publikację „najważniejszym o charakterze pomocniczym dziełem dla nauk historycznych, jakie powstało w okresie międzywojennym”.
Zajmował się ponadto m.in. kwestią średniowiecznej skarbowości Krakowa. Wspólnie z Janem Nepomucenem Fijałkiem prowadził badania nad kopiarzem rzymskim Erazma Ciołka. Opracował katalog zbiorów Archiwum Krajowego Aktów Grodzkich i Ziemskich (1909) oraz katalog rękopisów Muzeum Czartoryskich w Krakowie (1909–1913, 4 zeszyty).
Łącznie ogłosił ponad czterysta prac. Publikacje naukowe Stanisława Kutrzeby miały istotne znaczenie dla nauki polskiej. Do korzystania z jego dzieł (szczególnie Historia ustroju Polski i Litwy w zarysie) w pracy nad redakcją Encyklopedii staropolskiej (1937–1939) przyznał się m.in. Aleksander Brückner.
Uczniowie.
Do grona jego uczniów zaliczali się m.in. Jan Konstanty Dąbrowski, Roman Grodecki, Oskar Lange, Bogusław Leśnodorski, Adam Vetulani.

</doc>
<doc id="194667" url="https://pl.wikipedia.org/wiki?curid=194667" title="Wolfram von Eschenbach">
Wolfram von Eschenbach

Wolfram von Eschenbach (ur. ok. 1170, zm. ok. 1220) – średniowieczny niemiecki poeta zaliczany do minnesingerów, znany przede wszystkim jako twórca eposu o tematyce arturiańskiej pt. "Parsifal". Występuje też jako postać w operze Richarda Wagnera – "Tannhäuser".
W przekładzie na polski ukazały się wszystkie dzieła pisarza: "Pieśni. Parsifal. Titurel" (1996) i "Willehalm" (1997), tłum. A. Lam.
Życie.
Wszystkie dane na temat życia Wolframa pochodzą z jego własnych utworów oraz z przekazów ówczesnych pisarzy. Jego nazwisko wskazuje na to, że on lub jego rodzina pochodzili z miejscowości o nazwie Eschenbach. Aluzje geograficzne w jego dziełach wskazują, że chodzi tu o Obereschenbach (dzisiaj Wolframs-Eschenbach) niedaleko Ansbach w Bawarii. Wiadomo, że służył na wielu dworach. Przypuszczalnie był przez jakiś czas powiązany z hrabiami Wertheim oraz Panami z Dürn. Do tych ostatnich należał zamek Wildenberg w Odenwald, gdzie Eschenbach miał spisać część jego powieści pt. "Parzival". Jeszcze podczas jego prac nad dziełem wstąpił w służbę na dworze Hermana I z Turyngii (1190–1217), najbardziej znaczącego mecenasa literatury niemieckiej tamtych czasów.
Kwestią sporną jest wykształcenie Wolframa. Programowo ukazywał on siebie jako osobę gardzącą naukową wiedzą książkową. Mimo to jest wielce prawdopodobne, że określone relacje literackie służyły konstrukcji specyficznej roli autora, jako pisarza laików, którego szacunek można rozumieć jako wyraz rosnącej samoświadomości dworskiego społeczeństwa laickiego, na rzecz którego Wolfram się udzielał. Bezsporne jest jednak, że posiadał on obszerną wiedzę z łacińskiej tradycji kulturowej. Jego dzieła charakteryzują się biegle opracowanym materiałem wiedzy z wielu zakresów (nauki przyrodnicze, geografia, medycyna, astronomia) wraz z teologicznymi refleksjami. Spore były również jego umiejętności w dziedzinach ówczesnego języka francuskiego oraz literatury.
Twórczość.
"Parzival" to najbardziej znane dzieło Wolframa, często postrzega się je jako najważniejszy epos tamtego okresu. Jest to pierwszy zachowany niemiecki utwór literacki, którego motywem jest święty Graal. Przedstawiona jest tam historia dwóch bohaterów. Z jednej strony ukazane jest życie Parzivala od jego dzieciństwa, przez czas, gdy był rycerzem króla Artura, aż po motyw panowania Graala, z drugiej strony dzieje i przygody Gawaina. W ramach tez badawczych często zakłada się, że "Parzival" poprzez różne odwzorowania miał przenieść immanencję dworskiego społeczeństwa na płaszczyznę uniwersalną.
Jest prawdopodobne, że Wolfram przy pisaniu "Parzivala" korzystał z dzieła "Perceval" Chrétiena de Troyes, jego utwór jest częściowo wolną interpretacją "Percevala". Jednak powieść Chrétiena jest tylko fragmentem, urywa się w ramach fabuły związanej z Gawainem. Nie ma potwierdzonych źródeł w odniesieniu do końca dzieła Wolframa (a więc końca przygód Gawaina, motywu orientalnego brata Parzivala i powołania bohatera na władcę Graala), jak i jego początku (historia rodziców Parzivala), tak więc uważa się Wolframa za pierwszego twórcę tych części. Wolfram pisał jednak w "Parzivalu", że uważa on opis literacki Chrétiena – z którym był oczywiście zaznajomiony – za nieprawidłowy i twierdził, że korzystał on z innego źródła, pochodzącego od prowansalskiego poety Kyota. O tym jednak nie ma żadnych informacji. W XX wieku utrwaliła się opinia, że owo źródło, jak też autor w rzeczywistości nigdy nie istnieli, a byli tylko tworem fikcji Wolframa.
Oprócz tego istnieje tradycja, w której postrzega się "Parzivala" jako wierne odzwierciedlenie historii przekazywanej ustnie. Herbert Kolb, profesor germanistyki w Düsseldorfie, a później w Monachium, uważa iż Kyot, osoba na którą Wolfram się powołuje, istniała naprawdę, natomiast Werner Greub idzie w historyczności "Parzivala" o wiele dalej, twierdząc, że wszystkie miejsca związane z poszukiwaniem Graala w IX wieku można zlokalizować.
W opowiadaniu "Willehalm" Wolfram opisuje historię świętego Wilhelma, która posiada także cechy powieści dworskiej, jak i epickiego Chansons de geste, i zawiera estachologiczne elementy w związku z podkreśleniem myśli państwowej, oraz zmagania między chrześcijanami i poganami. Dzieło bazuje na prowansalskiej legendzie, która została wolno zinterpretowana przez Wolframa.
Stroficzny fragment pt "Tituriel" zawiera, w ramach odgałęzienia od "Parzivala", sceny z tragicznej historii miłosnej Sigune i Schionatulander. Wolfram spisał także dziewięć minnesangów, z czego pięć stanowi punkt kulminacyjny tego literackiego gatunku. Język Wolframa różni się od stylu Hartmanna von Aue. Jest on barwny, bogaty w ironię i pointy, przy czym składnia jawi się jako przepełniona i rozłożysta. Rozbudował także styl literacki rozwinięty przez jego poprzedników.
Znaczenie.
Wolfram był wpływowym niemieckojęzycznym poetą okresu średniowiecza. Fragment "Tituriela" zyskał ogromną popularność w późnym średniowieczu. Forma stroficzna wymyślona specjalnie dla tego utworu została potem zaadaptowana przez wielu twórców. Sam fragment został rozszerzony w drugiej połowie XIII wieku przez Albrechta von Scharfenberga do formy całej powieści. "Jüngere Titurel" był uważany w późnym średniowieczu za jedyne dzieło Woframa i umocnił jego sławę jako najbardziej znaczącego poety rycerskiego. "Parzival" jest jedyną formą poetycką, która jeszcze po 1470 roku miała wiele wydań. Liczba 84 manuskryptów, które się zachowały, świadczą o niesamowitej popularności dzieła w następnych dwóch wiekach. Niewiele mniej, bo 78 egzemplarzy, miał "Willehalm". Tematy z "Parzivala" były głównym źródłem w powstawaniu libretta do opery Richarda Wagnera pt. "Parsifal". Sam Wolfram pojawia się jako figura w operze wagnerowskiej pt. "Tannhäuser". Późniejsze zainteresowanie Wolframem zaczęło się wraz z publikacją tłumaczenia "Parzivala" w 1753 roku przez szwajcara Johanna Jakoba Bodmera. W komiksie Hugo Pratta pt. "The Secret Rose", Corto Maltese mówi o malowidle ściennym Wolframa. W tej książce Corto szuka świętego Graala.

</doc>
<doc id="194668" url="https://pl.wikipedia.org/wiki?curid=194668" title="Lubsza (województwo śląskie)">
Lubsza (województwo śląskie)

Lubsza (niem. "Lubschau") – wieś w Polsce położona w województwie śląskim, w powiecie lublinieckim, w gminie Woźniki.
W latach 1945–54 siedziba gminy Lubsza, a w 1973–76 gminy Psary. W latach 1954-1972 wieś należała i była siedzibą władz gromady Lubsza. W latach 1975–1998 miejscowość administracyjnie należała do województwa częstochowskiego.
Przez Lubszę przebiega Droga Wojewódzka nr 908 łącząca aglomerację górnośląską z Częstochową.
Historia.
Pierwsza wzmianka o Lubszy pochodzi z roku 1316 i wymienia ówczesnego dziedzica Magnusjusa de Lubsa. W skład majątku lubszeckiego wchodziły wszystkie sołectwa należące do gminy Woźniki, część obecnego miasta Kalety oraz wsie Starcza, Własna i Strzebiń. Miejscowość ta posiadała własny zamek na górze Grojec (który według legendy zapadł się pod ziemię). Jest to jedna z najstarszych miejscowości Górnego Śląska.
W Lubszy przez kilkadziesiąt lat mieszkał śląski działacz i pisarz Józef Lompa, który założył tam szkołę oraz pracował jako organista w lubszeckim kościele. Dziś przez Lubszę biegnie Szlak Józefa Lompy.
Przez miejscowość przebiegała linia kolejowa nr 197 łączącą Woźniki z magistralą węglową, która eksploatowana była do lat 90. XX wieku.
Kościół pw. św. Jakuba.
W miejscowości znajduje się parafialny kościoła pw. św. Jakuba Starszego Apostoła z XIV wieku, przebudowywany wielokrotnie. Obecny wygląd zawdzięcza ostatniej wielkiej przebudowie w latach 30. XX wieku. 
Do kościoła, po wyburzeniu zbudowanej w 1829 r. kaplicy św. Antoniego, w 1930 r. dobudowano neogotycki kościół o neobarokowym wystroju wnętrza. Z tradycji ludowej wynika, że lubszecka świątynia miała być wybudowana tam gdzie dziś na "Ślęskowym" znajduje się kapliczka św. Krzyża.
Uważano również, że pierwotny kościół zamierzano postawić na Lubszeckiej Górze, tam gdzie według legendy miał na gruzach pogańskiej świątyni nauczać święty Wojciech. Najstarszą wzmianką o istnieniu tej świątyni jest zapis poboru świętopietrza z 1274 r., kiedy zanotowano, że Lubsza zapłaciła 3 grosze.
Lubsza była narażona na najazdy Tatarów przybyłych handlowym szlakiem krakowsko-wrocławskim w wyniku, których została zniszczona. Pożar kościółka nastąpił w trakcie wojny pomiędzy Władysławem Jagiełłą a Władysławem Opolczykiem w latach 1391-1396 lub też po 1425 roku, w czasie wojen husyckich na Górnym Śląsku.

</doc>
<doc id="194671" url="https://pl.wikipedia.org/wiki?curid=194671" title="Młyn">
Młyn



</doc>
<doc id="194672" url="https://pl.wikipedia.org/wiki?curid=194672" title="Weridiana">
Weridiana



</doc>
<doc id="194674" url="https://pl.wikipedia.org/wiki?curid=194674" title="Jeruzalem">
Jeruzalem



</doc>
<doc id="194676" url="https://pl.wikipedia.org/wiki?curid=194676" title="Wirydiana">
Wirydiana

Wirydiana, Wirydianna lub Weridiana – żeńskie imię pochodzenia łacińskiego, pochodzące od przymiotnika "viridis" – "zielony, młodzieńczy, świeży". Patronka tego imienia, św. Wirydiana, dziewica, zyskała jeszcze za swojego życia wielką sławę i była nawet odwiedzana przez św. Franciszka z Asyżu.
Wirydiana imieniny obchodzi 1 lutego i 16 lutego.

</doc>
<doc id="194677" url="https://pl.wikipedia.org/wiki?curid=194677" title="Wirydianna">
Wirydianna



</doc>
<doc id="194689" url="https://pl.wikipedia.org/wiki?curid=194689" title="Gtkmm">
Gtkmm

gtkmm – biblioteka, będąca interfejsem programistycznym dla biblioteki graficznej GTK+, który przenosi mechanizmy działania napisanej w języku C biblioteki GTK+ do C++. Zadaniem tej biblioteki jest ułatwienie programowania interfejsu graficznego poprzez obsługę widgetów jako obiektów z własnymi metodami. Dostępne są wszystkie mechanizmy programowania obiektowego, takie jak dziedziczenie, polimorfizm, przestrzenie nazw i inne ułatwienia wprowadzone przez język C++. Biblioteka wykorzystuje mechanizm sygnałów i slotów (konkretnie libsigc++) do obsługi zdarzeń, takich jak np. kliknięcie myszką.
Gtkmm należy traktować jako „nakładkę” (wzorzec projektowy adapter) na bibliotekę GTK+, która nie wnosi nowej funkcjonalności elementów graficznych, a jedynie umożliwia sterowanie nimi z poziomu języka C++. Z gtkmm można korzystać zarówno pisząc bezpośrednio kod w języku C++, jak i poprzez wykorzystanie programu Glade, który umożliwia graficzne tworzenie interfejsów i generuje kod gtkmm z wykorzystaniem biblioteki libglademm, umożliwijącej dynamiczne generowanie interfejsu użytkownika na podstawie opisu w formacie XML.
Obecnie biblioteka gtkmm działa na wielu systemach operacyjnych, między innymi na systemach z rodziny Unix, Linux, OS X, BSD, Solaris i Windows.
Nazwa biblioteki powstała przez dodanie do nazwy GTK dwóch liter „m”, które oznaczają dwa minusy. GTK+ ma już w swojej nazwie znak „+” więc autorzy wybrali dla odróżnienia dwa znaki „-”. Pierwotnie nazwa biblioteki była zapisywana Gtk--, ale problemy z obsługą takiej nazwy przez wyszukiwarki spowodowały, że zastąpiono ją wersją z dwoma „m”.
Przykładowy kod.
Przykładowy kod wyświetlający puste okienko:
class Okno : public Gtk::Window
public:
 Okno()
 set_title("Gtkmm");
 set_position(Gtk::WIN_POS_CENTER);
int main(int argc, char* argv[])
 Gtk::Main kit(argc, argv);
 Okno okno;
 kit.run(okno);
 return 0;

</doc>
<doc id="194693" url="https://pl.wikipedia.org/wiki?curid=194693" title="Blondi">
Blondi

 
Blondi (ur. 1941 lub 1942, zm. 29 kwietnia 1945) – suka rasy owczarek niemiecki należąca do Adolfa Hitlera. Hitler dostał ją od Martina Bormanna w 1941 (lub w 1942). Wieczorem z 29 na 30 kwietnia 1945 r. Blondi została otruta za pomocą cyjanowodoru.
Śmierć Blondi.
Kapsułki z trucizną były produkowane masowo w ostatnich miesiącach III Rzeszy w obozie koncentracyjnym Sachsenhausen. Zawierały 1 cm³ kwasu pruskiego z niewielką ilością kwasu szczawiowego. Z wielu przyczyn (pośpiech, brak surowców, złe przechowywanie) trucizna była często bardzo złej jakości, co uniemożliwiało popełnienia samobójstwa poprzez jej zażycie. Wieczorem z 29 na 30 kwietnia 1945, przed popełnieniem samobójstwa, Hitler polecił sprawdzić skuteczność trucizny na Blondi. Opiekun Blondi, sierżant piechoty i weterynarz Fritz Tornow, otworzył psu pysk, a dr Werner Haase rozgniótł nad nim szczypcami ampułkę z trucizną. Tornow zacisnął psu pysk. Blondi niemal natychmiast, padając na ziemię, dostała drgawek i w ciągu 30 sekund była martwa. Otrucie „Wolfa” nie powiodło się. Tornow dobił szczeniaka strzałem z pistoletu w głowę. Oba psy wyniesiono na zewnątrz bunkra i wrzucono do pobliskiego leja.

</doc>
<doc id="194696" url="https://pl.wikipedia.org/wiki?curid=194696" title="Alfons Mańkowski">
Alfons Mańkowski

Alfons Mańkowski (ur. 10 września 1870 w Wielkim Kuntersztynie k. Grudziądza, zm. 14 lutego 1941 w Stutthofie) – polski historyk Kościoła katolickiego, duchowny katolicki, członek Polskiej Akademii Umiejętności.
Dzieciństwo i młodość.
Pochodził z rodziny chłopskiej, był synem Jakuba i Franciszki z Kamińskich. Uczęszczał do gimnazjum niemieckiego w Grudziądzu (1880–1888), następnie studiował w Seminarium Duchownym w Pelplinie (1889–1894); w 1895 w Pelplinie przyjął święcenia kapłańskie. Uzupełniał studia na Uniwersytecie Jagiellońskim (1902), w dziedzinie historii, filozofii i historii literatury, m.in. u Stanisława Tarnowskiego, ks. Stefana Zachariasza Pawlickiego, Stanisława Smolki.
Działalność duszpasterska.
Do 1920 pracował jako wikary bądź administrator w miejscowościach: Gniew (ok. 1895), Tuchola (ok. 1896), Lembarg (ok. 1897), Nowe (1898–1899), Stara Kiszewa (1899–1900), Sarnowo (ok. 1901), Fordon (1902-–1903), Przysiersk (1903–1904), Lubiszewo (1904–1910), Złotowo k. Lubawy (ok. 1910–1920). W latach 1920–1923 był proboszczem w Radzyniu Chełmińskim, a od 1923 do 1940 w Lembargu, k. Brodnicy. W diecezji chełmińskiej pełnił funkcję cenzora ksiąg religijnych (od 1926) oraz prałata kapituły katedralnej (od 1927).
Działalność naukowa.
Od 1929 był członkiem korespondentem Polskiej Akademii Umiejętności. Działał w Towarzystwie Naukowym w Toruniu, redagował wydawnictwa towarzystwa, w latach 1923–1939 pełnił funkcję prezesa, a w 1925 nadano mu godność członka honorowego, wchodził w skład Rady Polskiego Słownika Biograficznego, reprezentując Towarzystwo Naukowe w Toruniu (od 1935). Należał ponadto do Towarzystwa Przyjaciół Nauk w Poznaniu (1928 członek zwyczajny, 1936 członek honorowy), Instytutu Bałtyckiego w Toruniu i Gdyni (1930–1939 wiceprezes), Towarzystwa Miłośników Historii w Poznaniu, Polskiego Towarzystwa Krajoznawczego.
Jako historyk zajmował się dziejami Kościoła katolickiego XIX wieku oraz historią Pomorza Zachodniego. Ogłosił drukiem ponad 280 prac i artykułów, w których zajmował się głównie piśmiennictwem i dziejami książki polskiej, polskością Pomorza, historią diecezji chełmińskiej i warmińskiej, biografiami wybitnych ludzi Pomorza, a także osadnictwem i zwyczajami na Pomorzu. Badał także rządy pruskie na Pomorzu Zachodnim i Ziemi Chełmińskiej. Przygotował do wydania "Inwentarz dóbr biskupstwa chełmińskiego z roku 1614 z uwzględnieniem późniejszych do roku 1759 inwentarzy" (1926), "Inwentarz dóbr kapituły katedralnej chełmińskiej z XVII i XVIII wieku" (1927), "Polskie ustawy wiejskie XV–XVIII wieku" (1938, ze Stanisławem Kutrzebą), "Dzieje drukarstwa i piśmiennictwa polskiego w Prusiech Zachodnich wraz ze szczegółową bibliografią druków polskich zachodnio-pruskich", "Prałaci i kanonicy katedralni chełmińscy". Opracował ponad 30 haseł do Polskiego Słownika Biograficznego. Był współautorem dzieła "Diecezja Chełmińska. Zarys historyczno-statystyczny". Zgromadził bogaty księgozbiór (obejmujący również czasopisma regionalne i dokumenty), który przekazał w darze Seminarium Duchownemu w Pelplinie.
Działalność społeczna.
Brał aktywny udział w działalności społecznej i narodowej. W pierwszych latach XX wieku organizował naukę języka polskiego dla młodzieży szkolnej w Gniewie, Tucholi i Nowem oraz opiekował się towarzystwami przemysłowymi i ludowymi. W 1903 uczestniczył w zjeździe organizacyjnym Związku Towarzystw Polskich w Toruniu. Jako wikary w Lubiszewie był współzałożycielem i członkiem zarządu Banku Ludowego w Tczewie. W okresie 1910–1918 współpracował z „Gazetą Olsztyńską” i działaczami warmińskimi. Współtworzył Towarzystwo Literatów i Dziennikarzy Polskich w Prusach Wschodnich (1910), wchodził w skład Zarządu Rad Nadzorczych Spółdzielni Polskich w Lubawie i Tczewie. W latach 1918–1919 wchodził w skład Podkomisariatu Naczelnej Rady Ludowej w Gdańsku i Powiatowej Rady Ludowej w Lubawie. W 1920 uczestniczył w akcji plebiscytowej na terenie Warmii, Mazur i Powiśla. W 1940 aresztowany przez Niemców, został wywieziony do obozu koncentracyjnego w Stutthofie, gdzie zmarł.
Publikacje.
Był autorem około 160 prac naukowych oraz edycji źródłowych, m.in.:

</doc>
<doc id="194697" url="https://pl.wikipedia.org/wiki?curid=194697" title="Eter dietylowy">
Eter dietylowy

Eter dietylowy (pot. "eter etylowy", "eter") – organiczny związek chemiczny z grupy eterów, zbudowany z dwóch grup etylowych przyłączonych do atomu tlenu. Ma właściwości narkotyczne, nasenne i znieczulające. Nałogowe wąchanie lub spożywanie eteru nosi nazwę eteromanii.
Otrzymywanie.
Eter dietylowy otrzymuje się w wyniku dehydratacji alkoholu etylowego (działając na niego stężonym kwasem siarkowym w temperaturze 140 °C). W przemyśle otrzymywany jest w wyniku dehydratacji par alkoholu etylowego przepuszczanych nad lub zeolitami.
Właściwości fizykochemiczne.
Eter dietylowy jest bezbarwną, lotną, skrajnie łatwopalną cieczą. Z powietrzem (i tlenem) tworzy mieszaninę wybuchową. Jego pary są cięższe od powietrza (gęstość par eteru jest 2,56 raza większa od gęstości powietrza), co powoduje, że „pełzają” po stole laboratoryjnym, unosząc się z otwartej butelki. 
Zagrożenia.
Eter dietylowy jest substancją bardzo lotną i niezwykle łatwopalną (temperatura zapłonu −45 °C). Z powietrzem atmosferycznym tworzy mieszaninę wybuchową już w niskich temperaturach. Pary eteru jako cięższe od powietrza mają tendencję do gromadzenia się przy ziemi i mogą przesuwać się po niej na dość znaczne odległości. Zapłon mieszaniny powietrzno-eterowej może nastąpić nie tylko od iskry czy płomienia, lecz nawet w wyniku kontaktu z gorącą powierzchnią, np. płytą grzejną lub gorącym trójnogiem. 
Eter dietylowy (podobnie jak inne etery) ma skłonność do tworzenia wybuchowych, wysokowrzących nadtlenków w wyniku działania światła i kontaktu z powietrzem. Oddestylowanie eteru zawierającego nadtlenki prowadzi do ich zatężenia i może spowodować eksplozję. Dlatego przed przystąpieniem do destylacji eteru należy wykonać test na obecność nadtlenków, a w razie stwierdzenia ich obecności należy rozłożyć je za pomocą środka redukującego.
W celu zmniejszenia ryzyka wytworzenia nadtlenków do eteru występującego w handlu bywają dodawane stabilizatory, np. butylowany hydroksytoluen jako przeciwutleniacz. Wodę i nadtlenki usuwa się z eteru poprzez destylację znad sodu i benzofenonu albo przepuszczając eter przez kolumnę wypełnioną aktywowanym glinem.

</doc>
<doc id="194698" url="https://pl.wikipedia.org/wiki?curid=194698" title="Stradom (Częstochowa)">
Stradom (Częstochowa)

 
Stradom – dzielnica Częstochowy położona na południowy zachód od centrum miasta, nad rzeką Stradomką. Graniczy z dzielnicami: Gnaszyn-Kawodrza, Dźbów, Błeszno, Wrzosowiak, Ostatni Grosz, Trzech Wieszczów i Podjasnogórska. Na terenie dzielnicy dominuje zabudowa jednorodzinna.
Historia.
Stradom został założony pod koniec XVI wieku. Nazwa pochodzi od nazwiska ówczesnego podstarościego olsztyńskiego, Krzysztofa Stradomskiego, który 27 lipca 1593 roku nabył od miasta Częstochowy wójtostwo w widłach rzek Stradomki (zwanej wcześniej Rybną) i Konopki. Od końca XVIII wieku tereny te były w posiadaniu królewskim i mieściły się tutaj wieś, folwark i młyn. W 1791 roku Stradom zamieszkiwało 147 osób, a w 1831 - 285. Drugi folwark, zwany Zacisiem (od niego wzięła nazwę obecna dzielnica Zacisze), znajdował się nad samym brzegiem Stradomki, w rejonie skrzyżowania ulic Piastowskiej z Zaciszańską.
W 1882 założono na Stradomiu fabrykę szpagatu pod nazwą Bracia Goldstein, Oderfeld, Oppenheim. W 1899 przekształcono ją w Towarzystwo Akcyjne Częstochowskich Zakładów Jutowych i Konopianych „Stradom”. Wytwarzała worki i sienniki jutowe oraz szpagaty konopne (popularnie zwano ją „Szpagaciarnią”). Oparta była na kapitale krajowym; tuż przed wybuchem I wojny światowej zatrudniała 2300 robotników. Później przemianowana na Częstochowskie Zakłady Przemysłu Lniarskiego „Stradom”, od 1992 pod nazwą Stradom SA. W okresie Polski Ludowej w przyzakładowym domu kultury mieściło się kino „Włókniarz”, a w 2001 ten budynek stał się siedzibą Wyższej Szkoły Zarządzania.
Stradom został włączony do Częstochowy 1 kwietnia 1928 roku.
Obiekty.
Na rogu ulicy Sabinowskiej i Piastowskiej znajduje się neogotycka kaplica Matki Boskiej Częstochowskiej z 1885 roku. Przy ulicy Sabinowskiej 62/64 znajduje się Centralna Szkoła Państwowej Straży Pożarnej. Mieści się w budynkach wykorzystywanych przez kilkadziesiąt lat jako koszary (m.in. w II RP stacjonował tu 7 pułk artylerii lekkiej).
W wyniku podziału administracyjnego Częstochowy z 2004 roku dworzec kolejowy Częstochowa Stradom leży w granicach dzielnicy Podjasnogórska, a przedsiębiorstwo Stradom S.A. leży w granicach dzielnicy Trzech Wieszczów.
Na terenie dzielnicy Stradom znajdują się: Szkoła Podstawowa nr 21 im. ks. Stanisława Konarskiego, Szkoła Podstawowa nr 47 im. Marii Konopnickiej, Szkoła Podstawowa nr 16 im. Bolesława Chrobrego wraz z Gimnazjum nr 16. Ma tu siedzibę i boisko klub piłkarski Stradom Częstochowa. 

</doc>
<doc id="194705" url="https://pl.wikipedia.org/wiki?curid=194705" title="Kanon Biblii">
Kanon Biblii

Kanon ( – „reguła postępowania”) – zbiór lub spis ksiąg uznanych za autentyczne i natchnione Pismo Święte (Biblię). Ustalenie kanonu jest ściśle związane z uznaniem Biblii i jej poszczególnych części za dzieło powstałe z inspiracji Boga.
Ostateczną swoją formę w Kościele katolickim kanon przyjął na Soborze trydenckim 8 kwietnia 1546 roku. W katolicyzmie i prawosławiu oprócz ksiąg uznawanych za natchnione w judaizmie do kanonu w zakresie Starego Testamentu dołączono również niektóre księgi wchodzące w skład Septuaginty. Natomiast protestantyzm w Starym Testamencie za natchnione uznaje jedynie 39 ksiąg Biblii hebrajskiej (24 lub 22 według podziału żydowskiego) zaakceptowanych przez judaizm.
Kanon Biblii we wczesnym judaizmie.
Istnieją rozbieżności w opiniach co do tego, kiedy ostatecznie ukształtował się żydowski kanon świętych pism. Talmudysta Louis Ginzberg w swoim dziele nawiązującym do tekstu Biblii i zatytułowanym „Legendy żydowskie” uważał, że kanon Biblii hebrajskiej składający się z 24 ksiąg został ustalony przez Ezdrasza oraz uczonych w Piśmie w okresie Drugiej Świątyni. Przyjmowano również koncepcję istnienia dwóch różnych „kanonów” – zbioru pism używanych przez Żydów jerozolimskich ("kanonu palestyńskiego") oraz dla Diaspory – Żydów na emigracji ("kanonu aleksandryjskiego"). Rozróżnienie takie powstało jako wynik teorii zaproponowanej w 1719 roku przez redaktora jednego z wydań Septuaginty, Francisa Lee.
Teoria dwóch kanonów była dalej rozwijana m.in. dzięki pracom katolickiego uczonego Franza Karla Moversa. Według niej hipotetyczny kanon aleksandryjski miał być obszerniejszy, gdyż miał zawierać księgi napisane specjalnie dla Diaspory. Za definicję kanonu aleksandryjskiego teoria przyjmuje Septuagintę, a ściślej – te jej księgi, które ostatecznie znalazły się w Wulgacie Hieronima ze Strydonu. Księgi, które miały należeć tylko do kanonu aleksandryjskiego nazwano w XVI w. w katolicyzmie "deuterokanonicznymi", a w protestantyzmie "apokryfami". Obecnie przeważa pogląd, że wyraźny podział na kanon palestyński i kanon aleksandryjski nigdy nie istniał i wspomniane terminy nie są używane.
Kanon hebrajski.
Istnieje wiele opinii co do tego, kiedy ukształtował się ostatecznie kanon hebrajski. Tradycja żydowska przekazywała pogląd, że kanon Biblii hebrajskiej został ustalony w czasach Ezdrasza. Niektórzy badacze umieszczają tę datę na II w. p.n.e., a jeszcze inni przesuwają ten okres nawet na drugie stulecie naszej ery. Według jednej z opinii takie ustalenie odbyło się między rokiem 87 i 114 po Chrystusie podczas domniemanego synodu w Jamni, na którym Żydzi mieliby ustalić kanon nazwany hebrajskim. Zdaniem Alexandra Dubrau pogląd taki jest od lat 70. XX wieku powszechnie odrzucany. Na dobór ksiąg według tej teorii miały wpływ następujące czynniki:
Kanon hebrajski składa się obecnie z 24 ksiąg, które tworzą 39 ksiąg protestanckiego Starego Testamentu. Różnica w liczbie wynika z późniejszego podziału niektórych długich ksiąg na krótsze. Był on później dyskutowany, przez co obecnie nie należy do niego "Mądrość Syracha", a należy "Pieśń nad Pieśniami".
Kanon hebrajski dzieli się na trzy części:
Kanon ten był najbardziej rozpowszechniony wśród Żydów w Palestynie w I wieku n.e. Istniało jednak wiele grup, podzielonych geograficznie i doktrynalnie, które uznawały inne kanony. Saduceusze pod koniec swojego istnienia do natchnionych Pism zaliczali tylko Pięcioksiąg (innego zdania jest James VanderKam, według którego nie ma dowodu na różnicę poglądów między faryzeuszami i saduceuszami w kwestii kanoniczności poszczególnych ksiąg biblijnych). Samarytanie, których trudno uznać za Żydów w ścisłym sensie, również uznawali tylko Torę, ale wierzyli w zupełnie inne dogmaty niż Saduceusze. Sekta z Qumran oprócz ksiąg kanonu palestyńskiego oraz części ksiąg deuterokanonicznych posiadała wiele własnych pism.
W obiegu było także wiele apokryfów (np. Księga Henocha cytowana w Biblii), co do których jednak większość Żydów nie miała wątpliwości, że są nienatchnione. Istniały też księgi, na które powołuje się Stary Testament, lecz jednak nie zachowały się do czasów Chrystusa (np. Księga Wojen Jahwe, opisująca prawdopodobnie podbój ziemi Kanaan czy Księga Sprawiedliwego).
Niektóre księgi występowały w kilku wariantach z różnicami, które można podzielić na: 1) pominięcia, gdzie pewnego fragmentu tekstu brak w innych; 2) powtórzenia, gdzie niektóre wersety lub rozdziały powtarzają się, często z nieznacznymi różnicami; 3) dodatki, czyli fragmenty zawierające zupełnie nową treść. Przykładem może być Księga Jeremiasza, która występowała w formie krótszej i dłuższej (długa zawierała te same fragmenty powtórzone kilka razy, obie wersje znaleziono w grotach Qumran), lub Księga Daniela, do której grecki tłumacz dołączył kilka fragmentów niewystępujących w oryginale hebrajskim, np. hymn odśpiewany przez trzech młodzieńców po uratowaniu z pieca, lub przypowieść o Zuzannie. Hebrajska księga Daniela również zawiera powtórzenia, co świadczy o tym, że sama jest przeredagowaną wersją jeszcze wcześniejszej księgi. Trudno ustalić, która wersja danej księgi powinna być uważana za „właściwą” i natchnioną.
Na trzy części Pism powoływał się Jezus Chrystus mówiąc o „Prawie, Prorokach i Psalmach” (Łukasza 24,44; "Psalmy" to pierwsza księga "Pism", w tym wypadku nazwa ta najprawdopodobniej oznacza całą część). Józef Flawiusz podaje, że ten katalog Pism był uznawany przez Żydów na długo przed I wiekiem n.e. ("Przeciw Apionowi", ks. I, 8 [38-40]).
Kanon hebrajski (zwany "Biblią hebrajską") jest uznawany przez protestantów za pełny kanon Starego Testamentu.
Po ustaleniu kanonu hebrajskiego działalność rozpoczęli Masoreci, którzy bardzo dokładnie kopiowali księgi.
Stary Testament u chrześcijan.
Chrześcijanie bardzo długo nie podejmowali dyskusji na temat kanonu Starego Testamentu, gdyż uważali go za odziedziczony po Żydach i przez nich skompletowany. Można to domniemywać na podstawie ksiąg włączanych do tłumaczeń, a także innych zachowanych dokumentów. W V w. powstała Wulgata, przekład Starego Testamentu z hebrajskiego i greki (oraz Nowego Testamentu z greki), dokonany przez Hieronima, który za źródło przyjął hebrajskie oryginały pism, ale posiłkował się Septuagintą. Sam Hieronim odrzucał jednak księgi później nazwane deuterokanonicznymi jako część natchnionego kanonu. Różnice opinii istniały wśród wielu chrześcijańskich uczonych i duchownych aż do XVI w. Wielu teologów chrześcijańskich przedstawiało bardzo różne koncepcje kanonu, jednak do rozłamu na tym tle doszło dopiero w trakcie reformacji, kiedy ustalił się podział na kanony: katolicki, prawosławny i protestancki.
W XVI w. Marcin Luter, podobnie jak niektórzy inni katoliccy bibliści owego czasu, przyjął założenie, że kanon hebrajski jest bardziej pierwotny niż zbiór ksiąg uznawanych dotychczas przez większość chrześcijaństwa i odrzucił księgi w nim niewystępujące. W chrześcijaństwie rozgorzała trwająca do dziś dyskusja, które księgi powinny należeć do kanonu. Pisma (Starego i Nowego Testamentu) odrzucone przez Lutra w katolicyzmie nazwano "deuterokanonicznymi", protestanci zaliczyli je do "apokryfów".
Chrześcijanie tradycyjnie grupowali księgi Biblii na historyczne, dydaktyczne i prorockie, inaczej niż Żydzi. W katolicyzmie podział ten wygląda następująco:
Kanon Nowego Testamentu.
Składa się z 27 ksiąg Nowego Testamentu uznawanych przez wszystkie wyznania chrześcijańskie.
Kanon Pism chrześcijańskich ustalony został ostatecznie w IV wieku n.e. Początkowo różne kościoły uznawały różne dodatkowe pisma za natchnione (np. "Didache"), które stopniowo odrzucano. Najdłuższe spory dotyczyły "Apokalipsy św. Jana", którą ostatecznie włączono do kanonu. Najwcześniejszy katalog Nowego Testamentu powstał ok. 170 roku n.e. (Fragment Muratoriego). Na podstawie wypowiedzi pisarzy wczesnochrześcijańskich można stwierdzić, że powoływali się oni i uznawali za natchnione te same księgi, które uznał w 397 roku n.e. synod kartagiński.
Kanon Nowego Testamentu:
Stanowisko Kościołów.
Katolicyzm.
Sobór trydencki w sposób ostateczny zatwierdził kanon Kościoła katolickiego składający się z 46 ksiąg Starego Testamentu 
(lub 47 jeśli za odrębną księgę uznać List Jeremiasza, który w wydaniach katolickich stanowi 6 rozdział Księgi Barucha) oraz 27 ksiąg Nowego Testamentu. Sobór Trydencki zamknął też wszelkie dyskusje wewnątrz Kościoła na temat ich kanoniczności 8 kwietnia 1546 roku. Za kanon przyjęto te księgi, które znalazły się w Wulgacie.
Prawosławie.
Cerkiew prawosławna ma taki sam Nowy Testament jak cała reszta chrześcijaństwa, który składa się z 27 ksiąg. Jako obowiązującego tekstu Starego Testamentu używa Septuaginty, obejmującej 49 ksiąg. Niektóre z nich to tak zwane Księgi deuterokanoniczne. Księgi, o których mowa, to I (lub też III) Ezdrasza, Tobiasza, Judyty, I, II, III Machabejska, Mądrości Salomona, Mądrości Syracha (Eklezjastyk), Barucha, Modlitwa Manassesa, Psalm 151. Niektóre prawosławne wydania Pisma Świętego zawierają również IV Księgę Machabejską. Na soborach lokalnych w Jassach (1642) i w Jerozolimie (1672) zostały one uznane za „autentyczne części Pisma”, jednakże idąc za opinią Atanazego i Hieronima, większość współczesnych prawosławnych badaczy uważa, że choć są one częścią Biblii, Księgi deuterokanoniczne stoją na nieco niższym szczeblu niż pozostałe księgi Starego Testamentu.
Podstawą kanonu prawosławnego, w krajach które używają podczas nabożeństw języka cerkiewno-słowiańskiego, jest tłumaczenie Septuaginty dokonane przez Cyryla i Metodego. Na potrzeby przekładu Pisma Świętego stworzono alfabet (oparty na alfabecie greckim) zwany cyrylicą.
Cerkiew Prawosławna, jako jedna z nielicznych dużych denominacji chrześcijańskich, uznaje św. Pawła za autora Listu do Hebrajczyków. Przyjmuje też nieco odmienną kolejność ksiąg niż inne denominacje przesuwając Listy powszechne przed Listy apostoła Pawła (Ewangelie – Dzieje Apostolskie – Listy powszechne – Listy Apostoła Pawła – Apokalipsa).
Protestantyzm.
Kościoły protestanckie przyjęły hebrajski kanon Starego Testamentu, tym samym odrzucając niektóre księgi uznawane przez Kościół katolicki i prawosławny jako "księgi deuterokanoniczne" i zaliczają je do apokryfów. Początkowo niektórzy reformatorzy zastanawiali się nad kanonicznością niektórych ksiąg Nowego Testamentu (np. "List Jakuba" za sformułowanie "wiara bez uczynków jest martwa"), jednak żadnej z nich nigdy nie odrzucono i wszystkie Kościoły protestanckie mają identyczny kanon Nowego Testamentu, jak niemal cała reszta chrześcijaństwa.
Restoracjonizm.
Wyznania uznawane za restoracjonistyczne zazwyczaj odrzucają księgi deuterokanoniczne. Stąd np. Świadkowie Jehowy przyjęli kanon hebrajski, składający się z 39 ksiąg (na wzór kanonu hebrajskiego co odpowiada 24 lub 22 księgom według podziału żydowskiego). Na Nowy Testament składa się 27 ksiąg.
Wśród wyznań restoracjonistycznych istnieją również liczne grupy, które dołączają do kanonu własne pisma. Na przykład święci w dniach ostatnich (mormoni) uznają za natchnioną Księgę Mormona i kilka innych pism autorstwa Josepha Smitha, stawiając je na równi z Biblią.

</doc>
<doc id="194710" url="https://pl.wikipedia.org/wiki?curid=194710" title="Jozsef Antall">
Jozsef Antall



</doc>
<doc id="194722" url="https://pl.wikipedia.org/wiki?curid=194722" title="Indigo">
Indigo



</doc>
<doc id="194723" url="https://pl.wikipedia.org/wiki?curid=194723" title="Uniwersytet Georga Augusta w Getyndze">
Uniwersytet Georga Augusta w Getyndze



</doc>
<doc id="194724" url="https://pl.wikipedia.org/wiki?curid=194724" title="Uniwersytet Viadrina we Frankfurcie">
Uniwersytet Viadrina we Frankfurcie



</doc>
<doc id="194726" url="https://pl.wikipedia.org/wiki?curid=194726" title="Pokład (geologia)">
Pokład (geologia)

Pokład – w geologii jest to złoże mające formę warstwy, zalegające na dużej przestrzeni i ograniczone dwiema mniej więcej równoległymi warstwami (górna to strop, dolna to spąg). Pokłady są charakterystyczne dla skał osadowych. W formie pokładów występują najczęściej węgiel kamienny, węgiel brunatny, siarka, sole potasowe itd. Złoża występujące w więcej niż jednym pokładzie to złoża wielopokładowe.
Pod względem budowy pokład charakteryzują:

</doc>
<doc id="194729" url="https://pl.wikipedia.org/wiki?curid=194729" title="Imre Madách">
Imre Madách

Imre Madách (ur. 20 stycznia 1823, Alsósztregova; zm. 5 października 1864, Alsósztregova) – węgierski dramaturg, autor m.in. dramatu "Az ember tragédiája" ("Tragedia człowieka"). 
Życiorys.
Madách studiował prawo, po którego ukończeniu został prowincjalnym urzędnikiem państwowym. Klęska rewolucji węgierskiej w 1848 i nieszczęśliwe małżeństwo wpłynęły na kształtowanie się jego osobowości artystycznej. W tym stanie pół załamania, pół izolacji powstało w 1861 jego główne dzieło "Tragedia człowieka". To obejmujący ok. 4000 wersów dramatyczny poemat, który swą formą przypomina nieco "Fausta" Goethego. Kojarzy się również z Rajem utraconym Johna Miltona. Poemat ten przetłumaczono na ponad 18 języków i jest przedstawiany na scenach teatralnych w wielu krajach świata.
Madácha na jego artystycznej drodze wspierał radą inny dziewiętnastowieczny autor węgierski János Arany.

</doc>
<doc id="194730" url="https://pl.wikipedia.org/wiki?curid=194730" title="Imre Madach">
Imre Madach



</doc>
<doc id="194732" url="https://pl.wikipedia.org/wiki?curid=194732" title="Herb Słubic">
Herb Słubic

Herb Słubic – jeden z symboli miasta Słubice i gminy Słubice w postaci herbu ustanowiony w 2006 roku.
Wygląd i symbolika.
Herb przedstawia na tarczy czerwoną bramę gotycką z niebieskim dachem, otoczoną z dwóch stron słupami granicznymi. W bramie znajduje się czerwony kogut.
Herb bezpośrednio nawiązuje do posiadającego średniowieczne tradycje herbu Frankfurtu nad Odrą ze względu na ścisłe związki historyczne z tym miastem (do 1945 Słubice były częścią Frankfurtu). Herb Słubic nie posiada jednak tarczy z czerwonym orłem brandenburskim, podkreślając w zamian graniczne położenie miasta (słupy). Kogut (łac. "gallus") jest symbolem Franków (Galów) i odnosi się w ten sposób do nazwy „Frankfurt”.
Historia.
Dawny herb Słubic to tarcza herbowa podzielona na dwie pionowe części: lewą koloru czerwonego, a prawą srebrnego. Na czerwonym polu znajduje się prawa połowa srebrnego nieukoronowanego orła, natomiast na srebrnym polu – złoty kogut. Kogut nawiązywał do herbu Frankfurtu nad Odrą (w którego herbie głównym elementem jest kogut), którego Słubice były prawobrzeżną częścią do 1945 roku. Natomiast orzeł polski (tzw. „piastowski” lub wielkopolski z racji powiązań miasta z tą krainą m.in. w średniowieczu) miał podkreślać przyłączenie Słubic do Polski w 1945 roku, a także przynależność do Polski jeszcze przed czasami kolonizacji niemieckiej w połowie XIII wieku.

</doc>
<doc id="194734" url="https://pl.wikipedia.org/wiki?curid=194734" title="Flaga Słubic">
Flaga Słubic

Flaga Słubic – jeden z symboli miasta Słubice oraz gminy Słubice w postaci flagi. 
Wygląd i symbolika.
Flaga przedstawia prostokąt koloru czerwonego, z góry i z dołu przycięty, natomiast pośrodku znajduje się obecny herb miasta.
Dawna flaga Słubic to biały prostokąt z czerwoną ramką. W środku flagi znajdował się dawny herb Słubic.

</doc>
<doc id="194736" url="https://pl.wikipedia.org/wiki?curid=194736" title="Wryndawan">
Wryndawan

Wryndawan (hindi: वृन्दावन, trl. "Vṛndāvan", trb. "Wryndawan"; ang. "Vrindavan"; także: "Wrindawana", "Brindawan", "Brindawana") – miejscowość w stanie Uttar Pradesh powstała w miejscu mitycznego lasu o tej samej nazwie. Położona jest 15 km od miasta Mathura, w pobliżu autostrady Agra-Delhi. W 2001 roku miasto Wryndawan liczyło 56 618 mieszkańców.
We Wryndawanie znajduje się wiele starożytnych i współczesnych świątyń. Jest ono także siedzibą licznych organizacji religijnych, których wierzenia mają związek z Kryszną.
Do najsłynniejszych świątyń należą:
Oprócz świątyń znajduje się tam wiele grobowców (samadhi) osób uznanych za świętych wisznuizmu.
Las Vrindavan był miejscem zabaw dziecięcych Kryszny, który dorastał w pobliskiej Gokuli ze swoimi przybranymi rodzicami – Jaśodą i Nandą.
Umiejscowiona jest tam większość historii opowiadających o dzieciństwie Kryszny: walki z demonami, zabawy z chłopcami-pasterzami oraz późniejsze zabawy z gopi. O tych ostatnich opowiada utwór pt. "Gita Gowinda".
Nazwa ta wykorzystywana jest też w hinduistycznej części Indii dla określenia idyllicznego miejsca lub ogrodu.

</doc>
<doc id="194737" url="https://pl.wikipedia.org/wiki?curid=194737" title="Verden (Aller)">
Verden (Aller)

Verden (Aller) – miasto powiatowe w północnych Niemczech, w kraju związkowym Dolna Saksonia, siedziba powiatu Verden.
Geografia.
Miasto leży nad rzeką Aller, w delcie Wezery, w trójkącie wielkich miast, ok. 40 km od Bremy i ok. 70 km od Hanoweru.
Historia.
W 782 roku w Verden miała miejsce masakra ok. 4500 rebeliantów saskich dokonana prawdopodobnie na rozkaz Karola Wielkiego.
Transport.
Przez miejscowość, z południa na północ, przebiega droga krajowa B215. Na północny wschód od miejscowości przebiega autostrada A27.
W mieście znajduje się stacja kolejowa Verden.

</doc>
<doc id="194743" url="https://pl.wikipedia.org/wiki?curid=194743" title="WxPython">
WxPython

wxPython – pakiet dla języka Python umożliwiający tworzenie interfejsów graficznych zaimplementowany jako nakładka na bibliotekę wxWidgets.
wxPython jest modułem międzyplatformowym, czyli program napisany z jego użyciem powinien działać na różnych platformach bez modyfikacji. Aktualnie wspieranymi platformami są Microsoft Windows (wersja 32-bitowa), większość systemów uniksowych i linuksowych oraz OS X.
Przykładowy kod (wxPython 2.6.x).
import wx
class MyFrame(wx.Frame):
 def __init__(self):
 wx.Frame.__init__(self, None, title="wxPython application")
 button_id = wx.NewId()
 wx.Button(self, button_id, "Click here")
 wx.EVT_BUTTON(self, button_id, self.OnButton)
 def OnButton(self, e):
 wx.MessageBox("Hello world!", "Dialog title")
if __name__ == '__main__':
 app = wx.PySimpleApp()
 frame = MyFrame()
 frame.Show()
 app.MainLoop()
Zobacz też.
Inne biblioteki GUI dla Pythona:

</doc>
<doc id="194744" url="https://pl.wikipedia.org/wiki?curid=194744" title="Karabin maszynowy Vickers K">
Karabin maszynowy Vickers K

Karabin maszynowy Vickers K (w terminologii brytyjskiej znany także jako VGO – Vickers Gas Operated) – lotniczy karabin maszynowy zaprojektowany specjalnie do użycia w samolotach przez obserwatora lub tylnego strzelca. Wersja rozwojowa ręcznego karabinu maszynowego Vickers-Berthier.
Wyprodukowany w znacznych ilościach, ale wraz ze wzrostem osiągów samolotów, standardem stały się zamknięte kabiny, a karabin słabo nadawał się do montażu w wieżyczkach strzeleckich, a w ogóle do montażu w skrzydłach. Był używany w dwu- i trzymiejscowych samolotach brytyjskich z okresu II wojny światowej, takich jak Fairey Swordfish (na których służył do 1945). Bombowce Handley Page Halifax miały pojedynczy km Vickers w owiewce dziobowej.
W 1940 zmagazynowane karabiny zostały wykorzystane do obrony lotnisk. W północnej Afryce używały go nieregularne oddziały komandosów operujące daleko za liniami wroga, jak np. tzw. Prywatna Armia Popskiego. Vickers K był także używany przez SAS i LRDG, zazwyczaj był montowany na jeepach (podwójnie sprzężony, na podstawie na masce lub słupkowej podstawie w tylnej części samochodu). W tej funkcji był używany nawet w 1944 i 1945 roku w czasie operacji w Europie. Karabin był niezawodny, a duża szybkostrzelność zapewniała wielką siłę ognia w krótkotrwałych, a nagłych uderzeniach, w których specjalizowali się komandosi.
Broń działała na zasadzie odprowadzenia gazów prochowych, strzelała z zamka otwartego. Zasilany z talerzowego magazynka na 100 naboi (dla większej niezawodności ładowano na ogół 96). Pierwotna wersja posiadała podwójny uchwyt z tyłu, ze spustem. Wersja do użycia na lądzie, oznaczana Vickers GO No.2 Mk.1 Land Service była wyposażona w składany dwójnóg, uchwyt pistoletowy, a z przodu broni rączkę do przenoszenia.

</doc>
<doc id="194748" url="https://pl.wikipedia.org/wiki?curid=194748" title="Żółwia Błoć">
Żółwia Błoć

Żółwia Błoć (do 1945 "Barfussdorf") – wieś w Polsce położona w województwie zachodniopomorskim, w powiecie goleniowskim, w gminie Goleniów.
W latach 1945–54 istniała gmina Żółwia Błoć. W latach 1975–1998 miejscowość położona była w województwie szczecińskim.
Wieś sołecka położona na Równinie Goleniowskiej, na skraju obszaru wrzosowisk oraz Puszczy Goleniowskiej, ok. 1 km na północny zachód od drogi krajowej nr 6, w tym miejscu pełniącej funkcję północnej obwodnicy Goleniowa, ok. 2 km na północ od miasta.
Ślady osadnictwa na terenie wsi sięgają epoki neolitu, co potwierdza odnalezienie kilku osad na wzgórzu na wschodnim i południowo-wschodnim krańcu wsi, a na nich narzędzi kamiennych i elementów uzbrojenia ludności kultury amfor kulistych i kultury ceramiki sznurowej. Następnie, w epoce brązu powstała tu nad rzeką osada rolnicza, co potwierdza cmentarzysko urnowe znajdujące się na zachodnim krańcu wsi. Istniały tutaj również osady, jedna z nich odkryta przed wojną – kultury łużyckiej i niedawno odkryta osada kultury jastorfskiej z wczesnej epoki żelaza. Pierwsza wzmianka o Żółwiej Błoci pochodzi z 1328 roku, kiedy to książę Barnim III Wielki przekazał ją miastu Goleniów. Osada powstała najprawdopodobniej w XIII wieku i miała charakter obronny. Wtedy była własnością książąt pomorskich. Do XVIII wieku była jedną z dwóch wsi (obok Miękowa), należących do miasta. W XIX wieku miasto, w ramach odszkodowania dla Żółwiej Błoci, założyło kolejną wieś, "Gollnowshagen" (Białuń), zlikwidowano wtedy największe gospodarstwa. W 1834 roku liczyła ok. 430 mieszkańców, znajdowały się tutaj zakłady rzemieślnicze (m.in. kuźnia, zakłady szewskie, krawieckie), szkoła oraz średniowieczny kościół, zniszczony między I a II wojną światową. Kościół stał na nawsiu, gdyż wieś została założona na planie owalnicy. Na początku XX wieku wieś powiększała się i rozbudowała w stronę Białunia.
Obecnie zamieszkuje ją ok. 200 mieszkańców (2000). Układ architektoniczny wsi pochodzi głównie z przełomu XIX i XX wieku. Znajduje się tutaj wiele starych chałup ryglowych i murowanych, jednak tylko na terenie dawnej owalnicy. Nowe wybudowania to nowoczesne budownictwo jednorodzinne. We wsi znajduje się kościół i cmentarz. Kościół pw. św. Antoniego z Padwy został zbudowany w latach 30. XX wieku. Jest to świątynia połączona bezpośrednio z domami mieszkalnymi i nie wyróżniająca się bardzo. Jest to kaplica kościelna salowa, otynkowana, posiada dwa witraże, a we wnętrzu obraz Matki Boskiej Ostrobramskiej w złoconych ramach. Posiada niewysoką wieżyczkę oraz metalową konstrukcję dzwonnicy z dzwonem pochodzącym ze zburzonego średniowiecznego kościoła. W centrum wsi znajduje się zniszczony dawny cmentarz ewangelicki, na którym znajduje się usypisko po zburzonym kościele. Na cmentarzu rosną stare świerki, wiązy i lipy. Ok. 1,5 km na północ od wsi znajduje się wzgórze Wypłosze (35 m n.p.m.). Okolice wsi to ciekawe tereny torfowiskowe, wrzosowiskowe i leśne. W pobliżu jest zlokalizowany rezerwat przyrody Żółwia Błoć. W samej Żółwiej Błoci ma siedzibę kilka firm, znajduje się warsztat samochodowy, fermy drobiu, sklep, świetlica wiejska oraz wiele gospodarstw rolniczych i ogrodniczych. Wieś rolniczo-usługowo-mieszkalna.
Okoliczne miejscowości: Białuń, Grabina, Marszewo, Goleniów.

</doc>
<doc id="194756" url="https://pl.wikipedia.org/wiki?curid=194756" title="Sfaleryt">
Sfaleryt

Sfaleryt (blenda cynkowa) – minerał z gromady siarczków. Bardzo pospolity i szeroko rozpowszechniony.
Nazwa pochodzi od gr. "sphaleros" = zwodniczy, niepewny, podstępny, złudny; nawiązuje do kłopotów jakie sprawia minerał przy identyfikacji (w XVII w. określono, że jest to kruszec cynku).
Właściwości.
Tworzy kryształy izometryczne (tetraedry lub dwunastościany rombowe), często występują zbliźniaczenia oraz charakterystyczne prążki na ścianach kryształów. Występuje w formie skupień zbitych, ziarnistych, pylastych (– brunckit), nerkowatych, naciekowych i skorupowych. Razem z wurcytem stanowi odmianę polimorficzną siarczku cynku. Jest kruchy, przezroczysty, zawiera domieszki żelaza, kadmu, manganu, talu, indu, ołowiu, srebra.
Występowanie.
Najczęściej tworzy się w wyniku działalności gorących roztworów przenikających przez różne skały. Bywa spotykany w żyłach kruszcowych, w pegmatytach, gabrach. Prawie zawsze występuje z galeną, pirytem, chalkopirytem, markasytem, kalcytem. Obecny we wszystkich skałach zawierających siarczki.
Miejsca występowania: Hiszpania, Meksyk, USA, Australia, Rosja, Kazachstan, Namibia, Niemcy, Szwajcaria (Binn).
W Polsce – pospolity kruszec złóż cynku i ołowiu okolic Bytomia, Tarnowskich Gór, Olkusza. Znany też z Dolnego Śląska – okolice Boguszowa, Kowar, Strzegomia i Kletna. Spotkać go można w kopalni miedzi w rejonie Lubina i Polkowic.

</doc>
<doc id="194759" url="https://pl.wikipedia.org/wiki?curid=194759" title="Swami">
Swami

Swami – tytuł honorowy w hinduizmie.
Najczęściej nadawany niektórym mnichom na znak przynależności do zakonu. Tytuł swami najczęściej odnosi się do ascetów zrzeszonych w daśanamisampradaja.
Etymologia.
Słowo "swami" pochodzi z sanskrytu. Oznacza osobę, która potrafi „kontrolować zmysły”, tzn. panować nad naturalną chęcią doznawania przyjemności. Użyty przed nazwiskiem jest bliski świeckiemu znaczeniu "pan" czy "sir". W znaczeniu tytułu dla osoby duchownej pojawia się również po jej imieniu duchowym.
Klasyfikacja znaczeń.
Jedno z wymienionych oznaczeń tradycji, tej do której przynależy konkretna osoba, dołączane jest zwykle po jej duchowym imieniu nadanym podczas święceń (np. Swami Śri Jukteswar Giri, Swami Rama Bharati).
Kontrowersje przynależności do tradycji Śankary.
Tytuł swamiego aspirant może otrzymać jedynie od osoby będącej już swamim. Ceremonia (diksza) przyjęcia w poczet członków zakonu swami nosi nazwę bidisa.
Tytuł swamiego otrzymało wielu niehindusów, wstępując w szeregi zakonne tradycji Śankaraćarji. Choć ktoś jest swamim, hinduistycznym mnichem, nie musi równocześnie być joginem.
Szczególnie podszedł do zagadnienia Osho, nadając go swoim uczniom, wraz z imieniem duchowym, podczas przyjmowania do wspólnoty praktykujących (wymagano noszenia szat swamiego i mali).
W południowych stanach Indii jest to forma stosowana również wobec:

</doc>
<doc id="194763" url="https://pl.wikipedia.org/wiki?curid=194763" title="Grazer AK">
Grazer AK

Grazer Athletiksport-Klub – austriacki klub piłkarski.
Historia.
Został założony w 1902 roku w Grazu, grający do 2007 roku w austriackiej pierwszej lidze. Na koniec sezonu 2006/07 został ukarany odjęciem 28 punktów za nieprawidłowości administracyjne, a następnie nie przyznano licencji na sezon 2007/08. W 2007/08 roku GAK występował w austriackiej lidze regionalnej (Fußball-Regionalliga), odpowiedniku trzeciej ligi.
Do 1997 roku klub (z przerwami) występował na Casino Stadion, który został otwarty w roku powstania Grazer AK (1902). Od 1997 roku domową areną zespołu jest Merkur Arena (z przerwą na lata 2013–2019, kiedy to zespół rozgrywał spotkania na swoim obiekcie treningowym Sportzentrum Graz-Weinzödl).

</doc>
<doc id="194768" url="https://pl.wikipedia.org/wiki?curid=194768" title="Susa">
Susa



</doc>
<doc id="194769" url="https://pl.wikipedia.org/wiki?curid=194769" title="Wiktor Onopko">
Wiktor Onopko

Wiktor Saweljewicz Onopko (ros. Виктор Савельевич Онопко, ukr. Віктор Савелійович Онопко, "Wiktor Sawelijowicz Onopko"; ur. 14 października 1969 w Ługańsku) – rosyjski piłkarz pochodzenia ukraińskiego, grający na pozycji obrońcy. Przyjął obywatelstwo rosyjskie.
Kariera piłkarska.
Kariera klubowa.
Wychowanek Szkoły Piłkarskiej Stachanowca Stachanow, w którym rozpoczął klubową karierę w 1986 r., grał dla Szachtara Donieck, Dynama Kijów (rezerwy), Spartaka Moskwa, hiszpańskich zespołów: Real Oviedo i Rayo Vallecano. Następnie wrócił do Rosji do Ałanii Władykaukaz. Ostatnim klubem tego zawodnika był Saturn Ramienskoje, gdzie – wraz z końcem sezonu 2005 – zakończył piłkarską karierę.
Kariera reprezentacyjna.
Chociaż Onopko mógł wybrać reprezentację Ukrainy, to jednak zdecydował się na Rosję, dla której zagrał 109 meczów (plus cztery dla Wspólnoty Niepodległych Państw, po raz pierwszy w 1992 r., występował w Mistrzostwach Świata 1994 oraz 2002, jak również na Euro 1996. Został wybierany piłkarzem roku w Rosji w latach 1992 i 1993.

</doc>
<doc id="194771" url="https://pl.wikipedia.org/wiki?curid=194771" title="Służba Więzienna">
Służba Więzienna

Służba Więzienna (SW) – polska umundurowana, uzbrojona i apolityczna formacja realizująca zadania w zakresie wykonywania kar pozbawienia wolności i tymczasowego aresztowania. Podlega Ministrowi Sprawiedliwości i ma własną strukturę organizacyjną.
Podstawowe zadania.
Służba Więzienna realizuje swoje zadania na zasadach określonych w Kodeksie karnym wykonawczym. Należą do nich:
Podstawa prawna działania Służby Więziennej.
Głównym aktem prawnym będącym podstawą działania Służby Więziennej od roku 2010 jest "Ustawa z dnia 9 kwietnia 2010 r. o Służbie Więziennej" ().
Struktura organizacyjna.
Dyrektor Generalny Służby Więziennej jest przełożonym wszystkich funkcjonariuszy Służby Więziennej. Jest on powoływany i odwoływany przez Prezesa Rady Ministrów na wniosek ministra sprawiedliwości. Dyrektor Generalny kieruje pracą Centralnego Zarządu Służby Więziennej, któremu podlega 11 Inspektoratów Okręgowych Służby Więziennej. Na czele OISW stoi Dyrektor Okręgowy Służby Więziennej powoływany przez ministra sprawiedliwości na wniosek Dyrektora Generalnego SW. W skład Okręgowych Inspektoratów wchodzą zakłady karne, areszty śledcze oraz ośrodki doskonalenia kadr znajdujące się na ich terenie.
Jednostki organizacyjne.
Wśród głównych jednostek organizacyjnych Służby Więziennej w Polsce można wyróżnić:
Centralny Zarząd Służby Więziennej.
Centralny Zarząd Służby Więziennej jest aparatem wykonawczym Dyrektora Generalnego Służby Więziennej.
Ośrodki Doskonalenia Kadr (ODK).
Służba Więzienna dysponuje Ośrodkami Doskonalenia Kadr (w tym dwa z nich są ich oddziałami) podlegającymi pod odpowiednie Okręgowe Inspektoraty. ODK SW w Popowie podlega natomiast Centralnemu Zarządowi Służby Więziennej.
Ośrodki Doskonalenia Kadr organizują kursy wstępne dla nowo przyjętych funkcjonariuszy, kursy specjalistyczne i doskonalące oraz obozy kondycyjne. Prowadzone są ponadto szkolenia organizowane przez Okręgowe Inspektoraty Służby Więziennej, zakłady karne i areszty śledcze oraz instytucje działające na rzecz bezpieczeństwa państwa. Poza swoją podstawową funkcją w okresach nie objętych harmonogramem szkolenia i doskonalenia zawodowego, organizują wczasy i kolonie dla funkcjonariuszy, pracowników, emerytów i rencistów Służby Więziennej oraz ich rodzin. Ośrodki te również udostępniają odpłatnie swoją bazę jednostkom organizacyjnym resortu sprawiedliwości, osobom fizycznym i innym podmiotom gospodarczym w szczególności poprzez świadczenie usług hotelowo-gastronomicznych i konferencyjnych.
ODK mają również realizować następujące zadania:
Stopnie służbowe.
Po 1989 awans na stopień generała Służby Więziennej otrzymało jedenastu funkcjonariuszy:
System szkolenia funkcjonariuszy SW.
We współczesnym szkoleniu funkcjonariuszy SW największy nacisk kładzie się na zadania resocjalizacyjne formacji. Programy nauczania szkół (od podoficerskich do oficerskich) obejmują treści psychospołeczne, prawne oraz wynikające z obowiązujących standardów międzynarodowych. Podczas szkolenia zwraca się też dużą uwagę na umiejętność samoobrony i to nie tylko tej kojarzącej się z umiejętnościami fizycznymi, ale też stosownych zachowań komunikacyjnych. Żaden funkcjonariusz nie może podjąć pracy z więźniami bez uprzedniego przeszkolenia. Tej zasadzie jest podporządkowany cały system szkolenia SW na który składają się:
Najważniejszym miejscem szkolenia więzienników jest Centralny Ośrodek Szkolenia Służby Więziennej w Kaliszu (COSSW). Instytucja ta współpracuje z wieloma ośrodkami akademickimi oraz korzysta z ich kadry naukowej. Tu też organizowane są konferencje naukowe oraz kongresy penitencjarne.
Służba w SW.
Funkcjonariuszem SW może być osoba
Osoba zgłaszająca, po wydaniu pozytywnego orzeczenia komisji lekarskich, mianowana zostaje funkcjonariuszem w służbie przygotowawczej na okres 2 lat. Po tym okresie i uzyskaniu pozytywnej opinii zostaje mianowana funkcjonariuszem w służbie stałej.
Funkcjonariusz nie może podejmować bez zgody kierownika jednostki organizacyjnej zajęcia zarobkowego poza służbą.
Funkcjonariusz Służby Więziennej jest funkcjonariuszem publicznym.
Uzbrojenie SW.
Aktualnie na uzbrojeniu SW znajdują się strzelby powtarzalne Mossberg serii 500 ATP, strzelby kal. 12 Mosberg Flex 500, strzelby powtarzalne kal. 12 Mosberg model 53693, 40 mm wyrzutniki pocisków obezwładniających B&amp;T GL-06 z celownikami kolimatorowymi Aimpoint Micro T-1. Pistolet Walther P-99 AS, oraz 9 mm pistolet maszynowy PM-06 Glauberyt. Od roku 2018 w SW występuje także karabinek automatyczny Beretta ARX 160.
Środki przymusu bezpośredniego SW.
Środkami przymusu bezpośredniego są:
Tradycja i historia formacji.
Po raz pierwszy kwestia organizacji więziennictwa została przedstawiona wkrótce po upadku Rzeczypospolitej w Księstwie Warszawskim oraz potem w Królestwie Kongresowym. W 1807 Julian Ursyn Niemcewicz po powrocie ze Stanów Zjednoczonych przedstawił projekt organizacji więziennictwa opartego na zasadach odosobnienia. W 1819 przedstawiony został „Projekt ogólnego i szczegółowego polepszenia stanu i administracji więzień w Królestwie Polskiem”. W tym projekcie odpowiednicy dzisiejszych funkcjonariuszy nazywani są dozorcami (dozorca, dozorca ekonomiczny, dozorca robót).
1918–1939.
Przygotowania do przejęcia więzień znajdujących się na terenie tzw. Kongresówki z rąk zaborców zostały już podjęte w marcu 1918. Było to konsekwencją oddania w 1917 sądownictwa Tymczasowej Radzie Stanu, a później Radzie Regencyjnej. Zaborcy nie zgodzili się jednakże na to, pragnąc zatrzymać sobie kontrolę nad wymiarem kar dyktowanych przez polskie sądy. 1 maja 1918 powstał Wydział Więzienny przekształcony potem w Sekcję Więzienną, liczącą 24 osoby. Rozpoczęto poszukiwania osób mających potem organizować więzienia w wolnej Polsce. Chętnych umieszczono wśród personelu więziennego zaborców (34 osoby na stanowiskach oficerskich, 117 na podoficerskich). Zorganizowano kursy wieczorowe dla kandydatów na funkcjonariuszy, przygotowano projekt ustawy, regulaminu, przepisów wewnętrznych, etatyzacji oraz budżetu przyszłego polskiego więziennictwa. Przejęcie więzień przez polskie władze następowało począwszy od 1 listopada 1918 (tereny okupowane przez Austrię), do 11 listopada gdzie właśnie tego dnia doszło do żywiołowej choć od dawna przygotowanej akcji. W nocy 12 listopada wszystkie więzienia na terenie Królestwa Kongresowego były już w polskich rękach. Kolejne jednostki były przejmowane wraz kształtowaniem się granic niepodległej Rzeczypospolitej:
W 1921 Sekcja Więzienna przekształciła się w Departament Więzienny Ministerstwa Sprawiedliwości. Z uwagi na brak funkcjonariuszy narodowości polskiej (zaborcy nie zatrudniali Polaków w służbie państwowej) zaczęto szkolić nowych funkcjonariuszy. Przyjmowano osoby narodowości polskiej, z odbytym stażem wojskowym, wyjątkowo także cywilnych fachowców. Każdy nowo przyjęty musiał odbyć 6-miesięczny staż. Funkcjonariusz oraz urzędnik otrzymywał raz na rok umundurowanie, a raz na 3 lata płaszcz. Więzienia zaczęto remontować, podniesiono racje żywnościowe dla skazanych (2400 kcal, dla pracujących 3000 kcal, dla chorych 4000 kcal), uruchomiono zakupy centralne mające na celu zapewnienie odpowiednich materiałów włókienniczych, odzieży i obuwia dla osadzonych i funkcjonariuszy. Mając na celu resocjalizację oraz wyrobienie w więźniach nawyku pracy, zaczęto organizować przy więzieniach warsztaty i gospodarstwa rolne. Część zarobku po potrąceniu kosztów dodatkowej żywności, należności dla Skarbu Państwa i kosztów administracji, stanowiła tzw. zysk więźnia wypłacany przy wyjściu na wolność lub umożliwiający mu zakupy w przywięziennej kantynie (tzw. żelazna kasa, wypiska). Powstawały też przywięzienne szpitale, szkoły i kaplica. Wojsko przekazywało kolejne obiekty, budowano też nowe więzienia, w tym nowoczesne jak na tamte czasy więzienie w Tarnowie.
22 kwietnia 1923 zginęli na służbie, zamordowani podczas ucieczki 4 skazanych, pierwsi funkcjonariusze więziennictwa: Antoni Łapiński, Józef Kurowski oraz Henryk Ruciński.
W celu podniesienia kwalifikacji kadry powołano 16 maja 1923 Centralną Szkołę dla Urzędników Więziennych w Warszawie. Kurs trwał przeciętnie 3 – 4 miesiące i obejmował następujące przedmioty (pisownia i nazewnictwo oryginalne): "więźnioznawstwo, prawo i procedurę karną, regulamin więzienny oraz wszystkich działów, ustrój Polski, lekcje psychologii, traktowania nieletnich, pożarnictwa, daktyloskopii oraz tematy ogólno-kształcące". Intensywnie ćwiczono sprawność posługiwania się bronią oraz fizyczną. Korzystano również ze szkoleń w szkołach policyjnych.
W 1924 w miejsce powołanej rok wcześniej szkoły, powstaje Centralna Szkoła Ministerstwa Sprawiedliwości. Program uzupełniono zajęciami z prawa (karne, karne wykonawcze, administracyjne, konstytucyjne), towaroznawstwo żywności i opału, higienę, ratownictwo, finanse oraz rozpoznawanie pisma utajonego. Wykładowcami w tej szkole byli: warszawscy nauczyciele akademiccy, wyżsi urzędnicy Ministerstwa Sprawiedliwości, prawnicy (sędziowie, adwokaci) oraz naczelnicy więzień warszawskich.
Personel więzienny składał się z:
Do służby na kandydatów na urzędników przyjmowano obywateli polskich w wieku do 40 lat, nieskazitelnej przeszłości, sprawnych fizycznie i psychicznie do pracy w więzieniu oraz po odbytej służbie wojskowej. Od kandydatów na urzędników wymagano również posiadania wykształcenia co najmniej średniego. Wprowadzono również służbę przygotowawczą trwającą jeden rok kończącą się zdaniem egzaminu przed komisją w Ministerstwie Sprawiedliwości, który dawał prawo do munduru oraz prawa zagwarantowane przez ustawę o państwowej służbie cywilnej.
Kandydaci na dozorców (strażników) przyjmowani byli w wieku do 35 lat, wymagany był wzrost powyżej 165 cm, biegła znajomość języka polskiego w mowie i piśmie, odbyta służba wojskowa, preferowane było wykształcenie co najmniej podstawowe. Służba przygotowawcza również trwała jeden rok. Po ośmiu latach służby i ukończeniu Centralnej Szkoły dozorca mógł być mianowany na stanowisko starszego dozorcy.
Urzędnicy kancelaryjni, duchowni, lekarze, nauczyciele, felczerzy, sanitariusze, gońcy byli przyjmowani do służby na podstawie umów. Nie przysługiwało im prawo do bezpłatnego umundurowania.
Wydany w 1926 przepis z dnia 26 kwietnia o składzie osobowym administracji więziennej i wykonywaniu przez nią obowiązków służbowych tak określa obowiązki więziennika:
Równo 70 lat od tej daty uchwalono Ustawę o Służbie Więziennej, będącą podstawą prawną jej działania do dziś.
1944–1956.
Dnia 4 października 1944 Kierownik Resortu Bezpieczeństwa Publicznego Okólnikiem nr 1 powołał do życia Straż Więzienną. Dzień ten przez cały czas trwania PRL był dniem święta więzienników. W początkowym okresie odbudowy struktur administracyjnych przejęto przepisy przedwojenne w tym Kodeks Karny z 1932 roku, regulamin więzienny z 1931 oraz przepisy z projektu nowego regulaminu z 1939. Ponieważ przedwojenne przepisy w nowej sytuacji politycznej były niewystarczające, w 1945 wydano instrukcję w sprawie postępowania z więźniami. Od początku swego istnienia Straż Więzienna została podporządkowana VI Departamentowi Ministerstwa Bezpieczeństwa Publicznego. Jej funkcjonariusze brali aktywny udział w działaniach prowadzonych przez Departament Śledczy UBP, w tym w prześladowaniach i torturach osadzonych z powodów politycznych.
W obozach i więzieniach stosowano wobec skazanych te same metody postępowania jak w ówczesnym Związku Radzieckim. W kraju stworzono sieć 204 obozów pracy przymusowej, w których zginęło około 25 tysięcy ludzi. Największy tego typu obóz działał w Jaworznie, dawnej filii niemieckiego obozu koncentracyjnego w Oświęcimiu – KL Auschwitz S-Lager Dachsgrube. Jego pierwszym komendantem był kapitan NKWD Mordasow, następnie przejął od niego stanowisko Salomon Morel.
W lipcu 1954 ukazał się Dekret o Służbie Więziennej. Zmieniono nazwę tej formacji i dodano pewne elementy mające na celu oddziaływanie poprawcze wobec skazanych. 7 grudnia rozwiązano MBP, służbę podporządkowano nowo powstałemu Ministerstwu Spraw Wewnętrznych. Dopiero w listopadzie 1955 uchylono przedwojenne przepisy więzienne wprowadzeniem nowego regulaminu. Stracił on jednak szybko aktualność z powodów przemian politycznych 1956 oraz przejścia Służby Więziennej z dniem 1 listopada 1956 pod zarząd Ministerstwa Sprawiedliwości.
1956–1989.
Zadania Służby Więziennej po przemianach roku 1956 uległy zmianie. Dotychczasowe przepisy mimo zawarcia w nich pewnych elementów poprawczych były nieaktualne. W poprzednich latach nikt nie zajmował się resocjalizacją skazanych z powodu braku środków, bazy, odpowiedniej kadry, a przede wszystkim klimatu politycznego. Rozpoczął się 10-letni okres wydawania szeregu zarządzeń, dyrektyw i pism, modyfikowanych i weryfikowanych w praktyce zakończony wydaniem nowego regulaminu. Model represyjny zdominowany przez treści polityczno-ideologiczne i wojskowe został przekształcony represyjno-formujący, zaczęto odchodzić od dominującej polityki i ideologii na rzecz treści psychospołecznych oraz dyscyplin prawnych.
W 1966 wprowadzono w działaniach resocjalizacyjnych system wolnej progresji m.in. wprowadzono zakłady karne półotwarte i otwarte. W latach 1969–1981 (z trudnościami po stanie wojennym) rozwijano kształcenie więźniów, realizowano różne warianty leczenia antyalkoholowego, rozwijano doświadczenia z systemem przepustkowym oraz poszukiwano sposobów współpracy ze społeczeństwem, a także w wielu zakładach karnych rozszerzano współpracę z rodzinami. Od 1969 administracja więzienna stała się organem postępowania wykonawczego. Po 1981 więzienia zostały wykorzystane do internowania opozycji solidarnościowej. Przez cały ten okres więziennictwo nie uniknęło roli politycznej, jaką wyznaczało mu państwo totalitarne. Wraz z więźniami kryminalnymi w zakładach karnych przebywali też więźniowie sumienia.
10 grudnia 1959 wydano Ustawę o Służbie Więziennej, która uregulowała funkcjonowanie więzienników na 37 lat. Ustawę tę modyfikowano kilkakrotnie, a najpoważniejszymi zmianami było wprowadzenie w 1975 wojskowego nazewnictwa stopni, rozbudowa systemu szkoleń, w 1983 wprowadzenie korpusu chorążych.
1989–2006.
Po zmianie systemu politycznego w Polsce w 1989, nie ogłoszono oczekiwanej amnestii, co stało się powodem wybuchu buntów w wielu więzieniach. Po ich spacyfikowaniu przystąpiono do reformy więziennictwa zmierzającej do przyjęcia modelu resocjalizacyjnego. W początkowych latach reform odeszło ze Służby Więziennej około 40% funkcjonariuszy, co spowodowało szereg skutków negatywnych. Okres przejściowy zakończył się około roku 1994, a nowo zatrudnieni pracownicy nabrali koniecznego w pracy doświadczenia.
Poprawiła się również struktura wykształcenia funkcjonariuszy w stosunku do okresu PRL.
XXI wiek przyniósł istotną zmianę w warunkach pracy funkcjonariuszy, spowodowaną narastającym przeludnieniem więzień. Jednocześnie liczba członków załóg jednostek penitencjarnych nie uległa powiększeniu. Stosunek liczby pracowników więzień do liczby skazanych wynosił odpowiednio w latach:
Dotkliwie również jest odczuwane ograniczenie wydatków na inwestycje i modernizacje, przez co baza materialna więziennictwa ulega dekapitalizacji i zmniejszeniu. Wszystko to powoduje pogorszenie warunków pracy funkcjonariuszy, warunków odbywania kary skazanych, które mogą naruszyć nawet zasadę humanitarnego traktowania osadzonych, oraz pogorszenie stanu bezpieczeństwa zakładów karnych i aresztów śledczych.
W chwili obecnej można przytoczyć słowa pierwszego w III Rzeczypospolitej dyrektora Centralnego Zarządu Służby Więziennej Pawła Moczydłowskiego wypowiedziane po okresie buntów w więzieniach: „Przestrzegania prawa pilnują obecnie wszyscy: Prezydent, Sejm, Senat, Rzecznik Praw Obywatelskich, Komitet Helsiński, a także różne organizacje społeczne, niezawisły sąd, wolna prasa, radio i telewizja. Zadaniem podstawowym było więc odzyskanie kontroli nad więziennictwem i zaadaptowanie go za pomocą praworządnych metod do społeczeństwa otwartego.”.
Święta Służby Więziennej.
Świętami w Służbie Więziennej są:

</doc>
<doc id="194775" url="https://pl.wikipedia.org/wiki?curid=194775" title="I liga polska w piłce nożnej (2005/2006)">
I liga polska w piłce nożnej (2005/2006)

Rozgrywki polskiej I ligi w piłce nożnej w sezonie 2005/2006 rozpoczęły się 24 lipca 2005 roku i trwały do 13 maja 2006. W lidze występowało 16 zespołów, które rozegrały 30 kolejek ligowych po 8 spotkań (łącznie 240 meczów). Zespoły walczyły o tytuł Mistrza Polski w piłce nożnej premiowane dodatkowo miejscem w 2. rundzie eliminacji Ligi Mistrzów UEFA, które zdobyła warszawska Legia oraz o miejsca w eliminacjach Pucharu UEFA (Wisła Kraków i Wisła Płock od drugiej rundy rozgrywek i Zagłębie Lubin od rundy pierwszej). Amica Wronki wywalczyła zaś prawo do startu w 2. rundzie Pucharu Intertoto. Początkowo rozgrywki nosiły nazwę Idea Ekstraklasa – od 7. kolejki (od 16 września) liga nosiła nazwę Orange Ekstraklasa w związku z rebrandingiem głównego sponsora. 18 listopada 2005 roku Ekstraklasa SA przejęła od Polskiego Związku Piłki Nożnej prowadzenie rozgrywek Orange Ekstraklasy.
Absolutnym beniaminkiem ligi była .
Ze względu na rozgrywane od 9 czerwca 2006 w Niemczech XVIII Mistrzostwa Świata w piłce nożnej, w tym sezonie zaistniała konieczność wcześniejszego niż normalnie zakończenia rozgrywek ligowych. W związku z tym w 2005 roku rozegrano 17 kolejek spotkań – 15 rundy jesiennej i 2 rundy wiosennej.
Po zakończeniu rozgrywek szeregi ekstraklasy opuściły Polonia Warszawa i WKP Lech Poznań (klub nie uzyskał licencji na grę w Orange Ekstraklasie w sezonie 2006/2007 i co za tym idzie zgodnie z przepisami PZPN został sklasyfikowany na ostatnim miejscu tabeli rozgrywek ligowych w bieżącym sezonie i relegowany z I ligi), natomiast Arka Gdynia 15 i 18 czerwca 2006 wygrała dwumecz barażowy o prawo do gry w I lidze w przyszłym sezonie z zespołem z 3. pozycji II ligi sezonu 2005/2006 – Jagiellonią Białystok.
Uczestnicy.
Od sezonu 2005/2006 liczbę uczestników rozgrywek I ligi zwiększono z 14 do 16.
Sędziowie.
Sędziowie I ligi w sezonie 2005/2006:
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o I ligę.
W wyniku rozegranych dodatkowych meczów barażowych:
Arka Gdynia wywalczyła prawo do gry w I lidze w następnym sezonie.
Statystyki.
Najlepsi strzelcy.
Łącznie 557 bramek w tym 33 z rzutów karnych, 9 samobójczych (w 240 meczach), średnio 2,32 bramki na mecz.
Najszybciej zdobyta bramka:
Żółte kartki.
Łącznie 1021 żółtych kartek (w 240 meczach), średnio 4,25 kartki na mecz.
Czerwone kartki.
Łącznie 57 czerwonych kartek (w 240 meczach), średnio 1 kartka na 4,21 mecze.
Najszybciej „zdobyta” czerwona kartka:
Mecze, w których sędzia pokazał najwięcej kartek.
Z 240 meczów żadnej kartki (żółtej lub czerwonej) sędzia nie pokazał w 8 spotkaniach.
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="194777" url="https://pl.wikipedia.org/wiki?curid=194777" title="Szczęśliwy człowiek (film 1973)">
Szczęśliwy człowiek (film 1973)

Szczęśliwy człowiek – surrealistyczny film z roku 1973, będący częścią trylogii filmowej Lindsaya Andersona, na którą składały się też Jeżeli... oraz Szpital Britannia.
Opis fabuły.
Film przedstawia losy jednostki uwikłanej w ciąg przypadkowych i surrealistycznych wydarzeń. Podobnie jak w innych filmach trylogii jednostka staje wobec wielkich, bezdusznych korporacji, którym musi się podporządkować. Główny bohater, Mick Travis będąc początkowo komiwojażerem sprzedającym kawę jest osobą, która przyjmuje nowe wyzwania absurdalnego świata, próbując wczuć się w rolę człowieka sukcesu, przypomina bohaterów Franza Kafki.
Surrealistyczne wątki jakie pojawiają się w filmie, to m.in. kobieta karmiąca Travisa piersią w kościele, sprzątaczka ustawiająca oficerów w schronie na terenie strefy zamkniętej, gdzie przypadkowo trafia główny bohater czy człowiek w szpitalu z doszytą do ciała częścią zwierzęcia.
Do tytułu filmu nawiązuje ostatnia scena w filmie, gdy Travis próbując zostać aktorem, przedstawia siebie w różnych rolach, jednakże dopiero wówczas gdy zostaje uderzony przez rekrutującego aktorów reżysera, uśmiecha się, czym zdobywa jego sympatię.

</doc>
<doc id="194778" url="https://pl.wikipedia.org/wiki?curid=194778" title="Planety olbrzymy">
Planety olbrzymy



</doc>
<doc id="194784" url="https://pl.wikipedia.org/wiki?curid=194784" title="Aitne">
Aitne

Aitne (Jowisz XXXI) – mały zewnętrzny księżyc Jowisza, odkryty w 2001 roku przez astronomów Scotta Shepparda, Davida Jewitta i Jana Kleynę.
Nazwa.
Nazwa księżyca pochodzi od bogini z mitologii greckiej, Ajtne (Aitne), która była utożsamiana z wulkanem Etną. Bogini ta była również kochanką boga Zeusa (Jowisza).
Charakterystyka fizyczna.
Aitne jest jednym z mniejszych księżyców Jowisza, jego średnicę ocenia się na ok. 3 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 22,7 magnitudo.
Aitne porusza się ruchem wstecznym w stosunku do kierunku ruchu obrotowego Jowisza. Zaliczana jest do grupy Karme.

</doc>
<doc id="194788" url="https://pl.wikipedia.org/wiki?curid=194788" title="Federalizm">
Federalizm

Federalizm – przeciwieństwo unitaryzmu (tj. dążenia do utworzenia hegemonialnego państwa) i centralizmu (tj. dążności do podporządkowania jednemu ośrodkowi władzy). Zakłada on, że władza, i procesy decyzyjne są podejmowane na tyle blisko danych społeczności, na ile jest to możliwe.
Idee i postulaty federalizmu uzasadniają rozwiązanie problemów gospodarczych, politycznych i narodowościowych przez tworzenie państw złożonych lub związków państw. Przeciwieństwem państw złożonych są jednolite – unitarne (np. Polska, Bułgaria, Finlandia). Związki między państwami lub państwa złożone mogą występować w formie unii personalnej, unii realnej, konfederacji i federacji.
Charakterystyka.
Centralizacji ulegają tylko te dziedziny życia społecznego, gdzie jest to konieczne. Są to przede wszystkim: polityka zewnętrzna, obronna oraz polityka gospodarcza. Zadania, które nie muszą być kompetencją rządu centralnego, są przekazywane regionom. Federalizm polega na rozdziale suwerenności między federację oraz jej części składowe, noszące różne nazwy w zależności od kraju. Są to stany (w dawnej polszczyźnie: „państwa”) w USA, Australii i federacjach latynoamerykańskich (Argentyna, Brazylia, Meksyk, Wenezuela), prowincje w Kanadzie, kantony w Szwajcarii, kraje związkowe w RFN i Austrii. Stolice są często wyjęte spod ustroju federalnego i stanowią dystrykt federalny podległy bezpośrednio władzy centralnej.
Federalizm na świecie.
Państwa federalne to m.in.: Stany Zjednoczone, Kanada, Niemcy, Szwajcaria, Austria, Argentyna, Belgia. Rzeczpospolita Obojga Narodów była państwem o charakterze federalnym. III Rzeczpospolita jest już państwem o unitarnej formie organizacji terenowej.

</doc>
<doc id="194791" url="https://pl.wikipedia.org/wiki?curid=194791" title="Grimmauld Place 12">
Grimmauld Place 12



</doc>
<doc id="194796" url="https://pl.wikipedia.org/wiki?curid=194796" title="Karabin Gew43">
Karabin Gew43

Gewehr 43 (Gew43, G43) lub Karabiner 43 (Kar43, K43) – niemiecki karabin samopowtarzalny z okresu II wojny światowej zasilany amunicją 7,92 × 57 mm.
Historia konstrukcji.
Pod koniec lat 30 XX wieku podstawową indywidualną bronią strzelecką Wehrmachtu był karabinek powtarzalny Mauser Kar98k. Planowano zastąpienie go karabinem samopowtarzalnym. Zadanie skonstruowania nowej broni powierzono firmom Carl Walther Waffenfabrik oraz Mauser-Werke Oberndorf Waffensysteme GmbH.
Karabiny tych firm Gew41(M) i Gew41(W) działały na zasadzie wykorzystania energii gazów prochowych odprowadzanych z wylotu lufy. Różniły się sposobem ryglowania: karabin firmy Mauser był ryglowany przez obrót zamka, a Walther ryglami rozchylnymi.
Początkowo produkowano oba typy karabinów Gew41, ale wysoka zawodność karabinu Gew41(M) sprawiła, że jego produkcję wstrzymano. Produkcję Gew41(W) kontynuowano, ale nadal próbowano udoskonalić jego konstrukcję.
Po niemieckim ataku na ZSRR w 1941 roku w ręce niemieckie dostały się duże ilości radzieckiej broni. Szczególnie duże zainteresowanie wzbudził karabin samopowtarzalny SWT. Podobnie jak Gew41(W) działał on na zasadzie odprowadzania gazów prochowych, ale odprowadzane były one przez boczny otwór lufy. Niemcy wcześniej odrzucali taki układ, ponieważ uważali, że odprowadzanie gazów z lufy przed opuszczeniem jej przez pocisk znacząco zmniejszy jego prędkość początkową. Testy karabinów radzieckich wykazały, że obniżenie prędkości wylotowej jest znikome.
Efektem testów SWT było powstanie karabinu łączącego konstrukcję Gew41(W) z mechanizmem gazowym SWT. Drugim zapożyczeniem z SWT było zastosowanie magazynków wymiennych (Gew41(W) miał magazynek stały, ładowany przy pomocy łódek). Jednocześnie przekonstruowano część mechanizmów karabinu dzięki czemu stało się możliwe szersze zastosowanie przy produkcji technologii tłoczenia, a w rezultacie obniżenie czaso– i materiałochłonności produkcji karabinu.
W październiku 1943 roku nowy karabin został przyjęty do uzbrojenia jako Gewehr 43 (Gew43). W 1944 roku zmieniono jego nazwę na Karabiner 43 (Kar43). Do końca wojny wyprodukowano ponad 400 000 karabinów Gew43/Kar43, w tym 53 000 wyposażonych w celowniki optyczne Zielfernrohr 43 (ZF 4) o powiększeniu 4x. Po wojnie wersja z celownikiem optycznym była używana przez armię Czechosłowacką.
Opis techniczny.
Gew43/Kar43 był bronią samopowtarzalną. Automatyka broni działała na zasadzie odprowadzania gazów prochowych, tłok gazowy o krótkim skoku, zamek ryglowany ryglami rozchylnymi. Broń strzelała z zamka zamkniętego. Mechanizm spustowy z możliwością strzelania ogniem pojedynczym. Zasilanie z pudełkowych magazynków o pojemności 10 naboi. Magazynki można również ładować za pomocą pięcionabojowych łódek amunicyjnych karabinka Kar98k. Przyrządy celownicze składały się z muszki i celownika krzywiznowego (ze szczerbiną). Kolba połączona z łożem, drewniana. Na lufie można było montować garłacz (Schiessbecher) lub tłumik dźwięku (Schalldämpfer).

</doc>
<doc id="194800" url="https://pl.wikipedia.org/wiki?curid=194800" title="Haakon Dobry">
Haakon Dobry

Haakon I Dobry (norw. "Håkon I (Haraldsson) Adelsteinsfostre den Gode") – król Norwegii w latach 933-961 z dynastii Ynglingów.
Życiorys.
Urodzony ok. 915–920 roku jako najmłodszy syn króla Norwegii Haralda I Pięknowłosego i Thory Morsterstang. Przyrodni brat Eryka zwanego "Krwawym Toporem".
Za młodu przebywał w Anglii na dworze króla Athelstana (zm. 939), gdzie znalazł się w wyniku układu zawartego między angielskim królem a swoim ojcem. Podczas pobytu w Anglii Haakon został ochrzczony. Gdy doszły do niego wieści o śmierci ojca (ok. 933), który zjednoczył pod swym panowaniem Norwegię, Haakon postanowił powrócić do kraju i przejąć tam władzę. Przybywszy do Norwegii, przy pomocy angielskich wojsk i Norwegów niezadowolonych z okrutnych rządów Eryka Krwawego Topora, pozbawił swego brata królewskiego tronu (934), a następnie, po kilku latach walk, wygnał z kraju (945). W zamian za poparcie przeciwko Erykowi, król musiał obiecać swoim nowym poddanym przywrócenie praw i podatków, jakie obowiązywały za czasów Haralda Pięknowłosego.
Mimo że Eryk Krwawy Topór został wygnany, Haakon nie zdołał opanować całej Norwegii, gdyż musiał się pogodzić z większą lub mniejszą samodzielnością poszczególnych jarlów, nadto problemem nowego króla był powszechny opór ludności przeciwko próbom wprowadzenia chrześcijaństwa. Sprzeciw wobec władzy Haakona wykorzystywali synowie zmarłego w 955 roku Eryka. Przebywali oni głównie na wyspach brytyjskich, skąd z pomocą Duńczyków systematycznie organizowali najazdy na Norwegię. Jeden z synów Eryka, Harald II zwany "Szarą Opończą" na czele posiłków duńskich, ofiarowanych przez króla Danii Haralda I Sinozębego, pokonał Haakona I w bitwie pod Fitje (960 lub 961), podczas której król Haakon poległ.
Haakon I Dobry nie był żonaty, miał prawdopodobnie córkę o imieniu Thora, o której brak jest bliższych informacji.

</doc>
<doc id="194801" url="https://pl.wikipedia.org/wiki?curid=194801" title="Haakon I Dobry">
Haakon I Dobry



</doc>
<doc id="194802" url="https://pl.wikipedia.org/wiki?curid=194802" title="Håkon I">
Håkon I



</doc>
<doc id="194803" url="https://pl.wikipedia.org/wiki?curid=194803" title="FC Petržalka">
FC Petržalka

FC Petržalka 1898 – słowacki klub piłkarski z Bratysławy. W 2005 i 2008 roku zdobył mistrzostwo kraju (pod nazwą Artmedia Petržalka). Po Tatranie Preszów jest to drugi pod względem wieku klub na Słowacji.
Historia.
Klub został założony w 1898 roku. W 1986 roku w lidze czechosłowackiej zajął 4. miejsce. W 2003 roku wywalczył wicemistrzostwo Słowacji, 2 lata później sięgnął po mistrzostwo Słowacji (po raz pierwszy w historii klubu). Największym sukcesem klubu jest awans do Ligi Mistrzów w 2005 roku. W grupie zajął 3. miejsce, co dało mu grę w Pucharze UEFA.

</doc>
<doc id="194805" url="https://pl.wikipedia.org/wiki?curid=194805" title="Petrzalka Bratysława">
Petrzalka Bratysława



</doc>
<doc id="194806" url="https://pl.wikipedia.org/wiki?curid=194806" title="Romuald Rajs">
Romuald Rajs

Romuald Adam Rajs, także Rais lub Reiss, ps. „Bury” (ur. 30 listopada 1913 w Jabłonce, zm. 30 grudnia 1949 w Białymstoku) – podoficer zawodowy Wojska Polskiego, żołnierz Związku Walki Zbrojnej-Armii Krajowej oraz podziemia antykomunistycznego.
Podczas II wojny światowej był dowódcą 1 kompanii szturmowej 3 Wileńskiej Brygady AK (1944), dowódcą 2 szwadronu 5 Wileńskiej Brygady AK (1945), dowódcą 3 Brygady Wileńskiej Narodowego Zjednoczenia Wojskowego i szefem Pogotowia Akcji Specjalnej w Komendzie Okręgu NZW Białystok (1945–1946). Był oficerem liniowym, za odwagę bojową wielokrotnie odznaczanym i awansowanym. Posługiwał się kilkoma pseudonimami.
W listopadzie 1948 roku został aresztowany przez Ministerstwo Bezpieczeństwa Publicznego. Całkowicie się zdekonspirował, ujawnił kontakty konspiracyjne i adresy. W śledztwie podał miejsce pobytu swojego zastępcy, ppor. Kazimierza Chmielowskiego. Na pokazowym procesie w 1949 roku został skazany przez sąd komunistyczny na karę śmierci, a dwa miesiące później stracony. Sąd wojskowy RP w 1995 roku unieważnił wyrok z 1949, uznając go za zbrodnię komunistyczną.
„Bury” ponosi odpowiedzialność za szereg zbrodni wojennych. Z jego rozkazu rozstrzeliwano jeńców litewskich. Po wojnie dowodzony przez niego oddział spacyfikował szereg wsi na Podlasiu, dokonując zbrodni przeciwko ludności cywilnej narodowości białoruskiej, wyznania prawosławnego, m.in. w Puchałach Starych, w Zaleszanach oraz we wsiach Zanie, Szpaki i Końcowizna (1946). W 2005 roku Instytut Pamięci Narodowej określił czyny „Burego” jako noszące znamiona ludobójstwa.
Pamięć o czynach Rajsa kultywowana jest głównie przez polskie środowiska nacjonalistyczne na Podlasiu. Od roku 2016 Obóz Narodowo-Radykalny organizował w Hajnówce marsze ku czci „Burego”.
Życiorys.
Młodość.
Był synem Stanisława (1868–1914) i Eleonory z domu Szaler (1880–1966). Jeden z przodków Eleonory, Piotr Ocipka, brał udział w powstaniu listopadowym. Ojciec był rządcą folwarku w Jabłonce. Rajs miał sześcioro rodzeństwa, dwaj bracia zmarli we wczesnym dzieciństwie.
Najstarszy brat Rajsa, Stanisław (ur. 1894), w 1914 roku wstąpił do 20. galicyjskiego pułku piechoty. Okazał się dobrym żołnierzem, szybko awansował, jednak 13 września 1915 roku trafił do niewoli rosyjskiej, w której pozostał do roku 1918. 2 grudnia 1918 roku wstąpił do odradzającego się Wojska Polskiego, służbę rozpoczął w 10. pułku piechoty. W 1939, w stopniu kapitana, pełnił służbę w Komendzie Rejonu Uzupełnień Nowy Targ. W kampanii wrześniowej dostał się do niemieckiej niewoli. Zmarł 17 maja 1942 roku w szpitalu jenieckim w Tangerhütte.
Kolejny z braci, Tadeusz we wrześniu 1939 dostał się do niewoli, zdołał jednak zbiec i poprzez Portugalię dotarł do Wielkiej Brytanii. Służył w 315. Dywizjonie Myśliwskim jako kancelista, zginął w 1944 roku na pokładzie polskiego okrętu. Tylko Eugeniusz przeżył wojnę.
Romuald Rajs rozpoczął naukę w roku 1920 w siedmioklasowej Publicznej Szkole Powszechnej im. Króla Władysława Jagiełły w Sanoku. W 1925 roku rozpoczął naukę w Państwowym Gimnazjum im. Królowej Zofii w Sanoku, gdzie w roku szkolnym 1926/1927 jako uczeń klasy II został uznany za nieuzdolnionego. Wrócił do szkoły powszechnej, którą ukończył w roku 1930. W 1930 roku wstąpił do Szkoły Podoficerskiej Piechoty dla Małoletnich w Koninie. W 1933 roku ukończył Szkołę Podoficerską w Koninie i kurs spadochronowy w Biedrusku. W stopniu kaprala przydzielony został w tym samym roku do 85 pułku piechoty w Nowej Wilejce, a w 1936 roku przeniesiony do 13 pułku piechoty, gdzie został dowódcą plutonu. W 1938 roku ponownie został przeniesiony do konnego plutonu zwiadu 85 pułku piechoty.
Kampania 1939 roku.
Niewiele wiadomo o udziale Rajsa w kampanii wrześniowej w 1939 roku. 31 sierpnia wraz z 85 pułkiem piechoty został przeniesiony w rejon Łowicza i walczył w Armii „Prusy”. Był dowódcą plutonu, jego zadanie polegało na rozpoznaniu przedpola. Jego macierzysta jednostka (85 pp) została rozproszona 5–6 września w walkach pod Tomaszowem Mazowieckim. Po przekroczeniu Wisły z 17 żołnierzami, jego oddział został rozbity 15 września pod Lublinem. Wraz z pięcioma żołnierzami cofał się w stronę Kowla i Berezy Kartuskiej. Na trasie Kowel-Bereza Kartuska został zatrzymany przez oddział uzbrojonych Białorusinów i odesłany do Lidy w celu złożenia broni i zdania koni. Rajs został wkrótce zwolniony i wrócił do Wilna. Poszukiwał pracy.
Działalność w Armii Krajowej.
W konspiracji działał już od roku 1939, posługując się rozmaitymi pseudonimami: Romuald Dąbrowski, Jerzy Góra, Eugeniusz Rajs, Romuald Rostkowski, Stanisław Wyszyński.
W połowie 1940 roku w związku z jego działalnością w ZWZ został zatrzymany i osadzony w obozie pracy, gdzie najpierw spędził dwa miesiące pracując na torfowiskach. Następnie został przeniesiony do fabryki mebli w Nowej Wilejce. Utracił wtedy łączność z organizacją. Po zajęciu Wileńszczyzny przez wojska niemieckie nawiązał kontakt z bliżej nieznaną organizacją konspiracyjną. W 1942 roku podporządkował się Gracjanowi Frógowi „Góralowi”. Do jego obowiązków należało werbowanie nowych ochotników. Zdobywał także broń. W 1942 roku miał pod swoją komendą pełny pluton. W kwietniu albo maju 1941 roku zawarł związek małżeński z Genowefą Mężyńską. W lutym 1943 roku jego żona, Genowefa, urodziła mu syna. Dano mu imię Romuald.
Od 21 października 1943 został szkoleniowcem 3 Wileńskiej Brygady AK, a także dowódcą 1 kompanii szturmowej. Brygadą dowodził por. Gracjan Fróg „Szczerbiec”. W listopadzie Komenda Okręgu chciała pozbawić „Szczerbca” samodzielnego dowództwa. Jego grupa miała wejść w skład oddziału „Łupaszki”. „Szczerbiec” odmówił wykonania rozkazu. Z tego względu 20 grudnia 1943 roku Komenda Okręgu AK przysłała do oddziału trzech oficerów. Oficerowie zostali aresztowani, a dwóch z nich wychłostano. Część kary wymierzył „Bury” osobiście. Nie wyciągnięto żadnych konsekwencji wobec uczestników puczu. Według Jerzego Kułaka właśnie „Bury” był osobą, która zorganizowała pucz (w obronie „Szczerbca”).
8 stycznia 1944 jego oddział został zaatakowany przez Niemców we wsi Mikuliszki. Oddziałem niemieckim dowodził por. Gregor Schnabel, komendant żandarmerii w Oszmianie. Walka trwała ok. czterech godzin. Niemcy ponieśli poważne straty i wycofali się. Po stronie AK poległo pięciu żołnierzy (m.in. „Szczepcio”), a dziewięciu odniosło rany. Po zakończeniu walki rozstrzelano wziętych do niewoli litewskich policjantów. Część z nich „Bury” rozstrzelał osobiście. Dwóch Białorusinów i jednego Niemca puścił wolno. Był to pierwszy i zarazem jeden z największych sukcesów w historii oddziału. W okresie tym kilkakrotnie rozstrzelał wziętych do niewoli jeńców. Za męstwo okazane w walce pod Mikuliszkami został odznaczony Krzyżem Walecznych. W kilka dni po walce w Mikuliszkach komendant żandarmerii zaproponował partyzantom spotkanie. Po tym spotkaniu Julius Christiansen, dowódca wileńskiej Abwehry, zapragnął osobiście spotkać się ze „Szczerbcem”. Niemcy doceniali siłę polskiej partyzantki i pragnęli nawiązać współpracę z 5. Brygadą „Łupaszki”. Polakom chodziło o wysondowanie niemieckiego morale oraz o zwolnienie Polaków przetrzymywanych w więzieniach, by wspólnie zwalczać sowiecką partyzantkę. Pomimo tych kontaktów walki trwały nadal, 22 stycznia zaatakowano i rozbito posterunek policji w Polanach.
Oddział napadał na posterunki policji i urzędy, zniszczono dokumentację urzędową w Miednikach i Miżniunach. Likwidowano szpicli oraz donosicieli, ale mniej gorliwym wymierzano jedynie karę chłosty. 1 marca „Bury” przeprowadził udaną akcję na posterunek litewskiej policji w Mickuniach. 17 marca wziął udział w natarciu na Czarny Bór. Akcja zakończyła się niepowodzeniem. W końcu marca 3. Brygada zdobyła Nowe Troki. W lipcu 1944 roku brał udział w operacji Ostra Brama, której celem było wyzwolenie Wilna zanim zrobi to Armia Czerwona. 3. Brygada liczyła wtedy ponad siedmiuset żołnierzy. W toku walk opanował Kolonię Wileńską, a następnie wyparł Niemców z umocnień broniących dostępu do dzielnicy Belmont. 3. Brygada utraciła ponad czterdziestu żołnierzy. „Bury” w trakcie walk wykazał się zdolnościami dowódczymi, a jego kompania pomimo strat zachowała sprawność bojową. Za odwagę wykazaną w tych bojach odznaczony został Krzyżem Virtuti Militari V klasy i otrzymał awans na porucznika. Większość oddziałów AK została wkrótce rozbrojona przez Sowietów, natomiast „Bury” uniknął rozbrojenia. Po aresztowaniu dowódcy swojego oddziału przez NKWD, Rajs przejął dowództwo nad 3. Brygadą, którą skierował do Puszczy Rudnickiej, a po miesiącu ją rozwiązał.
W październiku 1944 roku przedostał się do Białegostoku, gdzie na przełomie listopada i grudnia zgłosił się do Ludowego Wojska Polskiego pod fałszywym nazwiskiem Jerzy Góral. Od stycznia 1945 roku dowodził plutonem w batalionie Ochrony Lasów Państwowych w Hajnówce. Do jego zadań należało zwalczanie kłusownictwa i ochrona lasów przed nielegalnym wyrębem. W maju 1945 roku skontaktował się z mjr. Zygmuntem Szendzielarzem, który na Białostocczyźnie odtwarzał w tym czasie 5. Wileńską Brygadę AK. Rajs zdezerterował wraz z 29 żołnierzami i przyłączył się do oddziału Szendzielarza. 9 maja 1945 roku został dowódcą 2. szwadronu 5. Brygady. Pod dowództwem „Burego” 2. szwadron przeprowadził kilka akcji bojowych, atakował pododdziały Armii Czerwonej, rozbrajał posterunki Milicji Obywatelskiej, likwidował komunistycznych aktywistów oraz agenturę UB. 27 czerwca zginął Antoni Subocz „Wesoły”; był to jedyny poległy partyzant w historii 2. szwadronu. Oddziały Rajsa były wtedy cały czas w ruchu.
Działalność w Narodowym Zjednoczeniu Wojskowym.
Ostatnia koncentracja 5. Brygady odbyła się 7-8 września 1945 roku w gajówce Stoczek. Tutaj mjr. Zygmunt Szendzielarz wydał rozkaz rozwiązania 5. Wileńskiej Brygady AK. Odtąd walka z komunistycznym reżimem miała być prowadzona metodami politycznymi. Dowódcy wchodzących w jej skład 3. i 4. szwadronu podporządkowali się rozkazowi, natomiast Rajs postanowił walczyć dalej. Szendzielarz ostrzegł Rajsa, że źle to się dla niego skończy.
W końcu sierpnia 1945 roku nawiązał kontakt z komendantem Okręgu III Białystok Narodowego Zjednoczenia Wojskowego, mjr. Janem Szklarkiem ps. „Kotwicz” i wraz ze swoim szwadronem przeszedł do tej organizacji. Został awansowany do stopnia kapitana i 16 września objął funkcję szefa Pogotowia Akcji Specjalnej (PAS) w Okręgu NZW Białystok. Jego oddział, nazywany odtąd 3. Wileńską Brygadą NZW, stanowiący największe ugrupowanie NZW na Białostocczyźnie, stoczył wiele walk z grupami operacyjnymi MBP, KBW i MO. Według oceny Jerzego Kułaka nie nadawał się na stanowisko dowódcze w sztabie, ale był „świetnym oficerem liniowym”. Oddział „Burego” w chwili przejścia do NZW liczył około dwudziestu ludzi, uzbrojonych w automaty i cztery erkaemy.
20 września 1945 roku, zaledwie cztery dni po oficjalnym powitaniu II szwadronu w szeregach NZW, mjr. Florian Lewicki „Kotwicz” wydał kpt. „Buremu” rozkaz, który mówił między innymi:
Z powodu szczupłości sił rozkaz z 20 września 1945 roku dla oddziału kpt. Rajsa wkrótce zawieszono. Rajs udał się na urlop, podczas którego skupił się na zapewnieniu bezpieczeństwa przybyłej z Wileńszczyzny żonie i synowi. Genowefa Rajs najpierw zamieszkała w Elblągu, a następnie w Węgrowie. Na Białostocczyznę Rajs powrócił dopiero w połowie stycznia 1946 roku. W końcu grudnia 1945 roku jego oddział liczył około 90 ludzi, podzielonych na trzy plutony i był już na tyle liczny, że mógł przystąpić do działań. Na przełomie 1945 i 1946 podjęta została decyzja o wymarszu tej organizacji na teren powiatu Bielsk Podlaski. Celem wymarszu było między innymi zademonstrowanie siły organizacji NZW. Podczas wymarszu Rajs stosował brutalne metody walki.
Po 1944 roku tereny powiatu Bielsk Podlaski uważane były przez organizacje konspiracyjne za niebezpieczne dla partyzantki niepodległościowej ze względu na liczniejszą niż gdzie indziej agenturę NKWD i MBP, składającą się w znacznej części z osób narodowości białoruskiej, najczęściej również byłych członków Komunistycznej Partii Polski (KPP) i Komunistycznej Partii Zachodniej Białorusi (KPZB). Organizacje konspiracyjne zwalczały ją z całą bezwzględnością. Osobom, na których padł choćby cień podejrzenia o współpracę z NKWD czy MBP, groziła śmierć. Komitet Powiatowy PPR w Bielsku na koniec 1944 r. liczył 212 działaczy, z których 144 było narodowości białoruskiej.
W trakcie wymarszu zaznaczyło się szczególnie brutalne nastawienie ze strony „Burego” i jego żołnierzy wobec miejscowej prawosławnej ludności cywilnej. Wynikało ono ze stereotypowego rozumowania, które polegało na tym, że całą prawosławną społeczność Białostocczyzny uznawano za politycznie wrogo nastawioną do organizacji NZW. Paradoksalnie to jednak czyny polskich oddziałów partyzanckich w stosunku do tej ludności rodziły wrogość do oddziałów leśnych i zwiększały grono sympatyków, a nawet działaczy komunistycznych. Do czynów takich należało zachowanie tych organizacji na przełomie lat 1945–1946, gdy na podstawie układów republikańskich prowadzone były przymusowe wysiedlenia ludności litewskiej, białoruskiej oraz ukraińskiej do odpowiednich republik radzieckich. Z uwagi na to, że początkowo Białorusini w większości odmawiali wyjazdów na terytorium Białoruskiej SRR, w akcję postanowiły aktywnie zaangażować się także AKO/WiN i NZW. Ludność niektórych wsi, szczególnie z powiatów bielskiego i białostockiego, dostawała od tych organizacji ostrzeżenia na piśmie: grożono spaleniem wsi lub śmiercią. Zdarzały się wypadki zabójstw pojedynczych osób lub rodzin po to, by resztę wsi zastraszyć i zmusić do wyjazdu na terytorium ZSRR.
Zgodnie z rozkazem „Kotwicza” z 20 września 1945 roku „Bury” miał przeprowadzić wespół z oddziałem ppor. Jana Boguszewskiego „Bitnego” pacyfikację południowo-wschodnich terenów powiatu bielskiego. W myśl rozkazu pacyfikacja miała dotyczyć pracowników i konfidentów UB, ponadto nakazano zorganizowanie odwetu na wrogiej ludności. Do wykonania rozkazu „Bury” przystąpił dopiero w końcu stycznia 1946 roku. Na czele oddziału liczącego około 100 żołnierzy rozbroił 16 stycznia pluton KBW pod Hermanami. Był nieefektywnie ścigany przez grupę operacyjną UB-KBW dowodzoną przez ppłk. Dmitrenkę. 21 stycznia przekroczył rzekę Nurzec. 26 stycznia oddział przeszedł przez wsie Augustynówka i Milejczyce. Następnego dnia przejechał przez Wólkę Wygonowską. Stamtąd partyzanci Rajsa skierowali się na wschód, w stronę Grabowca. 27 stycznia oddział dotarł do wsi Łozice. 28 stycznia nad ranem do wsi Łozice zaczęli zjeżdżać furmani, wyznaczeni dla odrobienia szarwarku. Oddział dokonał selekcji i wybrał od 40 do 50 najlepszych zaprzęgów, które przez najbliższe dni służyły partyzantom.
29 stycznia oddział Rajsa, udając pododdział KBW, wkroczył do Zaleszan. Założono sowieckie epolety, a komendy wydawano po rosyjsku. Mieszkańcy nie wiedzieli z kim mają do czynienia. Lekceważyli przybyły do wsi oddział, odmówili spełnienia części świadczeń. „Bury” po otrzymaniu meldunku o wrogim stosunku wsi do jego żołnierzy wyraził zgodę na spalenie wsi. Śmierć poniosło łącznie 14 osób, które straciły życie w podpalonych domach, od kul lub zmarły później w wyniku odniesionych ran.
31 stycznia dokonano mordu w Puchałach Starych, w czasie którego rozstrzelano 30 prawosławnych białoruskich chłopów (furmanów), uwalniając przy tym uprzednio kilka osób. 2 lutego 1946 roku nastąpił atak oddziałów NZW na miejscowości Zanie, Szpaki i Końcowizna. Wymienione wsie zostały częściowo spalone, a w Zaniach i Szpakach łącznie zamordowano 31 osób cywilnych. Po tych zbrodniach część podziemia poakowskiego nie chciała wierzyć, że zbrodni tej rzeczywiście dokonał „Bury” i utrzymywała, że jest to „sowiecka prowokacja”. Wyczynami „Burego” zainteresowało się podziemie WiN-owskie, które odnotowało w raporcie dla Komendy Obwodowej w Bielsku Podlaskim:
W odpowiedzi na czyny „Burego” kilku duchownych prawosławnych zaangażowało się w akcję zbierania podpisów pod petycją do rządu ZSRR z prośbą o „wzięcie w opiekę ludności prawosławnej zamieszkującej Białostocczyznę”. W akcję był zaangażowany ks. Mikołaj Wincukiewicz z Bielska Podlaskiego. W petycji było napisane: „Rząd Polski gnębi Białorusinów, pali wsie białoruskie, rzuca dzieci w ogień i w związku z tym Białorusini proszą Rząd Radziecki o wzięcie ich pod swoją opiekę.” Petycja była adresowana do władz w Moskwie i Mińsku. Wyjazdy do ZSRR były wspierane przez starostę bielskiego R. Woźniaka oraz wojewodę białostockiego Stefana Dybowskiego. W efekcie do końca 1946 roku z woj. białostockiego wyjechało wtedy 36 388 osób narodowości białoruskiej.
W związku z pacyfikacją województwa rozpoczętą przez MBP Rajs wycofał oddział do byłych Prus Wschodnich. 16 lutego 1946 roku stoczył pod Orłowem walkę z radziecko-polską grupą operacyjną, którą przegrał. 16 członków jego oddziału zostało zabitych, a trzech aresztowanych. 28 kwietnia w Brzozowie-Antoniach rozbito grupę operacyjną UBP-KBW-MO. Rajs wydał rozkaz rozstrzelania wziętych do niewoli kilkunastu funkcjonariuszy UBP i MO. W październiku 1946 roku rozwiązał oddział, zrezygnował z pracy w sztabie i wyjechał do Elbląga.
W lutym 1947 roku przyjechał do Jeleniej Góry, od marca pracował w urzędzie gminy Karpacz, którą to pracę załatwił mu jego podwładny z okresu wileńskiego. W październiku zwolnił się z pracy w gminie i odtąd wraz z żoną prowadził pralnię, którą kupił kilka miesięcy wcześniej. Utrzymywał kontakt z ppłk „Błękitem” i innymi dowódcami NZW. Usiłował nawiązać kontakt z „Łupaszką”, który jednak kontaktu nie podjął. W listopadzie 1948 roku Bury zawiesił działalność pralni.
Proces i wyrok.
UB dzięki agentom posiadało wiedzę na temat kontaktów, lokali i rodziny Rajsa. Umożliwiło to jego aresztowanie. Wydany został przez łączniczkę i aresztowany 11 listopada pozornie jako podejrzany o kradzież w sklepie w Karpaczu. W drodze na miejscowy posterunek MO zdołał zbiec. Noc spędził w lesie, przedostał się do Jeleniej Góry i zatrzymał się w mieszkaniu Jurasowa. Tu 17 listopada 1948 roku został aresztowany i przewieziony do siedziby WUBP we Wrocławiu. 18 listopada został przewieziony do MBP w Warszawie. Tutaj rozpoczęto śledztwo. Podczas przesłuchań prawdopodobnie nie stosowano wobec niego przymusu fizycznego. W celi Rajsa zainstalowano agenta „Jerzego”.
Podczas śledztwa Rajs zgodził się na współpracę z UB ze względu na obietnicę wyjścia na wolność. Całkowicie się zdekonspirował, wydał swoje archiwum w Karpaczu, ujawnił kontakty konspiracyjne i adresy. W śledztwie podał miejsce pobytu swojego zastępcy, ppor. Kazimierza Chmielowskiego „Rekina”, ujawnił jego imię i nazwisko, oskarżając go również o dokonanie pacyfikacji wsi białoruskich i niezgodnie z prawdą o rozstrzelanie funkcjonariuszy MBP i MO pod Brzozowem. Zeznał, że Chmielowski mieszka w Gliwicach (w rzeczywistości mieszkał w Bytomiu) i ma rodzinę w woj. olsztyńskim. 3 grudnia 1948 roku „Rekin” został aresztowany. Podczas procesu Rajs nie przyznawał się do mordu na furmanach, zrzucał winę na swego zastępcę. Twierdził, że furmani byli Białorusinami, źle ustosunkowanymi do nielegalnych organizacji, część z nich rozstrzelał „Modrzew”. 19 listopada zaproponował przesłuchującemu go oficerowi, że gdyby został wypuszczony na wolność to mógłby dotrzeć do „Młota” i „Huzara”. Propozycję tę można rozumieć jako chęć pomocy w ich aresztowaniu. W maju 1949 roku zorientował się w grze, jaką prowadzi z nim UB, utracił nadzieję na uratowanie życia i zaczął częściowo wycofywać się z wcześniejszych zeznań.
21 września 1949 roku w białostockim kinie „Ton” rozpoczął się proces pokazowy. Sąd powołał 33 świadków, na ogół byli to mieszkańcy spacyfikowanych wsi. „Bury” przyznał się do pacyfikacji białoruskich wsi, natomiast nie przyznał się do wydania rozkazu likwidacji furmanów, minimalizował swoją rolę w walce z systemem komunistycznym, zaprzeczył, by na Wileńszczyźnie walczył z Sowietami. Drugiego dnia przyznał się, że wydał „Wiarusowi” i „Bitnemu” rozkaz spalenia wsi Zanie, Szpaki i Końcowizna, zaś „Rekinowi” – rozkaz spalenia Zaleszan. Ponownie zaprzeczył, by wydał rozkaz likwidacji furmanów i twierdził, że „Modrzew” zrobił to z własnej inicjatywy. 1 października został skazany na karę śmierci. 7 października Rajs zwrócił się do prezydenta Bolesława Bieruta z prośbą o ułaskawienie, jednak prezydent nie skorzystał z prawa łaski. Wyrok wykonano 30 grudnia 1949 w Białymstoku. Nieznane jest miejsce jego pochówku.
15 września 1995 roku Sąd Warszawskiego Okręgu Wojskowego unieważnił wyrok śmierci na Romualda Rajsa, uzasadniając, że „walczył o niepodległy byt państwa polskiego”, a wydając rozkazy dotyczące m.in. pacyfikacji białoruskich wsi, działał w "stanie wyższej konieczności, zmuszającym do podejmowania działań nie zawsze jednoznacznych etycznie". Rodzina otrzymała wysokie odszkodowanie.
Stanowisko IPN.
Przeciwnicy rehabilitacji „Burego” założyli Społeczny Komitet ds. Ekshumacji Szczątków Osób Pomordowanych w Puchałach Starych, który między innymi wystąpił z inicjatywą budowy pomnika. Pomnik miał na celu oddanie hołdu ofiarom pacyfikacji, jednak jego budowa napotkała trudności ze strony władz wojewódzkich. Władze nie chciały zgodzić się na napis: „W hołdzie pomordowanym przez zbrojne podziemie”. Na budowę nie zezwoliła w 2001 roku wojewoda podlaska Krystyna Łukaszuk, ze względu na zbyt ogólnikowy charakter tego stwierdzenia. Łukaszuk protestowała także przeciwko określaniu w mediach działalności Romualda Rajsa mianem zbrodniczej. Pomnik odsłonięto 26 października 2002 roku, a kontrowersyjny napis zmieniono na: „W hołdzie pomordowanym przez Oddział PAS NZW kpt. Romualda Rajsa ps. »Bury«”.
W kwietniu 2002 roku Oddziałowa Komisja Badania Zbrodni Przeciwko Narodowi Polskiemu IPN w Białymstoku rozpoczęła śledztwo w sprawie „Burego”. Wykorzystano dokumenty z procesu w 1949 roku, dokumenty archiwalne PPR oraz UB, przeprowadzono rozmowy ze 169 osobami, które albo były świadkami wydarzeń, albo o nich słyszały. Dnia 30 czerwca 2005 roku, po trzech latach śledztwa, Oddziałowa Komisja IPN przedstawiła wyniki śledztwa „w sprawie zbrodni przeciwko ludzkości popełnionych w okresie od 29 stycznia 1946 r. do dnia 2 lutego 1946 r. na terenie powiatu Bielsk Podlaski w celu wyniszczenia części obywateli polskich, z powodu ich przynależności do białoruskiej grupy narodowej o wyznaniu prawosławnym”. Dowodzony przez Rajsa oddział Pogotowia Akcji Specjalnej Narodowego Zjednoczenia Wojskowego uznano za ponoszący odpowiedzialność za przestępstwa przeciwko prawosławnej ludności cywilnej ówczesnego powiatu bielskiego. Według IPN „postępowanie to zostało umorzone wobec prawomocnego zakończenia postępowania o te same czyny przeciwko sprawcy kierowniczemu oraz śmierci bezpośrednich sprawców i niewykrycia części z nich” oraz „na podstawie wszystkich dowodów nie może być wątpliwości, że sprawcą kierowniczym – osobą wydającą rozkazy był R. Rajs, „Bury”, a wykonawcami część jego żołnierzy”. W komunikacie napisano:
W Komunikacie ustosunkowano się także do rzekomej wrogości ludności białoruskiej wobec polskiego podziemia. Uznano, że od wrogości miejscowej ludności należy odróżnić niechęć mieszkańców do polskich oddziałów partyzanckich. Wynikała ona nie tylko z poczucia odrębności narodowej czy religijnej, ale przede wszystkim z obcości walki niepodległościowej oraz nieuświadomienia dążeń polskich organizacji konspiracyjnych. Stereotypowe rozumowanie, iż osoby deklarujące narodowość białoruską mają przekonania komunistyczne i stąd są wrogo nastawione do organizacji takich jak NZW, przyczyniło się do podjęcia i wykonania zbrodniczych zamiarów, które przekształciły się w serię zbrodni na ludności cywilnej, za które odpowiedzialność ponosi oddział dowodzony przez Romualda Rajsa.
W lutym 2019 roku, Instytut Pamięci Narodowej wydał komunikat przygotowany przez Michała Ostapiuka i Kazimierza Krajewskiego, w którym podważono wcześniejsze ustalenia w sprawie czynów kpt. Romualda Rajsa „Burego”:
Andrzej Pozorski, szef pionu śledczego IPN oświadczył, że komunikat nie był z nim konsultowany. Po fali krytyki, która przetoczyła się w mediach, jak również napięciach dyplomatycznych na linii Polska–Białoruś, IPN 21 marca 2019 roku wydał kolejne stanowisko, w którym przyznał, że stwierdzenia zawarte w komunikacie przedstawiają jedynie wyniki prac badawczych autorów zatrudnionych w IPN, które nie mają żadnej mocy prawnej i nie wpływają na wynik śledztwa S 28/02/Zi, zamkniętego w 2005 roku:
Wizerunek „Burego” w pamięci zbiorowej.
Działania Romualda Rajsa zostały opisane w reportażu Józefa Grabowicza pt. "Tędy szedł „Bury”" z 1969 roku, wydanym w zbiorze zatytułowanym "Miłość szuka azylu" (1972).
Zachodzi ostry konflikt pamięci zbiorowej po „Burym” w wielu płaszczyznach, oficjalnej i nieoficjalnej; widoczny jest nawet w płaszczyźnie prawnej, bo z jednej strony dokonano rehabilitacji „Burego” i wypłacono odszkodowania jego rodzinie, a z drugiej strony zarzuca mu się czyny „noszące znamiona ludobójstwa”, których nie wolno utożsamiać z walką niepodległościową. Najbardziej negatywny obraz zachował się w pamięci mniejszości białoruskiej. Pamięć o Rajsie utrzymuje się przede wszystkim na Podlasiu. Mieszkańcy Podlasia wykazują też większe zrozumienie dla obu stron dyskusji.
Żadna ze stron konfliktu nie neguje faktu pacyfikacji wsi białoruskich. Różnica dotyczy interpretacji przyczyn tego czynu. Jedna ze stron twierdzi, że była to kara za współpracę z komunistami, druga – że przyczyny miały podłoże narodowościowe i religijne. Różnice dotyczą również doboru słownictwa na określenie czynów Romualda Rajsa („mord” czy „pacyfikacja”, „zabójstwo” czy „egzekucja”). Inaczej jest opisywane zakończenie działalności partyzanckiej („uciekł do Elbląga” – „Przegląd” 2003, „wyjechał do Elbląga” – „Nasz Dziennik” 2004) oraz jego postawa podczas procesu („zrzucał winę na swojego zastępcę” – „Przegląd” 2003, „kłamał, żeby ratować skórę” – „Gazeta Wyborcza” 2008, „zachował heroiczną postawę” – „Nasz Dziennik” 2004).
Po roku 1989 środowiska patriotyczno-niepodległościowe w narracji o Romualdzie Rajsie akcentują wątki walki niepodległościowej, skupiają się na jego walce z okupantem i kolaborantami. Środowiska te dbają o dobre imię „Burego”, kładą nacisk na jego zasługi, patriotyzm i bohaterstwo. Pacyfikacja dokonana przez „Burego” nie miała być według nich powodowana pobudkami religijnymi czy narodowymi i nie była wymierzona w ludność cywilną, ale w kolaborującego wroga. W roku 1999 Oficyna Volumen wydała album "Żołnierze wyklęci. Antykomunistyczne podziemie zbrojne po 1944 roku" opatrzony komentarzami Grzegorza Wąsowskiego i Leszka Żebrowskiego. W albumie pojawia się postać Rajsa, a na stronie 162 można przeczytać, że „rozstrzelano 28 furmanów z grupy 50 osób ujętych w Puszczy Białowieskiej na nielegalnym wyrębie drewna”. Wstęp do albumu napisał ówczesny premier Jerzy Buzek, który określił przedstawione w nim postacie mianem „ludzi zasad i honoru”.
Mniejszość białoruska na Podlasiu obciążona była doświadczeniami z czasów II Rzeczypospolitej, co wywoływało w niej nieufność do władz polskich. Istniał stereotyp polskiego podziemia zbrojnego, którego celem było mordowanie Białorusinów i pacyfikacja wsi białoruskich. W tym ujęciu „Bury” nie pacyfikował kolaborantów, ale osoby niepożądane w Polsce ze względu na religię i narodowość. Sympatyzowanie z władzą ludową było pretekstem do czystek etnicznych. Białorusini nie odróżniali żołnierzy LWP od partyzantów zbrojnego podziemia przebranych za żołnierzy LWP; czyny jednych i drugich zrzucano na partyzantkę. W pamięci strony białoruskiej Rajs nie funkcjonuje jako działacz niepodległościowy; podkreśla się, że w Zaleszanach, Szpakach, Zaniach i Końcowiźnie zginęły osoby cywilne, chłopi, wśród nich kobiety, dzieci i starcy, nie zaś kolaboranci sowieccy. „Bury” postrzegany jest jako bandyta i morderca. Z tego punktu widzenia kara śmierci była wyrokiem sprawiedliwym, a rehabilitacja z roku 1995 jest rehabilitacją bandyty. Wypłacenie 180 000 zł odszkodowania dla rodziny Rajsa, w sytuacji, gdy rodziny ofiar nie otrzymały żadnego zadośćuczynienia jest postrzegane przez mniejszość białoruską jako niesprawiedliwość i jako hańba dla państwa polskiego.
W roku 2002 Agnieszka Arnold nakręciła film dokumentalny „Bohater”, poświęcony postaci Romualda Rajsa. Towarzysze broni „Burego” wypowiadają się o nim niepochlebnie. Film wywołał wiele kontrowersji. Podczas procesu na pytanie sędzi o to, kim jest, filmowy Rajs odpowiada: „Polak! Jestem Polak i katolik. A wy pieski moskiewskie”. W 2013 roku powstał film „Pod opieką świętego Dymitra”, wyreżyserowany przez Jerzego Kalinę.
W roku 2007 białostocki oddział IPN zorganizował w budynku szkoły muzycznej w Bielsku Podlaskim wystawę upamiętniającą skazanych na karę śmierci w latach 1944–1956. Na wystawie znalazły się podobizny „Burego”, „Rekina” i „Głuszca”. Wywołało to protesty ze strony części osób odwiedzających wystawę.
30 stycznia 2011 roku na Podlasiu oddano hołd 79 ofiarom tych zbrodni. Pacyfikacje dokonane przez oddział „Burego” upamiętniono na odsłoniętym w 2012 pomniku prawosławnych mieszkańców Białostocczyzny zabitych i zaginionych w latach 1939–1956 przy cerkwi Świętego Ducha w Białymstoku, wymieniając obydwie miejscowości wśród tych, w których w wymienionym okresie tragicznie ginęli wyznawcy prawosławia. 29 października 2019 Sobór Biskupów Polskiego Autokefalicznego Kościoła Prawosławnego oficjalnie dołączył trzydziestu zamordowanych przez oddział Rajsa furmanów do grona świętych. Zostali oni włączeni do grupy męczenników chełmskich i podlaskich ze wspomnieniem liturgicznym w ostatnią niedzielę lipca (święto Zaleszańskiej Ikony Matki Bożej).
Od roku 2016 pod koniec lutego ONR organizuje marsze żołnierzy wyklętych w Hajnówce. Ich celem jest uczczenie pamięci „Burego”. Rada Miasta Hajnówka 21 lutego 2020 roku podjęła uchwałę potępiającą czyny dokonane przez „Burego” na początku 1946 roku oraz wyrażającą dezaprobatę dla organizowania marszu w tym mieście.
Argumenty obrońców i krytyków Rajsa.
Apologetami Rajsa są Kazimierz Krajewski i Grzegorz Wąsowski. Twierdzą oni, że Rajs mordował wyłącznie osoby popierające komunizm. Posługują się argumentem, że w oddziale Rajsa były dwie osoby wyznania prawosławnego (Mikołaj Kuroczkin „Leśny” i Władysław Jurasow „Wiarus”). W ich przekonaniu rozstrzelani furmani nie byli osobami przypadkowymi, gwałty dokonywane przez ludzi z oddziału „Burego” obciążają wyłącznie ich sprawców, nie dowódcę, pacyfikacja Szpaków była odwetem za strzelanie do polskich żołnierzy w 1939 roku, natomiast spalenie Zań było odwetem za ostrzelanie oddziału „Burego”. Nie wiadomo, czy wśród rozstrzelanych były osoby przeznaczone wcześniej do likwidacji. Zdaniem Krajewskiego i Wąsowskiego Zaleszany zostały spalone słusznie, bo jego mieszkańcy byli wrogo nastawieni do polskiego munduru, odmówili wykonania rozkazów „Burego”, a jeden z mieszkańców uderzył kamieniem „Rekina”. Natomiast „śmierć kobiet i dzieci to tragedia, która nie powinna była się wydarzyć”. Była ona niezamierzona, ale kładzie się cieniem na działalności zarówno „Burego”, jak i jego podkomendnych. Wina „Burego” polega na tym, że stworzył sytuację, „nad którą nie był w stanie zapanować”, w wyniku której zginęły osoby, które nie powinny były ucierpieć. Jak podsumowują wskazani autorzy, „Bury” chciał walczyć o wolność i sprawiedliwość, ale doprowadził do czynów niesprawiedliwych.
Michał Ostapiuk powtarza argumenty Krajewskiego. Jego zdaniem akcje pacyfikacyjne „Burego” były wymierzone w skomunizowaną ludność, a czynnik narodowościowy nie był ich przyczyną. Winę za ofiary wśród kobiet i dzieci zrzucił na „żywiołowy rozwój sytuacji”. Ostapiuk twierdzi, że furmanów nie rozstrzeliwano według kryterium narodowościowo-religijnego i „jest to zbyt pochopna i bardzo mało wiarygodna interpretacja wydarzeń, bo nie wszyscy wozacy wyznawali prawosławie, wszak zastrzelony Aleksander Bondaruk był adwentystą”. Ostapiuk broni także postawy „Burego” na procesie. Jego zdaniem „Bury” obciążając swoim zeznaniem „Rekina” nie mógł mu bezpośrednio zaszkodzić, bo ten pozostawał jeszcze na wolności. Bagatelizuje też rolę jego donosów na pozostałych swych towarzyszy. Według Ostapiuka była to „gra z resortem”. Doniesienia agenta „Jerzego” (relacjonującego, co „Bury” zamierza zrobić po wyjściu na wolność) traktuje jako dowód, że „Bury” nie traktował poważnie złożonej UB oferty współpracy. Podał fałszywe miejsce pobytu „Rekina” (Bytom, a był w Gliwicach), bo chciał aby „Rekin” nadal pozostał na wolności i nie podważył jego zeznań. Z operacyjnego punktu widzenia informacje dostarczone bezpiece przez „Burego” były niewiele warte. Ostapiuk przekonuje, że „Bury” jest ofiarą czasów, w jakich żył, walczył z reżimami, a w tej walce nie było miejsca na rycerskość.
Krytycy Krajewskiego i Wąsowskiego zarzucają im aprobowanie zasady odpowiedzialności zbiorowej”. Oleg Łatyszonek skrytykował argument Krajewskiego, że „Bury” mógł puścić z dymem nie pięć, ale znacznie więcej wiosek białoruskich. Według Łatyszonka „Bury” zrobił tyle, na ile było go stać: zaatakował i spalił tylko małe wioski z pogranicza obszaru zamieszkanego przez Polaków i Białorusinów. Nie zaatakował dużych wsi na obszarach etnicznie białoruskich, bo te były w stanie się bronić. Piotr Gontarczyk stwierdził, że po akcjach „Burego” mieszkańcy spacyfikowanych wsi na pewno popierali już komunistów. Gontarczyk wątpi, aby wśród 30 zamordowanych furmanów wszyscy byli agentami i komunistami.
Grzegorz Motyka zarzucił Ostapiukowi, że nie odniósł się do wypowiedzi „Burego” na procesie, iż kazał spalić te wsie, bo „ludność ta nie repatriowała się do Związku Radzieckiego”, a zamiast tego wielokrotnie powtarza, że „akcja była wymierzona w ludność skomunizowaną”. Zarzucił mu także naiwność, a jego książkę nazwał „kawaleryjską szarżą na warsztat badań historycznych”. Jakub Woroncow argumentuje, że brakuje dowodów na zbrodnie dokonane na Polakach w 1939 roku w miejscowościach, z których pochodziły ofiary „Burego”. W Zaleszanach zabity został tylko jeden członek PPR i to taki, który tego dnia znalazł się w tej wsi przypadkiem. Krajewskiemu i Wąsowskiemu zarzucił, że patrzą na zbrodnie wyłącznie z perspektywy sprawców, a relacjom świadków nie dają wiary. Mord na furmanach opisują wyłącznie w oparciu o rozmowę z anonimowym weteranem podziemia i jedna taka relacja wystarcza do podważenia kilkuletniego śledztwa IPN, w którym przesłuchano kilkudziesięciu świadków. Nie było żadnej listy osób przeznaczonych do likwidacji, na którą powołuje się Krajewski. Woroncow zarzucił obrońcom „Burego”, że nie lubią powoływać się na źródła ze śledztwa i procesu „Burego”, a także na materiały podziemia WiN-owskiego, że ignorują fakt, iż partie komunistyczne działały na terenach etnicznie polskich, a niektórzy księża katoliccy wieszali czerwone flagi na swych kościołach we wrześniu 1939 roku. Bartosz Konieczka podważył mit Białorusinów w oddziale „Burego”. Obaj wywodzili się z rodzin białogwardyjskiej rosyjskiej emigracji, a Jurasow dodatkowo wywodził się z rodziny szlacheckiej, służył w oddziale „Burego” od roku 1943.
Zdaniem Witolda Jurasza zwolennicy uczynienia z „Burego” polskiego bohatera narodowego – w tym zwłaszcza autorzy komunikatu opublikowanego na stronie IPN w lutym 2019 roku – nie biorą pod uwagę potencjalnych zagrożeń dla wizerunku Polski na arenie międzynarodowej, jakie mogłaby przynieść gloryfikacja tej postaci na szczeblu państwowym. Podkreśla on, że siłą Polski w sporach historycznych z innymi państwami i narodami jest fakt, iż działania o charakterze nieetycznym czy zgoła przestępczym, takie jak m.in. zbrodnie wojenne oddziału Rajsa na podlaskich Białorusinach, pozostają marginalnymi, mało znaczącymi epizodami w historii Polski, w tym także w dziejach powojennego antykomunistycznego podziemia niepodległościowego. Co za tym idzie, uczciwe rozliczenie tego typu czynów daje Polakom pełne moralne prawo do domagania się takich samych rozliczeń po stronie innych państw i narodów. W ocenie Jurasza argumentacja o skomunizowaniu wiosek białoruskich, jaką posługują się obrońcy „Burego”, przypomina argumentację stosowaną przez byłego prezesa ukraińskiego IPN – Wołodymyra Wiatrowycza, który usiłował usprawiedliwiać zbrodnie OUN-UPA popełnione na Polakach zamieszkujących Kresy Wschodnie. W sytuacji, gdy przedstawiciele państwa polskiego domagają się od Ukrainy jednoznacznego potępienia rzezi wołyńskiej oraz zaprzestania oddawania czci organizacjom i osobom za nią odpowiedzialnym, próby rehabilitacji „Burego” i usprawiedliwiania zbrodni popełnionych przez podległych mu żołnierzy mogą czynić takie żądania mało wiarygodnymi.

</doc>
<doc id="194811" url="https://pl.wikipedia.org/wiki?curid=194811" title="Kodeks cywilny zachodniogalicyjski">
Kodeks cywilny zachodniogalicyjski

Kodeks cywilny zachodniogalicyjski – kodeks cywilny powstały w Austrii, wprowadzony w Galicji Zachodniej, a następnie w Galicji Wschodniej (1797).
Kodeks był oparty na prawie natury, ale zawierał regulacje o charakterze feudalnym, dotyczące m.in. prawa własności. Kodeks ten całkowicie uchylił stosowanie na terenie Galicji dawnego prawa polskiego. Przed jego wprowadzeniem na terenie zaboru austriackiego obowiązywały jedynie cząstkowe austriackie regulacje prawne (m.in. prawo wekslowe - od 1775, prawo małżeńskie - regulowane przez "Ehepatent" z 1783). Kodeks cywilny zachodniogalicyjski wprowadzono jedynie na terenie Galicji dla sprawdzenia jego przydatności praktycznej. Stał się wzorem dla ogólnoaustriackiego kodeksu ABGB.

</doc>
<doc id="194813" url="https://pl.wikipedia.org/wiki?curid=194813" title="Waleriana (imię)">
Waleriana (imię)

Waleriana — imię żeńskie pochodzenia łacińskiego, żeński odpowiednik imienia Walerian, oznaczające "należąca do Waleriusza, pochodząca od Waleriusza". 
Waleriana imieniny obchodzi 17 czerwca.

</doc>
<doc id="194820" url="https://pl.wikipedia.org/wiki?curid=194820" title="Hilary z Poitiers">
Hilary z Poitiers

Hilary z Poitiers (ur. ok. 315 w Poitiers, zm. 13 stycznia 367 tamże) – biskup Poitiers, wyznawca, ojciec oraz doktor Kościoła, święty Kościoła katolickiego, prawosławnego, anglikańskiego i ewangelickiego.
Życiorys.
Urodził się w pogańskiej rodzinie patrycjuszów. Studiował retorykę i filozofię. Bardzo wcześnie zawarł związek małżeński. W wieku 30 lat przyjął chrzest z żoną oraz córką Abrą i poświęcił swe życie służbie Kościołowi. W 350 roku został prawdopodobnie pierwszym biskupem Poitiers (wtedy Pictavium). Walczył z ekspansją arianizmu w swoich kazaniach i przemówieniach synodalnych, co przysporzyło mu wrogów i doprowadziło do tego, że na podstawie fałszywych oskarżeń został skazany na wygnanie przez ariańskiego Cesarza Konstancjusza II (przebywał na nim w latach 356 do 361). Hilary – człowiek z natury ugodowy – próbował pogodzić ze sobą założenia teologii Zachodu i Wschodu, którą zgłębiał w czasie swej banicji w Phrygii (Turcja). Był kierownikiem duchowym Marcina z Tours (św. Marcin przyjął od niego chrzest). Zmarł w 367 roku w rodzinnym mieście i został pochowany w kościele St-Hilaire-le-Grand.
Dzieła.
Św. Hilary uchodzi za pierwszego twórcę hymnów w Kościele łacińskim, a jego dzieła są cenione także dzisiaj. W pamięci potomnych Hilary z Poitiers zapisał się jako nauczyciel i obrońca Kościoła. Główne dzieła:
Kult.
13 maja 1851 roku papież Pius IX ogłosił Hilarego doktorem Kościoła. Jest on jednym z najpopularniejszych świętych we Francji.
Święty Hilary z Poitiers przedstawiany jest często w szatach biskupich, z książkami, przepędzający węże, jako pogromca smoków, wskrzeszający martwo narodzone dziecko.
Patronuje miastom: Poitiers, La Rochelle i Luçon, słabowitym dzieciom, ukąszonym przez węże.
Wspomnienie liturgiczne w Kościele katolickim obchodzone jest:

</doc>
<doc id="194821" url="https://pl.wikipedia.org/wiki?curid=194821" title="W.I.T.C.H.">
W.I.T.C.H.

W.I.T.C.H. – seria komiksowa autorstwa Elisabetty Gnone o przygodach pięciu dziewczyn: Will, Irmy, Taranee, Cornelii i Hay Lin (pierwsze litery tych imion tworzą tytuł komiksu) mieszkających w amerykańskim, fikcyjnym miasteczku Heatherfield. W.I.T.C.H. posiadają magiczne moce, są czarodziejkami i Strażniczkami Sieci. Ich zadaniem jest zamykanie portali, przez które przedostają się na Ziemię potwory i niechciani mieszkańcy. 
Seria ukazywała się we włoskim oryginale w formie miesięcznika w latach 2001-2012 nakładem wydawnictwa The Walt Disney Company Italia. Łącznie opublikowano 139 numerów "W.I.T.C.H.". Polskie tłumaczenie wydawane jest przez Egmont Polska od 2002 roku w dwutygodniowym cyklu, przy czym każdy oryginalny zeszyt "W.I.T.C.H." jest w polskiej wersji dzielony na dwa numery, stąd jej dwukrotnie wyższa numeracja. Łącznie opublikowano 231 numerów polskiego wydania „W.I.T.C.H.”
Na podstawie komiksu powstał 52-odcinkowy serial animowany "W.I.T.C.H. Czarodziejki".
Fabuła.
Pięć zwykłych nastolatek zostaje wybranych na Strażniczki Kondrakaru. Zostają one obdarzone magicznymi mocami i mają za zadanie chronić pokój we wszechświecie. Will, przewodzącej grupie, zostaje powierzone Serce Kondrakaru – magiczny amulet skupiający ich moce, a reszcie przypisana jest władza nad danymi żywiołami: Hay Lin – powietrze, Irma – woda, Taranee – ogień, Cornelia – ziemia. Walcząc o pokój wszechświata dziewczyny muszą jednocześnie zmagać się ze swym ziemskim życiem: szkołą, rodziną, chłopakami, co prowadzi do wielu zabawnych sytuacji, ale czasami też do tragicznych nieporozumień. Walka z potworami i rozwiązywanie problemów Kondrakaru przeplata im się z pierwszymi miłościami, problemami z rodzicami i zmaganiami w szkole.
Fabuła.
Misja I: Dwanaście Portali.
W.I.T.C.H. mają za zadanie zamknąć Dwanaście Portali łączących Ziemię z Meridianem. To właśnie przez te przejścia próbuje przedostać się Phobos, okrutny władca Innego Świata – Meridianu. W jego planach jest odnalezienie i przejęcie mocy siostry, którą dawno temu porwano i wychowano jak zwykłą ziemiankę. W Meridianie władzę obejmują kobiety, bywało tak już od wielu pokoleń. Gdy król i królowa Meridianu umarli, władzę miała objąć ich córka. Na jakiś czas władzę sprawować miał jej starszy brat Phobos, gdyż dziewczyna nie była jeszcze gotowa. Jednak okazał się on złym i okrutnym władcą. Sprawił, że Meridiańczycy znienawidzili go i pogrążył Inny Świat w ciemności. W.I.T.C.H. miały za zadanie nie pozwolić, aby zło z Meridianu przedostało się na Ziemię. Kiedy prawowita władczyni zostaje odnaleziona, czarodziejki muszą również ujawnić przed nią prawdę o bracie i pomóc jej go pokonać. 
Misja II: Nerissa powraca.
Cornelia strasznie rozpacza po stracie ukochanego Caleba. Całymi dniami przesiaduje w swoim pokoju. Czarodziejki zaczęły stopniowo oddalać się od siebie i przez to ich moce strasznie osłabły. Will, Irma, Taranee i Hay Lin próbują jakoś pocieszyć Cornelię, jednak ta nie chce ich widzieć. W Kondrakarze Luba jest bardzo niezadowolona z tego jak postępują Strażniczki. Doprowadza do tego, że wszystkie krople mocy łączą się w jedność. W.I.T.C.H. tracą swoją moc, a wynikiem tego działania jest powstanie Migotaurusa. Chwilę później budzi się Nerissa – była Powierniczka Serca Kondrakaru. Zaczyna nawiedzać Czarodziejki w ich snach, a one powoli odkrywają przeszłość swoich poprzedniczek.
Misja III: Królestwo Arkhanta.
Ari był kiedyś pracowitym i szczęśliwym mieszkańcem Arkhanty. Miał kochającą żonę, która oczekiwała dziecka. Niestety kobieta umarła przy porodzie. Ari bardzo rozpaczał, ale całą swoją miłość i opiekę przelał na nowo narodzonego synka Maqi'ego. Chłopczyk z wiekiem stawał się coraz bardziej skryty i nieśmiały, a jego ojciec coraz bardziej smutny. Pragnął aby Maqi był taki wesoły i szczęśliwy jak inne dzieci. Próbował wszystkiego – szukał pomocy u mędrców i lekarzy, jednak nikt nie potrafił pomóc chłopczykowi. Pewnego dnia Ari postanowił schwytać jedną z banshee – złośliwego ducha zamieszkującego tamtejsze bagna. Ale i ona nie potrafiła pomóc dziecku. Ari w złości zaczyna atakować Kondrakar, a W.I.T.C.H. muszą go powstrzymać. Taranee rezygnuje z bycia Strażniczką Ognia i odchodzi z grupy. Na jej miejscu pojawia się nowa bohaterka – Orube. Jest nad wiek dojrzałą kobietą i niechętnie przystosowuje się do nowego zadania, towarzystwa i miejsca zamieszkania, bowiem Wyrocznia nakazuje jej zamieszkać w Heatherfield.
Misja IV: Nowa Wyrocznia.
Bractwo Kondrakaru jest strasznie oburzone decyzjami Wyroczni. Ludzie mają mu za złe, że pozwolił na to, aby Strażniczki zadecydowały o losie Kropli Astralnych. A także tym, że Orube zamieszkała na Ziemi. Wymazanie pamięci pewnym ludziom również było rzeczą, na którą Wyrocznia nie powinien sobie pozwolić. Wszystko to doprowadziło do Procesu, w którym udział wzięły także W.I.T.C.H. Wkrótce potem Wyrocznia został zdegradowany i odesłany do Basiliade – kraju z którego pochodził. W Kondrakarze rozpoczęła się ceremonia wybrania nowej Wyroczni między Yan Lin i Strażnikiem Mglistej Wieży, Endarno. Większe poparcie zdobył ten drugi. Skrywa on jednak pewną mroczną tajemnicę. Tak naprawdę w ciało Endarno wdarł się okrutny Phobos.
Misja V: Magiczna Księga.
W Kondrakarze zachodzą wielkie zmiany. Wyrocznia daje Orube małe zwierzątko imieniem We, które daje nieźle popalić naszym bohaterkom. W.I.T.C.H. dostają także zadanie pilnowania Cedrica, który pozbawiony wszelkich mocy zamieszkał w Heatherfield i prowadzi tam antykwariat. W.I.T.C.H. od jakiegoś czasu mają problemy ze swoimi mocami, a także odnajdują w sobie nowe zdolności. Strażniczki okropnie zajęte swoimi ziemskimi sprawami nie zauważają, że Cedric odnalazł bardzo dziwną księgę. Matt dowiaduje się o W.I.T.C.H, a wkrótce potem zostaje porwany. Dziewczyny wyruszają mu na ratunek. Okazuje się, że został zamknięty w Magicznej Księdze. W.I.T.C.H., aby się do niej dostać muszą odnaleźć magiczne kamienie.
Misja VI: Ragorlang.
W antykwariacie Ye Olde Book Shop otwiera się tajemniczy portal. Już wkrótce okazje się być prezentem od Bractwa Kondrakaru. W.I.T.C.H. dzięki niemu będą mogły podróżować szybko dokąd tylko będą chciały. Hay Lin odwiedza Erica w Open Hill, a tam poznaje dwójkę naukowców – Karla i Teclę Ibsen. Z czasem wychodzi na jaw, że pod ich władaniem znajduje się magiczny stwór – Ragorlang, który pochłania energię życiową ludzi. Strażniczki poznają także tajemniczą dziewczynę, której daleki kraj zaatakowała cała masa tych fioletowych stworów. Natomiast ona sama straciła wówczas brata. Tecla przekonuje Erin Peyton, aby myślała, że ten atak to sprawka W.I.T.C.H. Okazuje się, że to nieprawda. Dziewczyny próbują rozwiązać zagadkę.
Misja VII: Nowe Moce.
Dawna boginka żywiołu ziemi planuje zemstę na Kondrakarze - kiedyś piękna, urocza, kochana przez wszystkich. Była jednak za bardzo zapatrzona w siebie, w swoją urodę i moc. Jej arogancja zawładnęła duszą i przerodziła się w chęć posiadania większej siły, z czasem czyniąc z niej potwora. Pozostałe boginie żywiołów zdołały zapieczętować swoją dawną przyjaciółkę i wysyłają ją w pustą przestrzeń. Niestety jakimś cudem ziarno jej gniewu i chęci zemsty zaczęło kiełkować ponownie. Gdzieś po cichu czeka, aż będzie mogła zaatakować. Strażniczki za to otrzymują od Wyroczni nowe moce, którą teraz będą musiały stopniowo w sobie budzić. Ich nowym nauczycielem zostaje Matt, który nie wiadomo z jakiego powodu zaczął służyć Kondrakarowi.
Misja VIII: Teach 2B W.I.T.C.H..
Nazwa kolejnej misji to dosłownie „Teach 2B W.I.T.C.H” oznacza w języku angielskim po prostu naukę jak stać się czarodziejką. W.I.T.C.H. w pierwszej kolejności otrzymają nową broń. Następnie pojawi się Kandor (posłaniec i opiekun z Kondrakaru) z magicznym autobusem, w którym nasze Czarodziejki będą doskonaliły swoje umiejętności i posługiwanie się nową bronią. W.I.T.C.H. także dostaną od Kondrakaru nowe zadanie: mają odnaleźć wszystkie osoby (dzieci i dorosłych), które mają magiczne zdolności. Okazuje się, że nie tylko Strażniczki mają magiczne moce. Jest wiele innych osób, które potrafią czarować, ale nie bardzo wiedzą jak i do czego użyć swoich mocy. W.I.T.C.H. mają za zadanie im pomóc. Czarodziejki zakładają małą szkółkę magiczną, która swoją siedzibę ma w zaczarowanym busie. Pojawia się nowy wróg - wielki naukowiec, biznesmen z mroczną tajemnicą. Profesor Takeda stara się odnaleźć lekarstwo dla swojej starszej córki Mariko, która podczas podróży między światami zagubiła duszę. Ciało jej natomiast zostało w Heatherfield. Takeda zaślepiony poszukiwaniami zaniedbuje młodszą córkę i żonę. Wysyła do W.I.T.C.H. szpiega, który ma wkraść się w ich łaski i wykraść im moce.
Misja IX: 100% W.I.T.C.H..
Zbiór całkiem różnych i niezależnych od siebie historii dotyczących perypetii doświadczanych przez bohaterki komiksu. Są to opowiadania najczęściej z życia codziennego W.I.T.C.H. (szkoła, uczucia, przyjaciele, problemy w domu itp.). Pojawiają się również magiczne wątki i nowi wrogowie. Każdy komiks jest o czymś zupełnie innym, większość numerów nie łączy się ze sobą. Nie ma jednego głównego wroga. Akcja przestaje brnąć do przodu i twardo stoi w miejscu. W.I.T.C.H. już nie rozwijają swoich magicznych umiejętności. Zamysł powstania tych pojedynczych historii skupia się głównie na normalnym życiu i problemach współczesnej nastolatki. W wersji oryginalnej włoskiej komiksy te są publikowane w zupełnie innej kolejności niż w Polsce.
Wydania Specjalne.
Popularność czasopisma „W.I.T.C.H.” w Polsce zaowocowało ogromną ilością specjalnych wydań magazynu w formie komiksów prezentujących odrębne historie głównych bohaterek, poradników, książek, kalendarzy itp.
Styl W.I.T.C.H..
"Styl W.I.T.C.H." to odzwierciedlenie włoskiego oryginału o nazwie "Welcome", który swoją pierwotną nazwę zaczerpnął od imienia nowego bohatera komiksu – We. Jest on głównym gospodarzem magazynu, który opowiada o jego skromnych przygodach. Czarodziejki poruszają wiele różnych tematów, które towarzyszą wszystkim nastolatkom na świecie. Znaleźć w nim można artykuły na temat mody, urody, domu, rodziny, przyjaciół, zainteresowań i miłości - między innymi dlatego w Polsce nosi nazwę "Styl W.I.T.C.H.". Całość idealnie uzupełniają kilkustronicowe humorystyczne komiksy. Do każdego wydania dołączany zostaje prezent. Pierwszy próbny numer wyszedł w lipcu 2006 roku, jako jedno z wydań specjalnych spod loga „W.I.T.C.H”. Wzbudził wielkie zainteresowanie wśród fanek serii i w listopadzie tego samego roku ukazał się pierwszy oficjalny numer. W 2008 roku ilustracje i komiksy specjalnie dla fanów z Polski tworzyła włoska rysowniczka Monica Catalano. Początkowo magazyn był miesięcznikiem, a całość można było dostać za 5,95 zł. Aktualnie cena podwyższona została na 8,99zł a od początku roku 2010 wydawany jest jako dwumiesięcznik.

</doc>
<doc id="194823" url="https://pl.wikipedia.org/wiki?curid=194823" title="Amaltea (księżyc)">
Amaltea (księżyc)

Amaltea ("Jowisz V") – największy z wewnętrznych księżyców Jowisza, odkryty przez Edwarda E. Barnarda w 1892 roku. Była pierwszym odkrytym satelitą Jowisza po księżycach galileuszowych. Barnard dostrzegł ją za pomocą 91 cm refraktora z Obserwatorium Licka koło San Jose w Kalifornii.
Nazwa.
Nazwa pochodzi z mitologii greckiej od nimfy Amaltei, która wychowywała Zeusa na mleku kozim. Nazwa została zaproponowana przez Camille’a Flammariona – astronoma francuskiego. Przyjęta została przez IAU (Międzynarodową Unię Astronomiczną) dopiero w 1975 roku, choć nieoficjalnie funkcjonowała dużo wcześniej.
Charakterystyka fizyczna.
Jest to księżyc o nieregularnym kształcie, którego powierzchnia pokryta jest licznymi kraterami uderzeniowymi. Średnia gęstość Amaltei jest stosunkowo niska i wynosi 0,86 g/cm3. Sugeruje to, że jest zbudowana w znacznym stopniu z lodu wodnego, a jej wnętrze ma porowatą strukturę.
Księżyc jest największym ciałem z grupy Amaltei regularnych księżyców planety. Jego okres obiegu wokół Jowisza równa się jednemu obrotowi wokół własnej osi, co sprawia, że jest zawsze zwrócony tą samą stroną ku planecie. Jego orbita przebiega wzdłuż zewnętrznej krawędzi pierścienia ażurowego Amaltei.
Amaltea oddaje więcej ciepła niż otrzymuje od Słońca (podobnie jak Io). Przypuszczalnie jest to spowodowane indukcją prądu elektrycznego w wyniku krążenia w silnym polu magnetycznym Jowisza.
Powierzchnia.
Powierzchnia księżyca ma małe albedo, odbija 9% światła słonecznego. Ma intensywnie czerwone zabarwienie, najprawdopodobniej spowodowane osadzaniem się na niej siarki wyrzucanej przez wulkany Io. Na powierzchni dostrzec można także jaśniejsze, zabarwione na zielonkawo obszary, których natura pozostaje nieznana.
Na Amaltei są kratery Pan (średnica ok. 100 km, głębokość 8 km) oraz Gaea (średnica 90 km, głębokość nawet 16 km). Dwie góry – Lyctos Facula i Ida Facula wznoszą się na ok. 20 km nad średni poziom powierzchni.
Amaltea widziana z Ziemi ma jasność 14,1 magnitudo.

</doc>
<doc id="194825" url="https://pl.wikipedia.org/wiki?curid=194825" title="EComStation">
EComStation

eComStation (czasami w skrócie określany jako „eCS”) to wersja systemu operacyjnego OS/2, stworzony na podstawie wersji OS/2 Warp 4 Merlin Convenience Pack (MCP).
Historia.
Wersje przyszłe:

</doc>
<doc id="194830" url="https://pl.wikipedia.org/wiki?curid=194830" title="Tokyo Marui">
Tokyo Marui

 – japońska firma produkująca repliki broni typu ASG. Głównym rynkiem zbytu replik ASG produkcji TM jest Japonia, aczkolwiek chętnie sprowadzane są także do wielu krajów całego świata przez lokalnych dystrybutorów.
Tokyo Marui produkuje kilka typów replik:
Karabinki szturmowe i pistolety maszynowe AEG (AEG – Air Electric Gun).
Tokyo Marui wśród użytkowników ASG najbardziej znana jest z produkcji wysokiej jakości replik elektrycznych. Charakteryzują się one:
Repliki AEG Tokyo Marui dostępne są w kilku seriach:
Karabiny i pistolety sprężynowe.
Tokyo Marui produkuje również karabiny, pistolety samopowtarzalne i karabinki o napędzie sprężynowym, dla graczy z niższym budżetem (od 200 do 400 zł):
TM produkuje także sprężynowe repliki karabinów snajperskich takie jak:
Pistolety.
W ofercie TM dostępne są również gazowe pistolety (Gas Blow Back GBB):
I pistolety gazowe ze stałym zamkiem (NBB):
Tokyo Marui produkuje również elektryczne repliki pistoletów i pistoletów maszynowych ze stałym zamkiem (Airsoft Electric Pistols (AEP))

</doc>
<doc id="194833" url="https://pl.wikipedia.org/wiki?curid=194833" title="Droga krajowa nr 30 (Polska)">
Droga krajowa nr 30 (Polska)

Droga krajowa nr 30 (DK30) – droga krajowa klasy GP w południowo-zachodniej części województwa dolnośląskiego o długości 67 km biegnąca przez Przedgórze Sudeckie. Droga pełni rolę ostatniego przed granicą państwową bezpośredniego połączenia dla dróg DK3 i DK94, mimo że sama do granicy państwowej nie prowadzi.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021.
We wcześniejszych latach droga krajowa nr 30 była objęta ograniczeniami dopuszczalnego nacisku pojedynczej osi: 

</doc>
<doc id="194834" url="https://pl.wikipedia.org/wiki?curid=194834" title="DK30">
DK30



</doc>
<doc id="194835" url="https://pl.wikipedia.org/wiki?curid=194835" title="Vitus Bering">
Vitus Bering

Vitus Jonassen Bering (znany wśród rosyjskich żeglarzy jako "Iwan Iwanowicz"; ur. 1681 w Horsens, zm. na Wyspie Beringa koło Kamczatki) – żeglarz pochodzenia duńskiego w służbie rosyjskiej marynarki, badacz Cieśniny Beringa i Alaski, odkrywca Wysp Komandorskich.
Biografia.
Po podróży do Indii Wschodnich wstąpił do marynarki rosyjskiej. W 1724 roku Piotr I mianował go liderem wyprawy mającej ustalić, czy istnieje połączenie lądowe pomiędzy Azją a Ameryką Północną. Po pokonaniu Syberii, 13 lipca 1728 roku wypłynął z Kamczatki i w sierpniu przepłynął przez Cieśninę Beringa do Oceanu Arktycznego. Niesprzyjająca pogoda uniemożliwiła dokładną obserwację. Pomimo niezauważenia wybrzeża Ameryki Północnej, Bering uznał, że Syberia nie jest połączona z Ameryką, potwierdzając tym samym zapomniane odkrycie Siemiona Dieżniowa z 1648 roku. Z powodu mgły, Bering nie dostrzegł Wysp Komandorskich. W 1730 roku Bering wraz z załogą powrócił do Sankt Petersburga.
Druga wyprawa (znana jako Wielka Ekspedycja Północna, lub też Polarna) odbyła się w latach 1733–1743. W wyprawie uczestniczyło ponad sto osób (głównie Rosjan, Niemców i Skandynawów). Druga wyprawa składała się z trzech ekspedycji, mającej na celu zbadania rosyjskiego wybrzeża północnego, eksploracji wód Oceanu Spokojnego między Japonią i Stanami Zjednoczonymi oraz Syberii Wschodniej i Dalekiego Wschodu. Bering wziął udział w drugiej ekspedycji, badającej wody Pacyfiku. W załodze Beringa znaleźli się między innymi: Siemion Czeluskin (odkrywca i badacz Przylądku Czeluskin, najbardziej na północ wysuniętego punktu Eurazji) oraz Chariton i Dmitrij Łaptiewowie (autorzy opisu brzegów Arktyki oraz części Oceanu Północnego, nazwanego później na ich cześć Morzem Łaptiewów).
W 1737 roku Vitus Bering i Aleksiej Czirikow dotarli do Ochocka, gdzie przygotowali się do wyprawy. Budowa okrętów „Św. Piotr” i „Św. Paweł” trwała trzy lata. Statki opuściły Ochock we wrześniu 1740 roku, kierując się do Pietropawłowska na Kamczatce. Okręty odpłynęły z Pietropawłowska na początku czerwca 1741 roku. Po kilkunastu dniach żeglugi statki rozdzieliły się przez niesprzyjającą pogodę. Dowodzony przez Czirikowa „Św. Paweł” dotarł do wybrzeży Alaski, jednak próba kontynuowania ekspedycji zakończyła się walką z miejscową ludnością, w wyniku której zginęła większość załogi. Okręt zdołał powrócić do Sankt Petersburga.
Dzięki wyprawie Czirikowa powstały mapy północnego Oceanu Spokojnego z usytuowaniem wybrzeży Ameryki Północnej. Dowodzony przez Beringa „Św. Piotr” dotarł do wyspy Kodiak, co umożliwiło uczestniczącym w wyprawie naukowcom zbadanie tamtejszej roślinności. W drodze powrotnej Bering płynął wzdłuż Wysp Aleuckich w celu dotarcia do największej wyspy w archipelagu Komandorów. Chorując na szkorbut nie był w stanie dowodzić statkiem. Na początku listopada „Św. Piotr” rozbił się na brzegu Wyspy Beringa. Bering i większość jego załogi zmarła na wyspie, zaś kilku ocalałych marynarzy dotarło na Syberię.
Na wniosek angielskiego kapitana Jamesa Cooka, cieśnina, do której dotarł podczas trzeciej wyprawy, nosi nazwisko Beringa.

</doc>
<doc id="194840" url="https://pl.wikipedia.org/wiki?curid=194840" title="Planety zewnętrzne">
Planety zewnętrzne



</doc>
<doc id="194842" url="https://pl.wikipedia.org/wiki?curid=194842" title="Brulion (czasopismo)">
Brulion (czasopismo)

Brulion (zapis małą literą, niekiedy nieściśle, jako bruLion) – czasopismo literackie i kulturalne, wydawane w latach 1987–1999. Redaktorem naczelnym przez cały czas był Robert Tekieli.
Początkowo pismo poświęcone było zagadnieniom literackim i promowaniu nowego pokolenia pisarzy i poetów (zwanego potem często „formacją "brulionu"”); z czasem zaczęło się zwracać w stronę zjawisk społecznych, kulturowych i politycznych początku lat 90., zwłaszcza tzw. kultury alternatywnej (feminizm, multimedia, techno, cyberpunk itp.),
Po zmianie światopoglądu Roberta Tekielego (redaktora naczelnego), anarchistyczny ton pisma zmienił się na bardziej konserwatywny, związany z katolicyzmem. Doprowadziło to do stopniowego spadku zainteresowania u pozostałych członków redakcji i końca ukazywania się "brulionu".
Formacja "brulionu".
Czasopismo stało się miejscem publikacji nowych autorów, nieraz bardzo różnych od siebie nawzajem. To, co mieli ze sobą wspólnego, to nowa sytuacja społeczna, w której tradycja modelu podziemnego społeczeństwa, zapoczątkowana w latach 80. przez ruch Solidarności, wyczerpywała się i stopniowo zamieniała w rzeczywistość wczesnego kapitalizmu.
Charakterystyczne dla światopoglądów i twórczości całego kręgu twórców "brulionu" są następujące cechy:
Autorzy związani z "brulionem".
Lista autorów (kryterium umieszczenia na liście danej postaci było posiadanie przez nią biogramu w polskiej Wikipedii):
Dlaczego nie „bruLion”?
Obecnie (2005) większość źródeł omawiających historię "brulionu" stosuje pisownię „bruLion” z wielką literą „L” w środku wyrazu.
Jedynym z „okołobrulionowych” przedsięwzięć, gdzie w nazwie pojawiało się wielkie „L”, był satyryczno-oniryczny program pt. „Dzyndzylyndzy”, emitowany w TVP w latach 90. XX wieku i noszący podtytuł „bruLion tiwi” (nawiązanie do słowa „lion” – ang. „lew”). Charakterystyczna pisownia wpadła w oko dziennikarzom najpierw „Gazety Wyborczej”, a następnie innych mediów oraz autorom opracowań i zaczęła być – mylnie – stosowana również do tytułu czasopisma. Omawia tę sprawę Robert Tekieli w wywiadzie udzielonym Marcinowi Wieczorkowi.
Pisownia ta, choć ugruntowana przez obyczaj, nie jest uzasadniona. W samym czasopiśmie oraz we wszystkich materiałach publikowanych przez „środowisko "brulionu"” konsekwentnie stosowany był zapis jak w niniejszym haśle.
Z drugiej strony na okładce czasopisma konsekwentnie stosowana była forma „bRULION” (na skutek tego, że forma graficzna tytułu była kolażem pojedynczych liter wyciętych z tytułów innych czasopism kulturalnych i literackich), a w zapisach redakcyjnych występuje skrótowiec od nazwy w formie „bL”.

</doc>
<doc id="194843" url="https://pl.wikipedia.org/wiki?curid=194843" title="Nietzsche">
Nietzsche

Nietzsche:

</doc>
<doc id="194844" url="https://pl.wikipedia.org/wiki?curid=194844" title="DK33">
DK33



</doc>
<doc id="194845" url="https://pl.wikipedia.org/wiki?curid=194845" title="Droga krajowa nr 33 (Polska)">
Droga krajowa nr 33 (Polska)

Droga krajowa nr 33 (DK33) – droga krajowa klasy G w południowej części województwa dolnośląskiego w Kotlinie Kłodzkiej o długości około 44,8 km. Przebiega południkowo przez atrakcyjne turystycznie obszary doliny Nysy Kłodzkiej. Łączy Kłodzko z najbardziej wysuniętym na południe punktem w województwie dolnośląskim, czyli granicą z Czechami w Boboszowie.
Trasa na całej długości wraz z drogami
nazywane były dawniej Łukiem Sudeckim.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej droga krajowa nr 33 była objęta ograniczeniami dopuszczalnego nacisku pojedynczej osi:

</doc>
<doc id="194846" url="https://pl.wikipedia.org/wiki?curid=194846" title="Anioł Gabriel">
Anioł Gabriel

Anioł Gabriel (, , "Dżibril", "Dżabra’il", , jego imię oznacza „Bóg jest moją siłą”, „mąż Boży” albo „wojownik Boży”, ) – w tradycji chrześcijańskiej, judaistycznej i muzułmańskiej jeden z najwyższych rangą aniołów. Jest aniołem zwiastowania, zmartwychwstania, miłosierdzia, kary, śmierci i objawienia. Obok Michała i Rafała (Rafaela) jest jednym z trzech znanych z imienia aniołów, występujących w Starym Testamencie.
Gabriel w judaizmie.
W Starym Testamencie pojawia się 2 razy: w księdze proroka Daniela Gabriel tłumaczy prorokowi sens wizji o baranie i koźle (Dn 8,13-26), oraz dalej wyjaśnia prorokowi Danielowi przepowiednię Jeremiasza o 70 tygodniach – latach (Dn 9,21-22; Jr 25,11 n).
Gabriel w chrześcijaństwie.
W Nowym Testamencie Gabriel pojawia się dwukrotnie w Ewangelii Łukasza: pierwszy raz, gdy zwiastował Zachariaszowi w świątyni żydowskiej narodzenie św. Jana Chrzciciela (Łk 1,19), oraz kiedy Najświętszej Maryi Pannie zwiastował narodzenie Jezusa (Łk 1,26). Na kartach Pisma Świętego, ani razu nie występuje jako "archanioł Gabriel", lecz jako "anioł Gabriel," jednak zgodnie z tradycją chrześcijańską zaliczony został do grona trzech archaniołów o szczególnym znaczeniu.
Gabriel (Dżibril) w islamie.
W islamie był on wysłannikiem Boga (Allaha) i przewodnikiem proroka Mahometa podczas Miradżu, miał także podyktować prorokowi Koran. W tradycji islamskiej wyobrażany był jako duch przybierający wygląd człowieka o czterech skrzydłach, na których miał wypisaną Basmalę. Każde z nich składało się ze 100 mniejszych skrzydeł. Gdy Bóg nakazał Dżibrilowi zniszczyć miasta lub niewiernych ludzi, rozpościerał on tylko dwa zielone skrzydła. Postać Dżibrila swoją wielkością wypełniała przestrzeń między wschodem i zachodem. W Koranie nazywany często "Czarnym Aniołem."
Patron.
Archanioł Gabriel w katolicyzmie jest patronem filatelistów, pracowników łączności, pocztowców, dyplomatów, teledetekcji, radia i telewizji.
Dzień obchodów.
Kościół rzymskokatolicki wspomina Gabriela wraz z archaniołami Michałem i Rafałem 29 września nadając temu dniowi rangę święta.
Kościoły starokatolickie, mariawickie i tradycjonaliści katoliccy obchodzą wspomnienie św. Gabriela Archanioła 24 marca.
Kościół prawosławny wspomina archanioła trzykrotnie:

</doc>
<doc id="194850" url="https://pl.wikipedia.org/wiki?curid=194850" title="Droga krajowa nr 34 (Polska)">
Droga krajowa nr 34 (Polska)

Droga krajowa nr 34 (DK34) – droga krajowa klasy GP w południowej części województwa dolnośląskiego o długości 9 km. Przebiega w całości przez powiat świdnicki. Jej rolą jest połączenie DK5 z DK35. Dawniej to oznaczenie nosił odcinek dzisiejszej DK12.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej na drodze krajowej nr 34 występowały ograniczenia największego dopuszczalnego nacisku pojedynczej osi:

</doc>
<doc id="194851" url="https://pl.wikipedia.org/wiki?curid=194851" title="DK34">
DK34



</doc>
<doc id="194852" url="https://pl.wikipedia.org/wiki?curid=194852" title="Droga krajowa nr 35 (Polska)">
Droga krajowa nr 35 (Polska)

Droga krajowa nr 35 (DK35) – droga krajowa klasy G oraz klasy GP w województwie dolnośląskim o długości 88 km. W połączeniu z DK34, z którą krzyżuje się w Świebodzicach trasa może być alternatywą dla chcących skrócić trasę przejazdu drogą krajową nr 5. Na dalszym odcinku prowadzi przez aglomerację wałbrzyską do granicy z Czechami w Golińsku k. Mieroszowa.
Klasa drogi.
Droga posiada parametry klasy G na odcinku od granicy państwowej przez Golińsk, Mieroszów i Wałbrzych do Świebodzic. Dalszy odcinek do węzła w Bielanach Wrocławskich posiada parametry klasy GP.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga krajowa nr 35 była objęta ograniczeniami dopuszczalnego nacisku pojedynczej osi:

</doc>
<doc id="194853" url="https://pl.wikipedia.org/wiki?curid=194853" title="DK35">
DK35



</doc>
<doc id="194855" url="https://pl.wikipedia.org/wiki?curid=194855" title="Lidl">
Lidl

Lidl Stiftung &amp; Co. KG – niemiecka sieć sklepów dyskontowych, działająca w 26 państwach europejskich. Główna siedziba przedsiębiorstwa znajduje się w Neckarsulm. Nazwa sieci pochodzi od nazwiska Ludwiga Lidla, emerytowanego nauczyciela. Lidl należy do Schwarz-Gruppe, która jest także właścicielem sieci sklepów „Kaufland”.
Historia.
Początki działalności sieci Lidl sięgają lat 30. XX wieku, kiedy to Josef Schwarz oraz Ludwig Lidl uruchomili firmę o nazwie "Lidl &amp; Schwarz Lebensmittel-Sortiments-Großhandel". W roku 1973 w Ludwigshafen am Rhein został otwarty pierwszy sklep o nazwie „Lidl”. Piętnaście lat później, w roku 1988 Lidl w Niemczech miał już 460 filii i zatrudniał 5700 pracowników. W następnym roku powstał pierwszy sklep poza granicami Niemiec: we Francji. W roku 1990 otwarto sklep Lidla w Chemnitz, był to pierwszy sklep w nowych landach po zjednoczeniu Niemiec. W roku 1992 Lidl zintegrował się z siecią Nanz-Kette. W roku 1997 powstała strona internetowa Lidla. W roku 1999 Lidl jako pierwszy dyskont zainstalował skanery kasowe. W roku 2002 wszystkie sklepy zostały wyposażone w automaty do skupu butelek z kaucją ("Pfandautomat"). W roku 2003 w całej Europie pracowało w sieci Lidl 80 tysięcy pracowników. W roku 2008 do obrotu wprowadzono pieczywo wypiekane na miejscu: chleb, bułki i croissanty. W roku 2009 Lidl po raz pierwszy otrzymał tytuł "Händler des Jahres". Tytuł ten otrzymywał też kolejno w latach 2010–2013. W roku 2010 Lidl w Niemczech wprowadził dla swoich pracowników minimalną stawkę 10 €/godzinę. W roku 2012 do obrotu wprowadzone zostały produkty opatrzone marką "Deluxe".
Działalność.
Sklepy sieci Lidl funkcjonują w następujących krajach: Australia, Austria, Belgia, Bułgaria, Chorwacja, Cypr, Czechy, Dania, Finlandia, Francja, Grecja, Hiszpania, Holandia, Irlandia, Litwa, Malta, Niemcy, Polska, Portugalia, Rumunia, Serbia, Słowacja, Słowenia, Stany Zjednoczone, Szwajcaria, Szwecja, Węgry, Wielka Brytania, Włochy.
W roku 2013 w Niemczech zatrudnionych było 65 tysięcy osób, a w całej Europie 180 tysięcy.
W Polsce.
W Polsce Lidl funkcjonuje jako "Lidl Sp. z o.o. sp. k." Siedziba spółki znajduje się w Jankowicach, w gminie Tarnowo Podgórne, pod Poznaniem. Spółka powstała w wyniku przekształcenia spółki pod firmą Lidl Sklepy Spożywcze Sp. z o.o. w spółkę komandytową, przeprowadzonego na podstawie art. 551 § 1 kodeksu spółek handlowych.
W Polsce funkcjonuje dziewięć centrów dystrybucyjnych Lidl, które mieszczą się w Jankowicach pod Poznaniem, Turzynie k. Wyszkowa, Gliwicach, Strykowie, Rusocinie k. Pruszcza Gdańskiego, Legnickim Polu w Legnickiej Specjalnej Strefie Ekonomicznej, Brzozówce, Bydgoszczy oraz w Będzinie.
3 października 2013 polska sieć sklepów Lidl otworzyła swój 500. obiekt, a 20 października 2016 w Poznaniu 600. placówkę. Na dzień 30 października 2017 Lidl posiadał 629 sklepów. W polskich Lidlach pracuje łącznie 15 000 pracowników (stan na marzec 2016 roku).
Lidl współpracuje z polskimi producentami, między innymi: Tarczyński S.A., Animex, Superdrob, Mlekovita, Sokpol. Sprzedaż polskich artykułów spożywczych generuje ponad 70% obrotów przedsiębiorstwa w Polsce. Polskie produkty, za pośrednictwem Lidla, eksportowane są do ponad 20 państw Europy głównie Środkowo-Wschodniej, ale także Europy Zachodniej i Północnej.
Przychody uzyskiwane przez firmę Lidl na terenie Polski podlegają opodatkowaniu zgodnie z obowiązującymi tu przepisami. Za lata obrotowe 2013-2014 Lidl zapłacił w Polsce łącznie ponad 1,8 mld złotych podatków, w tym ponad 105 milionów złotych podatku dochodowego CIT w 2013 roku i ponad 125 mln złotych podatku dochodowego CIT w 2014 roku. Łącznie za rok obrotowy 2014 Lidl odprowadził ponad 1 mld zł podatków – są to podatki CIT, VAT, PIT oraz inne. W latach 2010–2012 Lidl Polska zapłacił prawie 200 mln zł podatku dochodowego CIT. Firma Lidl cierpię zyski, które w części zabiera za granicę, między innymi do swojego szefa w Niemczech.
Zarzuty o korzystanie z nielegalnej pomocy publicznej w Europie Wschodniej.
Na początku lipca 2015 roku dziennik „The Guardian” ujawnił, że niemiecka Grupa Schwarz (należą do niej Lidl i Kaufland) uzyskała preferencyjne kredyty na kwotę ok. 900 mln dolarów na rozwój sieci sklepów w Polsce oraz innych krajach Europy Środkowej i Wschodniej. Pieniądze pożyczyły Bank Światowy i EBOiR, których głównym celem jest wyrównywanie nierówności w bogactwie różnych państw. Według „Solidarności” i wielu polskich organizacji zrzeszających drobny polski handel była to forma nielegalnej w UE pomocy publicznej.

</doc>
<doc id="194860" url="https://pl.wikipedia.org/wiki?curid=194860" title="Bon Jovi">
Bon Jovi

Bon Jovi – amerykański zespół rockowy założony w 1983 roku przez Johna Bongiovi (później Jon Bon Jovi) w Sayreville w New Jersey. W 2018 wprowadzony do Rock and Roll Hall of Fame.
Historia.
Przed założeniem zespołu.
Historia zespołu Bon Jovi zaczyna się od Johna Bongioviego. Jako 12-letni chłopak założył pierwszy zespół o nazwie Starz. W liceum przewodził Atlantic City Expressway, czyli grupie, w której grał z późniejszym klawiszowcem Bon Jovi, Davidem Rashbaumem. Jako szesnastolatkowie grali głównie w klubach, gdzie oficjalnie można było wchodzić dopiero po ukończeniu 21 roku życia.
Przygoda Bongioviego z Atlantic City Expressway skończyła się wraz z ukończeniem liceum. W tym czasie piosenkarz otrzymał pracę jako dozorca w nowojorskim studiu nagraniowym Power Station, należącym do jego kuzyna, Tony’ego Bongioviego. Nocą nagrywał w studiu swoje pierwsze piosenki.
Momentem zwrotnym w jego karierze stał się konkurs talentów zorganizowany przez lokalną stację radiową WAPP. Zbierano utwory na składankę z piosenkami lokalnych artystów bez kontraktu płytowego. Bongiovi poprosił paru muzyków sesyjnych (wśród nich obecnego basistę Bon Jovi, Hugh McDonalda) o nagranie wspólnie z nim jego utworu „Runaway”. Piosenka znalazła się na wspomnianej składance i została radiowym hitem. Zachęcony sukcesem Bongiovi ruszył wraz z innymi muzykami w trasę koncertową, by promować piosenkę (występował wtedy pod szyldem The John Bongiovi Band).
Lata 80.: Formowanie zespołu.
W tym czasie zainteresowało się nim kilka wytwórni płytowych. Przetarg wygrała firma Mercury, będąca częścią koncernu PolyGram. Bongiovi miał zagwarantowany kontrakt i swój pierwszy przebój. Nie miał jednak zespołu. Przypomniał sobie o dawnym koledze, Davidzie Rashbaumie, zwerbował także basistę Aleca Johna Sucha i perkusistę Hectora Samuela Juana „Tico” Torresa – muzyka sesyjnego, który występował z Alekiem w zespole The Phantom’s Opera. Rola gitarzysty przypadła sąsiadowi i przyjacielowi Johna, Dave’owi „The Snake” Sabo, który później znajdzie miejsce w Skid Row. W takim składzie występowali początkowo pod nazwą John Bongiovi And The Wild Ones, a swój pierwszy występ mieli w klubie Fast Line w New Jersey.
W tym czasie zespołem zainteresował się gitarzysta Richie Sambora, który chciał dołączyć do muzyków. Pomimo początkowej niechęci Bongioviego, ostatecznie Samborę przyjęto do zespołu. Przed wydaniem płyty muzycy zmienili swoje pseudonimy artystyczne: David Rashbaum zaczął posługiwać się pseudonimem David Bryan, a John Bongiovi występował jako Jon Bon Jovi. W tym czasie sam zespół musiał przybrać nazwę. Propozycjami wytwórni były nazwy Johny Lightning i Victory, ale nie spodobały się one liderowi. Ostatecznie zaczęli występować jako Bon Jovi.
1984–1985: "Tough Talk" i "7800° Fahrenheit".
W lutym 1984 roku ukazał się pierwszy album grupy o roboczym tytule "Tough Talk". Ostatecznie zrezygnowano z tego tytułu i pozostawiono na okładce samą nazwę Bon Jovi. Album był niejednolity muzycznie, gdyż słychać było na nim ballady („Love Lies”), ale i utwory metalowe („Roulette”). Na płycie umieszczono również utwór, który jako jedyny nie był autorstwa zespołu – „She Don’t Know Me”. Bon Jovi ruszyli w trasę koncertową po Stanach, wyjechali do Europy, pojawili się też w Japonii. Otwierali koncerty wielu światowych zespołów, takich jak m.in. Scorpions, ZZ Top czy Kiss.
Zaraz po zakończeniu trasy Bon Jovi ponownie weszli do studia, by nagrać swój drugi album. Atmosfera podczas nagrań była dość napięta. Ze względu na „wysoką temperaturę” w czasie pracy nad albumem nazwano go "7800° Fahrenheit". Płyta ujrzała światło dzienne w 1985 roku i nie zyskała dużego uznania krytyków oraz fanów. Grupa znów ruszyła w trasę, która zapewniła jej kolejnych wielbicieli. Chociaż trasa była całkiem udana, wytwórnia była bliska zrezygnowania z dalszej współpracy z Bon Jovi.
1986–1989: "Slippery When Wet".
W tym czasie zespół zmienił współpracowników, a ich nową płytę wyprodukował Bruce Fairbain. Trzeci album Bon Jovi powstał w Vancouver, gdzie po nagraniu płyty zespół nie miał tam najlepszej reputacji. Niemal każdy wieczór muzycy spędzali w klubach ze striptizem, co miało wpływ na nazwę ich nowego albumu. Podczas jednej z takich wizyt, Bon Jovi obserwowali nagie tancerki, polewające ciało wodą z mydłem. W pewnym momencie manager zespołu, Doc Mcghee miał zaproponować nazwę: "Chłopaki, co sądzicie o tytule «Slippery When Wet»?".
Mimo dobrego producenta, grupie trudno było wybrać z trzydziestu nagranych piosenek te, które ostatecznie znajdą się na płycie. Pomogli im w tym młodociani bywalcy pizzerii, którym muzycy puszczali po kolei piosenki, obserwując przy tym ich reakcje. Płyta pt. "Slippery When Wet" trafiła na sklepowe półki w 1986 roku. Pierwszym singlem promującym płytę był utwór „You Give Love a Bad Name”. Stał się on pierwszym hitem zespołu, zajął pierwsze miejsce w Stanach Zjednoczonych na liście najlepiej sprzedających się singli, a dzięki następnej wydanej piosence, „Livin’ on a Prayer” cała płyta osiągnęła podobny sukces na liście sprzedaży. W ramach promocji Bon Jovi wyruszyli w pierwszą wielką trasę koncertową o nazwie "The Never Ending Tour", w ramach której zagrali ponad 190 koncertów.
Kolejnym singlem z płyty została piosenka „Wanted Dead or Alive”, którą zespół wykonał podczas gali rozdania MTV Video Music Awards 1989. Muzycy zaprezentowali się na scenie w skromnym, akustycznym wydaniu, co zapoczątkowały tzw. koncerty „unplugged”.
1990: "New Jersey" i zawieszenie działalności.
Po zakończeniu trasy koncertowej zespół ponownie wszedł do studia, by nagrać materiał na czwartą płytę studyjną o roboczym tytule "Sons of the Bitches". Ostatecznie album został nazwany "New Jersey". Płyta stała się kolejnym sukcesem zespołu i dotarłą na szczyt list przebojów w wielu krajach na świecie. Krążek promowany był przez single: „Bad Medicine”, „Born to Be My Baby” czy „I’ll Be There for You”, które zajmowały pierwsze miejsca na wielu międzynarodowych listach przebojów.
Bon Jovi ponownie ruszyli w trasę koncertową, która nosiła nazwę "Jersey Syndicate". W ramach promocji albumu zagrali ok. 250 koncertów na całym świecie. Pomimo powodzenia trasy, zespół zdecydował się na zawieszenie kariery.
Lata 90..
Po jakimś czasie muzycy powrócili do studia, gdzie zaczęli nagrania materiału na piątą płytę studyjną. Album zatytułowany "Keep the Faith" ukazał się w 1992 roku. W ramach jego promocji Bon Jovi zagrali kilka koncertów klubowych, a potem odbyli światową trasę koncertową. W 1994 roku zespół świętował 10-lecie istnienia Bon Jovi. W tym samym roku, w atmosferze konfliktu ze składu odszedł Alec John Such. Bon Jovi chcieli wydać nowy album studyjny, ale Bruce Fairbain nie miał wolnych terminów, ponieważ po wyprodukowaniu płyt "Slippery When Wet" i "New Jersey" stał się wziętym producentem. Zespół wydał w zamian okolicznościową składankę pt. "Cross Road – The Best of Bon Jovi", na której znalazło się trzynaście przebojów grupy oraz dwie całkiem nowe piosenki – „Someday I’ll Be Saturday Night” i „Always”.
Niemal od razu po wydaniu "Cross Road" Bon Jovi ponownie wzięli się do pracy, a nowym basistą został Hugh McDonald. Nagrywanie materiału na nową płytę trwało bardzo długo, ponieważ Bongiovi nie zaakceptował pierwszej wersji, dlatego trzeba było wszystko nagrywać od nowa. Ostatecznie płyta zatytułowana "These Days" została wydana w 1995 roku. Album promowany był przez pięć singli, z których jedynie umiarkowanym sukcesem stała się piosenka „This Ain’t a Love Song”. W ramach promocji Bon Jovi zagrali blisko 250 koncertów na całym świecie. Pobili rekord publiczności zebranej na koncercie na stadionie Wembley w Londynie, który został sfilmowany i uzupełnił wideografię zespołu. Po zakończeniu trasy koncertowej pod koniec 1996 roku członkowie zespołu zdecydowali się na kolejną przerwę w działalności.
W 1998 roku muzycy Bon Jovi spotkali się ponownie i nagrali piosenkę „Real Life” wykorzystaną w ścieżce dźwiękowej do filmu "ED TV". W 1999 roku Bon Jovi weszli do studia, by nagrać nowy album. W studiu umieszczono mnóstwo kamer, z których obraz przekazywany był na oficjalną stronę zespołu. Początkowo płyta miała nazywać się "Sex Sells", ale zmieniono nazwę na "Crush". Album ukazał się w maju 2000 roku, a pierwszym singlem go promującym był utwór „It’s My Life”. Piosenka odniosła sukces i została najlepiej sprzedającym się singlem roku w wytwórni. Sam album zdobywał szczyty list przebojów w wielu krajach. Sukces płyty "Crush" przerósł oczekiwania zespołu, a album sprzedano w ponad 7 milionach egzemplarzy na świecie. Wraz z sukcesem na listach zespół dostawał wiele nominacji, w tym pierwsze dla nich nominacje do nagrody Grammy. Następne single – „Say It Isn’t So” i „Thank You For Loving Me” – nie odniosły wielkiego sukcesu komercyjnego. W tym czasie zespół zagrał wiele koncertów oraz wystąpił m.in. na gali rozdania Nagród Nobla, targach Expo oraz Wielkim Ślubie 50 par.
XXI wiek.
Po zakończeniu promującej album trasy koncertowej Bon Jovi znów pozwolili sobie na chwilę odpoczynku. John zagrał w kilku filmach, a reszta zespołu zajęła się swoim życiem prywatnym. W 2001 roku muzycy wydali płytę koncertową zatytułowaną "One Wild Night Live 1985-2001". Pierwszym singlem promującym była piosenka „One Wild Night 2001”, która była nową wersją piosenki z albumu „Crush”. Zespół znów ruszył w trasę, która okazała się ogromnym sukcesem. Zespół wystąpił m.in. na zakończenie zimowej olimpiady w Salt Lake City.
W studiu Bon Jovi spotkali się ponownie na początku 2002 roku. Album pod tytułem "Bounce" ukazał się jesienią, a wcześniej, promujący go singel „Everyday”. Część utworów inspirowana była atakami z 11 września. Trasa koncertowa "The Bounce Tour" zakończyła się latem 2003 roku. Niemal od razu po jej zakończeniu Bon Jovi mieli zamiar nagrać album akustyczny z największymi przebojami zespołu. Jednak w czasie nagrywania plany nieco się zmieniły i płyta, która z założenia miała być akustyczna, stała się zbiorem hitów grupy w nowej aranżacji i nosiła tytuł "This Left Feels Right – The Greatest Hits... with a Twist". Album ukazał się również w wersji limitowanej z dołączonym DVD, zawierającym piosenki z akustycznego występu "AOL Sessions". Jedynym koncertem promującym płytę był występ w Borgata Hotel Casino w Atlantic City, który wydany został na DVD w 2004 roku. Tenże rok przyniósł dwa ważne wydarzenia w historii zespołu: 20-lecie działalności grupy oraz przekroczenie liczby 100 milionów sprzedanych płyt. Oba te wydarzenia zespół połączył za sprawą boxsetu "100 Million Bon Jovi Fans Can’t Be Wrong". Wydawnictwo zawierało pięć płyt: cztery krążki z 38 wcześniej niepublikowanymi piosenkami oraz z 12 znanymi, ale nie znajdującymi się na płytach utworami. Piąta płyta (DVD) zawierała wypowiedzi zespołu i kilka fragmentów z życia grupy, które wcześniej nie były opublikowane. W 2004 roku Bon Jovi otrzymali, „za wkład włożony w amerykańską muzykę rozrywkową”, prestiżową nagrodę Award Of The Merit na gali MTV American Music Awards.
W lipcu 2005 roku zespół uczestniczył w „Live 8”, koncercie charytatywnym zorganizowanym przez Boba Geldofa oraz Bono. Koncert ten zorganizowano 20 lat po pierwszym koncercie „Live Aid” w 1985 roku. Ostatniego dnia sierpnia 2005 roku na gali World Music Awards zespół został uhonorowany Diamond Award dla twórców, którzy sprzedali ponad 100 milionów swoich płyt.
We wrześniu 2005 roku ukazała się kolejna studyjna płyta zespołu zatytułowana "Have a Nice Day". Album inspirowany był dzieciństwem Johna i dorastaniem, ale także wydarzeniami politycznymi (singel tytułowy opowiada o wygranej George’a W. Busha w wyborach prezydenckich). Płyta promowana była przez single „Have a Nice Day”, „Welcome to Wherever You Are” i „Who Says You Can’t Go Home”. Ostatni singiel zajął pierwsze miejsce na Billboard Country, dzięki czemu Bon Jovi stali się pierwszym rockowym zespołem w historii, który zdobył szczyt listy z muzyką country. Piosenka zapewniła zespołowi także pierwszą nagrodę Grammy oraz statuetkę People’s Choice Awards.
Krążęk sprzedawał się dobrze i zajął pierwsze miejsce na światowej i europejskiej liście oraz w wielu krajach, takich jak np. Japonia, Australia, Austria czy Holandia. 2 listopada tego samego roku rozpoczęła się światowa trasa koncertowa "HAND Tour", która okazała się ogromnym sukcesem, zajmując 3. miejsce w rocznym podsumowaniu tras na świecie przez magazyn "Billboard" (około 120 mln zysku).
Zaraz po zakończeniu trasy zespół udał się do Nashville, gdzie powstawał materiał na ich kolejną płytę studyjną. Inspiracją do napisania utworów były m.in. wydarzenia z życia klawiszowca (Bryan) i gitarzysty (Sambora). Obaj stracili swoich ojców i rozwodzili się po kilku latach wspólnego życia ze swoimi żonami. Nagrywanie płyty szło bardzo szybko, ale i tak zespół powrócił do studia, by nagrać pięć nowych piosenek. Premiera albumu zatytułowanego "Lost Highway" miała odbyć się w lutym, ale została przełożona na połowę czerwca. Płyta promowana była piosenką „(You Want to) Make a Memory”. W pierwszym tygodniu po premierze album dotarł do drugiego miejsca na światowej liście sprzedaży. W drugim tygodniu Bon Jovi zdominowali rynek światowy, sprzedając około 489 tys. egzemplarzy płyty. Krążek trafił na szczyt listy w Japonii, dzięki czemu Bon Jovi stał się jedynym zespołem spoza Japonii, który umieścił tam cztery swoje płyty na pierwszym miejscu notowania.
7 lipca 2007 roku Bon Jovi wystąpili na koncercie Live Earth w New Jersey.

</doc>
<doc id="194861" url="https://pl.wikipedia.org/wiki?curid=194861" title="Pat Smear">
Pat Smear

Pat Smear, właśc. Georg Ruthenberg (ur. 5 sierpnia 1959) – gitarzysta rockowy.
W latach 1977–1980 był członkiem The Germs. Po śmierci wokalisty i lidera Darby'ego Crasha w 1980 r. zespół przestał istnieć. W latach 80. Smear grał m.in. z Niną Hagen oraz wystąpił w paru filmach (np. "Łowca androidów"). Wydał 2 płyty solowe. Odrzucił propozycję zastąpienia w Red Hot Chili Peppers Johna Frusciante. Dołączył do Nirvany w 1993 r. i grał z nią na całej trasie promującej płytę "In Utero". Po śmierci Kurta Cobaina został członkiem Foo Fighters, zespołu byłego perkusisty Nirvany Dave'a Grohla. Odszedł z niego w 1997 r. Wystąpił w teledysku "Don't Speak" No Doubt. W 2006 Pat Smear powrócił do grupy Foo Fighters jako gitarzysta koncertowy. W 2010 zespół oficjalnie potwierdził, że Smear został ponownie pełnoprawnym członkiem zespołu. Nagrał z Foo Fighters płytę, "Wasting Light".

</doc>
<doc id="194862" url="https://pl.wikipedia.org/wiki?curid=194862" title="Droga krajowa nr 39 (Polska)">
Droga krajowa nr 39 (Polska)

Droga krajowa nr 39 (DK39) – droga krajowa klasy G o długości 116 km prowadząca przez województwa: dolnośląskie, opolskie i wielkopolskie.
Przebiega z Łagiewnik w powiecie dzierżoniowskim do Baranowa koło Kępna. Przez obie miejscowości, które łączy DK39 przebiega także droga krajowa nr 8, z tym, że trasa DK39 omija Wrocław wraz z aglomeracją. Bezkolizyjnie i bez możliwości wjazdu lub zjazdu przecina autostradę A4 nieopodal miejscowości Owczary. W Brzegu poprzez Most Piastowski zapewnia przeprawę na drugą stronę Odry.
Historia numeracji.
Na przestrzeni lat trasa posiadała różne oznaczenia i klasyfikacje:
Ograniczenia w ruchu.
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga krajowa nr 39 była objęta ograniczeniami dopuszczalnego nacisku pojedynczej osi na odcinkach:

</doc>
<doc id="194863" url="https://pl.wikipedia.org/wiki?curid=194863" title="DK39">
DK39



</doc>
<doc id="194864" url="https://pl.wikipedia.org/wiki?curid=194864" title="Jagiełło (imię)">
Jagiełło (imię)

Jagiełło, (lit. "Jogaila") – polska wersja białoruskiego imienia zapożyczonego też do języka litewskiego, noszone między innymi przez króla Polski Władysława Jagiełłę (imię Włodzisław, w późniejszych wiekach przerobione na Władysław przybrał na chrzcie). Pierwotna wersja białoruska "Jagél", "Jagéla" [jahél], [jahéla], będąca wersją cerkiewnego "Io.élъ" (= Joel) (z hebr. "iō'ēl"), z akaniem i spółgłoską h jako wypełniaczem hiatu → Jagájla (z białoruskim sufiksem jak w Mich-ájła, zapożyczone do litewskiego jako Mikáila) → Jagáiła lub Jagáiło, do litewskiego zapożyczone w wersjach Jagail i Jogaila, do polskiego Jagieł, Jagiełło, Jagałło i Jahel.
Współcześnie w języku litewskim tłumaczone na zasadzie etymologii ludowej jako zbitka „jotis” + „gaili” = „silny jeździec”.

</doc>
<doc id="194865" url="https://pl.wikipedia.org/wiki?curid=194865" title="Osiedle Paderewskiego-Muchowiec">
Osiedle Paderewskiego-Muchowiec

Osiedle Paderewskiego-Muchowiec – dzielnica Katowic, położona w środkowej części miasta, pomiędzy Śródmieściem, Zawodziem, Janowem-Nikiszowcem, Giszowcem, Piotrowicami-Ochojcem i Brynowem częścią wschodnią-Osiedlem Zgrzebnioka, nad Potokiem Leśnym. Powierzchnia dzielnicy wynosi 7,42 km², a pod koniec 2020 roku liczyła ona 11 336 mieszkańców. 
Jest to dzielnica bardzo zróżnicowana pod względem architektoniczno-urbanistycznym, a także z uwagi na pełnione przez nią funkcje. Północną część dzielnicy obejmuje zabudowa z przełomu XIX i XX wieku i nowsza – w tej części zlokalizowane są m.in. domy studenckie, a także jedyna w dzielnicy świątynia – rzymskokatolicki kościół Wniebowzięcia Najświętszej Maryi Panny. W środkowej części dzielnicy powstało osiedle im. Ignacego Jana Paderewskiego, wybudowane w latach 70. XX wieku na terenach m.in. dawnej osady Karbowa, zaś na zachód od niego, przy placu Rady Europy znajduje się siedziba Biblioteki Śląskiej. Środkiem dzielnicy przechodzi też równoleżnikowo autostrada A4, przy której powstało szereg biurowców i obiektów handlowo-usługowych, w tym Centrum Handlowe 3 Stawy. Południowa część dzielnicy, której częścią jest Muchowiec, posiada duże walory przyrodnicze oraz rekreacyjne. Zlokalizowany jest tu największy obszar zieleni urządzonej w Katowicach – Katowicki Park Leśny, a jej częścią jest Dolina Trzech Stawów. Znajduje się tutaj ponadto lotnisko sportowe Katowice-Muchowiec.
Geografia.
Położenie.
Osiedle Paderewskiego-Muchowiec jest jedną z 22 dzielnic Katowic, będącą jednostką pomocniczą gminy nr 4, znajdującą się w grupie dzielnic śródmiejskich. Położona jest ona w środkowej części miasta i graniczy od północy i wschodu z Zawodziem i Janowem-Nikiszowcem, od południa z Giszowcem i Piotrowicami-Ochojcem, zaś od zachodu z Brynowem częścią wschodnią-Osiedlem Zgrzebnioka i Śródmieściem. Granice dzielnicy przebiegają następująco:
Według podziału fizycznogeograficznego Jerzego Kondrackiego obszar Osiedla Paderewskiego-Muchowca położony jest w mezoregionie Wyżyna Katowicka (341.13), stanowiącego południową część makroregionu Wyżyna Śląska. Sama zaś Wyżyna Śląska jest fragmentem podprowincji Wyżyna Śląsko-Krakowska. Pod względem krain historycznym Osiedle Paderewskiego-Muchowiec znajduje się we wschodniej części Górnego Śląska.
Według państwowego rejestru nazw geograficznych na terenie dzielnicy znajdują się punkty główne części miasta: Osiedle Ignacego Jana Paderewskiego, Muchowiec, Dolina Trzech Stawów i Kolonia Zuzanny.
Geologia.
Tereny Osiedla Paderewskiego-Muchowca położone są w niecce górnośląskiej, a obszar ten ma budowę zrębową. Na przełomie dewonu i karbonu zostało zaburzone paleozoiczne podłoże Wyżyny Śląskiej poprzez utworzenie zapadliska, które w okresie karbonu zostało wypełnione przez zlepieńce, piaskowce i łupki ilaste zawierające pokłady węgla kamiennego. Utwory z tego okresu budują podłoże dzielnicy, a południkowo na wysokości Doliny Trzech Stawów przebiega uskok, Wierzchnie utwory pochodzące z okresu karbonu pokrywają zachodnią część dzielnicy – obszar na zachód od ulicy Granicznej i na północ od ulicy Lotnisko. Występują tam wychodnie warstw orzeskich (westfal B). Tworzą je potężne serie przeważnie łupków z wkładkami piaskowców, syderytów i węgla kamiennego, a miąższość tej serii przekracza 900 m. Cechą charakterystyczną tych warstw są także występujące w niej ławice iłołupków o miąższości do kilkudziesięciu metrów, które nadają się do produkcji ceramiki budowlanej.
W okresie trzeciorzędu utworzyły się główne rysy rzeźby terenu Osiedla Paderewskiego-Muchowca. Wówczas to dochodziło intensywnych procesów wietrzenia chemicznego i denudacji. W czwartorzędzie obszar dzielnicy został prawdopodobnie pokryty przez lądolód skandynawski dwukrotnie: podczas najstarszego zlodowacenia Sanu (krakowskiego) oraz w okresie zlodowacenia Odry (środkowopolskiego). Osady po pierwszym zlodowaceniu zostały w większości usunięte w okresie interglacjału, zaś lądolód zlodowacenia Odry pozostawił po sobie gliny zwałowe występujące wzdłuż obniżeń dolinnych. Na Osiedlu Paderewskiego-Muchowcu gliny zwałowe ciągną się wzdłuż doliny Potoku Leśnego, zaś północno-wschodnią część dzielnicy, ciągnącą się w rejonie ulicy I.J. Paderewskiego i ulicy Z. Krasińskiego, budują plejstoceńskie piaski i żwiry glacjalne i fluwioglacjalne. W trwającym współcześnie holocenie następują zjawiska niszczenia i wyprzątania pokryw osadów plejstoceńskich, zaś w dolinach rzecznych wytworzyła się niska terasa uformowana w kilku stopniach. Dolinę Potoku Leśnego w jej bezpośrednim sąsiedztwie budują holoceńskie osady rzeczne.
Rzeźba terenu.
Osiedle Paderewskiego-Muchowiec położone jest na Wyżynie Śląskiej, na Płaskowyżu Bytomsko-Katowickim, będącym częścią mezoregionu Wyżyna Katowicka (341.13), Rzeźba terenu dzielnicy jest zróżnicowana. Północną część dzielnicy stanowią dna dolin rzecznych z terasami plejstoceńskimi, obszar wzdłuż doliny Poloku Leśnego to wysoczyzny płaskie gliniaste, zaś pozostały obszar, obejmujący rejony na wschód od ulicy Granicznej i południowo-wschodni fragment w rejonie granicy z Giszowcem tworzą wysoczyzny pagórkowate. Na współczesną rzeźbę tereny Osiedla Paderewskiego-Muchowca główny wpływ miało zlodowacenie południowopolskie (Sanu) oraz maksymalny stadiał zlodowacenia środkowopolskiego (Odry), zaś w ostatnim okresie zasadniczy wpływ wywarła także morfogenetyczna działalność człowieka związana z osadnictwem oraz górnictwem. Doprowadziło to do zniszczenia naturalnego podłoża oraz do tworzenia nowych form degradacji rzeźby. Obszar dzielnicy ciągnący się na północ od ulicy Lotnisko stanowi także antropogeniczną powierzchnię zrównań.
Pod względem jednostek morfologicznych Osiedle Paderewskiego-Muchowiec położone jest na trzech obszarach. Północna część dzielnicy położona jest w Obniżeniu Rawy. Jest ona formą dolinną głęboko wciętą w utwory karbońskie. Wyższa część terasy stanowi powierzchnię erozyjno-denudacyjną powstałą po zlodowaceniu środkowopolskim. Zachodnia część dzielnicy położona jest zaś na obszarze Wzgórz Kochłowickich, które przechodzą na wschód w Płaskowyż Murcek, obejmujący wschodnią i południową część dzielnicy. Płaskowyż ten w kierunku centrum miasta tworzy kilka wyraźnych grzęd, z czego dwie nich rozdzielają Dolinę Trzech Stawów. Na Płaskowyżu Murcek położony jest najwyżej i najniżej położony punkt dzielnicy. Pierwszy z nich to wzgórze, którego szczyt położony jest na granicy Osiedla Paderewskiego-Muchowca z Giszowcem, we wschodniej części ulicy 73 Pułku Piechoty – jego wysokość dochodzi do 300 m n.p.m. Najniższy zaś punkt położony jest w Dolinie Trzech Stawów, w rejonie stawów na wysokości placu Żołnierza Polskiego. Obszar w tym rejonie sięga poniżej 260 m n.p.m. Różnica wysokości pomiędzy skrajnymi punktami dzielnicy wynosi około 40 metrów.
Gleby.
Gleby na terenie Osiedla Paderewskiego-Muchowca na ogół wykształciły się na podłożu piasków słabogliniastych, zaś w dolinach rzecznych występuje często podłoże organiczne. Działalność człowieka spowodowała zmiany właściwości gleb, a długotrwały rozwój urbanistyczny doprowadził do wytworzenia w dzielnicy gleb antropogenicznych. Część gruntów podlega skutkom eksploatacji górniczej, a także jest skażona metalami ciężkimi. Przydatność rolnicza klasyfikowanych na terenie dzielnicy gleb jest słaba – gleby te zaliczają się do IV klasy bonitacyjnej. Tereny te występują w rejonie ulic: Pilotów i Karbowa.
Obszar ciągnący się wzdłuż doliny Potoku Leśnego pokryty jest glebami płowymi wytworzonymi z glin zwałowych oraz piasków naglinowych i naiłowych. Swoimi właściwościami są one podobne do gleb brunatnych, a i ich odczyn jest przeważnie kwaśny bądź zbliżony do obojętnego. W zachodniej części dzielnicy dominują zaś gleby antropogeniczne wytworzone z piaskowców. W glebach tych działalność człowieka jest głównym czynnikiem glebotwórczym.
Wody powierzchniowe i podziemne.
Obszar Osiedla Paderewskiego-Muchowca położony jest w dorzeczu Wisły, w zlewni trzech rzek i potoków: Boliny, Potoku Leśnego i Rawy. Zlewnia Boliny obejmuje niewielki, południowo-wschodni obszar dzielnicy w rejonie trójstyku granic dzielnicy z Giszowcem i Janowem-Nikiszowcem, północy obszar Osiedla Paderewskiego-Muchowca w rejonie kościoła Wniebowzięcia Najświętszej Maryi Panny znajduje się w zlewni Rawy, zaś pozostałą, większą dzielnicy odwadnia Potok Leśny. Pomiędzy zlewniami Rawy i Boliny a zlewnią Potoku Leśnego przebiega dział wodny V rzędu.
Potok Leśny przepływa prawie w całości przez obszar Osiedla Paderewskiego-Muchowca, zaś na wysokości linii kolejowej wchodzi on na teren Zawodzia, gdzie uchodzi do Rawy. Swoje źródło ma na terenie Giszowca, za dawną kolejową stacją rozrządową Katowice Muchowiec. Początkowo biegnie on w kierunku północno-wschodnim, po czym na wysokości terenów dawnej kolonii Zuzanny zmienia on swój bieg na północny. Potok ten poddany jest ciągłym regulacjom. W 2012 roku stan wód Potoku Leśnego na wysokości ujścia do Rawy oceniono jako zły, stan fizykochemiczny był poniżej stanu dobrego, potencjał ekologiczny oraz stan biologiczny określono na poziomie umiarkowanym, zaś stan potoku pod względem obecności substancji szczególnie szkodliwych był wówczas dobry.
Wszystkie zbiorniki wodne na terenie Osiedla Paderewskiego-Muchowca położone są w zlewni Potoku Leśnego, w Dolinie Trzech Stawów. Zbiorniki te są pochodzenia antropogenicznego i mają one charakter przyrodniczy oraz rekreacyjny. Zbiorniki w Dolinie Trzech Stawów powstały jeszcze w XIX wieku na skutek przegłębień w profilu podłużnym Potoku Leśnego związanych z osiadaniami górniczymi. Zespół zbiorników Doliny Trzech Stawów tworzy łącznie 11 akwenów, a łączna ich powierzchnia wynosi ponad 35 ha.
W klasyfikacji Bronisława Paczyńskiego Osiedle Paderewskiego-Muchowiec położone jest w obrębie śląsko-krakowskiego regionu hydrogeologicznego, w subregionie górnośląskim. Utwory wodonośne występują we wszystkich warstwach, lecz ich znaczenie uzależnione jest od kilku czynników. Zgodnie z podziałem Polski na Jednolite Części Wód Podziemnych, obszar dzielnicy w całości położony jest w Jednolitej Części Wód Podziemnych nr 111 (Subregion Środkowej Wisły Wyżynny).
Klimat i topoklimat.
Warunki klimatyczne Osiedla Paderewskiego-Muchowca są modyfikowane zarówno przez czynniki klimatotwórcze, jak i miejscowe, które kształtują lokalny topoklimat. Według regionalizacji rolniczo-klimatycznej opracowanej przez R. Gumińskiego, obszar dzielnicy należy do dzielnicy częstochowsko-kieleckiej, która charakteryzuje się opadami na poziomie od 500 do blisko 800 mm, a okres wegetacyjny trwa tutaj średnio 210–220 dni. Na warunki klimatyczne znaczny wpływ wywiera także bliskość Bramy Morawskiej i Beskidów, przez co klimat jest tutaj nieco cieplejszy i bardziej wilgotny niż przeciętnie w obrębie całej dzielnicy klimatycznej.
Według danych pochodzących z położonej na terenie dzielnicy stacji meteorologicznej w Muchowcu za lata 1961–1990, średnia roczna temperatura powietrza wynosiła wówczas 7,9 °C, z czego średnia temperatura lipca wynosiła w badanym okresie 17,8 °C, zaś stycznia -2,3 °C. Najwyższą zanotowaną temperaturę powietrza zanotowano 29 sierpnia 1992 roku i wynosiła wtedy 36,0 °C, zaś najniższą odnotowano 8 stycznia 1987 roku i była ona wówczas na poziomie -27,4 °C. Średnia roczna suma opadów atmosferycznych w wieloleciu 1961–1990 wynosiła 723,1 mm, zaś maksymalny opad dobowy zanotowano w Muchowcu w dniu 21 kwietnia 1972 roku – 82 mm. W latach 1962–2004 najwyższe opady notowano w lipcu – 103,2 mm, a najmniejsze w lutym – 37,6 mm. Średnia roczna dni z opadem powyżej 0,1 mm wynosiła wówczas 183 dni. Średnia liczba dni z mgłą w ciągu roku w wieloleciu 1961–1990 wynosiło 55 dni, średni roczny czas zalegania pokrywy śnieżnej wynosił 60 dni, a okres wegetacyjny trwał wówczas średnio 210–220 dni.
Na Osiedlu Paderewskiego-Muchowcu w wieloleciu 1961–1990 najczęściej mierzonymi wiatrami były wówczas wiatry południowo-zachodnie (19,3% wszystkich wiatrów), północno-zachodnie (15,1%) oraz zachodnie (14,1%). Najrzadziej wiało w mierzonym okresie z północy (6,0%) oraz północnego wschodu (6,4%), a przez 11% czasu w wieloleciu 1961–1990 występowała cisza. Średnia prędkość wiatru wynosiła w tym okresie 1,3 m/s. Wiatry wiejące z południowego zachodu sprzyjają przewietrzaniu obszaru dzielnicy, obniżając poziomy zanieczyszczenia powietrza, zaś z innych kierunków powodują odwrotny skutek.
Klimat Osiedla Paderewskiego-Muchowca jest modyfikowany przez czynniki lokalne (topoklimat), zależny od pokrycia terenu, a także od położenia względem dolin rzecznych. Topoklimat obszarów położonych bezpośrednio wokół stawów w dolinie Potoku Leśnego jest najbardziej niekorzystny. Dochodzi tam do częstego wypromieniowania ciepła, a duża ilość wilgoci powoduje, że wzrasta tam znacznie parowanie, które pobiera ciepło. W obszarach zabudowy zwartej na lokalny klimat wpływ ma czynnik podgrzewania atmosfery na skutek działalności człowieka. Zwarte powierzchnie zabudowy, dróg i placów powodują podniesienie temperatury powietrza w przyziemnej warstwie atmosfery. Obszary te szybciej też tracą ciepło na skutek wypromieniowania w nocy, a brak wilgoci w powietrzu nie sprzyja dłuższemu zatrzymaniu ciepła. Najkorzystniejsze warunki topoklimatyczne notuje się na obszarze lotniska Katowice-Muchowiec oraz bezpośrednio na północ od terenów Centrum Handlowego 3 Stawy w sąsiedztwie autostrady A4. Panuje tam topoklimat terenów płaskich ponad dnami dolin. Dopływ ciepła z warstw głębszych przeciwdziała tam dużym spadkom temperatury w przyziemnej warstwie powietrza w czasie pogodnych nocy. W lasach zaś notuje się stosunkowo niskie wartości promieniowania cieplnego podłoża w zakresie długofalowym, a nocne spadki temperatury są mniejsze niż na powierzchniach sąsiednich.
Przyroda i ochrona środowiska.
Naturalna szata roślinna na terenie Osiedla Paderewskiego-Muchowca kształtowana była od czasu ostatnich zlodowaceń trwających 12–16 tys. lat temu, zaś na przełomie 200 ostatnich lat została poddana silnej antropopresji. Pierwotnie tereny dzielnicy były pod względem zbiorowisk roślinnych dosyć mocno zróżnicowane – obszary bliżej Rawy porastały bory, tereny zachodniej części współczesnej dzielnicy były miejscem rozrostu buczyn, zaś tereny na wschód i południe od nich porastały grądy. Dolina Potoku Leśnego była zaś siedliskiem łęgów i olsów.
Rozwój urbanistyczny terenów dzielnicy doprowadził do ograniczenia elementów przyrody naturalnej. Na siedliskach bardziej zurbanizowanych zaczęły się rozwijać m.in. zbiorowiska ruderalne. Tworzyły się także warunki do rozwoju zwierząt synantropijnych, z czego największe znaczenie mają ptaki, wśród których są te, które od dawna towarzyszyły człowiekowi, jak m.in. wróbel zwyczajny czy gołąb skalny, a także rodzime ptaki, które dostosowały się do warunków zurbanizowanych, w tym m.in. jerzyki, jaskółki oknówki czy dymówki. Wraz z rozwojem działalności człowieka nastąpiły też przekształcenia w środowisku, w tym rzeźby terenu (hałdy i zapadliska), sieci hydrologicznej (m.in. skanalizowanie rzek i powstanie sztucznych zbiorników), szaty roślinnej i zwierzęcej. Ustąpiła stąd część dużych zwierząt (spotyka się jedynie jelenie europejskie oraz dziki), a także pojawiły się nowe, związane z terenami otwartymi. Ponadto pojawiły się również obce gatunki roślin i zwierząt. Część zwierząt została tu świadomie introdukowana (głównie ryby).
Współcześnie tereny zieleni kultywowanej oraz lasów gospodarczych obejmują głównie południową część dzielnicy. W dolinach rzecznych Potoku Leśnego występują także zbiorowiska łęgowe, a w drzewostanie tych lasów dominuje olsza czarna. Rzadziej tutaj występują jesiony wyniosłe, wierzby i topole. Lasy na terenie Osiedla Paderewskiego-Muchowca są w zarządzie leśnictwa Ochojec, zaś w składzie gatunkowym tych lasów dominują brzozy brodawkowate, dęby (w tym czerwone), sosny zwyczajne, świerki pospolite, a w mniejszym stopniu również inne gatunki drzew. Znajdujące się na terenie jednostki urbanistycznej Muchowiec lasy w sierpniu 2007 znajdujące się na gruntach Państwowego Gospodarstwa Leśnego Lasów Państwowych obejmowały obszar 163,50 ha, zaś lasy nie stanowiące własności Skarbu Państwa zajmowały obszar 16,84 ha. Łączny obszar lasów ochronnych w Muchowcu wynosił wówczas 173,53 ha, a ich zaliczenie do lasów ochronnych spowodowane jest ich położeniem w granicach administracyjnych Katowic oraz ich trwałym uszkodzeniem na skutek działalności przemysłowej.
Znaczny udział terenów dzielnicy obejmują tereny zieleni urządzonej. Położony na terenie Osiedla Paderewskiego-Muchowcu Katowicki Park Leśny jest największym powierzchniowo obiektem zieleni miejskiej w Katowicach. Powierzchnia parku wynosi 284,67 ha, z czego 159 ha przypada na lasy. Zarząd parku mieści się w budynku przy ulicy Francuskiej 180a. Część parku obejmuje także Dolinę Trzech Stawów, która jest intensywnie urządzona. Lasy obejmują przede wszystkim część parku na południe od autostrady A4, a cały park należy do terenów o podwyższonej wartości przyrodniczej. Znajdują się tutaj liczne stanowiska roślin chronionych, a park jest także miejscem żerowania i rozrodu szeregów gatunków zwierząt, głownie płazów. Park ten ochrania także pozostałości siedlisk wilgotnych lasów liściastych Górnych Lasów Pszczyńskich w granicach miasta.
Park Dolina Trzech Stawów o powierzchni 65,5 ha jest położony w sąsiedztwie terenów zurbanizowanych i jest dosyć intensywnie wykorzystywany rekreacyjnie. Występuje tam także spore zróżnicowanie środowiskowe – stwierdzono tam stanowiska trzech gatunków roślin chronionych i kilku gatunków chronionych płazów. Dolina ta także stanowi miejsce żerowania wielu gatunków ptaków. Roślinność obszaru Doliny Trzech Stawów stanowi zaś mozaikę różnego typu zbiorowisk o zachowanych w różnym stopniu walorach naturalnych i półnaturalnych. Towarzyszy im także roślinność synantropijna i kultywowana.
Historia.
Do II wojny światowej.
Osadnictwo na terenie Osiedla Paderewskiego-Muchowca notuje się już w XIV wieku. W tym okresie, w 1360 roku została wzmiankowana po raz pierwszy wieś Jaźwce, która znajdowała się w obrębie dzisiejszego Muchowca. W dokumencie tym książę opawsko-raciborski Mikołaj II sprzedał Ottonowi z Pilczy m.in. Bogucice, Jaźwce, Roździeń, Szopienice, Załęże i miasto Mysłowice, zachowując nad nimi zwierzchność lenną. Od XVI wieku wieś ta jest niezamieszkana – pojawia się ona jako opuszczona osada w dokumentach sprzedaży dóbr mysłowickich wraz z Kozińcem i Szopienicami z 1536 roku. W XVII wieku Jaźwce już nie jest notowana w dokumentach, zaś w późniejszym czasie tereny dawnej wsi porastały już lasy.
Na pograniczu współczesnego Śródmieścia i Osiedla Paderewskiego-Muchowca, w XVI wieku została założona osada o nazwie Karbowa, która była przysiółkiem Kuźnicy Boguckiej. Pierwsza wzmianka o Karbowej pochodzi z 1598 roku, a pierwotnie Karbowa składała się z folwarku i osady folwarcznej. W XVII wieku został założony Muchowiec, będący wówczas przysiółkiem Katowic. Do XVIII wieku miał on charakter osady wiejskiej z rozproszoną zabudową.
W XVIII wieku istniała już droga, w ślad której przebiega obecna ulica Francuska. Droga ta na początku XIX wieku była ważnym szlakiem łączącym Katowice z Karbową i kierowała się dalej do Muchowca. W połowie XIX wieku istniała już droga łącząca Zawodzie z Murckami i dalej z Tychami przez późniejszą kolonię Zuzanny, w śladzie której ciągnie się współczesna ulica Murckowska. W tym czasie droga biegła na przeważającym odcinku przez las. Około 1901 roku nadano jej nazwę Emanuelssegenstrasse, zaś około 1920 roku ulica zyskała obecną nazwę.
Na obszarze Osiedla Paderewskiego-Muchowca w 1856 roku został założony pierwszy ewangelicki cmentarz w ówczesnych granicach Katowic. Mieścił się on przy dzisiejszej ulicy K. Damrota, w miejscu obecnego skweru R. Holtzego.
W latach 1842–1843 w rejonie Osiedla Paderewskiego-Muchowca funkcjonowała niewielka kopalnia „Albert”, zaś w latach 1855–1859 kopalnia „Schilling”, która jeszcze na krótko wznowiła wydobycie w 1864 roku. We wschodniej części Osiedla Paderewskiego-Muchowca, w latach 70. XIX wieku dla górników kopalni węgla kamiennego „Susanne” powstała założona kolonia Zuzanny. Została ona wybudowana na terenach dawnej gminy Janów. Budynki mieszkalne kolonii były przeludnione – w małych domach mieszkało wówczas przeciętnie po 22 osoby. Sama zaś kopalnia „Susanna” została nadana 13 kwietnia 1838 roku. Była ona pierwotnie własnością gwarectwa, które utworzyli Traugott Knaut i Aleksander Mieroszewski. Kopalnia wydobywała węgiel kamienny w polu górniczym Reserve. Część pola w 1899 roku została zakupiona przez spółkę Georg von Giesches Erben, która przyłączyła je w 1900 roku do kopalni „Giesche” (późniejsza kopalnia „Wieczorek”).
Karbowa w XIX wieku stała się ośrodkiem hutnictwa cynku, a jej rozwój był ściśle związany z sąsiednimi Katowicami. Na terenach Karbowej, w rejonie obecnego węzła ulicy Francuskiej z autostradą A4, w 1842 roku została uruchomiona huta cynku „Emma”, a obok niej zaczęły powstawać familoki. Budynki te były małe i bez dostępu do mediów, a w nich mieszkało średnio po 2-4 rodziny. Sama zaś huta była niewielkim zakładem. W 1876 roku huta dostarczyła 394 tony cynku, zaś w 1880 roku huta ta była już obiektem przestarzałym i została ona wówczas unieruchomiona. Część terenów folwarcznych Karbowej zostało wykupionych przez kopalnię „Ferdynand” (późniejsza kopalnię „Katowice”) pod budowę osiedla dla swoich pracowników.
Tereny Karbowej zostały 11 września 1865 roku wraz z uzyskaniem przez Katowice praw miejskich włączone w granice nowego miasta. W tym czasie obszar dworski Katowice, który funkcjonował dalej bez zmian, obejmował m.in. tereny na południe od Karbowej w kierunku Muchowca. W dniu 24 czerwca 1870 roku oddano do użytku przechodzącą przez teren dzielnicy odcinek linii Kolei Prawego Brzegu Odry na trasie Szopienice Północne – Murcki. W grudniu 1885 roku w Karbowej mieszkało 487, w Muchowcu 6, a w kolonii Zuzanny 183 osoby.
Na przełomie XIX i XX wieku w rejonie Muchowca wzniesiono zabudowę mieszkalną dla pracowników okolicznych cegielni, zaś pod koniec XIX wieku powstał tutaj zameczek myśliwski. Na początku XX wieku w jego miejscu, przy ulicy Francuskiej w rejonie pętli autobusowej postawiono nieistniejący obecnie Zamek Leśny (niem. "Wilhelmstal"). Od początku XX wieku Muchowiec zaczęła się przekształcać w ośrodek rekreacyjny. W samym zaś zameczku powstała restauracja.
Pod koniec XIX wieku w miejscu obecnego wieżowca Francuska 70 budowniczy Max Schalscha uruchomił cegielnię parową. Od początku XX wieku czynne były w rejonie Karbowej dwa tego typu zakłady.
W dniu 1 kwietnia 1909 roku do katowickiego obszaru dworskiego włączono zachodnie skrawki obszaru dworskiego Mysłowice Zamek, które zostały odcięte od Mysłowic po powstaniu obszaru dworskiego Giszowiec. Włączone tereny obejmowały rejony dzisiejszego muchowieckiego lotniska oraz Dolinę Trzech Stawów. Dokładnie dziesięć lat później, 1 kwietnia 1919 roku do Bogucic przyłączono część katowickiego obszaru dworskiego, w tym fragment w okolicach Karbowej. Samo zaś miasto Katowice wyraziło sprzeciw co do tej decyzji.
W 1924 roku tereny Muchowca zostały włączone w granice miasta Katowice wraz z likwidacją 30 czerwca 1924 roku obszaru dworskiego Katowice-Zamek i włączeniem w granice miasta terenów dawnego obszaru dworskiego dzień później. W tym samym roku, 15 października 1924 roku do Katowic włączono m.in. tereny dawnej gminy Bogucice. Z inicjatywy Ligi Obrony Powietrznej w latach 20. XX wieku w granicach współczesnej dzielnicy zostało wybudowane lotnisko o charakterze sportowym – lotnisko Katowice-Muchowiec. Lotnisko to zostało otwarte 2 stycznia 1929 roku. W latach międzywojennych tereny leśne w Muchowcu i kolonii Zuzanna były jednymi z terenów rekreacyjnych dla mieszkańców Katowic, a latem Liga Morska i Kolonialna w Dolinie Trzech Stawów organizowała otwarte kąpieliska.
Działania zbrojne II wojny światowej na terenie całych Katowic trwały już od 1 września 1939 roku, kiedy to niemieckie lotnictwo zbombardowało muchowieckie lotnisko. W dniach 3 i 4 września 1939 roku oddziały samoobrony z Karbowej stawiały czynny opór oddziałom Wehrmachtu kierującymi się ze strony Brynowa.
Lata powojenne.
Po II wojnie światowej w rejonie Karbowej zaczęły powstawać baraki przeznaczone dla różnych biur oraz przedsiębiorstw, a także magazyny. W latach 50. XX wieku celem przeniesienia towarowego ruchu pociągów z centrum Katowic powstała w Muchowcu towarowa stacja rozrządowa. W dniu 2 maja 1951 roku rozpoczęto budowę pierwszego kościoła pw. Wniebowzięcia Najświętszej Maryi Panny przy ulicy Granicznej, a jego poświęcenie odbyło się 1 listopada 1951 roku. W rejonie kolonii Zuzanny, w lutym 1959 roku rozpoczęto prace nad budową szybu V Kopalni Węgla Kamiennego „Staszic” o głębokości 550 metrów. Przeznaczony jest on jako szyb materiałowo-zjazdowy. Muchowieckie lotnisko dla lotów pasażerskich czynne było do 15 czerwca 1959 roku – dalsze jego funkcjonowanie uniemożliwiały powstałe tam szkody górnicze. Tereny kolonii Zuzanna zostały włączone do Katowic 31 grudnia 1959 roku.
W latach 60. XX wieku w południowej części Osiedla Paderewskiego-Muchowca został założony Katowicki Park Leśny, a w tym samym okresie rozebrano zabudowę Karbowej. W dniu 1 kwietnia 1967 roku przy ulicy Powstańców 52 została uruchomiona nowa baza Wojewódzkiego Pogotowia Ratunkowego w Katowicach. Miejsce starego, zdewastowanego po II wojnie światowej cmentarza ewangelickiego przy ulicy K. Damrota od lat 70. XX wieku było już terenem zielonym, które zaadaptowano na skwer.
W latach 70. XX wieku na terenach Karbowej i częściowo w Zawodziu powstało osiedle imienia Ignacego Jana Paderewskiego, składające się z jedenastokondygnacyjnych budynków wielorodzinnych. Decyzję o budowie osiedla podjęto w 1965 roku. W konkursie na jego projekt uczestniczyło łącznie sześć zespołów, a autorami nagrodzonej koncepcji osiedla był zespół architektów z katowickiego „Miastoprojektu”: Jurand Jarecki, Stanisław Kwaśniewicz i Ryszard Ćwikliński. Prace nad budową osiedla rozpoczęto w 1970 roku i odbywały się one w trzech etapach, z czego ostatni został ukończony w 1980 roku. Inwestorem osiedla była Katowicka Spółdzielnia Mieszkaniowa.
W dniu 24 maja 1971 roku oddano do użytku odcinek alei Górnośląskiej przebiegający przez Osiedle Paderewskiego-Muchowiec, łączący dawne rondo mikołowskie (obecnie znajduje się tam węzeł drogowy z ulicą Mikołowską) z ulicą Murckowską. Drogę tę jeszcze w latach 70. XX wieku rozbudowano do dwóch pasów w każdym kierunku, a także powstał wówczas bezkolizyjny węzeł drogowy na skrzyżowaniu z ulica Francuską. Rozpoczęto też budowę węzła typu koniczynka na skrzyżowaniu z ulicą Murckowską. W 1975 roku rozpoczęto prace nad przebudową ulicy Murckowskiej na drogę z trzema pasami ruchu w obydwu kierunkach. Pod jego budowę w latach 70. i 80. XX wieku wyburzono zabudowę kolonii Zuzanny, zaś w 1983 roku nazwę kolonii wykreślono z map Katowic.
W 1978 roku na terenie osiedla I.J. Paderewskiego został odsłonięty pomnik Żołnierza Polskiego, który w czasach Polski Ludowej był miejscem odbywania szeregu uroczystości o charakterze państwowym. W latach 1980–1983 w miejsce dotychczasowego kościoła powstał nowy gmach świątyni pw. Wniebowzięcia Najświętszej Maryi Panny. Została ona konsekrowana 11 października 1997 roku. W latach 80. XX wieku ulicę gen. K. Pułaskiego poprowadzono pod aleją Górnośląską. W sąsiedztwie nowego zjazdu powstał latach 1985–1986 pomnik Trudu Górniczego autorstwa Tadeusza Łodziany.
W dniu 20 czerwca 1983 roku na teren muchowieckiego lotniska przybył podczas drugiej pielgrzymki do Polski papież Jan Paweł II. Na terenie lotniska odprawiono wówczas nabożeństwo przed specjalnie przywiezionym obrazem Matki Boskiej Piekarskiej. Na miejscu papieża przywitali: metropolita katowicki biskup Herbert Bednorz wraz jego biskupami pomocniczymi, wojewoda katowicki generał Roman Paszkowski, przewodniczący Wojewódzkiej Rady Narodowej Zbigniew Messner i prezydent Katowic Edward Mecha. Według szacunków Służby Bezpieczeństwa, w nabożeństwie zorganizowanym na lotnisku uczestniczyło około 900 tysięcy osób, zaś strona kościelna szacowała liczbę przybyłych wiernych na 1,5 mln.
Dnia 16 września 1991 roku Rada Miejska w Katowicach przyjęła uchwałę, na mocy której 1 stycznia 1992 roku podzielono Katowice na 22 pomocnicze jednostki samorządowe i 22 obszary ich działania. W tym czasie powołano także jednostkę samorządową nr 4 Os. Paderewskiego – Muchowiec&lt;ref name="Uchwała nr XXVI/148/91"&gt;&lt;/ref&gt;. W latach 90. XX wieku w rejonie placu Rady Europy powstało kilka nowoczesnych budynków biurowych i obiektów użyteczności publicznych: w 1990 roku oddział banku PKO, w 1998 (bądź 1997) roku gmach Biblioteki Śląskiej, w 1999 roku placówka ówczesnego BRE Banku. W dniu 30 października 1996 roku oddano do użytku odcinek autostrady A4 pomiędzy ulicą Murckowską a Mysłowicami, a w tym samym roku ukończono modernizację trasę alei do ulicy Francuskiej. Drogę na odcinku pomiędzy węzłem Murckowska a węzłem Francuska przebudowano na autostradę do 2001 roku. Dzięki bliskości drogi szybkiego ruchu łączącej Wrocław z Krakowem na terenie Osiedla Paderewskiego-Muchowca zaczęła rozwijać się sieć punktów handlowo-usługowych, w tym o oddane do użytku w 1999 roku Centrum Handlowe 3 Stawy, które zostało zmodernizowano w 2014 roku.
Osiedle Paderewskiego-Muchowiec od lat 90. XX wieku stało się miejscem rozwoju nowych inwestycji mieszkaniowych, zwłaszcza w pobliżu Doliny Trzech Stawów. W maju 2011 roku wydano pozwolenie na budowę osiedla Francuska Park, zlokalizowanego w rejonie ulicy Francuskiej i w sąsiedztwie muchowieckiego lotniska. Pierwsze dziewięć budynków na osiedlu wybudowano w latach 2013–2015.
Demografia.
W 1988 roku tereny współczesnego Osiedla Paderewskiego-Muchowca zamieszkiwało 14337 osób, z czego największy udział stanowiły osoby w przedziale lat 30–44, zaś najmniejszy w wieku powyżej 60 lat. W 2005 roku na Osiedlu Paderewskiego-Muchowcu mieszkało łącznie 12291 osób, zaś dwa lata później, w grudniu 2007 roku dzielnica liczyła 12253 mieszkańców, co stanowiło wówczas 3,9% ludności miasta. Gęstość zaludniania wynosiła 1651 osób/km². Osiedle Paderewskiego-Muchowiec było wówczas na 22 dzielnice Katowic 13. pod względem liczby ludności i 15. pod względem gęstości zaludnienia. W tym czasie udział poszczególnych grup ludności pod względem wieku był wyrównany, nie licząc osób w wieku 0–14, których było zdecydowanie mniej od pozostałych w tamtym okresie.
Pod koniec 2013 roku Osiedle Paderewskiego-Muchowiec liczyło 946 osób w wieku powyżej 75 lat.
W dniu 31 grudnia 2014 roku na Osiedlu Paderewskiego-Muchowcu mieszkało łącznie 11347 mieszkańców, a gęstość zaludnienia wynosiła w tym czasie 1529 osób/km² i była mniejsza od gęstości w całych Katowicach wynoszącej wówczas 1781 osób/km². W podziale na ekonomiczne grupy ludności, w tym okresie mieszkało 1542 osoby w wieku przedprodukcyjnym (14% mieszkańców dzielnicy), 6674 osoby były w wieku produkcyjnym (59% ogółu), a 3131 mieszkańców Osiedla Paderewskiego-Muchowca miało wiek poprodukcyjny (29% wszystkich mieszkańców). W podziale na płeć, w dniu 31 grudnia 2014 roku na Osiedlu Paderewskiego-Muchowcu mieszkało 5099 mężczyzn i 6248 kobiet. Współczynnik feminizacji w tym okresie wynosił 123 i był drugi najwyższy (po Koszutce) spośród wszystkich katowickich dzielnic.
Szczegółowe dane dotyczące liczby ludności w poszczególnych latach na terenie Osiedla Paderewskiego-Muchowca przedstawia poniższy wykres:
Według badań sondażowych przeprowadzonych w 2011 roku, 63,6% badanych mieszkańców Osiedla Paderewskiego-Muchowca zadeklarowało narodowość polską, 9,1% narodowość śląską (był to drugi, po Brynowie części wschodniej-Osiedlu Zgrzebnioka i na równi z Kostuchną, najniższy odsetek spośród wszystkich katowickich dzielnic), 25,0% jednocześnie śląską i polską, a 2,3% inną.
Według prognoz demograficznych opracowanych w 2007 roku, liczbę ludności jednostek urbanistycznych Brynów i Muchowiec według prognozy biologicznej do roku 2030 w wariancie pesymistycznym na 2010 rok szacowano na 22612 osoby, na 2020 rok na 20994 osoby, zaś na 2030 rok na 18455 osób, zaś w wariancie optymistycznym odpowiednio: 22636, 21279 i 19064 osoby. W przypadku jednostki urbanistycznej Osiedle Paderewskiego-Roździeńskiego prognoza ta w wariancie pesymistycznym oszacowała liczbę mieszkańców w 2010 roku na 16009 osób, w 2020 roku na 14960 osób, zaś w 2030 roku na 13037 osób. W przypadku prognozy optymistycznej prognozy wskazywały odpowiednio: 16027, 15157 i 13441 osób.
Polityka i administracja.
Dzielnica nr 4 Osiedle Paderewskiego-Muchowiec jest jedną z 22 dzielnic Katowic, będącą jednostką pomocniczą gminy. Została ona powołana na mocy uchwały Rady Miejskiej w Katowicach jako jednostka samorządowa (dzielnica) nr 4 w dniu 1 stycznia 1992 roku. Według Uchwały nr XLVI/449/97 Rady Miejskiej Katowic z dnia 29 września 1997 roku Osiedle Paderewskiego-Muchowiec jest statutową dzielnicą w zespole dzielnic śródmiejskich.
Obowiązujący statut dzielnicy został ustanowiony na mocy Uchwały Nr XLI/894/21 Rady Miasta Katowice z 25 listopada 2021 roku. Zgodnie z przepisami statutu, organami dzielnicy jest Rada Dzielnicy oraz Zarząd Dzielnicy. Rada Dzielnicy składa się z 15 radnych wybieranych na pięcioletnią kadencję. Jest ona organem stanowiącym dzielnicy, a do zadań Rady Dzielnicy należy m.in. występowania do organów miasta Katowice w sprawie wniosków mieszkańców dzielnicy w zakresie jej działania, inicjowanie i organizowanie obchodów okolicznościowych, imprez kulturalnych, sportowych czy rekreacyjnych, opiniowanie inicjatyw lokalnych czy też wnioskowanie w sprawach miasta dotyczących obszaru Osiedla Paderewskiego-Muchowca. Zarząd Dzielnicy zaś jest organem wykonawczym dzielnicy. Przewodniczący Zarządu reprezentuje dzielnicę na zewnątrz, a do zadań Zarządu należy m.in. przyjmowanie wniosków mieszkańców dzielnicy, organizowanie i koordynowanie inicjatyw społecznych, informowanie mieszkańców o sprawach dzielnicy bądź też przygotowywanie projektów uchwał Rady Dzielnicy.
Siedziba Rady Dzielnicy nr 4 Osiedle Paderewskiego-Muchowiec znajduje się w budynku Urzędu Miasta Katowice przy ulicy Francuskiej 70. W kwietniu 2022 roku Przewodniczącym Rady Dzielnicy był Grzegorz Pająk, zaś Przewodniczącym Zarządu Dzielnicy Adam Południak.
Położonym w dzielnicy osiedlem im. Ignacego Jana Paderewskiego zarządza Spółdzielnia Mieszkaniowa im. I.J. Paderewskiego, która jest trzecią po Katowickiej SM i SM „Piast” największą spółdzielnią mieszkaniową w Katowicach i w 2007 roku liczyła 4,1 tysięcy członków. Pod koniec 2019 roku spółdzielnia zrzeszała 3999 członków, a w jej zasobach mieszkało łącznie 7255 osób. W zasobach spółdzielni znajdują się 4146 mieszkań, 96 garaży i 240 lokali użytkowych. Siedziba Spółdzielni mieści się w budynku przy ulicy ul. I.J. Paderewskiego 65.
W biurowcu przy ulicy Francuskiej 70 swoją siedzibę ma część jednostek Urzędu Miasta Katowice, w tym m.in. Wydział Uprawnień Komunikacyjnych, Wydział Podatków i Opłat Lokalnych czy też Archiwum zakładowe Urzędu. Swoją siedzibę ma tu też m.in. część działów Miejskiego Ośrodka Pomocy Społecznej w Katowicach. Pod adresem ul. Francuska 70a mieści się natomiast siedziba Sądu Rejonowego Katowice-Wschód. W innych częściach Osiedla Paderewskiego-Muchowca według stanu z połowy kwietnia 2022 roku znajdowały się następujące placówki administracyjne i urzędy:
Na Osiedlu Paderewskiego-Muchowcu, przy ulicy Floriana 7 siedzibę ma także Zarząd Regionu Śląsko-Dąbrowskiego NSZZ „Solidarność”.
Gospodarka.
Gospodarka Osiedla Paderewskiego-Muchowca ma zróżnicowany charakter. Według stanu z 31 grudnia 2013 roku na terenie dzielnicy funkcjonowało 1914 podmiotów zarejestrowanych w systemie REGON, co stanowiło wówczas 4,2% wszystkich podmiotów w Katowicach, zaś 1780 z nich stanowiły mikrofirmy. W dniu 31 grudnia 2013 roku w Osiedlu Paderewskiego-Muchowcu zarejestrowanych było 286 bezrobotnych (2,48% ogółu mieszkańców dzielnicy).
Na Osiedlu Paderewskiego-Muchowcu swoje siedziby mają przedsiębiorstwa z różnych branż gospodarki. Spośród nich, w połowie kwietnia 2022 roku funkcjonowały: przedsiębiorstwa budowlane Bipromet (ul. Graniczna 29) i Energoaparatura (ul. gen. K. Pułaskiego 7), przedsiębiorstwo badawczo-rozwojowe JSW Innowacje (ul. I.J. Paderewskiego 41), Oddział 1 w Katowicach PKO Banku Polskiego (ul. K. Damrota 23), hurtownia farmaceutyczna Salus International (ul. K. Pułaskiego 9) czy też przedsiębiorstwo z branży gier wideo (ul. Murckowska 14b). Swoją jedną z dwóch centrali na terenie dzielnicy, przy ulicy Francuskiej 44, ma także kolejowa spółka przewozowa PKP Cargo.
Dawne tereny przemysłowe zlokalizowane pomiędzy ulicą Murckowską a ulicą gen. K. Pułaskiego uległy przekształceniom na funkcje usługowe. Obszary o funkcji biurowej obejmują również tereny położone na północ od alei Górnośląskiej, gdzie mieści się m.in. placówka mBanku i biurowiec Atrium. Przy ulicy Murckowskiej 14, 16, 18 i 20 znajduje się kompleks biurowo-usługowy Green Park o łącznej powierzchni biurowej 24,8 tys. m², zaś na granicy Śródmieścia i Osiedla Paderewskiego-Muchowca, przy ulicy Francuskiej 42 powstał kompleks biurowy A4 Business Park, należący do spółki Echo Investment. Łączna powierzchnia biurowa kompleksu wynosi 31,0 tys. m². Funkcje biurowe pełni też biurowiec klasy B+ firmy CZAH, znajdujący się przy ulicy Z. Krasińskiego 29.
Osiedle Paderewskiego-Muchowiec jest także miejscem koncentracji hoteli, domów studenckich i innych placówek noclegowych. W kwietniu 2022 roku znajdowały się tutaj następujące hotele: Hotel Campanile Katowice (ul. gen. J. Sowińskiego 48) i Hotel Silesian (ul. Szybowcowa 1a). Przy ulicy I.J. Paderewskiego 30 zlokalizowany jest BaseCamp Katowice, a domy studenta mają tutaj także wiodące katowickie uczelnie, w tym: Uniwersytet Śląski w Katowicach (Dom Asystenta nr 3; ul. I.J. Paderewskiego 32), Akademia Muzyczna im. Karola Szymanowskiego w Katowicach (Dom Studenta „Parnas“; ul. Z Krasińskiego 27) i Politechnika Śląska w Gliwicach (Dom Studenta „Babilon”; ul. Z Krasińskiego 25a).
Lokalny ośrodek handlowo-usługowy Osiedla Paderewskiego-Muchowca zlokalizowany jest na osiedlu I.J. Paderewskiego i obejmuje rejony ulic: Granicznej, Sowińskiego i Szeptyckiego. Funkcja handlowo-usługowa samego zaś osiedla I.J. Paderewskiego realizowana jest przeważnie w parterach budynków mieszkalnych i nie tworzy typowych, wielofunkcyjnych ośrodków. Największym obiektem handlowym Osiedla Paderewskiego-Muchowca jest Park Handlowy 3 Stawy, którego łączna powierzchnia sprzedażowa według danych z 2007 roku wynosiła 34,414 tys. m². Największym obiektem parku jest Centrum Handlowe 3 Stawy przy ulicy gen. K. Pułaskiego 60 o powierzchni sprzedażowej wynoszącej 23.3 tys. m². Głównym punktem handlowym w centrum handlowym jest hipermarket sieci Auchan, a poza nim znajduje się 70 sklepów i punktów usługowych, w tym restauracje i kawiarnie. W parku handlowym znajdują się sklepy z wielu branż, w tym Leroy Merlin, Media Markt, Media Expert, Decathlon, Komfort, Action i KFC.
Infrastruktura techniczna.
Zaopatrzenie terenów Osiedla Paderewskiego-Muchowca w bieżącą wodę odbywa się przez zbiorniki sieciowe Mikołów i Murcki. Są one zasilane ze stacji uzdatniania wody w Dziećkowicach, Goczałkowicach-Zdroju i Kobiernicach. Wody te są tłoczone do wspólnego systemu rozrządu Górnośląskiego Przedsiębiorstwa Wodociągowego, skąd za pomocą systemu magistral wodociągowych i przyporządkowanej do nich sieci rozdzielczej Katowickich Wodociągów zaopatrywane jest m.in. Osiedle Paderewskiego-Muchowiec w wodę. Przez teren dzielnicy biegnie wodociąg magistralny o średnicy wewnętrznej 800/600 mm Dolina Trzech Stawów – os. I.J. Paderewskiego, zaś w rejonie węzła Murckowska i dalej na południe biegnie fragment wodociągu tranzytowego GPW.
Eksploatacją sieci kanalizacyjnej w dzielnicy zajmuje się Oddział Eksploatacji Sieci Kanalizacyjnej – Centrum. Sieć kanalizacyjna Osiedla Paderewskiego-Muchowca położona jest w zlewni oczyszczalni ścieków Gigablok. Na terenie zaś samego osiedla I.J. Paderewskiego sieć ta jest rozdzielona na kanalizację sanitarną i deszczową. Osiedle to zlokalizowane jest na obrzeżach zlewni i ścieki sanitarne odprowadzane są do kolektorów zbiorczych ogólnospławnych. W granicach Osiedla Paderewskiego-Muchowca główne kolektory ogólnospławne ciągną się wzdłuż ulicy Francuskiej na północ od węzła z autostradą A4 oraz wzdłuż północnej części ulicy Granicznej.
Zaopatrzenie dzielnicy w energię elektryczną odbywa się poprzez sieć wysokich napięć 110 kV, powiązanej z pobliskimi elektrowniami. Linie sieci elektroenergetycznej przebiegają przez obszar Osiedla Paderewskiego-Muchowca szczątkowo. Jedna nitka sieci o napięciu 110 kV, łącząca się z położoną na terenie Śródmieścia stacją elektroenergetyczną „Francuska”, przebiega równolegle do ulicy Francuskiej na odcinku pomiędzy autostradą A4 a ulicą Ceglaną. Druga sieć o napięciu 110 kV łączy się w dwóch ciągach ze stacją elektroenergetyczną „Giszowiec” w Giszowcu przy ulicy 73 Pułku Piechoty i przez teren Osiedla Paderewskiego-Muchowiec biegnie ona północną stroną ulicy w kierunku wschodnim.
Tereny Osiedla Paderewskiego-Muchowca w energię cieplną są zaopatrywane z dawnej Elektrociepłowni Katowice (obecnie Zakład Wytwarzania Katowice) obsługiwaną przez spółkę TAURON Ciepło.
Gaz na terenie Osiedla Paderewskiego-Muchowca dostarczany jest za pomocą sieci gazociągowej, z czego na teren dzielnicy biegnie odgałęzienie gazociągu średnicy 150 mm CN 1,6 Mpa do stacji redukcyjno-pomiarowej Katowice Os. Paderewskiego. Stacja ta według danych z grudnia 2004 roku miała przepustowość na poziomie 3000 m³/h.
Transport.
Transport drogowy.
Przez teren Osiedla Paderewskiego-Muchowca przechodzą następujące drogi krajowe i trasy szybkiego ruchu:
Do ważniejszych ulic w ruchu wewnątrz dzielnicy należą następujące drogi:
Transport kolejowy.
Przez Osiedle Paderewskiego-Muchowiec przebiegają następujące linie kolejowe:
Pierwszą trasą kolejową na terenie Osiedla Paderewskiego-Muchowca, ciągnąca się równolegle do granicy z Giszowcem i ulicą 73 Pułku Piechoty, była trasa Kolei Prawego Brzegu Odry. Linię tą na przebiegającym przez dzielnicę odcinku (Szopienice Północne – Murcki i dalej do Dziedzic) uruchomiono 24 czerwca 1870 roku. Linię tę upaństwowiono w 1884 roku, a w tym samym roku na odcinku przechodzącym przez Osiedle Paderewskiego-Muchowiec zakończono ruch pasażerski. Fragment linii przebiegający w granicach Osiedla Paderewskiego-Muchowca to obecnie linia kolejowa nr 657. W dniu 11 grudnia 1930 zainaugurowano ruch na linii kolejowej nr 653 łączącej Katowice Muchowiec z Katowicami Ochojcem, a w tym samym roku, na południe od linii kolejowej nr 657 otwarto linię o numerze 707 Katowice Muchowiec – Staszic. Obie linie zelektryfikowano 30 maja 1970 roku.
Na mapie z 1942 roku ukazana jest linia kolejki wąskotorowej biegnącej z dawnej huty cynku „Kunegunda” w Zawodziu, po której prawdopodobnie wywożono na hałdy żużel pohutniczy.
Równolegle do trasy dawnej Kolei Prawego Brzegu Odry, 27 września 1953 roku oddano do użytku zelektryfikowaną linię towarową łączącą posterunek Dorota w Dąbrowie Górniczej z posterunkiem Panewnik przez Janów i Muchowiec (linia kolejowa nr 171). Linię tę zelektryfikowano 30 maja 1970 roku. Powstała jako trasa obwodowa w stosunku do magistrali średnicowej Katowice – Gliwice, zaś w dalszych latach od momentu otwarcia powstała na terenie Muchowca duża stacja rozrządowa Katowice Muchowiec. W 1972 roku przy niej oddano do użytku warsztat napraw wagonów wraz z halą napraw i zapleczem technicznym.
W 1963 roku oddano do użytku dla ruchu pasażerskiego i towarowego fragment linii kolejowej nr 655 na trasie Katowice Janów – Katowice Muchowiec (bądź już w 1929 roku i tylko dla ruchu towarowego), w 1969 roku linię zelektryfikowano (bądź 30 maja 1970 roku), a rok później zawieszono na niej ruch pasażerski. W dniu 15 listopada 1968 roku uruchomiono dla ruchu towarowego nową linię o numerze 652 Katowice Muchowiec – Staszic (bądź już w 1930 roku), zaś linię tę zelektryfikowano w 1970 roku (bądź w 1966 roku). W 1970 roku (bądź już 11 grudnia 1930 roku) oddano do użytku linię kolejową nr 706 Katowice Muchowiec – Katowice Ochojec, którą rok później (bądź 30 maja 1970 roku) zelektryfikowano. Linią tą poruszały się pociągi towarowe.
Przez teren dzielnicy przebiegał fragment Południowej Magistrali Piaskowej, która łączyła stację kolei piaskowej Jęzor Centralny w kierunku kopalni „Wujek” wraz z odgałęzieniami do kopalni „Staszic” oraz do kopalni „Wieczorek”. Była to linia kolejowa nr 401, zarządzana przez spółkę CTL Maczki-Bór. Powstawała ona w latach 1959–1961.
Transport lotniczy.
W granicach Osiedla Paderewskiego-Muchowca znajduje się lotnisko Katowice-Muchowiec o kodzie ICAO – EPKM. Jest to lotnisko cywilne obsługujące samoloty sportowe oraz ruch biznesowy. Wyposażone jest ono w betonową drogę startową o wymiarach 1100 × 30 m oraz dwie trawiaste drogi startowe o wymiarach 770 × 100 m i 655 × 65 m. Są one wykorzystywane do operacji samolotów lotnictwa ogólnego. Lotnisko te jest w zarządzie Aeroklubu Śląskiego, który jest także głównym jego użytkownikiem. Lotnisko to jest ponadto bazą Lotniczego Pogotowia Ratunkowego.
Początki lotnictwa na terenie dzielnicy Osiedle Paderewskiego-Muchowiec sięgają lat 20. XX wieku. W 1924 roku został powołany Śląski Tymczasowy Komitet Wojewódzki Ligi Ochrony Powietrza Państwa, przekształcony w 1928 roku w Ligę Obrony Powietrznej i Przeciwgazowej. W dniu 30 marca 1926 roku śląski okręg LOPP zawarł umowę 30-letniej dzierżawy terenów Katowickiej Spółki Akcyjnej dla Górnictwa i Hutnictwa, przekazując 56 hektarów terenu zdegradowanego i spalonego lasu w Muchowcu pod budowę lotniska. W północnej części rozpoczęto budowę kompleksu terminala lotniczego z pokojami hotelowymi i mieszkalnymi oraz pomieszczeniem dla szkoły lotniczej, drewnianego hangaru, warsztatu oraz stacji paliw. Radiolatarnię zlokalizowano zaś na wschód od lotniska, na Mrówczej Górce.
Lotnisko zostało otwarte 2 stycznia 1929 roku. W tym dniu LOT zorganizował następujące trasy: Warszawa – Katowice, Kraków – Katowice i Katowice – Brno – Wiedeń. W pierwszym roku działalności odprawiono 5256 pasażerów i 2709 samolotów. W latach 1946–1947 zbudowano nową drogę startową z płyt betonowych. Z uwagi na szkody górnicze, w dniu 15 czerwca 1958 roku lotnisko zostało zamknięte dla regularnej komunikacji, a odtąd z lotniska korzystają wyłącznie samoloty sportowe i sanitarne.
Transport rowerowy.
Dzielnica Osiedle Paderewskiego-Muchowiec posiada rozbudowaną sieć infrastruktury rowerowej. Znajdują się tu ciągi rowerowe różnego typu, w tym:
Jedyna stacja naprawy rowerów w dzielnicy znajduje się przy Centrum Handlowym 3 Stawy.
Według docelowej sieci ścieżek rowerowych opublikowanej przez Urząd Miasta Katowice przewiduje się dalszą rozbudowę sieci. Ciągami rowerowymi o funkcji transportowej na Osiedlu Paderewskiego-Muchowcu docelowo określono trasy wzdłuż ulic: K. Damrota, Powstańców, Graniczna (w tym odgałęzienie w kierunku Doliny Trzech Stawów), gen. K. Pułaskiego, Lotnisko i Francuska (północna część), a także droga równoległa do ulicy Murckowskiej, trasa w kierunku ulicy Gospodarczej, a także odgałęzienie z Giszowca do Katowickiego Parku Leśnego. Funkcje rekreacyjne przewidziano dla dróg okalających Dolinę Trzech Stawów od zachodu, w rejonie Katowickiego Parku Leśnego oraz trasy wzdłuż południowej części ulicy Francuskiej.
W ramach projektu „Rowerem po Śląsku” wydzielono na terenie miasta szlaki rowerowe, z czego na obszarze dzielnicy Osiedle Paderewskiego-Muchowiec przecinają się następujące z nich:
Na Osiedlu Paderewskiego-Muchowcu funkcjonuje również część miejskiej sieci wypożyczalni rowerów miejskich – City by bike. Jest to największy system tego typu w Górnośląsko-Zagłębiowskiej Metropolii, będący jednym z systemów firmy Nextbike. Według stanu z połowy kwietnia 2022 roku funkcjonują tu następujące stacje:
Miejski transport zbiorowy.
Organizatorem miejskiego transportu zbiorowego na terenie Osiedla Paderewskiego-Muchowca jest Zarząd Transportu Metropolitalnego (ZTM), który przejął obowiązki od poprzednich organizatorów 1 stycznia 2019 roku. Transport zbiorowy w granicach dzielnicy realizowany jest wyłącznie w formie połączeń autobusowych. Na terenie osiedla I.J. Paderewskiego, według stanu z połowy kwietnia 2022 roku, znajdują się łącznie 4 przystanki: Osiedle Paderewskiego Biblioteka Śląska, Osiedle Paderewskiego Graniczna, Osiedle Paderewskiego Pomnik i Osiedle Paderewskiego Trzy Stawy, w Muchowcu także 4: Muchowiec 73 Pułku Piechoty [nż] (północne stanowisko), Muchowiec Droga do Lotniska, Muchowiec Korty Pętla i Muchowiec Park, zaś w innych częściach dzielnicy także następujące stanowiska: Katowice Damrota GTC, Katowice Francuska WORD, Katowice Green Park, Katowice Krasińskiego, Katowice Porcelanowa (zachodnie stanowisko) i Kolonia Zuzanna [nż]. Głównymi przewoźnikami na liniach przebiegających przez Osiedle Paderewskiego-Muchowiec są firmy: Przedsiębiorstwo Komunikacji Miejskiej w Katowicach i Przedsiębiorstwo Komunikacji Miejskiej w Tychach.
Z przystanku Osiedle Paderewskiego Biblioteka Śląska, według stanu z połowy kwietnia 2022 roku, ze stanowiska nr 1 odjeżdżało 6 linii autobusowych, w tym 1 nocna, a ze stanowiska 2 łącznie 10 linii, w tym 2 nocne. Linie te łączyły tę część miasta z innymi dzielnicami Katowic, a także miastami: Mysłowice, Siemianowice Śląskie i Tychy. Do przystanku Muchowiec Korty Pętla dojeżdża jedna linia autobusowa, kierująca się w stronę Siemianowic Śląskich przez katowickie dzielnice: Śródmieście, Dąb i Wełnowiec-Józefowiec. Z przystanku Kolonia Zuzanna [nż] w połowie kwietnia 2022 roku korzystało łącznie 7 linii autobusowych, kierujących się w kierunku Mysłowic i Tychów.
Architektura i urbanistyka.
Najstarsza zabudowa dzielnicy Osiedle Paderewskiego-Muchowiec położona jest w północnej jej części, przy granicy z Zawodziem. Do najstarszych budynków należą familoki zlokalizowane przy ulicy Floriana 8–10, które pochodzą z lat 90. XIX wieku, a także budynki przy ulicy Floriana 12, 14 i 16 oraz kamienica przy ulicy Równoległej 10 z przełomu XIX i XX wieku. Z 1902 roku pochodzą budynki przy ulicy I.J. Paderewskiego 10 i 12, zaś w pierwszej dekadzie XX wieku powstała także zabudowa naprzeciwko ulicy, tj. ulica I.J. Paderewskiego 7, 9 11, 13, 15 i 17. W 1913 roku oddano do użytku wolnostojący dom przy ulicy K. Damrota 22. Budynek ten jest siedzibą założonej przez Tomasza Koniora pracowni architektonicznej Konior Studio. Z dwudziestolecia międzywojennym pochodzą jedynie pojedyncze budynki położone na terenie dzielnicy. W latach 20. XX wieku powstał zespół familoków położony przy ulicy Równoległej 2, 3, 4, 5 i 6. W latach 1927–1929 wybudowano gmach dawnego dworca lotniczego lotniska Katowice-Muchowiec przy ulicy Lotnisko 40, zaś w latach 30. XX wieku oddano do użytku budynki przy ulicy Z. Krasińskiego 27b i Równoległej 9.
W trakcie trwającej od 1945 roku do końca lat 80. XX wieku powojennej fazie rozwoju Katowic na terenie Osiedla Paderewskiego-Muchowca zrealizowano jedno z dużych katowickich osiedli mieszkaniowych – osiedle imienia Ignacego Jana Paderewskiego. Trwała także rozbudowa sieci drogowej, w tym przebudowa alei Górnośląskiej i ulicy Murckowskiej, a także kolejowej – powstała w tym okresie kolejowa obwodnica towarowa wraz ze stacją Katowice Muchowiec. W pierwszych dekadach okresu Polski Ludowej do początków lat 70. XX wieku rozwój architektoniczny dzielnicy koncentrował się dalej w części północnej. Nowa zabudowa powstawała wówczas głównie w rejonie ulicy Z. Krasińskiego i ulicy H. Krahelskiej. Powstały wówczas także pierwsze domy jednorodzinne w rejonie ulicy Pilotów i ulicy Karbowej. W 1965 roku w miejscu dawnej cegielni Schalscha, przy ulicy Francuskiej 70 oddano do użytku wieżowiec Przedsiębiorstwa Budownictwa Węglowego, będący obecnie siedzibą m.in. części wydziałów Urzędu Miasta Katowice. Wieżowiec Francuska 70 posiada około 70 metrów wysokości i został w 2010 roku zmodernizowany. Z lat 70. XX wieku pochodzi kompleks biurowy Bipromet-u, znajdujący się przy ulicy Granicznej 29. Łączna powierzchnia użytkowa kompleksu wynosi 14345 m².
Osiedle im. Ignacego Jana Paderewskiego pochodzi z lat 70. XX wieku. Składa się ono z 22 budynków mieszkalnych liczących po 11 kondygnacji. Są to budynki punktowo-galeriowe i szeregowo-klatkowe, wykonane z wielkiej płyty. Uzupełnieniem osiedla są dwukondygnacyjne pawilony usługowo-handlowe, przychodnia lekarska, szkoły i przedszkola. Zostało ono zaprojektowane dla 20 tysięcy mieszkańców. Za projekt osiedla odpowiada zespół architektów z katowickiego „Miastoprojektu”: Jurand Jarecki, Stanisław Kwaśniewicz i Ryszard Ćwikliński.
Od 1976 roku budynek przy Granicznej 32 stał się siedzibą Śląskiego Instytutu Naukowego w Katowicach. Gmach ten został zaprojektowany przez Stanisława Kwaśniewicza w stylu brutalistycznym. Zwany jest on przez prasę "ostatnim brutalem w Katowicach". Po zakończeniu działalności instytutu pod koniec 1992 roku budynek pozostał opuszczony i stał się ruiną. Właścicielem gmachu w 2022 roku była firma deweloperska Murapol.
Współczesna faza rozwoju urbanistycznego Katowic, a w tym i Osiedla Paderewskiego-Muchowca, trwa od początku lat 90. XX wieku. Ta faza charakteryzuje się realizacją nowych powiązań drogowych (w dzielnicy jest to autostrada A4), likwidacją znacznej części przemysłowych linii i bocznic kolejowych, nowymi inwestycjami usługowo-handlowymi (w tym Centrum Handlowe 3 Stawy), rozwojem sieci hoteli czy też realizacją niewielkich deweloperskich osiedli mieszkaniowych. W przestrzeni urbanistycznej dzielnicy jednym z elementów stały się zlokalizowane przy głównych trasach wjazdowych do miasta wielkopowierzchniowe centra handlowe, w tym położony na terenie Osiedla Paderewskiego-Muchowca 3 Stawy. Sam zaś Muchowiec pozostał obszarem słabo zurbanizowanym i o rozproszonej zabudowie.
Plac Rady Europy, który w obecnej formie wykształcił się w latach 90. XX wieku, stanowi dopełnienie trwającego od połowy XIX wieku rozwoju tkanki urbanistycznej Katowic. Elementami tworzącymi kompozycję urbanistyczną placu są gmachy dwóch banków: katowickiego oddziału dawnego Banku Rozwoju Eksportu (obecnie MBank) z reprezentacyjnym dziedzińcem wewnętrznym i zaokrągloną fasadą, wybudowanego w latach 1991–1999 (projektanci: Jan Lelątko, Piotr Pawłowski, Janusz Czarnecki, Antoni Pietras i Zdzisław Stanik) oraz PKO Banku Polskiego, oddanego do użytku w 1990 roku, oparty na szeregowym układzie prostopadłościanów projektu Aleksandra Czory i Wojciecha Podlewskiego. Domknięciem kompozycyjnym placu jest powstały w latach 1990–1997 budynek Biblioteki Śląskiej autorstwa Juranda Jareckiego, Stanisława Kwaśniewicza i Marka Gierlotki. Budynek ten powstał na planie prostokąta zbliżonego do kwadratu, z wewnętrznym świetlikiem. Gmach ten jest przykładem udanego połączenia tradycji architektury funkcjonalistycznej z neomodernistyczną tendencją, w której starano się zwalczyć monotonię elewacji i zwizualizować treści symboliczne związane z danym miejscem.
Centrum Handlowe 3 Stawy położone przy ulicy gen. K. Pułaskiego 60 zostało oddane do użytku w listopadzie 1999 roku. Za projekt galerii odpowiada zespół architektów z krakowskiej pracowni IMB Asymetria. W 2014 roku centrum handlowe przebudowano, w tym m.in. o nowe wejścia. W latach 2000–2001 przy ulicy gen. J.L. Sowińskiego 46 powstał budynek biurowy Millennium Plaza Katowice. Projekt architektoniczny tego gmachu opracowała katowicka pracownia architektoniczna Czora i Czora. Łączna powierzchnia użytkowa budynku wynosi 10,9 tys. m². Przy ulicy Francuskiej 101 w 2004 roku oddano do użytku gmach dawnej Telekomunikacji Polskiej. W latach 2007–2008 powstał 14-kondygnacyjny budynek Silesian Hotelu, znajdujący się przy ulicy Szybowcowej 1a, zaś w 2009 roku ukończono budowę położonego przy ulicy Granicznej 54 biurowca Atrium. W latach 2011–2013 powstał pięciokondygnacyjny biurowiec Polskiego Koksu, mieszczący się przy ulicy I.J. Paderewskiego 41. Jest on siedzibą firmy JSW Innowacje.
W rejonie ulicy Francuskiej w Muchowcu powstało osiedle Francuska Park. Od maja 2013 roku inwestorem osiedla jest cieszyńska spółka ATAL, zaś za projekt osiedla odpowiada architekt Wojciech Wojciechowski. W pierwszym etapie zaprojektowano do dwunastu budynków o wysokości 5–10 kondygnacji w układzie kaskadowym, w których łącznie mieści się 880 mieszkań. Budowa zespołu budynków rozpoczęła się w czerwcu 2013 roku, a łącznie zaplanowano pięć etapów osiedla.
Przy ulicy gen. J.L. Sowińskiego 2 w maju 2014 roku oddano do użytku nową siedzibę katowickiego oddziału Zakładu Ubezpieczeń Społecznych. Na granicy Śródmieścia i Osiedla Paderewskiego-Muchowca, przy ulicy Francuskiej 42 od listopada 2012 roku do sierpnia 2016 roku trwała budowa kompleksu budynków biurowych A4 Business Park. Inwestorem kompleksu była spółka Echo Investment z Kielc. W Muchowcu przy ulicy Francuskiej powstał w latach 2015–2018 zespół trzech dwukondygnacyjnych budynków Muchowiec Active Park. Mieści on w sobie placówki usługowe i gastronomiczne, gabinet odnowy biologicznej oraz pomieszczenia biurowe. Projektantami gmachu są architekci z katowickiej pracowni Archistudio Tomasz Studniarek i Małgorzata Pilinkiewicz. W 2020 roku przy ulicy I.J. Paderewskiego ruszyła budowa kompleksu domu studenckiego BaseCamp o powierzchni całkowitej wynoszącej 34,0 tys. m². Został on ukończony we wrześniu 2021 roku. Projekt budynku opracowała pracownia Emkaa Architekci.
Rozwój nowego budownictwa mieszkaniowego na Osiedlu Paderewskiego-Muchowcu skupia się głównie w rejonie Doliny Trzech Stawów. Na przełomie XX i XXI wieku powstało tutaj szereg inwestycji mieszkaniowych, w tym:
Obiekty historyczne i zabytkowe.
Na obszarze Osiedla Paderewskiego-Muchowca znajdują się następujące obiekty objęte ochroną na podstawie ustaleń miejscowych planów zagospodarowania przestrzennego bądź też proponowane do ochrony na podstawie tekstu studium uwarunkowań i kierunków zagospodarowania przestrzennego miasta Katowice:
Część z wyżej wymienionych budynków jest dodatkowo objęta ochroną konserwatorską na podstawie przepisów miejscowego planu zagospodarowania przestrzennego. Na terenie Osiedla Paderewskiego-Muchowca występują następujące strefy ochrony konserwatorskiej bądź obszary postulowane do ochrony:
Pomniki i tablice pamiątkowe.
Na terenie Osiedla Paderewskiego-Muchowca znajdują się następujące miejsca pamięci:
Zagospodarowanie przestrzenne.
Część północną Osiedla Paderewskiego-Muchowca stanowią głownie tereny mieszkaniowe z usługami, część centralną dzielnicy w rejonie autostrady A4 obejmują tereny centrów usługowo-handlowych o charakterze ogólnomiejskim, zaś część terenów dzielnicy obejmują także tereny rekreacyjne – Dolina Trzech Stawów oraz obszar lotniska sportowego Katowice-Muchowiec. Udział powierzchni zabudowanej w powierzchni terenów Osiedla Paderewskiego-Muchowca w 2007 roku wynosił 24% i był wówczas zbliżony do średniej dla całych Katowic (23%). Wskaźnik intensywności zabudowy netto wynosił wówczas 0,62 (wyższy od wskaźnika dla Katowic – 0,49), zaś średnia liczba kondygnacji liczyła wówczas 2,58 (dla całych Katowic – 2,13). Na położonym na terenie dzielnicy osiedlu I.J. Paderewskiego udział powierzchni zabudowanej w powierzchni terenu wynosił w 2007 roku 15%, wskaźnik intensywności zabudowy netto wynosił 1,28, zaś średnia liczba kondygnacji liczyła 8,53.
Studium uwarunkowań i kierunków zagospodarowania przestrzennego miasta Katowice wydziela na obszarze Osiedla Paderewskiego-Muchowca dwie jednostki urbanistyczne: Muchowiec o powierzchni 663,63 ha i Osiedle Paderewskiego-Roździeńskiego o powierzchni 232,08 ha. Największy obszar Muchowca obejmują: tereny komunikacji (262,56 ha; 39,56% powierzchni jednostki), lasy (138,91 ha; 20,93% powierzchni), tereny zieleni urządzonej (127,71 ha; 19,24% powierzchni), wolne tereny budowlane (44,03 ha; 6,63% powierzchni) oraz tereny usług (41,43 ha; 6,24% powierzchni). Brak jest natomiast tutaj terenów rolnych. W jednostce urbanistycznej Osiedle Paderewskiego-Roździeńskiego także przeważają tereny komunikacji – 58,29 ha; 25,12% powierzchni jednostki. Ponadto występują tutaj głównie następujące typy zagospodarowania: tereny zieleni urządzonej (42,46 ha; 18,30% powierzchni), tereny zabudowy mieszkaniowej i wielorodzinnej (41,37 ha; 17,83% powierzchni) oraz tereny usług (30,12 ha; 12,98% powierzchni). Brak jest w tej jednostce terenów rolnych, lasów oraz nieużytków.
Oświata.
W kwietniu 2022 roku na obszarze Osiedla Paderewskiego-Muchowca funkcjonowały następujące placówki oświatowe:
Oświata i nauka na terenie Osiedla Paderewskiego-Muchowca zaczęła się w szczególności rozwijać po II wojnie światowej. W latach 1957–1992 funkcjonował Śląski Instytut Naukowy im. Jacka Koraszewskiego w Katowicach. Instytut ten prowadził badania z dziedzin historycznych, folklorystycznych i kulturalnych, a także z zakresu zjawisk społeczno-ekonomicznych na terenie regionu śląskiego. Instytut swoją siedzibę od 1976 roku miał w gmachu przy ulicy Granicznej 32. W roku szkolnym 1977/1978 swoją działalność na terenie osiedla I.J. Paderewskiego zainaugurowała obecna Szkoła Podstawowa nr 12 im. I.J. Paderewskiego. W dniu 1 września 1984 roku dokonano inauguracji drugiej na terenie osiedla placówki szkolnej – Szkoły Podstawowej nr 4. W tym czasie budynek szkoły jeszcze nie był w pełni gotowy, a w pierwszym roku działalności przyjęto 676 uczniów.
W 1991 roku działalność na terenie Muchowca rozpoczęła Społeczna Szkoła Podstawowa i Liceum Ogólnokształcące Stowarzyszenia Rodziców i Nauczycieli im. W. Korfantego w Katowicach. Szkoła ta rok później uzyskała uprawnienia szkoły publicznej. W dniu 30 listopada 2002 roku Szkoła Podstawowa nr 12 zyskała patrona – Ignacego Jana Paderewskiego, zaś prawie trzy lata później, we wrześniu 2005 roku placówka ta uzyskała tytuł „Szkoły z Klasą”. W 2006 roku na terenie dzielnicy otwarto oddział szkoły TEB Edukacja, działający w dawnym budynku P Uniwersytetu Ekonomicznego w Katowicach. W dniu 1 września 2007 roku w miejsce Miejskiego Przedszkola nr 77 w Katowicach powołano Niepubliczne Przedszkole „Wesołe Siódemki”, przekształcając placówkę z przedszkola publicznego na niepubliczne. W dniu 1 września 2017 roku połączono Szkołę Podstawową nr 12 im. I.J. Paderewskiego w Katowicach, Międzyszkolny Ośrodek Sportowy w Katowicach oraz Miejskie Przedszkole nr 55 w Katowicach w Zespół Szkół i Placówek nr 1 w Katowicach. Siedzibą nowego zespołu szkół stał się budynek Szkoły Podstawowej nr 12 przy ulicy I.J. Paderewskiego 46. We wrześniu 2018 roku swoją działalność zainaugurował żłobek „Kosi Kosi Łapci”, zaś rok później, 1 września 2019 roku powołano Zespół Szkolno-Przedszkolny nr 9 w Katowicach z siedzibą przy ulicy Granicznej 46. W jego skład weszły: Szkoła Podstawowa nr 4 im. Jerzego Ziętka w Katowicach oraz Miejskie Przedszkole nr 87 im. Juliana Tuwima w Katowicach.
Bezpieczeństwo publiczne.
Osiedle Paderewskiego-Muchowiec pod względem współczynnika przestępczości w 2007 roku było na 22 dzielnice 16. najbezpieczniejszą dzielnicą. W 2007 roku współczynnik ten wynosił 2,95 przestępstw na 100 mieszkańców (dla całych Katowic w 2007 roku współczynnik ten wynosił 3,08). W porównaniu z 2004 rokiem współczynnik ten zmalał z poziomu 4,90. W 2007 roku doszło na obszarze dzielnicy do 11 wypadków komunikacyjnych. W 2013 roku odnotowano 350 przestępstw, co stanowiło 30 działań przestępczych na 1000 mieszkańców. W tym czasie doszło m.in. do 15 rozbojów i 8 wybryków chuligańskich. Według przeprowadzonych w 2011 roku badań sondażowych, 81,8% respondentów z Osiedla Paderewskiego-Muchowca wskazało, że czuje się bezpiecznie w swojej dzielnicy, zaś 13,6% było przeciwnego zdania. Tereny Osiedla Paderewskiego-Muchowca są objęte przez położony w sąsiednim Śródmieściu Komisariat I Policji w Katowicach przy ulicy Żwirki i Wigury 28, zaś obszar samego osiedla I.J. Paderewskiego objęty jest monitoringiem wizyjnym nadzorowanym przez Centrum Powiadamiania Ratunkowego.
Ochronę przeciwpożarową Osiedla Paderewskiego-Muchowca zapewnia położona w Śródmieściu Jednostka Ratowniczo-Gaśnicza nr 3 Centrum Komendy Miejskiej Państwowej Straży Pożarnej w Katowicach przy ulicy Wojewódzkiej 11.
W granicach Osiedla Paderewskiego-Muchowca, przy ulicy Powstańców 52 działa baza Wojewódzkiego Pogotowia Ratunkowego w Katowicach. W 2019 roku w strukturze WPR działało 77 zespołów ratownictwa medycznego i 11 poza strukturą. Swoją obecną bazę pogotowie ma od 1 kwietnia 1967 roku i miała to być początkowo lokalizacja tymczasowa. Na terenie lotniska Katowice-Muchowiec, przy ulicy Lotnisko 34 działa także baza HEMS Katowice Lotniczego Pogotowia Ratunkowego.
Do innych placówek medyczno-opiekuńczych na terenie Osiedla Paderewskiego-Muchowca należą według stanu z połowy kwietnia 2022 roku m.in.:
Kultura.
Największą instytucją kultury Osiedla Paderewskiego-Muchowca jest Biblioteka Śląska w Katowicach z siedzibą przy placu Rady Europy 1. Jest to wojewódzka biblioteka publiczna o statusie naukowym, centralna placówka tego typu dla bibliotek publicznych położonych na terenie województwa śląskiego. W 2012 roku liczyła ona 1,9 mln woluminów i jednostek. Prócz Biblioteki Śląskiej, na Osiedlu Paderewskiego-Muchowcu, a dokładniej na obszarze osiedla I.J. Paderewskiego zlokalizowana jest Filia nr 23 Miejskiej Biblioteki Publicznej w Katowicach. Położona jest ona przy ulicy I.J. Paderewskiego 65. Prócz wypożyczalni i czytelni filia organizuje m.in. lekcje biblioteczne, cykle spotkań dla dzieci, warsztaty komputerowe dla dorosłych czy też różnego typu akcje i zajęcia.
Spółdzielnia Mieszkaniowa im. I.J. Paderewskiego zarządza klubem osiedlowym „Rezonans” z siedzibą przy ulicy gen. J. Sowińskiego 5a. W klubie są organizowane zajęcia dla wszystkich grup wiekowych, w tym sekcja plastyczna i modelarska dla dzieci, warsztaty plastyczne dla dorosłych, sekcja brydża, spotkania i kursy komputerowe dla seniorów, zajęcia z karate, baletu i tańca współczesnego dla dzieci, pilates, gimnastyka dla seniorów, gimnastyka zdrowotna, nauka sportów walki czy języka angielskiego dla dzieci.
Przy ulicy ulicy gen. J. Sowińskiego 5a i ulicy Granicznej 27 siedzibę ma Bujnowicz Konsorcjum, skupiająca marki należące do Marcina Bujnowicza. Spółka została założona 1 maja 1997 roku, a w 2015 roku wydzieliła się na kilka domen działalności. W ramach Grupy Bujnowicz działa Impresariat Muzyczny CONCERTO – organizacja zajmująca się działalnością twórczą związaną z kulturą i rozrywką, w ramach działalności oświatowej w grupie funkcjonują dwa podmioty: Placówka Artystyczna Akademii Artystycznej i Placówka Doskonalenia Akademii Artystycznej, a także w ramach konsorcjum działa Fundacja Ziarno Talentu powołana celem propagowania muzyki i sztuki, a także wspierająca oświatę.
Tereny lotniska Katowice Muchowiec są także miejscem organizacji różnego typu imprez miejskich. Organizowano tu m.in. takie festiwale muzyczne, jak Off Festival.
Religia.
Najbardziej rozbudowaną i największą strukturą wyznaniową w Osiedlu Paderewskiego-Muchowcu jest kościół rzymskokatolicki. Znajduje się tutaj, przy ulicy Granicznej 28, parafia Wniebowzięcia Najświętszej Maryi Panny, wschodząca w skład dekanatu Katowice Śródmieście archidiecezji katowickiej.
Budowę kościoła pw. Wniebowzięcia Najświętszej Maryi Panny, przylegającego do Domu Prowincjonalnego Zgromadzenia Sióstr Maryi Niepokalanej rozpoczęto 2 maja 1951 roku. Kuracja została erygowana 1 maja 1952 roku, zaś fakt istnienia parafii potwierdził biskup katowicki Damian Zimoń w dekrecie z 19 lutego 1992 roku. Nowa parafia objęła swoim zasięgiem osiedle I.J. Paderewskiego z granic dotychczasowych parafii: Mariackiej, katedralnej i Opatrzności Bożej. W latach 1980–1983 w miejscu dotychczasowego gmachu powstał nowy budynek kościoła. Został on konsekrowany 11 października 1997 roku.
Cmentarze.
Na obszarze Osiedla Paderewskiego-Muchowca, w miejscu ustanowionego w 2011 roku skweru im. Richarda Hotzego znajdował się stary cmentarz ewangelicki. Powstał on w 1856 roku na terenie podarowanym przez Friedricha Grundmanna przy obecnej ulicy K. Damrota i zajmował on powierzchnię 42 akrów. Cmentarz ten w późniejszym czasie dwukrotnie powiększono. Na nim pochowano założycieli Katowic: Friedicha Grundmanna i Richarda Holtzego, nadburmistrzów Katowic, przedsiębiorców i uznanych mieszkańców. Cmentarz funkcjonował do 1945 roju, po czym po II wojnie światowej został zamknięty, a w latach 70. XX wieku znajdował się tutaj skwer. W 2002 roku odsłonięto na nim tablicę upamiętniającą pochowanych na dawnym cmentarzu ewangelików.
Sport i rekreacja.
W granicach Osiedla Paderewskiego-Muchowca znajdują się następujące obiekty infrastruktury sportowo-rekreacyjnej:
W latach 30. XX wieku w rejonie Muchowca otwarto boisko sportowe. Było to boisko piłkarskie klubu Erster Fußball Club, które funkcjonowało w latach 1934–1945. W czasie Polski Ludowej na terenie Muchowca działał stadion z wybudowanym tam pierwszym w Katowicach torem żużlowym. Boisko to przynależało do Gwardii Katowice, a na zawody żużlowe zaadaptowano je krótko po II wojnie światowej – tor żużlowy dla Katowickiego Klubu Motocyklowego i sekcji motocyklowej KS Pogoń Katowice powstał w 1947 roku. W miejscu stadionu w latach 1957–1966 znajdowała się stadnina koni Okręgowego Związku Jeździeckiego w Katowicach, a w latach 1965–1990 działał tutaj KS Start Katowice. Obecnie w miejscu dawnego boiska znajdują się korty tenisowe.
W 2007 roku na terenie osiedla I.J. Paderewskiego działało 5 klubów sportowych, zaś w Muchowcu 2. W czerwcu 2013 roku na Osiedlu Paderewskiego-Muchowcu swoją siedzibę miały następujące kluby sportowe, będące w ewidencji Urzędu Miasta Katowice:
Przez teren Osiedla Paderewskiego-Muchowca przechodzą następujące szlaki turystyczne:

</doc>
<doc id="194867" url="https://pl.wikipedia.org/wiki?curid=194867" title="Dworkin z Dworców Chaosu">
Dworkin z Dworców Chaosu



</doc>
<doc id="194868" url="https://pl.wikipedia.org/wiki?curid=194868" title="Flaga Świebodzina">
Flaga Świebodzina



</doc>
<doc id="194870" url="https://pl.wikipedia.org/wiki?curid=194870" title="Helikopter w ogniu (film)">
Helikopter w ogniu (film)

Helikopter w ogniu (ang. "Black Hawk Down") – amerykański film wojenny z 2001 r. w reżyserii Ridleya Scotta, oparty na faktach opisanych w książce Marka Bowdena "Helikopter w ogniu", o bitwie w Mogadiszu (1993).
Film otrzymał dwa Oscary – za dźwięk i montaż, a także nominację za zdjęcia. Autorem zdjęć do filmu jest polski operator Sławomir Idziak.
Fabuła.
Rok 1993, Somalia. Milicja Mohameda Farraha Aidida terroryzowała wycieńczoną klęską głodu ludność cywilną, zabierając jej żywność, dostarczoną przez siły ONZ. Stany Zjednoczone podjęły próbę przywrócenia równowagi w nękanym wojną domową państwie, odnosząc w tym mierne sukcesy.
Wywiad dostarczył dowództwu amerykańskiemu bardzo ważne informacje, o mającym się niedługo odbyć spotkaniu najwyższych oficerów klanu Habr Gedir, przewodzonego przez Aidida. Szczyt ten miał mieć miejsce w mieście całkowicie opanowanym przez wroga, stolicy Somalii – Mogadiszu.
Zostały tam wysłane elitarne oddziały komandosów Delty, Task Force 160 i Rangersów. Akcja zaplanowana na maksymalnie 30 minut, po zestrzeleniu dwóch śmigłowców UH-60 Black Hawk nieoczekiwanie przerodziła się w kilkunastogodzinną, krwawą bitwę. Chociaż wszystkie cele zostały osiągnięte, w mieście poległo aż 19 żołnierzy amerykańskich, a jeden dostał się do niewoli.
Film charakteryzuje duża wierność historyczna.

</doc>
<doc id="194871" url="https://pl.wikipedia.org/wiki?curid=194871" title="Petržalka Bratysława">
Petržalka Bratysława



</doc>
<doc id="194872" url="https://pl.wikipedia.org/wiki?curid=194872" title="Droga krajowa nr 46 (Polska)">
Droga krajowa nr 46 (Polska)

Droga krajowa nr 46 (DK46) – droga krajowa klasy GP o długości 270 km przebiegająca przez województwa dolnośląskie, opolskie i śląskie. Od strony Kłodzka stanowi odnogę drogi krajowej DK8 (choć formalnie nie łączy się z nią) biegnącej od granicy Kudowa-Zdrój – Nachod. Trasa łączy Kotlinę Kłodzką i południowo-zachodnią część województwa opolskiego z Opolem, Lublińcem oraz Częstochową. Droga ma wspólny krótki odcinek z DK43 na terenie Częstochowy.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej droga krajowa nr 46 była objęta ograniczeniami dopuszczalnego nacisku pojedynczej osi:
Historia numeracji.
Na przestrzeni lat trasa posiadała różne oznaczenia:
Przebieg.
Droga rozpoczyna się na południe od Kłodzka, w Żelaźnie odchodząc od drogi DK33, poprzez którą łączy się z DK8 prowadzącą poprzez przejście graniczne w Kudowie-Zdroju w kierunku Pragi i dalej na południowy zachód. Na odcinku Złoty Stok – Nysa prowadzi blisko granicy z Czechami. Rolę ostatnich dróg do granicy pełnią: na obwodnicy Paczkowa – do granicy w Paczkowie – DW382, w Nysie droga DW411 – do granicy w Konradowie i Głuchołazach oraz DK41 do granicy w Trzebinie k. Prudnika. Po minięciu obwodnicą Nysy, DK46 zwraca się na północny wschód, w kierunku Opola, Lublińca i Częstochowy. Przed Opolem w węźle „Prądy” bezkolizyjnie przecina autostradę A4. Opole omija obwodnicą północną.
Droga pełni funkcję ważnego szlaku komunikacyjnego. Jej fragment z Kłodzka do Częstochowy wraz z fragmentem DK1 od Częstochowy do aglomeracji łódzkiej jest alternatywą dla przeciążonej i przebiegającej przez Wrocław drogi DK8. Droga krajowa 46 jest również ważnym szlakiem pod względem turystycznym. Łączy bowiem Kotlinę Kłodzką, stanowiąc szlak do Pragi, z zachodnią granicą województwa świętokrzyskiego. Szczególnie interesująco krajobrazowo jest ostatni odcinek: Częstochowa – Szczekociny, gdzie droga przecina równoleżnikowo Jurę Krakowsko-Częstochowską, na jej północnym skraju.
Modernizacja drogi.
Budowa obwodnicy Niemodlina w ciągu drogi krajowej nr 46 planowana była przez Generalną Dyrekcję Dróg Krajowych i Autostrad, w latach 2012–2014. Budowę obwodnicy Niemodlina rozpoczęto w 2018 r., a ukończono i oddano ją do użytku w listopadzie 2021 r. 
Opracowywany (2018 - 2020) jest plan przebudowy fragmentu drogi Nysa - Pakosławice do standardu drogi dwujezdniowej.
Droga ekspresowa S46 – „Szlak staropolski”.
W fazie koncepcji był projekt "Szlaku staropolskiego", czyli drogi biegnącej od granicy z Czechami w Kudowie przez Opole, Lubliniec, Częstochowę, Jędrzejów, Kielce, Kraśnik, Lublin do Włodawy, czyli do wschodniej granicy Polski. Projekt zakładał przebudowę do parametrów drogi ekspresowej następujących dróg i odcinków:
Arteria otrzymałaby oznaczenie "S46". W programach rządowych trasa S46 nie jest wymieniana. Za włączeniem drogi do Transeuropejskiej Sieci Transportowej TEN-T, uwzględnieniem trasy w strategii rozwoju kraju i budową drogi lobbowało "Stowarzyszenie Szlak staropolski". W NPR na lata 2007–2013 opublikowanym w 2005 droga została włączona do "Harmonogramu budowy autostrad i dróg ekspresowych na lata 2007–2013", który przygotowywał GDDKiA. Według niego zakończenie budowy drogi ma nastąpić po 2013 roku. W następnych rozporządzeniach projekt ten nie występuje, jednak trasa S46 znajduje się na liście planowanych dróg na obszarze administrowanym przez GDDKiA Oddział w Lublinie.

</doc>
<doc id="194873" url="https://pl.wikipedia.org/wiki?curid=194873" title="DK46">
DK46



</doc>
<doc id="194874" url="https://pl.wikipedia.org/wiki?curid=194874" title="Koszutka">
Koszutka

Koszutka (niem. "Koschutka", "Kossutka") – część oraz dzielnica Katowic, położona w północnej części miasta, na Wzgórzach Chorzowskich, granicząca z Wełnowcem-Józefowcem, Bogucicami, Śródmieściem i Dębem. Jest najmniejszą powierzchniowo i jedną z najgęściej zaludnionych dzielnic miasta, z dużym udziałem osób w wieku poprodukcyjnym. Ma ona głównie charakter mieszkaniowy z rozwiniętym sektorem usług, jak też stanowi siedzibę szeregu placówek administracji publicznej.
Koszutka zaczęła się wykształcać w XVII wieku jako kolonia Bogucic, jej rozwój zaś nastąpił początkowo w XIX wieku, choć w ograniczonym zakresie z uwagi na zapadliska kopalniane powstałe po podziemnych pożarach pokładów węgla kamiennego. Duże przeobrażenia Koszutki nastąpiły zaś w czasach Polski Ludowej, kiedy to w latach 50. XX wieku rozpoczęto budowę osiedla im. Juliana Marchlewskiego (od 1990 roku osiedle Koszutka). W ramach powojennej rozbudowy powstał szereg budynków mieszkalnych i użyteczności publicznej, z czego najstarsze w stylu socrealistycznym. Do najbardziej charakterystycznych obiektów na terenie Koszutki należą: położone w rejonie placu Grunwaldzkiego kino „Kosmos”, gmach Biura Studiów i Projektów Przemysłu Węglowego i „Galeriowiec”, zaś w innych miejscach dzielnicy wieżowiec „Górnik I”, tzw. „Podkowa”, Hala Widowiskowo-Sportowa „Spodek” i nieistniejący obecnie wieżowiec DOKP, w miejsce którego powstał kompleks wieżowców .KTW.
Do głównych osi komunikacyjnych Koszutki należą: ulica Chorzowska i aleja Wojciecha Korfantego, na skrzyżowaniu których znajduje się rondo gen. Jerzego Ziętka. Wzdłuż tych ulic przebiegają także linie tramwajowe, łączące dzielnicę z innymi miastami Górnośląsko-Zagłębiowskiej Metropolii. Powierzchnia dzielnicy wynosi 1,38 km², a pod koniec 2020 roku w Koszutce mieszkało łącznie 10 121 osób.
Geografia.
Położenie.
Koszutka jest jedną z 22 dzielnic Katowic, będącą jednostką pomocniczą gminy nr 12, znajdującą się w grupie dzielnic śródmiejskich. Jest powierzchniowo najmniejszą dzielnicą miasta – zajmuje 138 ha, co stanowi 0,84% obszaru Katowic. Dzielnica ta położona jest w północnej części miasta, 3 kilometry od centrum Katowic i graniczy od północy z Wełnowcem-Józefowcem, od wschodu z Bogucicami, od południa ze Śródmieściem, zaś od zachodu z Dębem. Granice dzielnicy przebiegają następująco:
Według podziału fizycznogeograficznego Jerzego Kondrackiego obszar Koszutki położony jest w mezoregionie Wyżyna Katowicka (341.13), stanowiącym południową część makroregionu Wyżyna Śląska. Sama zaś Wyżyna Śląska jest fragmentem podprowincji Wyżyna Śląsko-Krakowska. Pod względem krain historycznym dzielnica ta znajduje się we wschodniej części Górnego Śląska.
Geologia.
Tereny Koszutki położone są w niecce górnośląskiej, a obszar ten ma budowę zrębową. Na przełomie dewonu i karbonu zostało zaburzone paleozoiczne podłoże Wyżyny Śląskiej poprzez utworzenie zapadliska, które w okresie karbonu zostało wypełnione przez zlepieńce, piaskowce i łupki ilaste zawierające pokłady węgla kamiennego. Utwory z tego okresu budują podłoże dzielnicy, zaś wierzchnie utwory pochodzące z okresu karbonu pokrywają północną część Koszutki położoną na północ od rejonu ulic: Katowickiej, J. Ordona i Misjonarzy Oblatów MN. Występują tam wychodnie warstw rudzkich (młodsza seria karbonu – Westfal A), należące do grupy łękowej. Łączna miąższość tych warstw dochodzi do 300 m. W części dolnej warstwę tę budują piaskowce z około sześcioma pokładami węgla kamiennego o niewielkiej miąższości, zaś znacznie bogatsza jest część górna zbudowana przeważnie z łupków – zawiera ona około 30 pokładów węgla kamiennego, z czego 8 o miąższości powyżej 1 m. Obszar na którym znajduje się osiedla domów szeregowych przy ulicach Osikowej i Cedrowej budują powierzchniowo warstwy siodłowe o miąższości 73-76 m. Zawierały one do 4 podkładów węgla kamiennego o łącznej miąższości 14-17 m.
W okresie trzeciorzędu utworzyły się główne rysy rzeźby terenu Koszutki. Wówczas to dochodziło intensywnych procesów wietrzenia chemicznego i denudacji. W czwartorzędzie obszar dzielnicy został prawdopodobnie pokryty przez lądolód skandynawski dwukrotnie: podczas najstarszego zlodowacenia Sanu (krakowskiego) oraz w okresie zlodowacenia Odry (środkowopolskiego). Osady po pierwszym zlodowaceniu zostały w większości usunięte w okresie interglacjału, zaś lądolód zlodowacenia Odry pozostawił po sobie gliny zwałowe występujące wzdłuż obniżeń dolinnych. W Koszutce południowy i północno-zachodni skrawek dzielnicy budują plejstoceńskie piaski i żwiry glacjalne i fluwioglacjalne.
W trwającym współcześnie holocenie następują zjawiska niszczenia i wyprzątania pokryw osadów plejstoceńskich. Holoceńskie osady rzeczne ciągną się południkowo w linii z Wełnowca przez Koszutkę do doliny Rawy równolegle na zachód od ulicy Sokolskiej.
Rzeźba terenu.
Koszutka położona jest na Wyżynie Śląskiej, na Płaskowyżu Bytomsko-Katowickim, będącym częścią mezoregionu Wyżyna Katowicka (341.13), Rzeźba terenu dzielnicy jest zróżnicowana. Południową i zachodnią część dzielnicy stanowią dna dolin rzecznych z terasami plejstoceńskimi, zaś północne tereny tworzą pagórkowate wysoczyzny wykształcone na skałach karbońskich.
Na współczesną rzeźbę tereny Koszutki główny wpływ miało zlodowacenie południowopolskie (Sanu) oraz maksymalny stadiał zlodowacenia środkowopolskiego (Odry), zaś w ostatnim okresie zasadniczy wpływ wywarła także morfogenetyczna działalność człowieka związana z osadnictwem oraz górnictwem. Doprowadziło to do zniszczenia naturalnego podłoża oraz do tworzenia nowych form degradacji rzeźby. Cały obszar dzielnicy stanowi także antropogeniczną powierzchnię zrównań.
Pod względem jednostek morfologicznych Koszutka położona jest na Wzgórzach Chorzowskich. Tworzą one szereg falistych, zaokrąglonych lub spłaszczonych wzniesień przekraczających w kilku miejscach 300 m n.p.m. – są to tzw. bogucickie niwy. W kierunku doliny Rawy stoki są rozcięte obniżeniami dolinnymi, w tym rowem Wełnowca. Najwyżej położony punkt dzielnicy znajduje się on w pobliżu granicy Koszutki i Wełnowca-Józefowca, przy ulicy Cedrowej w środkowej jej części. Wysokość tego wzgórza sięga powyżej 310 m n.p.m. (według map topograficznych wysokość punktu wynosi 313,74 m n.p.m.).
Jednym ze wzniesień w Koszutce jest Kafeberg (Caffeberg), na szczycie którego wzniesiono kościół Najświętszego Serca Pana Jezusa. Nazwa wzgórza została zapożyczona od funkcjonującej tam w latach 20. XX wieku kawiarni. Obszar w rejonie skrzyżowania alei W. Korfantego z ulicą Misjonarzy Oblatów MN położony jest na wysokości 280,7 m n.p.m., zaś północna część parku A. Brudnioka jest na wysokości ok. 266 m n.p.m. Najniższe zaś miejsce ciągnie się wzdłuż ulicy Chorzowskiej na pograniczu Koszutki i Śródmieścia, gdzie wysokość ta obniża się do poziomu poniżej 265 m n.p.m. Różnica wysokości pomiędzy skrajnymi punktami dzielnicy wynosi około 45 metrów.
Gleby.
Gleby na terenie Koszutki na ogół wykształciły się na podłożu piasków słabogliniastych. Działalność człowieka doprowadziła do zmian właściwości gleb, a długotrwały rozwój urbanistyczny spowodował wytworzenie w dzielnicy gleb antropogenicznych. Część gruntów podlega skutkom eksploatacji górniczej, a także jest skażona metalami ciężkimi. Na całym terenie dzielnicy dominują gleby antropogeniczne wytworzone z glin zwałowych. W glebach tych działalność człowieka jest głównym czynnikiem glebotwórczym.
Wody powierzchniowe i podziemne.
Obszar Koszutki położony jest w całości w dorzeczu Wisły, w zlewni Rawy. Sama zaś Rawa nie płynie przez terytorium dzielnicy. Brak jest tutaj także zbiorników wodnych. W dokumentach z 1698 roku wymieniana jest Dębska Struga, będąca potokiem granicznym pomiędzy Bogucicami a Dębem. Płynęła ona m.in. przez tereny Koszutki.
W klasyfikacji Bronisława Paczyńskiego Koszutka położona jest w obrębie śląsko-krakowskiego regionu hydrogeologicznego, w subregionie górnośląskim. Utwory wodonośne występują we wszystkich warstwach, lecz ich znaczenie uzależnione jest od kilku czynników. Zgodnie z podziałem Polski na Jednolite Części Wód Podziemnych, obszar dzielnicy w całości położony jest w Jednolitej Części Wód Podziemnych nr 111 (Subregion Środkowej Wisły Wyżynny).
Klimat i topoklimat.
Warunki klimatyczne Koszutki są zbliżone do klimatu dla całych Katowic. Jest on modyfikowany zarówno przez czynniki klimatotwórcze jak i lokalne. Na klimat dzielnicy w większym znaczeniu mają wpływy oceaniczne aniżeli wpływy kontynentalne, zaś sporadycznie klimat modyfikowany jest przez docierające tu od południowego zachodu przez Bramę Morawską masy powietrza zwrotnikowego.
Średnia roczna temperatura w wieloleciu 1961–2005 dla stacji w nieodległym Muchowcu wynosiła 8,1 °C. Najcieplejszym miesiącem w badanym okresie był lipiec (17,8 °C), a najchłodniejszym styczeń (-2,2 °C). Średnie roczne usłonecznienie w latach 1966–2005 wynosiło 1474 godziny, zaś średnie zachmurzenie w tym samym okresie wynosiło 5,3. Średnia roczna suma opadów w skali roku w okresie lat 1951–2005 wynosiła 713,8 mm. Średni czas zalegania pokrywy śnieżnej wynosi 60-70 dni, a okres wegetacyjny trwa średnio 200-220 dni. W ciągu roku przeważają wiatry zachodnie i południowo-zachodnie (odpowiednio 20,7% i 20,4% wszystkich wiatrów), a najrzadziej wieje z północy (5,7%). Średnia prędkość wiatru wynosił 2,4 m/s.
Klimat Koszutki jest modyfikowany przez czynniki lokalne (topoklimat), zależny od pokrycia terenu, a także od położenia względem dolin rzecznych – w przypadku Koszutki względem Rawy. W obszarach zabudowy zwartej na lokalny klimat wpływ ma czynnik podgrzewania atmosfery na skutek działalności człowieka. Zwarte powierzchnie zabudowy, dróg i placów powodują podniesienie temperatury powietrza w przyziemnej warstwie atmosfery. Obszary te szybciej też tracą ciepło na skutek wypromieniowania w nocy, a brak wilgoci w powietrzu nie sprzyja dłuższemu zatrzymaniu ciepła.
Przyroda i ochrona środowiska.
Naturalna szata roślinna na terenie Koszutki kształtowana była od czasu ostatnich zlodowaceń 12-16 tys. lat temu, a na przełomie 200 ostatnich lat została poddana silnej antropopresji. Pierwotnie tereny Koszutki położone na niższych wysokościach porastały grądy, zaś wyżej występowały buczyny. Rozwój zwartej zabudowy doprowadził do prawie całkowitego zaniku elementów przyrody naturalnej. Na siedliskach zurbanizowanych rozwinęły się m.in. zbiorowiska ruderalne, rozwijające się w Koszutce przede wszystkim w siedliskach antropogenicznych terenów zabudowanych i nieużytków miejskich. Tworzyły się także warunki do rozwoju zwierząt synantropijnych, z czego największe znaczenie mają ptaki, wśród których są te, które od dawna towarzyszyły człowiekowi, jak m.in. wróbel zwyczajny czy gołąb skalny, a także rodzime ptaki, które dostosowały się do warunków zurbanizowanych, w tym m.in. jerzyki, jaskółki oknówki czy dymówki.
Współcześnie w strukturze przyrodniczej Koszutki główną rolę odgrywa zieleń urządzona w formie nasadzeń przyulicznych, zieleni podwórek, placów i skwerów. Tereny te tworzą różnej wielkości zielone wyspy. Podczas planowania osiedla J. Marchlewskiego przyjęto zasadę, iż tereny zielone znajdą się wzdłuż linii wysokiego napięcia. Współcześnie największym powierzchniowo obszarem terenów zieleni urządzonej jest Park im. Alojzego Brudnioka, położony przy skrzyżowaniu ulicy Chorzowskiej z ulicą J.N. Stęślickiego. Park Alojzego Brudnioka jest jednym z terenów rekreacji mieszkańców Koszutki. Znajduje się tutaj boisko sportowe oraz plac zabaw. Pozostałe większe obszary zieleni w Koszutce to: zespół zieleni skweru Gustawa Holoubka i placu Grunwaldzkiego oraz plac Gwarków.
W graniach Koszutki brak jest rodzinnych ogródków działkowych. Brak jest tutaj także powierzchniowych form ochrony przyrody i pomników przyrody.
Nazwa.
Nazwa „Koszutka” wywodzi się od nazwiska jednego z historycznych właścicieli – Koczota (Koszota), który dzierżawił młyn należący do Kuźnicy Boguckiej. Członkowie rodziny pojawiają się w aktach metrykalnych w drugiej połowie XVII wieku. W źródłach wymienia się m.in. młynarkę Jadwigę Koczotkę (lub Koszotkę). W księgach sądowych występuje także nazwa „Kosoci" na określenie łąki plebana chorzowskiego.
Początkowo osada występowała pod nazwą „Kosocz”, a w XVIII wieku utrwaliła się zdrobniała nazwa – w 1739 roku występuje już nazwa „Koszotka”. Później nazywano to miejsce „Koszytką”, po czym nazwa ta przekształciła się w Koszutkę.
Niemieckie nazwy Koszutki to „Koschutka” bądź „Kossutka”.
Historia.
Koszutka została założona w XVII wieku jako kolonia Bogucic. Ludwik Musioł wskazuje natomiast to, że początki osadnictwa na terenie Koszutki, datowane na XVII wiek, obejmowały tereny przynależne wówczas do kościoła starochorzowskiego, a pierwotnie Koszutka była przysiółkiem Dębu. W I połowie XVIII wieku na terenie Koszutki funkcjonował młyn założony jeszcze w tym samym wieku przez młynarza Koczota. Istniał on nad nieistniejącym współcześnie potokiem, będący jednym z dopływów Rawy. Koszutka zaś była wówczas osadą jednodworczą. W 1666 roku w dokumentach wzmiankowana została żona młynarza – Jadwiga (Hedwiga) Koczotka. Już w XVIII wieku istniała droga, w śladzie której biegnie dzisiejsza ulica Chorzowska.
Rozwój urbanistyczny Koszutki nastąpił dopiero w XIX wieku po wybudowaniu dwóch hut cynku. W 1818 i 1820 roku na terenach dworskich, po wschodniej stronie dzisiejszej alei W. Korfantego, uruchomiono dwie huty cynku, kolejno „Franz” i „Fanny”. W 1859 roku na terenie Koszutki powstała sieć linii kolejowych służących do transportowania węgla i wywożenia produktów, która łączyła zakłady przemysłowe w Katowicach, Dębie, Bogucicach (kopalnia „Ferdinand”) i Wełnowcu (huta „Hohenlohe”). W 1896 roku wzdłuż współczesnej ulicy Chorzowskiej i alei W. Korfantego otwarto linię tramwajową, po której zaczęły kursować tramwaje parowe, zaś dwa lata później elektryczne.
Pierwotna zabudowa Koszutki powstawała w rejonie dzisiejszych ulic: Sokolskiej, Misjonarzy Oblatów MN, W. Broniewskiego, B. Czerwińskiego i M. Grażyńskiego, a na mapach z początku XIX wieku zaznaczony jest trakt łączący bezpośrednio Katowice z Wełnowcem przez tereny Koszutki, w śladzie której biegnie współczesna aleja W. Korfantego. W tym czasie w miejscu obecnego ronda gen. J. Ziętka istniało skrzyżowanie dróg. Rozwój Koszutki utrudniały zapadliska kopalniane, które prawdopodobnie zostały spowodowane przez podziemne pożary pokładów kopalni „Fanny” w Michałkowicach (pożar trwał do 1823 roku) i nowa zabudowa w Koszutce powstawała w rejonie alei W. Korfantego dopiero w latach 30. XX wieku. Pod koniec 1885 roku Koszutka liczyła 820 mieszkańców, zaś w 1907 roku mieszkało tutaj 961 osób.
W dniu 15 października 1924 roku gminę Bogucice wraz z położoną w niej Koszutką włączono do Katowic, przez co stała się ona częścią miasta. W czasach wielkiego kryzysu udało się władzom Katowic pozyskać fundusze z Ligi Narodów na zwalczanie bezrobocia, które przeznaczono na budowę dróg, dzięki czemu m.in. powstała w Koszutce dzisiejsza ulica A. Górnika. W 1934 roku do Katowic przybyli Misjonarze Oblaci Maryi Niepokalanej, którzy dwa lata później wykupili działkę na terenie Koszutki, by wybudować swój klasztor. Postawili oni także kaplicę, przy której w dniu 2 grudnia 1939 roku utworzono lokalię rzymskokatolicką. W 1940 roku Niemcy skonfiskowali budynek klasztoru, pozostawiając zakonnikom jedynie kilka pomieszczeń. W klasztorze ulokowano Urząd ds. Zaopatrzenia (niem. "Versorgungsamt"), zaś budynek przy dzisiejszej ulicy Misjonarzy Oblatów MN 9 stał się w czasach niemieckiej okupacji Polski siedzibą Volksdeutsche Mittelstelle.
Po II wojnie światowej, na przełomie lat 1946 i 1947 podjęto decyzję o rozbudowie dzielnicy i lokalizacji osiedla mieszkaniowego im. J. Marchlewskiego, a Koszutka miała stać się sypialnią Katowic. Prace budowlane nad budową nowego koszutkowskiego osiedla rozpoczęto w 1948 roku na zlecenie Biura Budowlanego Przemysłu Węglowego. Pierwsze budynki nowego osiedla powstały w latach 50. XX wieku. Na osiedlu powstał szereg charakterystycznych obiektów, jak Gmach Biura Studiów i Projektów Przemysłu Węglowego przy placu Grunwaldzkim z lat 50. XX wieku czy otwarte w 1965 roku kino „Kosmos”.
W maju 1959 roku z uwagi na wzrost natężenia ruchu samochodowego na skrzyżowaniu ówczesnych ulic F. Dzierżyńskiego, W. Roździeńskiego i Armii Czerwonej została zainstalowana sygnalizacja świetna. W latach 60. XX wieku skrzyżowanie to przebudowano na rondo, które zostało oddane do użytku 20 lipca 1965 roku. W czasach Polski Ludowej przebudowano dzisiejszą ulicę Chorzowską, poszerzoną do dwóch pasów w każdym kierunku, zaś skrzyżowanie z dzisiejszą ulicą Sokolską przebudowano na dwupoziomowe. Tory tramwajowe przełożono pod wiadukt. W dniu 5 września 1964 roku w pobliżu skrzyżowania z ulicą Słoneczną oddano do użytku pętlę tramwajową.
Na przełomie lat 60. i 70. na Koszutce ukończono tzw. „Niebieskie Bloki” i sąsiadujące z nimi pawilony handlowo-usługowe. W 1971 roku oddano do użytku znajdującą się w granicy dzielnicy halę widowiskowo-sportową „Spodek”, która z biegiem czasu stała się jedną z głównych atrakcji całych Katowic i jej punktem rozpoznawczym. Organizowano w niej różnego typu imprezy i wydarzenia, w tym rangi światowej. W sąsiedztwie „Spodka”, w latach 1965–1972 roku wzniesiono biurowiec Śląskiej DOKP, wyburzony w 2015 roku – na jego miejscu powstał kompleks wieżowców .KTW.
Na mocy Uchwały Rady Miejskiej w Katowicach z dnia 8 października 1990 roku przemianowano nazwę „Osiedle J. Marchlewskiego” na „Osiedle Koszutka”. Rok później, dnia 16 września 1991 roku, katowicka Rada Miejska przyjęła uchwałę, na mocy której 1 stycznia 1992 roku podzielono Katowice na 22 pomocnicze jednostki samorządowe i 22 obszary ich działania. Jedną z jednostek, oznaczoną nr 12 stała się „Koszutka”&lt;ref name="Uchwała nr XXVI/148/91"&gt;&lt;/ref&gt;.
W latach 2001–2007 ciąg: ulica Chorzowska – rondo gen. J. Ziętka – aleja W. Roździeńskiego przebudowano. Stał się on częścią Drogowej Trasy Średnicowej. Powstał m.in. pod rondem 600-metrowy tunel. W śladzie dawnej linii kolejowej wytyczono obecny przebieg ulicy J.N. Stęślickiego, znajdującą się na pograniczu Dębu i Koszutki. Rondo gen. J. Ziętka zostało przebudowane w latach 2004–2006. Na rondzie powstała przeszklona kopuła, która stała się siedzibą galerii Rondo Sztuki. W rejonie Rowu Wełnowieckiego, w którym historycznie płynął potok z kierunku Wełnowca, w 2011 roku ustanowiono Park Alojzego Brudnioka.
W latach 2010–2015 tereny po dawnej kopalni „Katowice” na pograniczu Bogucic i Koszutki przekształcono w Strefę Kultury – w koszutkowskiej części strefy wybudowano Międzynarodowe Centrum Kongresowe, zaś w Bogucicach nową siedzibę Narodowej Orkiestry Symfonicznej Polskiego Radia oraz nową siedzibę Muzeum Śląskiego w Katowicach. W dniu 11 lutego 2022 roku położony przy alei W. Roździeńskiego wieżowiec .KTW II uzyskał pozwolenie na użytkowanie, a tym samym stał się najwyższym budynkiem biurowym zarówno w dzielnicy, jak i całej Górnośląsko-Zagłębiowskiej Metropolii.
Demografia.
W 1988 roku obszar współczesnej Koszutki był zamieszkiwany przez 13 943 osoby. W tym czasie dominowały osoby w wieku powyżej 60 lat, a najmniejszy za to był udział osób wieku do 14 lat. Pod koniec 2005 roku w Koszutce mieszkało 12 429 osób, zaś dwa lata później, pod koniec 2007 roku było ich 12 431, co stanowiło wówczas 3,9% ludności Katowic. Gęstość zaludnienia w tym okresie w dzielnicy wynosiła 9 023 osób/km² i była znacznie wyższa od średniej dla całego miasta, wynoszącej wówczas 1916 osób/km². Koszutka pod tym względem należy do najgęściej zaludnionych dzielnic w Katowicach, zaraz po Osiedlu Tysiąclecia i Śródmieściu.
Ludność Koszutki, jak i całych Katowic, tworzy społeczeństwo starzejące się – w 2007 roku udział osób w wieku powyżej 60 lat w Koszutce był jednym z największych w całych Katowicach. Jednocześnie ubytek mieszkańców w latach 1988–2007 spośród wszystkich północnych dzielnic Katowic w Koszutce był jednym z najmniejszych.
W 2010 roku w Koszutce mieszkało 11 815 osób, co stanowiło wówczas 3,9% ludności miasta. Koszutka w tym czasie charakteryzowała się największym spośród pozostałych dzielnic miasta odsetkiem ludności w wieku poprodukcyjnym, wynoszącym wówczas 32,5% mieszkańców dzielnicy, zaś w wielu przedprodukcyjnym było wówczas 11,5% ludności Koszutki.
W dniu 31 grudnia 2013 roku Koszutka liczyła w sumie 11 293 mieszkańców, w tym 1087 osób w wieku do 14 lat, 2688 kobiet w wieku powyżej 60 lat i 1030 mężczyzn w wieku powyżej 65 lat, zaś ogółem osób w wieku powyżej 75 lat w dzielnicy w tym czasie mieszkało 2031, co stanowiło 18% mieszkańców dzielnicy – najwyższy odsetek spośród wszystkich dzielnic Katowic.
Szczegółowe dane dotyczące liczby ludności w poszczególnych latach na terenie Koszutki przedstawia poniższy wykres:
W badaniach ankietowych przeprowadzonych w 2011 roku, 69,6% ankietowanych mieszkańców Koszutki zadeklarowało narodowość polską, 16,1% narodowość śląską, zaś 14,3% mieszkańców uważa się jednocześnie za Ślązaka i Polaka.
W opracowanej w 2007 roku prognozie biologicznej do 2030 roku, liczbę ludności jednostki urbanistycznej Koszutka-Wełnowiec na 2020 roku w wariancie pesymistycznym szacowano na 8175 osób (97,4% stanu z 2007 roku), zaś w wariancie optymistycznym na 8184 osoby (97,5% ludności z 2007 roku). Na 2030 roku przewidziano odpowiednio 6404 (76,3%) i 6615 osób (78,8%).
Polityka i administracja.
Dzielnica nr 12 Koszutka jest jedną z 22 dzielnic Katowic, stanowiących jednostkę pomocniczą gminy. Została ona powołana na mocy uchwały Rady Miejskiej w Katowicach jako jednostka samorządowa nr 12 w dniu 1 stycznia 1992 roku. Według Uchwały nr XLVI/449/97 Rady Miejskiej Katowic z dnia 29 września 1997 roku Koszutka jest statutową dzielnicą w zespole dzielnic śródmiejskich.
Obowiązujący statut dzielnicy został ustanowiony na mocy Uchwały Nr XLI/902/21 Rady Miasta Katowice z 25 listopada 2021 roku. Zgodnie z przepisami statutu, organami dzielnicy jest Rada Dzielnicy oraz Zarząd Dzielnicy. Rada Dzielnicy składa się z 15 radnych wybieranych na pięcioletnią kadencję. Jest ona organem stanowiącym dzielnicy, a do zadań Rady Dzielnicy należy m.in. występowania do organów miasta Katowice w sprawie wniosków mieszkańców dzielnicy w zakresie jej działania, inicjowanie i organizowanie obchodów okolicznościowych, imprez kulturalnych, sportowych czy rekreacyjnych, opiniowanie inicjatyw lokalnych czy też wnioskowanie w sprawach miasta dotyczących obszaru dzielnicy. Zarząd Dzielnicy zaś jest organem wykonawczym dzielnicy. Przewodniczący Zarządu reprezentuje dzielnicę na zewnątrz, a do zadań Zarządu należy m.in. przyjmowanie wniosków mieszkańców dzielnicy, organizowanie i koordynowanie inicjatyw społecznych, informowanie mieszkańców o sprawach dzielnicy bądź też przygotowywanie projektów uchwał Rady Dzielnicy.
W Koszutce funkcjonuje Rada oraz Zarząd Dzielnicy nr 12 Koszutka. Swoją siedzibę Rada ma przy ulicy A. Słonimskiego 12. Przewodniczącym Rady w czerwcu 2022 roku był Jarosław Gwizdak, zaś Przewodniczącym Zarządu Adrian Szymura. Radni i przedstawiciele Zarządu w trakcie kadencji 2015–2019 brali udział w szeregu spotkań informacyjnych, edukacyjnych w wydarzeniach kulturalnych odbywających się na terenie Koszutki. Do nich należała m.in.: współpraca przy organizacji Dni Koszutki, udział w odsłonięciu rzeźb na Galerii Artystów, organizacja spotkań z różnymi instytucjami i specjalistami, imprez i uroczystości okolicznościowych, współorganizacja Pikniku Sąsiedzkiego oraz inna działalność na rzecz dzielnicy.
Historycznie obszar Koszutki przechodził szereg zmian o charakterze administracyjnym. Na obszar współczesnej dzielnicy składają się tereny Koszutki jako pierwotnego przysiółka Bogucic, a także skrawek terenu dawnej gminy Dąb. Po wojnach napoleońskich utworzono w Królestwie Prus rejencję opolską, a w 1818 roku dokonano korekt granic niektórych powiatów. Wówczas to do powiatu bytomskiego włączono m.in. tereny dzisiejszej Koszutki. W dniu 27 marca 1873 roku Katowice stały się stolicą samodzielnego powiatu wydzielonego z powiatu bytomskiego, a w granicę nowego powiatu katowickiego włączono m.in. Koszutkę. Tereny Koszutki położone były w gminie Bogucice. W dniu 1 stycznia 1913 roku doszło do przekazania do obszaru dworskiego Katowice części terenów gminy Bogucice w okolicach obecnego „Spodka” o powierzchni ok. 50 ha. W zamian gmina Bogucice zyskała działki w Zawodziu oraz kwotę 100 tys. marek.
W 1922 roku, po przyłączeniu części Górnego Śląska do Polski obszar Koszutki znajdował się w gminie Bogucice w powiecie katowickim. Na mocy Ustawy Sejmu Śląskiego z 15 lipca 1924 roku postanowiono o włączeniu do Katowic m.in. gminy Bogucice, w której znajdowała się Koszutka. Ustawa ta weszła w życie 15 października tego samego roku. Katowice w 1954 roku zostały podzielone na trzy dzielnice, z czego tereny Koszutki były częścią dzielnicy Bogucice-Zawodzie. Podział ten zniesiono w 1973 roku.
Z uwagi na bliskość Koszutki ze Śródmieściem zlokalizowano w dzielnicy szereg instytucji o zasięgu metropolitalnym. Spory udział tego typu placówek gromadzi się w jednym miejscu – w dawnym gmachu Biura Studiów i Projektów Przemysłu Węglowego (pl. Grunwaldzki 8-10). Według stanu z czerwca 2022 roku, znajdują się tam następujące instytucje:
W pozostałych częściach Koszutki, według stanu z czerwca 2022 roku, działały następujące placówki administracyjne:
Gospodarka.
W dzielnicy dominuje funkcja mieszkaniowa ze stosunkowo niedużym udziałem działalności usługowo-biurowej. Według stanu z 31 grudnia 2013 roku w systemie REGON było wówczas zarejestrowanych 2479 podmiotów gospodarczych z siedzibą w Koszutce, co stanowiło wówczas 5,4% wszystkich przedsiębiorstw w Katowicach, a spośród nich 2307 firm stanowiły mikroprzedsiębiorstwa. Pod koniec 2013 roku zarejestrowanych było 419 bezrobotnych z Koszutki – 3,7% mieszkańców dzielnicy, a 179 osób było bezrobotnych długookresowo.
Koszutka jest siedzibą szeregu przedsiębiorstw z różnej branży. Spośród nich, według stanu w czerwcu 2022 roku, swoją siedzibę bądź zamiejscowy oddział mają następujące z nich: Główny Instytut Górnictwa (pl. Gwarków 1), Biuro Studiów, Projektów i Realizacji ENERGOPROJEKT-KATOWICE (ul. Jesionowa 15), firma projektowa z zakresu budownictwa komunikacyjnego TRAKT (ul. Jesionowa 9a), dystrybutor energii cieplnej TAURON Ciepło (ul. M. Grażyńskiego 49), katowickie biuro przewoźnika kolejowego CD Cargo Poland (ul. Grabowa 2) czy biuro w Katowicach producenta oprogramowania Asseco Poland (al. W. Korfantego 83a).
Lokalny ośrodek handlowo-usługowy Koszutki znajduje się w rejonie placu Grunwaldzkiego. Ośrodek ten ma charakter wyraźnego, centralnie zlokalizowanego placu, zaś usługi w tym rejonie zlokalizowane są na większym obszarze. W tym rejonie znajdują się placówki handlowe i oświatowe, tereny zieleni i przystanki transportu zbiorowego. Brak jest w Koszutce centrów handlowych, zaś funkcjonują tutaj dyskonty i supermarkety, jak np. Społem Katowice przy ulicy Chorzowskiej 5a i ulicy Misjonarzy Oblatów MN 1 czy Rabat przy ulicy Sokolskiej 76. Zadaszone targowisko z artykułami spożywczymi i przemysłowymi znajduje się przy ulicy Katowickiej 61 i zarządzane jest ono przez Zakład Targowisk Miejskich. Placówka Poczty Polskiej na terenie Koszutki działa przy ulicy G. Morcinka 1.
W przeszłości na terenie Koszutki działała kopalnia węgla kamiennego „Belle-Alliance”, którą oddano 16 stycznia 1838 roku (bądź 1 lutego 1838 roku). Działała ona w latach 1844–1849 i była ona własnością Franza von Wincklera, Aleksandra Mieroszewskiego i Alberta von Sallawy, a w 1839 roku przejęli ją Franz von Winckler i jego żona Maria. Maksymalne wydobycie kopalnia osiągnęła w 1847 roku, dostarczając na rynek 1,7 tys. ton węgla kamiennego. W dniu 25 listopada 1885 roku pola górnicze Belle-Alliance i Belle-Alliance II włączono wraz z kilkoma innymi do skonsolidowanej kopalni „Ferdinand” (późniejsza kopalnia „Katowice”).
W granicach Koszutki położony był szyb „Bülow” kopalni „Waterloo”. W czerwcu 1885 roku szyb ten osiągnął głębokość 180 metrów, zaś wydobycie węgla kamiennego na tym poziomie rozpoczęto w 1890 roku. W skład zespołu zabudowy szybu weszły: kotłownia, kuźnia, bocznica kolejowa, sortownia, magazyny, cechowania i prochownia. Uszkodzenie w dniu 8 maja 1897 roku szybu doprowadziło do wydania 20 maja tego samego roku przez Okręgowy Urząd Górniczy Katowice Północ decyzji o wstrzymaniu wydobycia w kopalni „Waterloo”. Szyb „Bülow” zasypano w maju 1906 roku, a w jego miejscu, w rejonie ulicy J.N. Stęślickiego i ulicy K. Iłłakowiczówny w latach 50. XX wieku powstały garaże.
W Koszutce funkcjonował także szyb „Heinrich” (późniejszy „Henryk”). Był on szybem wentylacyjnym kopalni „Ferdinand” (późniejsza kopalnia „Katowice”), powstałym w 1880 roku. W latach 1900–1907 został on pogłębiony do 192 metrów, zaś w późniejszym czasie do 280,5 metrów.
W rejonie dzisiejszego „Spodka” 20 listopada 1822 roku została oddana huta „Fanny” (bądź też powstała w 1820 roku), natomiast huta „Franz” powstała prawdopodobnie około 1850–1855 roku (bądź w 1818 roku) przez Franza von Wincklera. W 1860 roku połączono ją z sąsiednią hutą „Fanny”, pozostawiając nazwę tej pierwszej. Zakład ten został unieruchomiony 30 wrzenia 1903 roku z uwagi na to, że iż ówczesny właściciel – Hugo zu Hohenlohe-Öhringen posiadał na terenie Wełnowca nowoczesny zakład „Hohenlohe” i ten nie był mu potrzebny. W pozostałej po niej zabudowie powstał skład drewna oraz zakład prowadzący działalność o hutniczym charakterze – tzw. „Dwór Marii”. Kompleks ten służył różnym celom, a po II wojnie światowej działały tam warsztaty i magazyny dla okolicznych przedsiębiorstw, a także znajdowała się tutaj siedziba Miejskiego Przedsiębiorstwa Oczyszczania. W latach 60. XX wieku kompleks ten wyburzono w związku z budową hali „Spodek”.
W dniu 16 kwietnia 1945 roku powołano Instytut Naukowo-Badawczy Przemysłu Węglowego, który od 1950 roku działał pod nazwą Główny Instytut Górnictwa. Jeszcze w 1948 roku spółka przeniosła się do siedziby przy dzisiejszym placu Gwarków 1. W latach 1954–1963 kompleks GIG-u rozbudowano o kolejne hale, pracownie i laboratoria, zaś w 1971 roku oddano do użytku Instytutu 13-kondygnacyjny wieżowiec. Działalność GIG-u od początki koncentruje się na problemach związanych z bezpieczeństwem pracy, rozwojem nowoczesnych technologii w górnictwie oraz ochroną środowiska, w szczególności przed negatywnymi skutkami działalności górniczej.
W dniu 23 sierpnia 1949 roku powołano katowickie biuro jako ekspozytura centrali Biura Projektów Energetycznych „ENERGOPROJEKT” w Warszawie, zaś w 1953 roku powołano Katowickie Biuro Projektów Siłowni Cieplnych jako oddziału Zarządu Biur Projektów Energetycznych. Biuro to, mieszczące się przez wiele lat przy ul. ks. Piotra Skargi, swoją siedzibę na teren Koszutki przeniosło w 1979 roku. W swojej historii biuro to uczestniczyło w projektowaniu szeregu elektrowni i elektrociepłowni, zarówno w Polsce, jak i za granicą, m.in. w w Czechach.
Pod koniec 1949 roku w Katowicach został powołany Centralny Zarząd Budownictwa Węglowego, który scalał przedsiębiorstwa zajmujące się budową nowych kopalń. Spółka miała swoją siedzibę w powstałym w tym okresie gmachu przy placu Grunwaldzkim. Rok później przeprowadzono w spółce reorganizację, w wyniku których powstało szereg specjalistycznych zakładów pracujących na potrzeby górnictwa.
Przy rozbudowie terenów Koszutki z lat 50. XX wieku przyjęto zasadę, by placówki handlowo-usługowe lokować nie w parterach budynków mieszkalnych, ale w parterowych, względnie dwukondygnacyjnych pawilonach wysuniętych w kierunku głównych arterii komunikacyjnych – w tym przypadku wzdłuż dzisiejszej alei W. Korfantego i ulicy Chorzowskiej.
Infrastruktura techniczna.
Zaopatrzenie terenów Koszutki w bieżącą wodę odbywa się przez zbiorniki sieciowe Mikołów i Murcki. Są one zasilane ze stacji uzdatniania wody w Dziećkowicach, Goczałkowicach-Zdroju i Kobiernicach. Wody te są tłoczone do wspólnego systemu rozrządu Górnośląskiego Przedsiębiorstwa Wodociągowego, skąd za pomocą systemu magistral wodociągowych i przyporządkowanej do nich sieci rozdzielczej Katowickich Wodociągów zaopatrywana jest m.in. Koszutka w wodę. Przez Koszutkę przebiega wodociąg tranzytowy GPW o średnicy 600 mm relacji Bytków – Koszutka. Wodociąg ten w Koszutce ciągnie się wzdłuż alei W. Korfantego. Ponadto wodociąg magistralny ciągnie się również w ciągu: ul. J.N. Stęślickiego – pl. Grunwaldzki – ul. Katowicka. Średnie zużycie wody w Katowicach w 2012 roku na 1 osobę wynosiło 36,3 m³.
Pierwsza sieć wodociągowa na terenach Koszutki powstała wzdłuż istniejącej szosy łączącej Alfred z Katowicami przez Wełnowiec i Koszutkę w latach 1895–1897. Odcinek pomiędzy Alfredem a Katowicami był wykonany z rur żeliwnych o średnicy 350/300 mm. Wodociąg ten łączył się z zalaną wodą kopalnią kruszców „Rozalia” w Dąbrówce Wielkiej, którą miasto Katowice wspólnie z innymi gminami powiatu katowickiego wykupiło na mocy umowy z 25 marca 1895 roku. Dostawa wody triasowej z Dąbrówki Wielkiej rozpoczęła się 1 stycznia 1896 roku.
Eksploatacją sieci kanalizacji sanitarnej i ogólnospławnej w dzielnicy zajmuje się należący do Katowickich Wodociągów Oddział Eksploatacji Sieci Kanalizacyjnej – Centrum. Północna część Katowic, w tym Koszutki, leży w zlewnie oczyszczalni Gigablok, której ścieki po oczyszczeniu odprowadzane są do Rawy. Siecią kanalizacji deszczowej zarządza Miejski Zarząd Ulic i Mostów w Katowicach. Główne kolektory kanalizacji deszczowej w Koszutce ciągną się wzdłuż ulic: Sokolskiej, K. Iłłakowiczówny, Misjonarzy Oblatów MN, Katowickiej i Grabowej.
Zaopatrzenie dzielnicy w energię elektryczną odbywa się poprzez sieć wysokich napięć 110 kV, powiązaną z pobliskimi elektrowniami. Przez Koszutkę biegnie jena linia sieci elektroenergetycznej 110 kV Brynów – Torkat / Katowice – Dąb, przebiegająca nadziemnie przez park A. Brudnioka, skwer G. Holoubka i plac Grunwaldzki, zaś dalej ciągnie się w odcinku podziemnym równolegle do ulicy Olimpijskiej.
Energia cieplna do Koszutki dostarczana jest przez dawną Elektrociepłownię Katowice (obecnie Zakład Wytwarzania Katowice) obsługiwaną przez spółkę TAURON Ciepło. Siedziba spółki znajduje się w Koszutce przy ulicy M. Grażyńskiego 49.
Transport.
Transport drogowy.
Przez teren Koszutki przechodzi jedna droga krajowa:
Do ważniejszych ulic w ruchu wewnątrz dzielnicy należą następujące drogi:
Pod względem powiązań poszczególnych makroregionów, dojazd z Koszutki i Józefowca do innych części Katowic oceniono najgorzej, zwłaszcza do dzielnic południowo-zachodnich, do których z Koszutki i Józefowca dojazd jest możliwy wzdłuż ulic niższych klas przebiegających przez Śródmieście (w tym ulic F.W. Grundmanna i Sokolskiej), na których bardzo często dochodzi do zatorów drogowych. Najlepsze powiązania komunikacyjne Koszutka z Józefowcem posiada z Bogucicami i Pniakami, a dobre z Murckami i Giszowcem, Nikiszowcem i Szopienicami oraz Załężem.
Istotnym problemem Koszutki jest niewystarczająca do potrzeb liczba miejsc parkingowych, a Koszutka jako osiedle mieszkaniowe z lat 50. i 60. XX wieku nie jest przygotowane pod względem istniejącego układu komunikacyjnego miasta do obsłużenia rosnącej liczby samochodów. Przy projektowaniu rozbudowy osiedla J. Marchlewskiego w latach 50. XX wieku przyjęto zasadę jednego samochodu na 67 osób, a przy szacowanej liczbie mieszkańców zaprojektowano łącznie 270 miejsc postojowych w garażach.
Transport kolejowy.
Początki kolei na terenie Koszutki sięgają roku 1859, kiedy to powstał system linii kolejowych łączących Katowice z zakładami przemysłowymi w Dębie, Bogucicach i Wełnowcu. W Koszutce tory kolejowe biegły wzdłuż dzisiejszej ulicy J.N. Stęślickiego (tor w kierunku Wełnowca i Dąbrówki Małej) oraz przez późniejsze „Niebieskie Bloki” równolegle do ulicy Chorzowskiej (do późniejszej kopalni „Katowice” w Bogucicach). Tor łączący z kopalnią „Katowice” przez tereny „Niebieskich Bloków” rozebrano w 1968 roku, zaś tor biegnący równolegle do dzisiejszej ulicy J.N. Stęślickiego na granicy Dębu i Koszutki zlikwidowano w 1992 roku. Linie prowadzące przez Koszutkę były obsługiwane wyłącznie przez pociągi towarowe.
W Koszutce działała także sieć kolei wąskotorowych o rozstawie szyn 785 mm. Przebiegała tutaj linia Górnośląskich Kolei Wąskotorowych nr 4015 relacji Paulina (rejon ul. Chemicznej w Siemianowicach Śląskich) – Katowice Wąskotorowe (rejon skrzyżowania ulic M. Grażyńskiego i B. Czerwińskiego) – Kopalnia Gottwald. Linia ta o długości 2,566 km została oddana do użytku w 1869 roku, zaś jej likwidacja nastąpiła 31 marca 1960 roku, a wraz z tym zamknięto tego samego dnia stację Katowice Wąskotorowe. Miało to związek z przebudową układu torowego wokół kopalni „Katowice”, które nastąpiło w latach 1958–1962 w spowodowaną rozbudową tej części miasta. Zmieniono wówczas kierunek obsługi kolejowej kopalni z zachodniego na wschodni.
W Koszutce obecnie nie ma żadnej sieci kolejowej, zaś najbliższą stacją kolejową jest położona w Śródmieściu stacja Katowice – odległość do położonego na stacji dworca kolejowego wynosi około 2,5 km.
Transport rowerowy.
Sieć infrastruktury rowerowej na terenie Koszutki koncentruje się w południowej części dzielnicy. Sieć ta według docelowej sieci ścieżek rowerowych opublikowanej przez Urząd Miasta Katowice według stanu z połowy 2022 roku była już prawie w całości rozwinięta – jedynym brakującym fragmentem był szlak na przedłużeniu ulicy J.N. Stęślickiego. Wszystkie zaś trasy rowerowe w dzielnicy są przewidziane do funkcji transportowych. Nie przebiega tutaj natomiast żaden ustanowiony w ramach projektu „Rowerem po Śląsku” szlak rowerowy.
W połowie 2022 roku na terenie Koszutki istniały następujące rodzaje dróg rowerowych:
W Koszutce funkcjonuje również część miejskiej sieci wypożyczalni rowerów miejskich – City by bike. Jest to największy system tego typu w Górnośląsko-Zagłębiowskiej Metropolii, będący jednym z systemów firmy Nextbike. Według stanu z czerwca 2022 roku funkcjonują tu następujące stacje:
Miejski transport zbiorowy.
Organizatorem miejskiego transportu zbiorowego na terenie Koszutki jest Zarząd Transportu Metropolitalnego (ZTM), który przejął obowiązki od poprzednich organizatorów 1 stycznia 2019 roku. Transport zbiorowy w granicach dzielnicy realizowany jest zarówno w formie połączeń autobusowych, jak i też na zlecenie ZTM-u przez spółkę Tramwaje Śląskie za pomocą tramwajów.
Na terenie Koszutki, według stanu z czerwca 2022 roku, znajduje się łącznie 10 przystanków: Koszutka GIG, Koszutka Iłłakowiczówny, Koszutka Jesionowa, Koszutka Katowicka, Koszutka Kino Kosmos, Koszutka Kościół, Koszutka Misjonarzy Oblatów, Koszutka Morcinka, Koszutka Słoneczna i Koszutka Słoneczna Pętla. Ponadto w granicach dzielnicy występują następujące przystanki: Dąb Widok (w ciągu ulicy J.N. Stęślickiego; przystanek w kierunku północnym), Katowice Chorzowska (przystanki w ciągu ulicy Sokolskiej), Katowice Rondo, Katowice Sokolska (tylko przystanek tramwajowy) i Katowice Stęślickiego.
Do przystanków o dużym natężeniu ruchu należy Koszutka Słoneczna, z potokiem pasażerskim na poziomie powyżej 700 osób/h. Z tego przystanku w czerwcu 2022 roku korzystało regularnie 11 linii autobusowych (w tym jedna metropolitalna – M28, łącząca Katowice z Piekarami Śląskimi przez Siemianowice Śląskie), a także 4 linie tramwajowe: 13, 16, 43 i 46. Autobusowe i tramwajowe linie łączą tę część Koszutki i różnymi częściami Katowic (w tym z: Bogucicami, Brynowem-Osiedlem Zgrzebnioka, Dąbrówką Małą, Dębem, Giszowcem, Janowem-Nikiszowcem, Osiedlem Tysiąclecia, Osiedlem Witosa, Szopienicami-Burowcem, Śródmieściem, Wełnowcem-Józefowcem i Załężem), a także z innymi niektórymi gminami Górnośląsko-Zagłębiowskiej Metropolii (m.in. z Będzinem, Chorzowem, Czeladzią, Dąbrową Górniczą i Tarnowskimi Górami).
Początki sieci tramwajowej w Koszutce sięgają końca XIX wieku, kiedy to o koncesję na budowę wąskotorowej linii tramwaju parowego Królewska Huta – Dąb – Koszutka – Wełnowiec – Huta Laura wystąpiła berlińska spółka Kramer &amp; Co. Wkrótce po uzyskaniu koncesji, 23 marca 1896 roku zrealizowano pierwszy odcinek, tj. Huta Marta (na wysokości obecnego ronda gen. Ziętka) – Huta Laura i oddano go do użytku 30 grudnia 1896 roku. Wkrótce linię tę zelektryfikowano.
W czasie II wojny światowej, w dniu 24 grudnia 1940 roku oddano do użytku po przebudowie na normalny tor linię na trasie Katowice – Koszutka – Dąb – Chorzów Rynek, zaś jesienią tego samego roku trwały prace nad przebudową linii do Siemianowic Śląskich, a linię tę w odcinku normalnotorowym otwarto 26 czerwca 1941 roku. Dalsze inwestycje na liniach tramwajowych trwały po II wojnie światowej. W 1964 roku wybudowano drugi tor pomiędzy centrum Katowic a pętlą Słoneczna wraz z samą pętlą tramwajową, zaś w latach 2000–2001 zmodernizowano przebiegającą przez Koszutkę trasę Katowice – Chorzów – Bytom.
Architektura i urbanistyka.
Współczesna zabudowa, jak i cały układ urbanistyczny Koszutki w dużej mierze wykształcił się w XX wieku – przede wszystkim czasach Polski Ludowej. Znaczny rozwój architektoniczno-urbanistyczny Koszutki rozpoczął się jeszcze w XIX wieku dzięki rozwojowi przemysłu, lecz odbywał się on na ograniczonym obszarze. Współczesna dzielnica stała się wówczas terenem, na którym powstawały jednorodzinne domy robotnicze i familoki. Do czasów współczesnych nie przetrwał w granicach dzielnicy żaden budynek pochodzący sprzed 1922 roku.
W latach 30. XX wieku powstała zabudowa przede wszystkim wschodniej część Koszutki. Jeszcze w 1929 roku został oddany do użytku budynek przy ulicy J. Ordona 8/8a. Jest to dom dla 12 rodzin wybudowany na zlecenie Dyrekcji Kolei Państwowych. Obok zaś znajdował się mniejszy budynek, wyburzony w latach 60. XX wieku. Do 1936 roku powstały bloki mieszkalne przy ulicy Katowickiej 31, 33, 35, 37 i 39 (razem 117 mieszkań) oraz bloki o nr. 56-58 i 60 (łącznie 72 mieszkania). Z okresu międzywojennego pochodzi także zabudowa wzdłuż alei W. Korfantego na wysokości skrzyżowania z ulicą Misjonarzy Oblatów MN. Wzniesiono także wiele domów mieszkalnych, a w ich architekturze zawarte są elementy kubizmu. Wille w stylu funkcjonalistycznym mieszczą się m.in. przy ulicy Misjonarzy Oblatów MN 5, 7, 9, 11, 17a, 20 i 21 i ulicy J. Ordona 1 (zapoczątkował on rozbudowę wzdłuż ulicy). Domy pochodzące z lat międzywojennych są położone także m.in. przy ulicy: K. Iłłakowiczówny 11, A. Górnika 2 i 8, Ks. kard. S. Wyszyńskiego 2 i 9, Topolowej 9 i 23, Klonowej 18, Wierzbowej 17 oraz Brzozowej 18.
Znaczny rozwój Koszutki nastąpił w latach 50., XX wieku, kiedy to powstało osiedle im. J. Marchlewskiego. Zostało ono wybudowane w miejscu dawnych baraków, wiejskich chat i familoków, a ostatnie relikty wiejskiej zabudowy Koszutki koncentrowały się w rejonie Rowu Wełnowieckiego. Osiedle J. Marchlewskiego obejmowało obszar 65,5 ha, a docelowo miało w nim zamieszkać 20 tysięcy osób. Zgodnie z postulatami socrealizmu, budowano budynki trzy- lub czterokondygnacyjne w obrzeżnych symetrycznych układach i z wewnętrznymi dziedzińcami, gdzie lokowano placówki oświatowo-wychowawcze. Formy architektoniczne nowych budynków były skromne i czasem nawiązywały w detalu bądź na elewacji do wzorów historycznych. Mieszkania na nowym osiedlu były zasadniczo zgodnie z ówczesnymi standardami. Każdy dom miał być wyposażony w centralne ogrzewanie, instalacje wodno-kanalizacyjną, gazową, elektryczną oraz w zbiorcze anteny, zaś w parterach projektowano pomieszczania na wózki dziecięce i rowery.
W latach 1947–1948 (bądź w latach latach 1948–1949) wybudowano część osiedla zwaną „Koszutka I” zlokalizowaną na północ od dzisiejszej ulicy Misjonarzy Oblatów MN. Inwestorem osiedla był Centralny Zarząd Zakładu Osiedli Robotniczych w Warszawie, zaś bezpośrednim Dyrekcja Budowy Osiedli Robotniczych Katowice. Zasadniczą część osiedla J. Marchlewskiego, określoną jako „Koszutka II”, zaczęto realizować na przełomie lat 1949–1950. Była to część osiedla na południe od ulicy Misjonarzy Oblatów MN. Projekt architektoniczno-urbanistyczny „Koszutki II” opracował zespół warszawskiego „Miastoprojektu”. W skład Koszutki II wchodziło pięć kolonii. Kolonię 2-3 wraz z piętnastooddziałową szkołą, przedszkolem oraz żłobkiem zrealizowano w latach 1952–1953, kolonię nr 4 wraz z drugą szkołą, przedszkolem oraz żłobkiem w latach 1954–1955, zaś kolonię 5, składającą się z siedmiokondygnacyjnych budynków oraz z budynku tzw. „Podkowy” w latach 1954–1955.
Budynek mieszkalny „Podkowa” wzniesiono przy ulicy S. Okrzei 1-15 w latach 1955–1958. Powstał on według projektu Włodzimierza Łubkowskiego na zlecenie Dyrekcji Budowy Osiedli Robotniczych. Gmach posiada osiem kondygnacji, został wybudowany na planie litery „U” z otwartą częścią w kierunku ulicy. Do czasu wzniesienia Superjednostki pozostawał on największym budynkiem mieszkalnym w Katowicach. Wewnętrzny dziedziniec „Podkowy” pozwolił na utworzeniu w nim oryginalnego podwórka. Na trawnikach ustawiono rzeźby, w tym nieistniejącą obecnie, przedstawiającą księżniczkę u stóp której zasiadł przemieniony w żabę książę.
W schyłkowym okresie socrealizmu kontynuowano rozbudowę Koszutki, lecz zaszła konieczność wykonania nowego planu zagospodarowania przestrzennego osiedla. Zadanie to powierzono zespołowi z katowickiego „Miastoprojektu” – głównym projektantem został Marian Skałkowski, zaś w zespole znaleźli się także Stanisław Kwaśniewicz i Mieczysław Król. Plan rozbudowy osiedla został opracowany w latach 1955–1956 i wyznaczył on kierunki rozbudowy Koszutki na następne lata. W nowym planie zagospodarowania zerwano z obrzeżną zabudową na rzecz luźnych układów, a w architekturze zamiast historyzowania stawiano na modernizm. Szczególną rolę w nowym planie zagospodarowania przestrzennego Koszutki miała być obecna aleja W. Korfantego. Projekt rozbudowy Koszutki objął następujące miejsca: ulica Chorzowska, ulica M. Grażyńskiego, aleja W. Korfantego, ulica B. Czerwińskiego, tereny na północ od ulicy G. Morcinka, kwartały pomiędzy ulicą Sokolską, ulicą Misjonarzy Oblatów MN a placem Grunwaldzkim, kwartały na południe od ulicy Katowickiej oraz rejony wzdłuż ulicy J.N. Stęślickiego.
Centralnym punktem osiedla J. Marchlewskiego stał się plac Grunwaldzki. Od północy otacza go gmach Biura Studiów i Projektów Przemysłu Węglowego, od wschodu tzw. „Galeriowiec”, zaś od zachodu gmach kina „Kosmos”. Plac ten w zachodniej jego części zdobi rzeźba „Rodzina” autorstwa Jerzego Egona Kwiatkowskiego, przedstawiająca dwie postacie trzymające dziecko. Plac w 2003 roku zmodernizowano według projektu Aliny i Andrzeja Grzybowskich, zaś rok później postawiono tutaj Galerię Artystów.
Gmach Biura Studiów i Projektów Przemysłu Węglowego przy placu Grunwaldzkim 8, 10 i 12 powstał w latach 50. XX wieku w stylu konstruktywizmu według projektu Janusza Ballenstedta. Na początku lat 60. XX wieku został on nadbudowany o jedną kondygnację. Wzniesienie tego budynku obaliło mit o niemożności budowania w dzielnicy wysokich budynków z powodu szkód górniczych i braku dokładnych danych na temat koszutkowskich gruntów. Budynek mieszkalny, zwany „Galeriowcem”, znajdujący się przy placu Grunwaldzkim 4, powstał na początku lat 60. X wieku. Posiada on charakterystyczną bryłę ze złamaną fasadą od strony placu. W latach 1959–1965 przy ulicy Sokolskiej 66 wzniesiono gmach kina „Kosmos”. Został on zaprojektowany w stylu późnomodernistycznym według projektu Stanisława Kwaśniewicza i Juranda Jareckiego. Gmach ten w latach 2004–2006 przebudowano, zmieniając całkowicie bryłę gmachu.
„Niebieskie Bloki” to zespół sześciu budynków mieszkalnych znajdujących się po wschodniej stronie ulicy Chorzowskiej, powstały w III etapie rozbudowy osiedla J. Marchlewskiego pod koniec lat 60. XX wieku według projektu Stanisława Kwaśniewicza. Nazwa kompleksu budynków wiąże się z kolorem farby, w jakim pierwotnie były pomalowane bloki. Jednym z bardziej charakterystycznych budynków w Koszutce jest blok mieszkalny przy alei W. Korfantego 57. Powstał on w 1962 roku według projektu Tadeusza Łobosa. Budynek posiada dziewięć kondygnacji, a jego charakterystyczną cechą są podcienia ze słupami w formie litery „V” oraz loggie na południowej elewacji.
Na rogu współczesnej alei W. Korfantego i ulicy Katowickiej w ramach realizacji Bloku D stanął wieżowiec mieszkalny „Górnik I”. Był on budowany metodą ślizgową w latach 1964–1965, a powstał on dla pracowników kopalni „Staszic” z inicjatywy ministra górnictwa i energetyki Jana Mitręgi. Stanowi on adaptację prototypowego ślizgowca opracowanego dla warszawskiego osiedla Kępa Potocka. Poza Warszawą, identyczny budynek stanął w Sosnowcu przy ulicy Ostrogórskiej.
W 1964 roku w miejscu po zabudowaniach „Dworu Marii” rozpoczęto realizację Wojewódzkiej Hali Widowiskowo-Sportowej „Spodek”. Halę zaprojektowało warszawskie Biuro Studiów i Projektów Typowych Budownictwa Przemysłowego, a jej głównymi projektantami zostali Maciej Gintowt i Maciej Krasiński. Hala posiada kubaturę 338 732 m³ i 9351 stałych miejsc siedzących. Obok hali wybudowano hotel sportowy, lodowisko oraz salę gimnastyczną. Kompleks ten oddano do użytku 9 maja 1971 roku. W latach 2009–2011 „Spodek” przeszedł kompleksową renowację.
W latach 1965–1972 roku przy alei W. Roździeńskiego 1 wzniesiono biurowiec Śląskiej Dyrekcji Okręgowej Kolei Państwowych, wybudowanego według projektu Jerzego Gottfrieda. Wieżowiec został w całości oddany do użytku w 1974 roku w sąsiedztwie hali „Spodek”. Posiadał on 18 kondygnacji, a jego wysokość sięgała 80 metrów. Rozbiórkę wieżowca rozpoczęto w grudniu 2014 roku.
Rozbudowana w latach 50. i 60. XX wieku Koszutka stała się wzorem dla nowych rozwiązań nie tylko w Katowicach, ale i dla całego województwa katowickiego. Wynikało to z opracowaniu dla całej dzielnicy całościowego planu urbanistycznego już na początku realizacji rozbudowy, a przy późniejszemu projektowaniu konkretnych budynków prace powierzono tym samym architektom, którzy opracowywali plan ogólny osiedla. Dodatkowo umiejętnie wykorzystano ukształtowanie terenu do zaakcentowania najważniejszych budynków, w tym wieżowca „Górnik I”, hali „Spodek” czy kina „Kosmos”. Architektura i urbanistyka osiedla Koszutka w pewnym stopniu stanowi realizację idei światowego modernizmu zawartych m.in. w Karcie Ateńskiej, choć nie zawsze się to udawało, gdyż wiele mieszkań zlokalizowano wzdłuż ruchliwych ulic i skrzyżowań, a także problemem na owe czasy było zanieczyszczenie powietrza.
Przy placu Gwarków, pod adresem al. W. Korfantego 79 w 1971 roku oddano do użytku wieżowiec GIG-u o wysokości do dachu wynoszącej 56 m. Budynek ten powstał według projektu Z. Fagasa i W. Górskiego. W latach 80. XX wieku w Koszutce powstawały niskie budynki wielorodzinne, sięgające maksymalnie do czterech kondygnacji. W tym okresie powstało także osiedle domów szeregowych w rejonie ulic Osikowej i Cedrowej.
Po 1989 roku budowano pojedyncze budynki rozlokowane w różnych miejscach dzielnicy, w tym domy jednorodzinne we wschodniej części dzielnicy. W latach 1994–1999 wybudowano kościół Najświętszego Serca Pana Jezusa, powstały według projektu Tadeusza Czerwińskiego i Jana Muszyńskiego. Architekci wpisali nową bryłę kościoła w starszy kompleks klasztorny a niska, pawilonowa architektura świątyni o miękko zarysowanym łuku fasady swoją szklano-betonową formę wpisuje się w sąsiadującą zabudowę dzielnicy. W 2000 roku powstały gmachy przy ulicy Katowickiej 61 i alei W. Korfantego 56, 101 i 108. W 2007 roku wybudowano budynek przy ulicy Grabowej 1, zaś w 2011 roku obiekt przy ulicy Brzozowej 54. W latach 2010–2011 przy alei W. Korfantego trwała budowa gmachu Centrum Czystych Technologii Węglowych – pięciokondygnacyjną budowlę ukończono w październiku 2011 roku. Oficjalne otwarcie ośrodka badawczego CCTW nastąpiło w połowie maja 2013 roku.
Na pograniczu Bogucic i Koszutki w latach 2010–2015 roku powstała Stefa Kultury, czyli zespół dużych obiektów wypełniająca tereny dawnej kopalni „Katowice”. Na pohutniczym terenie w granicach Koszutki powstało Międzynarodowe Centrum Kongresowe. Gmach ten ze sporym opóźnieniem oddano do użytku w połowie 2015 roku. Za projekt gmachu odpowiada pracownia architektoniczna JEMS Architekci. Gmach ten zaprojektowano w formie prostopadłościanu, zaś na środku bryły urządzono ogród i przejście pomiędzy „Spodkiem” a pozostałą częścią Stefy Kultury.
W dniu 21 marca 2015 roku odsłonięto na przedpolu Międzynarodowego Centrum Kongresowego pomnik Henryka Sławika i Józsefa Antalla seniora. W uroczystości odsłonięcia monumentu, w ramach obchodów Dnia Przyjaźni Polsko-Węgierskiej, brali udział dotychczasowi prezydenci obydwu krajów: Bronisław Komorowski i János Áder. Autorami koncepcji pomnika są Jan Kuka i Michał Dąbek.
W miejscu biurowca DOKP w latach 2016–2018 wzniesiono wieżowiec .KTW I, zaś listopadzie 2019 roku w sąsiedztwie .KTW I rozpoczęto realizację budynku .KTW II. W dniu 11 lutego 2022 roku .KTW II uzyskał pozwolenie na użytkowanie, a tym samym stał się najwyższym budynkiem biurowym zarówno Katowic, jak i całej Górnośląsko-Zagłębiowskiej Metropolii
Na skwerze Hippokratesa, w pobliżu Domu Lekarza w dniu 25 października 2017 roku zostało odsłonięte popiersie Hippokratesa, będące pierwszym w Polsce monumentem przedstawiającym tę osobę. Sam zaś skwer ustanowiono 24 maja 2018 roku.
Zagospodarowanie przestrzenne.
W jednostce urbanistycznej Koszutka-Wełnowiec największy udział mają: tereny zabudowy mieszkaniowej wielorodzinnej (20,58 ha; 14,29% terenów jednostki), tereny usług (31,80 ha; 14,86%), tereny produkcyjno-usługowe (23,16 ha; 10,82%), tereny komunikacji (24,82 ha; 11,6%), wolne tereny budowlane (31,71 ha; 14,81%), tereny zieleni urządzonej (23,21 ha; 10,84%) i nieużytki (26,93 ha; 12,58%). Brak jest tutaj terenów infrastruktury technicznej, terenów rolnych i lasów. Udział terenów usług w obszarze samej Koszutki jest stosunkowo duży w skali Katowic i wynosi około 25%.
Udział powierzchni zabudowanej w powierzchni terenu w Koszutce w 2007 roku wynosił 29% i był niewiele wyższy od tego wskaźnika w skali całych Katowic – 23%. Wskaźnik intensywności zabudowy w tym czasie był znacznie większy aniżeli dla całych Katowic (0,49) i oscylował na poziomie 0,83. Średnia ważona liczby kondygnacji zaś wynosi 2,86.
W lipcu 2009 roku tereny jednostki urbanistycznej Koszutka-Wełnowiec w 37,97% powierzchni terenu była objęta przepisami miejscowych planów zagospodarowania przestrzennego.
Na terenie Koszutki występują następujące strefy ochrony konserwatorskiej bądź obszary postulowane do ochrony:
Oświata.
W czerwcu 2022 roku na obszarze Koszutki funkcjonowały następujące placówki oświatowe:
Koszutka jest także siedzibą kilku prywatnych szkół różnego typu. Wśród nic są to: Akademia Podologii (ul. G. Morcinka 25), Szkoły Artystyczne ROE – Regionalny Ośrodek Edukacji (ul. B. Czerwińskiego 6) oraz szkoły nauki języków obcych i tańca.
Pierwsza szkoła na terenie Koszutki powstała jeszcze w latach międzywojennych. Rada Miasta Katowice na mocy uchwały z 1936 roku postanowiła o budowie nowej szkoły powszechnej na terenie współczesnej Koszutki. We wrześniu 1938 roku oddano do użytku gmach szkoły w stylu funkcjonalizmu, znajdującym się przy ulicy Katowickiej 54. Szkołę w czasach niemieckiej okupacji 1 lutego 1940 roku przekształcono w niemiecki szpital polowy. W marcu 1945 roku budynek ponownie pełnił funkcje oświatowe i do kwietnia 1947 roku działała w nim jedynie szkoła podstawowa. Od 1 września 1947 roku władze oświatowe podniosły stopień organizacyjny szkoły, tworząc z biegiem lat czteroklasowe liceum. W 1951 roku szkoła posiadała 19 oddziałów podstawowych i 5 licealnych. W dniu 15 listopada 1951 roku Wydział Oświaty Wojewódzkiej Rady Narodowej wydzielił osobną szkołę licealną (nr 11) i podstawową (nr 33).
W 1953 roku oddano do użytku gmach Miejskiego Przedszkola nr 48 przy ulicy Sokolskiej 56a. Rok później, w dniu 6 września 1954 roku nastąpiło uroczyste otwarcie Szkoły Podstawowej nr 36. W roku szkolnym 1960/1961 szkoła liczyła rekordowe 1502 uczniów, w których nauczało łącznie 40 nauczycieli. W 1961 roku szkoła uległa zmniejszeniu, gdyż część uczniów przeniesiono do szkół podstawowych nr 57 i 59.
W 1955 roku na terenie osiedla J. Marchlewskiego w Koszutce powołano Liceum Ogólnokształcące Towarzystwa Przyjaciół Dzieci przy IX Szkole Podstawowej. Gmach szkoły znajdował się przy dzisiejszej ulicy M. Grażyńskiego 53. W roku szkolnym 1956/1957 szkołę przemianowano na Szkołę Podstawową i Liceum Ogólnokształcące nr 5 w Katowicach. W 1961 roku liceum przeniosło swoją siedzibę do gmachu przy ulicy M. Grażyńskiego 17, zaś od 1967 roku Liceum Ogólnokształcącemu im. Jana Kawalca nadano numer IX. Od września 1986 roku obecne IX Liceum Ogólnokształcące im. Henryka Sienkiewicza swoją siedzibę ma na terenie osiedla Tysiąclecia.
W 1959 roku Ministerstwo Oświaty wydało zarządzenie w sprawie współdziałania szkół i innych tego typu placówek ze Związkiem Harcerstwa Polskiego. Pierwszą szkołą, przy której założono szczep ZHP, była Szkoła Podstawowa i Liceum Ogólnokształcące nr 5 w Katowicach-Koszutce. W pracy harcerskiej sporo uwagi wniósł ówczesny dyrektor szkoły – harcmistrz Tadeusz Pikiewicz.
W dniu 1 września 1964 roku wydzielono Szkołę Podstawową nr 62 i IV Liceum Ogólnokształcące. Szkoła Podstawowa nr 62 we wrześniu 1973 roku zainaugurowała działalność w nowej siedzibie przy ulicy J. Ordona. Od 1996 roku nowym patronem IV Liceum Ogólnokształcącego został gen. Stanisław Maczek.
W 1973 roku powołano Wydział Nauk Społecznych Uniwersytetu Śląskiego w Katowicach. Z tego wydziału, w 1976 roku wydzielono Wydział Pedagogiki i Psychologii, który swoją siedzibę miał przy dzisiejszej ulicy M. Grażyńskiego 53. W 1979 roku wydział ten zyskał nowy budynek przy dzisiejszej ulicy Sokolskiej. Na skutek reorganizacji Uniwersytetu Śląskiego, 1 października 2019 roku do Wydziału Nauk Społecznych włączono instytuty Wydziału Pedagogiki i Psychologii.
We wrześniu 1981 roku powołano Zespół Dydaktyczno-Wychowawczy Dla Dzieci z Wadami Słuchu, a jej siedzibą był położony w Katowicach-Brynowie dom jednorodzinny przy ulicy Drozdów. Placówka ta w 1993 roku przeniosła się na tereny Koszutki do gmachu przy ulicy M. Grażyńskiego 17. We wrześniu 1998 roku zespół ten zmienił nazwę na Zespół Szkolno-Przedszkolny dla Dzieci Niesłyszących i Słabo Słyszących, zaś kilka miesięcy później, 1 stycznia 1999 roku zespół szkół przejęło miasto Katowice.
Przy ulicy kard. S. Wyszyńskiego 7 działa Regionalny Ośrodek Doskonalenia Nauczycieli „WOM” w Katowicach. Ośrodek ten został powołany na mocy wojewody katowickiego z dnia 9 czerwca 1989 roku jako Wojewódzki Ośrodek Metodyczny w Katowicach. Od dnia 17 grudnia 2001 roku ośrodek ten nosi obecną nazwą. Obecnie jest to jedna z największych w Polsce publicznych placówek doskonalenia nauczycieli, prowadzona przez samorząd województwa śląskiego pod akredytacją Śląskiego Kuratora Oświaty. W placówce odbywa się ponad 200 form doskonalenia w różnym zakresie i dziedzinie.
Bezpieczeństwo publiczne i socjalne.
Koszutka pod względem współczynnika przestępczości w 2007 roku należała do mniej bezpiecznych dzielnic Katowic, z poziomem 3,0 przestępstw na 100 mieszkańców, co plasowało Koszutkę na 5. miejscu spośród wszystkich 22 dzielnic Katowic. Współczynnik ten od 2004 roku uległ zmniejszeniu z poziomu 6,05 przestępstw na 100 mieszkańców. Do miejsc, gdzie najczęściej dochodzi do aktów przestępczości w Koszutce należy aleja W. Korfantego. W badaniach ankietowych z 2011 roku 45,5% mieszkańców Koszutki deklarowało, że czuje się bezpiecznie w swojej dzielnicy, zaś 53,5% respondentów było przeciwnego zdania. W 2013 roku doszło do 425 przestępstw w Koszutce, co dało w przeliczeniu na 100 osób 3,8 aktów przestępczych (3. najwyższy udział spośród wszystkich dzielnic Katowic). Doszło wówczas m.in. do 18 rozbojów, 14 wybryków chuligańskich i 7 aktów przemocy w rodzinie.
W 2007 roku w Koszutce doszło do 20 wypadków komunikacyjnych.
W Koszutce przy ulicy K. Iłłakowiczówny 2 siedzibę ma Komisariat II Komendy Miejskiej Policji w Katowicach. Komisariat ten obejmuje swoim zasięgiem m.in. obszar całej dzielnicy. W Koszutce działa także system monitoringu wizyjnego zarządzanego przez Wydział Zarządzania Kryzysowego Urzędu Miasta Katowice. W 2013 roku funkcjonowały w dzielnicy 3 analogowe kamery monitoringu.
Ochronę przeciwpożarową w Koszutce zapewnia Jednostka Ratowniczo-Gaśnicza nr 1 Szopienice Komendy Miejskiej Państwowej Straży Pożarnej w Katowicach przy ulicy Krakowskiej 130.
Przy ulicy G. Morcinka 19a działa jeden z obiektów Miejskiego Ośrodka Pomocy Społecznej w Katowicach. Funkcjonują tam dwie jednostki: Dział ds. Osób Bezdomnych oraz Centrum Poradnictwa Specjalistycznego, Metodyki i Strategii.
W Koszutce z siedzibą przy ul. K. Dunikowskiego 12-16 funkcjonuje Niepubliczny Zakład Opieki Zdrowotnej AGMED, a w różnych miejscach dzielnicy także liczne apteki. Do pozostałych placówek opieki zdrowotnej na terenie Koszutki w czerwcu 2022 roku należały m.in.: Klinika Chirurgii Mazan (ul. Brzozowa 54), DUO MEDICA (ul. Grabowa 1d) i INTER-MED (ul. Grabowa 32).
W Koszutce, w tzw. „Domu Lekarza” siedzibę ma Śląska Okręgowa Izba Lekarska. Siedziba Izby mieści się pod adresem ulica M. Grażyńskiego 49a. Jest ona jedną z największych izb okręgowych w Polsce. Jej początki sięgają 1925 roku, zaś obecnie przynależy do niej ponad 16,5 tys. lekarzy i lekarzy dentystów z rejonu dawnego województwa katowickiego. Izba wyraża swoje opinie i stanowiska w sprawach szeroko ujętej opieki zdrowotnej. Współpracuje ona z uczelniami wyższymi i licznymi instytucjami, a także z organizacjami samorządu terytorialnego i innymi samorządami zawodowymi.
Kultura.
Początki działalności kulturalnej na terenie Koszutki sięgają czasów międzywojennych. Wówczas to w dniu 5 kwietnia 1937 roku z inicjatywy Stefana Śmigielskiego został założony chór kościelny im. biskupa Eugeniusza de Mazenod. Chór ten debiutował podczas uroczystości poświęcenia klasztoru Ojców Misjonarzy Oblatów MN i kaplicy. Skupiał średnio 40-50 członków, zaś w latach 1949–1950 funkcjonował jako koło miłośników śpiewu kościelnego. W dniu 1 marca 1956 roku założono Społeczne Ognisko Artystyczna na Koszutce z siedzibą przy ulicy M. Grażyńskiego. W 1977 roku w tej placówce kulturalno-oświatowej uczestniczyło 418 uczniów, w których kształciło 14 nauczycieli. Od 1992 roku działa Przedszkole Artystyczne, w których organizowane są zajęcia dodatkowe. W dniu 1 września 1956 roku założono także przy ulicy M. Grażyńskiego Społeczne Ognisko Muzyczne na Koszutce, powstałe z inicjatywy Krystyny Rutkowskiej. W 1970 roku budynek placówki przekazano miastu, po czym ognisko dzieliło siedzibę z Miejskim Domem Kultury „Koszutka”.
W 1981 roku został powołany Śląski Klub Fantastyki. Jest to stowarzyszenie o charakterze społeczno-kulturalnym promującym fantastykę. Organizuje także szereg imprez o różnym zasięgu, a także spotkania z autorami, wydawcami i tłumaczami dzieł z gatunku fantastyki. Klub ten prowadzi szereg sekcji, w tym: literacką, mangi i anime, taneczną, tolkienowską i RPG i quidditcha. Siedziba Śląskiego Klubu Fantastyki mieści się przy ulicy A. Górnika 5.
W Koszutce powstało kino „Kosmos”, będące także jedynym kinem zbudowanym w czasach Polski Ludowej w Katowicach. Budowa gmachu kina według projektu Stanisława Kwaśniewicza i Juranda Jareckiego rozpoczęto w 1959 roku, zaś jego otwarcie nastąpiło w 1965 roku. Kino „Kosmos” z czasem stało się jednym z najbardziej prestiżowych w Katowicach, a także jaki pierwsze wyposażono w aparaturę projekcyjną do odtwarzania taśmy 70 mm. W latach 2004–2006 kino przebudowano, a także zostało przejęte przez Centrum Sztuki Filmowej. Kino „Kosmos” prowadzone jest przez Instytucję Filmową „Silesia-Film”. Odbywają się tutaj premiery śląskich filmów, warsztaty filmowe, spotkania z gwiazdami kina, debaty i inne wydarzenia związane z kulturą filmową. Drugim filarem kina jest Filmoteka Śląska, będąca jedyną regionalną filmoteką, w której gromadzony jest bogaty dorobek filmowy. Działa tutaj Mediateka, w której można obejrzeć filmy ze zbiorów Filmoteki Śląskiej.
W latach 60. XX wieku w tylnym skrzydle gmachu Biura Studiów i Projektów Przemysłu Węglowego na placu Grunwaldzkim rozpoczęło działalność kino „Elektron”. Posiadało ono salę widowiskową z 380 miejscami. W miejscu po dawnym kinie została założona telewizja TVS. Siedziba telewizji znajduje się przy placu Grunwaldzkim 12. Powstała ona w 2008 roku, a w swoich programach skupia się na tematyce związanej z Górnym Śląskiem i Zagłębiem Dąbrowskim. Nadaje ona w ramach naziemnej telewizji cyfrowej, a także w platformach cyfrowych i sieciach kablowych w całym kraju.
Przy ulicy M. Grażyńskiego 47 działa Miejski Dom Kultury „Koszutka”. Jest to placówka wpisana w rejestrze miasta Katowice. Dom kultury powstał pierwotnie jako Dzielnicowy Dom Kultury w 1970 roku z inicjatywy mieszkańców Koszutki. W 1993 roku dom kultury przekształcono w Miejski Dom Kultury „Koszutka”. W nim obecnie prowadzone są zajęcia dla dzieci i dorosłych o różnorodnej tematyce, w tym m.in. Akademia Filmowa, Salon Literacki, Klub Podróżnika czy Salon Muzyczny. W tym samym miejscu mieści się Filia nr 11 Miejskiej Biblioteki Publicznej w Katowicach. Biblioteka w Koszutce funkcjonuje od 1953 roku. Obecnie prócz wypożyczalni działają tutaj dwie wydzielone czytelnie, organizuje zajęcia dla dzieci z zakresu edukacji czytelniczej. Biblioteka współpracuje ze szkołami i przedszkolami, uczniowie biorą udział w warsztatach o różnorodnej tematyce, a także odbywają się tutaj prelekcje z różnymi uznanymi osobami.
W Koszutce działa jeszcze jedna instytucja biblioteczna – Pedagogiczna Biblioteka Wojewódzka im. Józefa Lompy w Katowicach. Siedziba biblioteki mieści się przy ulicy ks. kard. S. Wyszyńskiego 7. Jej powstanie wiąże się w powołaniem w 1928 roku Instytutu Pedagogicznego w Katowicach z siedzibą w dzisiejszym III Liceum Ogólnokształcącym im. A. Mickiewicza w Katowicach przy ulicy A. Mickiewicza. Za początek działalności i biblioteki przyjmuje się datę 23 listopada 1928 roku. W 1946 roku działała ona jako Centralna Biblioteka Pedagogiczna z siedzibą przy ulicy Szkolnej 9, zaś potem przyjęła nazwę Pedagogiczna Biblioteka Wojewódzka. Swoją obecną siedzibę biblioteka ma od 1970 roku.
W Koszutce przy placu Grunwaldzkim znajduje się Galeria Artystów, na której umieszczone są rzeźby upamiętniające osoby najbardziej zasłużone dla Katowic w dziedzinie kultury. W corocznym plebiscycie organizowanym wśród mieszkańców Katowic wybierana jest osoba, której popiersie jest w galerii prezentowane. Odsłonięcie nowej rzeźby odbywa się we wrześniu wraz z organizacją uroczystości w rocznicę nadania praw miejskich Katowicom. Pierwsze popiersie w galerii, przedstawiające Zbigniewa Cybulskiego, odsłonięto w 2004 roku.
W listopadzie 2020 roku władze miasta zainicjowały powstanie szlaku katowickich murali, z czego najwięcej powstało w ramach poszczególnych edycji Katowice Street Art Festivalu. W granicach Koszutki, według stanu z czerwca 2022 roku, znajdują się następujące z nich:
Religia.
Największą wspólnotą wyznaniową w Koszutce jest kościół rzymskokatolicki. Swoją siedzibę przy ulicy Misjonarzy Oblatów MN 12 ma tutaj parafia najświętszego Serca Pana Jezusa. Przynależy ona do dekanatu Katowice-Śródmieście archidiecezji katowickiej. Parafia sięga swoim zasięgiem Koszutkę oraz część Dębu w rejonie osiedla Ducha. W 2014 roku liczyła ona około 10,5 tys. wiernych.
Pierwotnie mieszkańcy Koszutki przynależeli do najstarszej w Katowicach parafii św. Szczepana w Bogucicach. Plany powstania własnej parafii w Koszutce mieszkańcy zrealizowali przy współudziale Misjonarzy Oblatów Maryi Niepokalanej, którzy obok klasztoru w 1937 roku postawili małą publiczną kaplicę poświęconą Najświętszemu Sercu Pana Jezusa. Przy kaplicy powołano w dniu 2 grudnia 1939 roku lokalię. Została ona wydzielona z terenów parafii w Dębie i Bogucicach o łącznej powierzchni 1,5 km². Dekret potwierdzający fakt istnienia parafii wydał biskup katowicki Herbert Bednorz 3 grudnia 1984 roku. W 1957 roku i pod koniec XX wieku kaplice powiększono, zaś 21 maja 1999 roku arcybiskup Damian Zimoń konsekrował koszutkowski kościół.
Misjonarze Oblaci Maryi Niepokalanej na teren Katowic przybyli 15 czerwca 1934 roku, kiedy to w przy szpitalu bonifratrów w Bogucicach otworzyli dom misyjny. W 1936 roku nastała możliwość nabycia działki w Koszutce. Budowę zespołu kościoła i klasztoru rozpoczęto 28 sierpnia 1936 roku, ale powstał jedynie klasztor, który został poświęcony wraz z kaplicą 5 września 1937 roku. Klasztorem kierował superior o. Stefan Śmigielski.
Zaraz po II wojnie światowej w Koszutce mieszkało łącznie 13 ewangelików, zaś w latach 70. XX wieku na terenie Koszutki pojawili się Świadkowie Jehowy.
Sport i rekreacja.
Sport w Koszutce rozwija się od lat powojennych. W dniu 27 czerwca 1957 roku założono Klub Sportowy „Koszutka”. Początkowo klub działał jako Koło Sportowe Górnik nr 22 przy Przedsiębiorstwie Montażu Urządzeń Elektrycznych Przemysłu Węglowego w Katowicach. W klubie działała sekcja piłki nożnej, która rozgrywała mecze w klasie B. W 1964 roku KS „Koszutka” włączono do struktur GKS-u Katowice. W rejonie Rowu Wełnowieckiego przewidziano powstanie ośrodka sportowo-wypoczynkowego. Został on zaprojektowany na początku lat 60. XX wieku przez Mariana Skałkowskiego z katowickiego „Miastoprojektu”. Od 1963 roku był on realizowany w ramach czynów społecznych. Z pierwotnych planów ostatecznie udało się zrealizować jedynie część wypoczynkową z sieciami alejek i placem zabaw oraz boisko sportowe. W 2007 roku w Koszutce działały 3 łącznie kluby sportowe.
Położona w Koszutce hala widowiskowo-sportowa „Spodek” jest kompleksem wielofunkcyjnym o charakterze amfiteatralnym, z przylegającą bezpośrednio do głównej hali krytym lodowiskiem i halą gimnastyczną. Hala „Spodka” posiada 9351 stałych miejsc siedzących. Jest ona zarządzana przez Miejski Ośrodek Sportu i Rekreacji w Katowicach. „Spodek” był miejscem rozgrywania szeregu imprez sportowych o randze europejskiej i światowej, w tym: Halowych Mistrzostw Europy w Lekkoatletyce 1975, Mistrzostw Świata B w Piłce Ręcznej Kobiet 1983, Mistrzostw Europy w Podnoszeniu Ciężarów 1985, Mistrzostw Europy w Koszykówce Kobiet 1999, Mistrzostw Europy w Koszykówce Mężczyzn 2009, Mistrzostw Europy w Piłce Siatkowej Kobiet 2009 oraz Mistrzostw Świata w Piłce Siatkowej Mężczyzn 2014. W 2001 roku w trakcie odbywających w się w Spodku eliminacji i finału Ligi Światowej na trybunach znajdowało się prawie 50 tys. kibiców. Hala Spodka została oficjalnie otwarta 8 maja 1971 roku. Był to wówczas największy i najbardziej nowoczesny obiekt widowiskowo-sportowy w Polsce.
Przy ulicy J.N. Stęślickiego 6 znajduje się Boisko Rapid. Składa się ono z dużego (105 x 68 m) i małego (48 x 31 m) boiska piłkarskiego o nawierzchni ze sztucznej trawy i wyposażone są w bramki i oświetlenie, a duże boisko także w ławki trenerskie. Boisko to posiada trybuny wolnostojące na 306 osób, tablicę elektroniczną, szatnie z sanitariatem oraz parking. Zarządzane jest przez katowickie Miejski Ośrodek Sportu i Rekreacji. Boisko Rapid zostało w 2021 roku kompleksowo zmodernizowane. Remont boiska rozpoczął się w październiku, a zakończył się pod koniec grudnia. W ramach prac wymieniono nawierzchnię ze sztucznej trawy, zmodernizowano oświetlenie, zainstalowano nowe piłkochwyty, monitoring i nagłośnienie. Koszt prac wyniósł około 3,7 mln złotych
Przez teren Koszutki przechodzi jeden szlak turystyczny:

</doc>
<doc id="194875" url="https://pl.wikipedia.org/wiki?curid=194875" title="Banik Ostrawa">
Banik Ostrawa



</doc>
<doc id="194878" url="https://pl.wikipedia.org/wiki?curid=194878" title="Flaga Żagania">
Flaga Żagania



</doc>
<doc id="194879" url="https://pl.wikipedia.org/wiki?curid=194879" title="Tunisair">
Tunisair

Tunisair – tunezyjskie państwowe linie lotnicze, założone w 1948 r. Siedzibą władz jest Tunis, a główną bazą linii Port lotniczy Tunis-Kartagina. Tunisair są członkiem Arab Air Carriers Organization. W grupie Tunisair znajdują się także linie TunisAir Express (dawniej Tuninter, SevenAir). 
Agencja ratingowa Skytrax przyznała liniom dwie gwiazdki spośród pięciu możliwych. 
Oznaczenia kodowe

</doc>
<doc id="194882" url="https://pl.wikipedia.org/wiki?curid=194882" title="Test łosia">
Test łosia

Test łosia – test, który muszą przejść i zaliczyć wszystkie nowe samochody zanim zostaną wprowadzone na rynek. Polega na przejechaniu samochodem slalomu pomiędzy słupkami z odpowiednią prędkością. Służy do testowania stabilności pojazdu podczas wykonywania gwałtownych manewrów.
Nazwa wzięła się od łosi często pojawiających się na drogach Szwecji. W takich okolicznościach gwałtowne hamowanie i skręt na sąsiedni pas drogi jest jedynym ratunkiem.
W testach zderzeniowych również często stosowany jest łoś w formie manekina o wymiarach i masie zbliżonych do prawdziwego zwierzęcia.

</doc>
<doc id="194885" url="https://pl.wikipedia.org/wiki?curid=194885" title="Caine z Amberu">
Caine z Amberu



</doc>
<doc id="194886" url="https://pl.wikipedia.org/wiki?curid=194886" title="Adam Krzyżanowski (ekonomista)">
Adam Krzyżanowski (ekonomista)

Adam Alojzy Krzyżanowski, ps. „Alojzy Dębno”, „Michał Strebejko” (ur. 19 stycznia 1873 w Krakowie, zm. 29 stycznia 1963 tamże) – polski ekonomista, profesor Uniwersytetu Jagiellońskiego, jego prorektor w latach 1933–1938, dziekan Wydziału Prawa UJ w roku akademickim 1930/1931, prezes Polskiej Akademii Umiejętności w latach 1957–1958, poseł na Sejm II RP II i III kadencji, poseł do Krajowej Rady Narodowej oraz na powojenny Sejm Ustawodawczy.
Życiorys.
Był synem Stanisława Andrzeja (księgarza) i Marii von Heugel, bratem Mariana (księgarza, wydawcy i antykwariusza krakowskiego). Uczęszczał do Gimnazjum św. Anny w Krakowie, następnie studiował prawo na Uniwersytecie Jagiellońskim (1889–1894), m.in. pod kierunkiem Bolesława Ulanowskiego, Włodzimierza Czerkawskiego i Fryderyka Zolla (starszego). Po obronie na UJ doktoratu praw uzupełniał studia na uniwersytetach w Berlinie i Lipsku (1894–1895). Pracował początkowo w Prokuratorii Skarbu w Krakowie; od 1895 prowadził wykłady z ekonomii na Kursach im. A. Baranieckiego w Krakowie oraz w krakowskiej Akademii Handlowej. W 1908 habilitował się (praca "Teoria Malthusa ze szczególnym uwzględnieniem jej stosunku do prawa zmniejszającego się przychodu z ziemi") i został docentem w Katedrze Ekonomii Politycznej i Skarbowości UJ; prowadził wykłady z podstaw ekonomii i demografii. W 1912 uzyskał nominację na profesora nadzwyczajnego i objął kierownictwo Katedry Ekonomii Politycznej i Skarbowości; profesorem zwyczajnym został w 1916 r. W roku akademickim 1930/1931 pełnił funkcję dziekana Wydziału Prawa, był też przez 5 lat prorektorem (1933–1938).
Po agresji III Rzeszy na Polskę w początkach okupacji niemieckiej znalazł się w gronie 183 krakowskich uczonych, aresztowanych przez SS 6 listopada 1939 w ramach "Sonderaktion Krakau" i trafił do obozu koncentracyjnego w Sachsenhausen. Po uwolnieniu 8 lutego 1940 wrócił do Krakowa i prowadził wykłady i seminaria w ramach tajnego nauczania uniwersyteckiego. Po wojnie kierował Katedrą Ekonomii Politycznej; w 1949 emerytowany, powrócił jeszcze do pracy na uczelni w 1957 jako pracownik naukowy Katedry Ekonomii Politycznej (od 1959 pod zmienioną nazwą Katedra Ekonomii Politycznej i Polityki Ekonomicznej), kończąc ostatecznie pracę na uniwersytecie w 1960.
Od 1920 był członkiem korespondentem Polskiej Akademii Umiejętności (od 1927 członkiem czynnym), należał również do Towarzystwa Naukowego Warszawskiego (od 1947 członek zwyczajny). W PAU pełnił szereg funkcji – był wicedyrektorem Wydziału II (1947–1952), sekretarzem (1920–1938) i przewodniczącym Komisji Prawniczej (1948–1952), przewodniczącym Komitetu Wydawnictw Ekonomicznych (1929–1937), delegatem ds. Fundacji Kórnickiej, członkiem Rady i komitetu wydawniczego Wydawnictw Instytutu Ekonomicznego PAU (1934–1945). W latach 1957–1958, kiedy krakowskie środowisko naukowe próbowało powołać ponownie do życia akademię (co ostatecznie zakończyło się niepowodzeniem oraz utworzeniem przez władze Oddziału Krakowskiego PAN), pełnił funkcję prezesa PAU. Nie zgodził się na wysunięcie jego kandydatury na członka Polskiej Akademii Nauk.
W 1896 należał do grona założycieli Towarzystwa Miłośników Historii i Zabytków Krakowa; działał w Krajowym Towarzystwie Rolniczym (w latach 1896–1904 sekretarz), Polskim Towarzystwie Ekonomicznym (w 1945 członek założyciel), Towarzystwie Ekonomicznym w Krakowie (w okresie 1921–1939 redaktor wydawnictw towarzystwa). Brał udział w Międzynarodowym Kongresie Demograficznym w Rzymie w 1931. W 1958 Uniwersytet Jagielloński nadał mu "doktorat honoris causa".
Był aktywnym uczestnikiem życia publicznego. W okresie zaborów wspierał tworzenie spółdzielni rolniczych w Galicji. W niepodległej Polsce pełnił funkcję prezesa Komisji Podatków Ministerstwa Skarbu i z ramienia Bezpartyjnego Bloku Współpracy z Rządem został posłem na Sejm w 1928; z mandatu oraz członkostwa w BBWR zrezygnował w 1931, protestując przeciwko uwięzieniu posłów Centrolewu w twierdzy brzeskiej. W 1927 uczestniczył w negocjacjach finansowych w Nowym Jorku, dzięki którym rząd polski uzyskał pożyczkę amerykańską; w efekcie tych działań udało się ustabilizować sytuację polskiego złotego. Po wojnie Krzyżanowski brał udział w rozmowach w Moskwie w czerwcu 1945 i powołaniu Tymczasowego Rządu Jedności Narodowej. Był członkiem Krajowej Rady Narodowej (1945–1947), a w latach 1947–1949 posłem na Sejm Ustawodawczy z ramienia Stronnictwa Demokratycznego.
Jego zainteresowania naukowe obejmowały metodologię ekonomii, finanse, ekonomikę rolnictwa, historię powszechną gospodarczą, etykę i demografię. Wykazywał współzależność finansów prywatnych i publicznych. W latach 30. zgłosił program finansowy walki ze zubożeniem ludności. Przedstawił własną klasyfikację pieniądza, badał zagadnienia kredytu oraz omówił rozwój kategorii wojen w historii, wskazując na racjonalizację wojen (na tle stopniowej racjonalizacji innych działań ludzkich). Współpracował z pismem „Przegląd Współczesny”, w 1925 ogłosił przekład pracy "Prawo ludności" Thomasa Roberta Malthusa. Do grona studentów Krzyżanowskiego należeli m.in. Oskar Lange, Edward Strasburger, Edward Taylor, Adam Vetulani, Kazimierz Studentowicz.
Został pochowany na Cmentarzu Rakowickim w Krakowie (kwatera S-płn-1 po lewej Łozińskich).

</doc>
<doc id="194887" url="https://pl.wikipedia.org/wiki?curid=194887" title="Drawsko">
Drawsko

Zobacz też: Drawsko Pomorskie, Nowe Drawsko, Stare Drawsko

</doc>
<doc id="194888" url="https://pl.wikipedia.org/wiki?curid=194888" title="Slavia Praga (piłka nożna)">
Slavia Praga (piłka nożna)

Sportovní klub Slavia Praha – fotbal (w skrócie SK Slavia Praha) – czeski klub piłkarski z siedzibą w Pradze (Vršovice, Praga 10), założony 2 listopada 1892 (sekcję piłki nożnej utworzono w 1896 r.), występujący w czeskiej ekstraklasie.
Historia.
2 listopada 1892 grupa studentów medycyny założyła w praskich Vinohradach klub sportowy, którego celem było zwiększenie aktywności sportowej wśród uczniów. W pierwszych latach istnienia, jego jedyną działalność stanowiło kolarstwo, w związku z czym nadano mu nazwę Akademický cyklistický odbor Slavia (ACOS). W 1894 r. stowarzyszenie zostało rozwiązane przez policję za rzekome działania antyaustriackie. Jednak 31 maja 1895 z inicjatywy lekarza Jaroslava Hausmana powołano klub sportowy Slavia, nawiązujący do tradycji ACOS, a w 1896 r. w jego ramach utworzono - istniejącą do dzisiaj - sekcję piłkarską. W kolejnych latach drużyna 6-krotnie zostawała mistrzem Czech (w Austro-Węgrzech), 13-krotnie zdobywała mistrzostwo Czechosłowacji i dwukrotnie mistrzostwo Czeskiego Związku (CSF). Od czasu powstania Czech po mistrzostwo sięgnął sześć razy (patrz dział "Sukcesy"). Ogółem SK Slavia zdobyła 26 tytułów mistrzowskich. Największym sukcesem międzynarodowym klubu było zdobycie Pucharu Mitropa w 1938 r. co oznaczało wówczas tytuł najlepszej drużyny środkowej Europy i Włoch. W barwach praskiej drużyny grał wówczas legendarny Josef Bican, który zdobył dla klubu aż 395 goli w zaledwie 219 spotkaniach. Drugą gwiazdą tego okresu był legendarny bramkarz František Plánička. 
Od przejęcia pełni władzy przez komunistów w Czechosłowacji w 1948 r. Slavia traci na znaczeniu. Kojarzona z inteligencją nie była wspierana przez władze. Do 1989 r. zajęła jedynie kilka razy trzecie miejsce w lidze, kilka sezonów zagrała też w II lidze czechosłowackiej, co przed wojną było nie do pomyślenia.
Po upadku komunizmu nadeszły lepsze czasy, w ostatnim sezonie ligi czechosłowackiej (1992/93) Slavia zdobyła wicemistrzostwo. Po rozpadzie kraju i powołaniu do życia Czech, Slavia razem ze Spartą tworzą wielką dwójkę ligi. W pierwszych pięciu sezonach Slavia zdobywa mistrzostwo i cztery wicemistrzostwa. W tym okresie pojawiła się popularna przyśpiewka wśród fanów Sparty do Slavii "wiecznie drudzy". Sezon 1995/96 był dla niej najlepszy od 1938 r. Czerwono-biali zdobyli mistrzostwo i doszli do półfinału Puchar UEFA. W tym okresie przez klub przewinęło się wielu graczy, którzy zrobili kariery za granicą i decydowali o sile czeskiej reprezentacji (m.in. Karel Poborský, Jan Suchopárek, Vladimír Šmicer, Patrik Berger, czy Pavel Kuka).
W latach 2001-2006 nastał słabszy okres dla klubu, czerwono-biali tracą drugą pozycję w kraju. Okres ten kończy wejście nowego sponsora, brytyjskiej grupy ENIC Group. Efektem tego były dwa mistrzostwa w latach 2008 i 2009. Slavia budowała swój skład w oparciu o młodych graczy. Wielu z nich występuje w młodzieżowych reprezentacjach, jak, Jakub Diviš, Petr Janda (wszyscy Czechy U-21). W zespole są też reprezentanci kadr narodowych to: Tijani Belaïd (Tunezja). Slavia dostała się do fazy grupowej Ligi Mistrzów 2007/2008 pokonując w III rundzie kwalifikacji AFC Ajax. W 2009 r. sytuacja zmieniła się na gorsze, klub popadł w zadłużenie, sponsor wycofał się z klubu w 2011 r. Znów nastało kilka słabszych sezonów zakończonych w środku ligowej stawki (2009-2015).
W 2015 r. w Slavię zainwestowała potężna chińska spółka energetyczna, będąca jednym z większych przedsiębiorstw Chin - CEFC China Energy. Od tego momentu czerwono-biali są pierwszą siłą czeskiego futbolu, a ich popularność rośnie z roku na rok, przyćmiewając pierwszy raz od lat czterdziestych lokalnego rywala - Spartę. Średnia widzów w lidze od 2015 r. podniosła się z ok. 6 tys. na mecz do 16 tys. na mecz w sezonie 2019/20. Chińczycy, spłacili zadłużenie Slavii, wykupili stadion na własność klubu, zainwestowali spore pieniądze w skład sprowadzając wiekowe gwiazdy, które natychmiast miały podnosić jakość gry. Wyróżniał się napastnik Milan Škoda, a obecnie gwiazdami Slavii są bramkarz Ondřej Kolář i rumuński pomocnik Nicolae Stanciu. W sezonie 2018/19 Slavia dotarła do ćwierćfinału Ligi Europy odpadając po wyrównanym dwumeczu z Chelsea, rok później wystąpiła w fazie grupowej Ligi Mistrzów w "grupie śmierci" z Interem Mediolan, Borussią Dortmund i Barceloną, gdzie udało jej się zremisować na wyjeździe z Barceloną. Ogólnie w grupie zremisowała 2 spotkania i cztery nieznacznie przegrała.
Derby Pragi.
Od 1896 do końca roku 2022 rozegrano ponad 300 oficjalnych derbowych spotkań pomiędzy Slavią i Spartą Praga. W ogólnym bilansie o 40 zwycięstw lepsza jest Sparta z 136 wygranymi, Slavia wygrała 96 meczów, 72 razy padł remis.
Ostatnie, 304. derby Pragi, rozegrano na stadionie Slavii 23 października 2022 i zakończyły się wygraną gospodarzy 4:0.

</doc>
<doc id="194891" url="https://pl.wikipedia.org/wiki?curid=194891" title="Żydzi mesjanistyczni">
Żydzi mesjanistyczni

Żydzi mesjanistyczni (pełna nazwa: żydzi mesjanistyczni, synowie Nowego Przymierza) (יהודי משיחי; "jehudim meszichijim יהודים משיחיים, b’nej B’rit Hadasza בני ברית חדשה") – 
współczesny ruch religijny, łączący judaizm i chrześcijaństwo, wiarę, że Jezus jest Mesjaszem – z wiernością wobec podstawowych form judaizmu i żydowskiej tradycji. Jego obecna forma pojawiła się w latach sześćdziesiątych i siedemdziesiątych XX w.. Początkowo, główny nurt ruchu rozwijał się pod wpływem teologii protestanckiej, szybko jednak pojawił się nurt bliski katolickiemu rozumieniu Kościoła – zwłaszcza w jego wersji odnowionej przez Sobór watykański II.
Wyznawcy judaizmu nie uznają żydów mesjanistycznych za żydów, lecz za sektę chrześcijańską, sprzeczną z judaizmem. Również prawo państwa Izrael nie uznaje ich za Żydów.
Judaizm mesjanistyczny.
Religia żydów mesjanistycznych zwana jest przez nich samych judaizmem mesjanistycznym. To określenie jest stosunkowo nowe. Pojawiło się dopiero w 1895 dla określenia niektórych grup judeo-chrześcijańskich. Judaizmem mesjanistycznym nazywanych jest także kilka ruchów w ramach judaizmu rabinicznego, niemających nic wspólnego z chrześcijaństwem, natomiast wyróżniających się rozbudowanymi doktrynami eschatologicznymi. Judaizm mesjanistyczny nawiązuje do starożytnego judeochrześcijaństwa. Nie uważa się za odłam judaizmu rabinicznego, lecz za jedno ze stronnictw dawnego judaizmu świątynnego, obok faryzeuszy (twórców judaizmu rabinicznego), saduceuszy i esseńczyków. Do wyznawców judaizmu nie-rabinicznego (nie-talmudycznego), prócz żydów mesjanistycznych, należą także Falasze (czarnoskórzy żydzi etiopscy), Samarytanie i Karaimi (te trzy ostatnie grupy nie uznają Jezusa za Mesjasza).
Kwestia przynależności do judaizmu.
Kwestia, czy należy określić żydów mesjanistycznych jako chrześcijan lub jako żydów pozostaje sporna.
Podczas gdy żydzi mesjanistyczni uważają siebie za żydów, praktycznie wszyscy wyznawcy judaizmu, wszystkie ugrupowania religijne i narodowe żydowskie uznają ich za chrześcijan. Lawrence Schiffman stwierdził: "Chociaż żydowskie chrześcijaństwo twierdzi, iż jest formą judaizmu, to nie jest nią. Jest niczym więcej jak zakamuflowanym dążeniem misjonarskim w celu chrystianizacji żydów. W oszukańczy sposób używa świętych symboli wiary żydowskiej jako przykrywki w celu nawrócenia żydów na chrześcijaństwo – z punktu widzenia judaizmu nieetyczny system wierzeń. Żydowskie chrześcijaństwo nie jest formą judaizmu a jego wyznawcy, nawet jeśli są Żydami z urodzenia, nie mogą być uznani za członków społeczności żydowskiej. Żydowscy chrześcijanie są w ostrym konflikcie z interesami wspólnoty i z przeznaczeniem narodu żydowskiego. Oddzielili się oni nieprzebytą przepaścią przez przyjęcie innej religii. Mimo tego oddzielenia, ciągle próbują nawrócić swoich dawnych współwyznawców".
W grudniu 1989 Sąd Najwyższy Izraela odmówił prawa do powrotu Gary’emu i Shirley Beresford, żydom mesjanistycznym z RPA, uzasadniając: "Przez ostatnie dwa tysiące lat historii, lud żydowski decydował, że żydzi mesjanistyczni nie należą do narodu żydowskiego i nie mają prawa domagania się przynależności do niego. (...) Ci, którzy wierzą w Jezusa są faktycznie chrześcijanami".
Dzieje żydów mesjanistycznych.
Pierwsza gmina wyznaniowa (kościół lokalny, synagoga, kahal/kehila) Żydów wyznających chrześcijaństwo powstała w Jerozolimie, w 30 lub 33 roku. Jest to ta sama wspólnota, którą chrześcijanie nazywają pierwotnym Kościołem lub Kościołem jerozolimskim. Jej przywódcą był Jakub Sprawiedliwy, brat (rodzony, przyrodni, lub cioteczny) Jezusa Chrystusa (Jeszuy Ha-Masziaha) ישוע המשיח ( יעקב הצדיק בר יוסף אחי ישוע), a po nim jego brat stryjeczny, Szimon ben Klofa. Jej członkowie, zwani w starożytności nazarejczykami, łączyli wiarę w Jeszuę Ha-Masziaha, jako Syna Bożego i zbawiciela, z gorliwym przestrzeganiem Prawa Mojżeszowego i zwyczajów żydowskich.
Prócz ortodoksyjnych nazarejczyków istniały też heterodoksyjne grupy judeochrześcijańskie – ebionici i eklezjaici.
Starożytne gminy nazarejczyków (które z biegiem czasu rozprzestrzeniły się na całą Syropalestynę i diasporę żydowską), poddane krytyce ze strony teologów głównego nurtu chrześcijaństwa (nawiązujących do apostoła Pawła) (m.in. potępienie judeochrześcijaństwa przez I Sobór Nicejski w 325), zaczęły powoli zanikać na przełomie IV i V wieku. Główne nurty judaizmu do dziś nie uznają żydowskiego charakteru żydów mesjanistycznych, uważając ich za odstępców od talmudycznego monoteizmu.
Do XVII wieku żydzi mesjanistyczni nie tworzyli osobnych gmin czy kongregacji lecz ukrywali swoje powołanie i objawienia. Ponowny wzrost ruchu mesjańskiego nastąpił w wieku XVIII zaczynając się wśród chasydów, a później wśród innych nurtów religijnych judaizmu ortodoksyjnego i reformowanego. Jednak członkowie ruchu mesjańskiego w dalszym ciągu pozostawali w swoich macierzystych gminach ukrywając swoje wyznanie. Odrodzenie judaizmu mesjanistycznego nastąpiło w 1866, w Wielkiej Brytanii. Zostało wtedy założone Hebrajsko-Chrześcijańskie Stowarzyszenie Wielkiej Brytanii (skrót: HCUK), z siedzibą w Londynie. W latach 80. XIX wieku za sprawą Josifa Rabinowicza pojawiła się niezależna mesjańska społeczność żydowska pod nazwą „Izraelici Nowego Testamentu” działająca na terenie Besarabii. W pierwszych latach XX wieku ruch ten pojawił się na Ukrainie. W 1915 powstało Amerykańskie Stowarzyszenie Hebrajsko-Chrześcijańskie (HCAA) z siedzibą w Chicago, a w 1925 Międzynarodowe Stowarzyszenie Hebrajsko-Chrześcijańskie (IHCA) z siedzibą w Londynie.
Wbrew powszechnemu mniemaniu żydowski ruch mesjanistyczny pojawił się wcześniej zarówno od ruchu zielonoświątkowego jak i od nowoczesnego ruchu syjonistycznego. Hebrajskie chrześcijaństwo nie miało pierwotnie charakteru eklezjalnego. Członkowie tego ruchu uczestniczyli w życiu kościołów nie-żydowskich, zaznaczając swą żydowskość na spotkaniach stowarzyszeń.
Gwałtowne zmiany rozpoczęły się w 1967, za sprawą młodego pokolenia hebrajskich chrześcijan, którzy uznali większą potrzebę akcentowania swej żydowskiej tożsamości, także w sferze kultu religijnego. Zaczęły powstawać związki wyznaniowe żydów mesjanistycznych, posiadające własny ustrój, teologię i liturgię. W 1975 IHAA przekształciło się w Amerykańskie Stowarzyszenie Żydów Mesjanistycznych (ang. "Messianic Jewish Alliance of America"; MJAA) z siedzibą w Denver, a w 1986 IHCA przyjęło nazwę Międzynarodowego Stowarzyszenia Mesjanistycznych Kongregacji i Synagog (ang. "International Alliance of Messianic Congregations and Synagogues"; IAMCS) i ulokowało siedzibę w Sarasocie (Floryda).
Współczesność.
Obecnie liczbę żydów mesjanistycznych na świecie szacuje się na około 1,5 miliona. Żydzi mesjanistyczni skupieni są w autonomicznych wspólnotach lokalnych (gminach wyznaniowych) zwanych kongregacjami (zborami) lub synagogami. Aby taki zbór (hebr. "kahal/kehila" קהל, קהילה) uznać za ukonstytuowany, musi on – podobnie jak w judaizmie rabinicznym – liczyć co najmniej 10 obrzezanych mężczyzn, w wieku ponad 13 lat (ta grupa niezbędnych mężczyzn zwana jest z hebrajska "minjanem" מניין). Zbór w Kanadzie w London w prowincji Ontario, którym kieruje Rabin Emet Banak nie posiada przymusu posiadania 10 obrzezanych mężczyzn, podobnie jest ze społecznością "Szelacheni" z Koszalina. Liderzy kongregacji i synagog noszą tytuły rabinów lub rzadziej pastorów. Wspólnoty lokalne są z reguły zrzeszone w federacjach/konfederacjach krajowych i międzynarodowych. Najstarszą tego typu organizacją jest wspomniana wyżej IAMCS (zał. 1925), która w 1994 obejmowała 13 stowarzyszeń narodowych. Znaną, nie-eklezjalną organizacją mesjanistyczną są "Żydzi dla Jeszuy" (ang. "Jews for Yeshua").
Teologia.
Teologia judaizmu mesjanistycznego kładzie duży nacisk na nieprzemijalność przymierza, jakie Bóg zawarł z narodem wybranym, czyli Izraelem, oraz zachowywanie Prawa Mojżeszowego (hebr. "Tora" תורה), zreinterpretowanego w duchu Nowego Testamentu (hebr. "Ha-B’rit Ha-Hadasza" הברית החדשה). Domy modlitwy często przypominają wystrojem tradycyjne bożnice, a nabożeństwa mają cechy nabożeństw judaizmu rabinicznego. Do znanych teologów mesjanistycznych należą dr David H. Stern i dr Daniel Juster.
Judaizm mesjanistyczny zachowuje szabat jako dzień święty. Uważają, że hebrajskie słowo "szeol" i jego grecki odpowiednik słowo "hades" oznaczają tyle co „grób” lub „cmentarz”. Słowa te oznaczają stan śmierci, krainę w której panuje śmierć i nie ma życia. Nie wierzą, że terminy te miały by oznaczać miejsce wiecznych męk.
Żydzi mesjanistyczni zrezygnowali w niektórych wypadkach ze stosowania terminologii chrześcijańskiej wywodzącej się z języka greckiego, a zamiast niej stosują hebrajskie wyrażenia biblijne. Jeden z odłamów, którego przywódcą jest Daniel Juster używa słowa Trójca – "ha Szilusz" (השילוש), inaczej niż reszta mesjańskich grup nietrynitarnych. Grupy nietrynitarne uważają Jeszuę (Jezusa) za jedynego pośrednika między Bogiem a ludźmi, za arcykapłana – "Kohen" "ha Gadol" (הגדול), który łączy ludzi ze Stwórcą poprzez swoją śmierć i zmartwychwstanie. Co do terminów Ojciec – "ha Abba" (האבא), Syn – "ha Ben" (הבן), Duch Święty – "Ruach ha Kodesz" (רוח הקודש), Jezus Chrystus – "Jeszua ha Masziah" (ישוע המשיח), chrzest – "mikweh" (מקווה), Maria/Maryja – "Miriam" (מרים), Paweł – "Sza’ul" (שאול) zgadzają się wszyscy.
Żydzi mesjanistyczni, w oparciu o Stary Testament (hebr. "Tanach" תנ"ך), uznają za Żyda tylko taką osobę, której naturalnymi przodkami w linii męskiej byli Żydzi. (Żydzi rabiniczni przyjmują, za Talmudem, że Żydem jest ten, kogo matka jest Żydówką lub ten, kto będąc gojem (nie-Żydem) konwertował na judaizm).
Cechą charakterystyczną wyglądu zewnętrznego żydów mesjanistycznych jest to, że noszą oni szale modlitewne (tałesy – טליתות) z błękitnymi frędzlami (cicit), podczas gdy żydzi rabiniczni mają frędzle białe.
Żydzi mesjanistyczni w systematyce wyznań chrześcijańskich i odłamów judaizmu.
Żydów mesjanistycznych można traktować jako jednostkę systematyczną zarówno chrześcijaństwa, jak i judaizmu (lub mozaizmu).
Chrześcijaństwo.
Jeśli przyjmie się, że żydzi mesjanistyczni są wyznaniem nowym, tzn. pochodzącym z XIX lub XX wieku – wtedy należy ich zaliczyć do chrześcijaństwa zachodniego i do protestantyzmu. Obecnie większość gmin wyznaniowych posiada charakter pentekostalny i w związku z tym stanowi część ruchu zielonoświątkowego.
W przypadku przyjęcia ciągłości między żydami mesjanistycznymi a starożytnymi nazarejczykami – żydzi mesjanistyczni stanowią jeden z dwóch podstawowych konarów drzewa genealogicznego chrześcijaństwa. Konary te to judeochrześcijaństwo i poganochrześcijaństwo. W tym modelu judeochrześcijanie dzieliliby się na nazarejczyków (żydów mesjanistycznych), ebionitów i eklezjaitów, a poganochrześcijanie (w pierwszym rzędzie) na kościoły przed- i pochalcedońskie.
Judaizm (lub mozaizm).
Judaizm rabiniczny (talmudyczny) nie uznaje żydów mesjanistycznych za część judaizmu. Niemniej jednak żydzi mesjanistyczni nie przywiązują wagi do tego poglądu, gdyż uważają się – przez pośrednictwo nazarejczyków – za odłam judaizmu świątynnego na równi z judaizmem rabinicznym. W tym przypadku drzewo genealogiczne judaizmu posiada korzeń w postaci judaizmu świątynnego oraz dwa konary: judaizm mesjanistyczny i judaizm rabiniczny.
W tej systematyce można się cofnąć do czasów wcześniejszych. Biorąc za punkt wyjścia mozaizm powygnaniowy i traktując go jako korzeń, należy ten korzeń około V wieku p.n.e. rozdzielić na trzy konary: judaizm ezdraszowy (świątynny), samarytanizm i falaszyzm. Z kolei judaizm świątynny podzielił się na kilka nurtów: saduceizm, faryzeizm, essenizm, zelotyzm i nazareizm. Po zburzeniu Świątyni w 70 roku przetrwał tylko faryzeizm pod postacią judaizmu rabinicznego oraz nazareizm, z którego rozwinęły się nurty judeochrześcijańskie.

</doc>
<doc id="194893" url="https://pl.wikipedia.org/wiki?curid=194893" title="Lester Maddox">
Lester Maddox

Lester Gardield Maddox (ur. 30 września 1915, zm. 25 czerwca 2003) – amerykański polityk.
Maddox przyszedł na świat w Atlancie w stanie Georgia. Wykształcenie zdobył na kursach korespondencyjnych. Z zawodu był restauratorem – prowadził restaurację "Pickrick" w swoim rodzinnym mieście. Zasłynął wówczas z tego, że przepędzał sprzed niej Afroamerykanów trzonkiem od siekiery.
Potem został politykiem i działaczem Partii Demokratycznej, a ściślej jej prawicowego, konserwatywnego skrzydła, które dążyło do utrzymania segregacji rasowej i ucisku czarnych. Początkowo pełnił urząd (przez dwie kadencje) burmistrza Atlanty.
W roku 1966 kandydował na stanowisko gubernatora stanu Georgia, pokonując w partyjnych prawyborach senatora stanowego imieniem Jimmy Carter. Maddox wygrał wybory, a urząd gubernatora pełnił w latach 1967-1971. Reprezentował wtedy pozycje prosegregacyjne, choć nie był ekstremistą takim jak George Wallace.
W prawyborach roku 1971 nominację uzyskał Carter, ale Maddox został wtedy, w wyniku wyborów, wicegubernatorem.
Wybory prezydenckie w 1976 roku wygrał były gubernator Carter, a Maddox kandydował przeciwko niemu z ramienia marginesowego stronnictwa konserwatywnego, ale przegrał wówczas z kretesem.

</doc>
<doc id="194898" url="https://pl.wikipedia.org/wiki?curid=194898" title="Rinaldo z Kashfy">
Rinaldo z Kashfy



</doc>
<doc id="194899" url="https://pl.wikipedia.org/wiki?curid=194899" title="Wiceprezydent USA">
Wiceprezydent USA



</doc>
<doc id="194900" url="https://pl.wikipedia.org/wiki?curid=194900" title="Cieplice">
Cieplice



</doc>
<doc id="194902" url="https://pl.wikipedia.org/wiki?curid=194902" title="Liczba Eulera (fizyka)">
Liczba Eulera (fizyka)

Liczba Eulera – w hydrodynamice wielkość bezwymiarowa określona wzorem:
gdzie:
Wyraża stosunek sił ciśnienia formula_2 do sił bezwładności (formula_6 – ciśnienie dynamiczne odpowiadające energii kinetycznej jednostki objętości płynu).
Jedna z liczb podobieństwa, dla przepływów o jednakowych liczbach Eulera zachodzi podobieństwo dynamiczne przepływu.

</doc>
<doc id="194905" url="https://pl.wikipedia.org/wiki?curid=194905" title="Magdalena Szczerbowska">
Magdalena Szczerbowska

Magdalena Wojnarowska, z domu Szczerbowska (ur. w 1975) – polska aktorka musicalowa. Ukończyła Podstawową Szkołę Muzyczną w klasie fortepianu, a następnie Średnią Szkołę Muzyczną w klasie śpiewu solowego. Jest także absolwentką wydziału wokalno–aktorskiego Akademia Muzyczna im. Karola Szymanowskiego w Katowicach. Obecnie jest aktorką teatru muzycznego Capitol we Wrocławiu.

</doc>
<doc id="194906" url="https://pl.wikipedia.org/wiki?curid=194906" title="Tour de Pologne 2001">
Tour de Pologne 2001

58. edycja wyścigu kolarskiego Tour de Pologne odbyła się w dniach 3–9 września 2001 roku. Rywalizację rozpoczęło 159 kolarzy z 19 grup zawodowych (w tym 6 polskich), oraz reprezentacji młodzieżowej Polski. Ukończyło 65 kolarzy. Łączna długość wyścigu – 1249 km.
Pierwsze miejsce w klasyfikacji generalnej zajął Czech Ondřej Sosenka (CCC Mat), drugie Niemiec Jens Voigt (Crédit Agricole), a trzecie Piotr Przydział (CCC Mat).
Po raz pierwszy w historii Tour de Pologne udział w wyścigu wziął kolarz w tęczowym trykocie mistrza świata – Łotysz Romāns Vainšteins (Domo Farm Frites).
Pula nagród wyniosła 120 tysięcy dolarów, a główną nagrodą dla zwycięzcy oprócz Pucharu Prezydenta RP był samochód Fiat Doblò.

</doc>
<doc id="194907" url="https://pl.wikipedia.org/wiki?curid=194907" title="Trey Parker">
Trey Parker

Randolph Severn „Trey” Parker III (ur. 19 października 1969 w Conifer) – amerykański aktor, animator, scenarzysta, producent, reżyser i kompozytor. Wspólnie z Mattem Stone’em był współtwórcą serialu animowanego "Miasteczko South Park" (od 1997) i musicalu "Księga Mormona" (2011). 
Życiorys.
Urodził się w Conifer w Kolorado jako syn Sharon i Randolpha „Randy’ego” Parkera, geologa. Jego rodzice mają takie same imiona jak rodzice Stana Marsha w "Miasteczku South Park", a jego ojciec ten sam zawód. Stan Marsh był także imieniem jego ojczyma. Jego rodzina była pochodzenia angielskiego, szkockiego i irlandzkiego, a także miała korzenie norweskie, holenderskie, niemieckie, francuskie i walijskie. Wychowywał się z siostrą Shelley. Był nieśmiałym dzieckiem, fascynował się Monty Pythonem i twórczością Terry’ego Gilliama. Zdobył czarny pas w taekwondo. Po ukończeniu Berklee School of Music, studiował na wydziale filmowym na Uniwersytecie Kolorado w Boulder.
Wspólnie z kolegę ze studiów, Mattem Stone’em, zaczął tworzyć serię prymitywnie animowanych kreskówek. W latach 1992–1994 Parker i Stone współpracowali przy swoim pierwszym filmie, "Cannibal! The Musical", który zwrócił uwagę dyrektora Fox, Briana Gradena. Graden zlecił im stworzenie świątecznej kartki wideo, "The Spirit of Christmas" (1992), 5–minutowej kreskówki, w której pojawiły się cztery postacie wulgarnych trzecioklasistów, którzy mieli zostać gwiazdami "Miasteczka South Park": całkiem normalny Stan Marsh, neurotyczny Kyle Broflovski, wiecznie skazany na zagładę Kenny McCormick oraz gruby i paskudny Eric Cartman. Serial emitowany na kanale Comedy Central, jego niecenzuralny język, szybko stał się tematem dyskusji w Hollywood. Debiutujący 13 sierpnia 1997 "Miasteczko South Park" stał się zarówno hitem, jak i przedmiotem kontrowersji, ponieważ był często przywoływany jako kolejny przykład zepsucia kultury popularnej, psującej amerykańskie dzieci.
Parker i Stone przenieśli się do Los Angeles i zrealizowali swój drugi film, "Orgazmo" (1997). Parker i Stone nagrali teledysk do utworu zespołu Ween „Even If You Don’t” (2000).
W 2000 skomponowana przez Parkera piosenka „Blame Canada” z filmu "Miasteczko South Park" (1999) była nominowana do Oscarz za najlepszą piosenkę oryginalną.
W 2011 musical Parkera "Księga Mormona" z powodzeniem trafił na Broadway, gdzie zdobył cztery nagrody Tony Award i Grammy 2012 za najlepszy album musicalu – "The Book of Mormon: Original Broadway Cast Recording". 
W 2013 odcinek "Miasteczka South Park" pt. "Jewpacabra" zdobył nagrodę Annie.
Swoje poglądy określa jako libertariańskie. Jest zarejestrowanym członkiem Partii Libertariańskiej.
Filmografia.
Postacie, którym podkłada głos w "Miasteczko South Park".
Ponadto Trey Parker podkłada głos wielu innym postaciom.

</doc>
<doc id="194908" url="https://pl.wikipedia.org/wiki?curid=194908" title="Paula Radcliffe">
Paula Radcliffe

Paula Jane Radcliffe (ur. 17 grudnia 1973 r.) – brytyjska lekkoatletka, długodystansowiec. Do niej należy drugi wynik w historii biegów maratońskich kobiet: w 2003 r. ukończyła maraton w Londynie w czasie 2:15:25. Jest też rekordzistką Europy w biegu na 10 000 metrów i byłą rekordzistką na 5000 metrów.
W początkach kariery Radcliffe uprawiała głównie biegi przełajowe. W 1992 r. zdobyła w tej konkurencji tytuł mistrzyni świata juniorów. Po krótkiej przerwie, na skutek kontuzji, pojawiła się już na bieżniach lekkoatletycznych, zajmując wysokie miejsca na ważnych imprezach międzynarodowych. Na mistrzostwach świata w 1995 r. i na igrzyskach olimpijskich w 1996 r. zajęła 5. miejsca w biegu na 5000 m. W kolejnych sezonach, mimo dobrych rezultatów osiąganych na bieżni, Radcliffe nie udało się zdobyć żadnych medali poza jedynie srebrem w biegu na 10 000 m podczas mistrzostw świata w 1999 r. Kolejną szansą miały być igrzyska olimpijskie w 2000 roku Radcliffe prowadziła nieomal przez cały wyścig, ale na ostatnim 25. okrążeniu wyprzedziły ją trzy inne zawodniczki.
W 2002 r. Paula Radcliffe postanowiła wydłużyć dystans i zaczęła biegać maraton. Jeszcze tego samego roku zwyciężyła w maratonie w Londynie. W następnym roku ponownie zwyciężyła w Londynie, ustanawiając jednocześnie najlepszy wyniki w historii tej konkurencji. W 2003 była również najlepsza w innym biegu maratońskim w Chicago. Podczas igrzysk olimpijskich w Atenach w 2004 r. nie udało jej się zdobyć medalu, co więcej, z powodu wyczerpania musiała zejść z trasy na 36 km. Pięć dni później wystartowała w biegu na 10 000 m, z którego jednak wycofała się na 8 okrążeń przed metą. Po porażce w Atenach powróciła do biegania ulicznych biegów maratońskich: wygrała Maraton Nowojorski w 2004 r. i londyński w 2005 r. Powróciła także na bieżnię i wystartowała podczas mistrzostw świata w 2005 r. w biegu na 10 000 m i maratonie. W tej pierwszej konkurencji nie udało jej się zająć wysokiego miejsca. Mimo to wystartowała w biegu maratońskim, zdobywając tytuł mistrzyni świata, prowadząc nieomal od startu do mety.
Paula Radcliffe jest jedną z najlepszych biegaczek w historii biegów długich. Należały do niej rekordy świata na większości z dystansów rozgrywanych w biegach ulicznych (od 5 km wzwyż przez półmaraton aż po bieg maratoński). W olimpijskich konkurencjach lekkoatletycznych jej rekordy życiowe należą do najlepszych rezultatów w historii europejskiej lekkoatletyki: na 5000 m rezultat 14:29,11, a na 10 000 – 30:01,09. Była 3-krotnie mistrzynią świata w półmaratonie (2000, 2001, 2003) i 2-krotnie mistrzynią świata w biegach przełajowych (2001, 2002) oraz srebrną (1997, 1998) i brązową (1999) medalistką MŚ w przełajach.
W 2002 r. Radcliffe otrzymała Order Imperium Brytyjskiego. W tym samym roku została uznana za sportowca roku Wielkiej Brytanii oraz najlepszą lekkoatletką świata roku 2002.

</doc>
<doc id="194909" url="https://pl.wikipedia.org/wiki?curid=194909" title="LIO 2000">
LIO 2000



</doc>
<doc id="194910" url="https://pl.wikipedia.org/wiki?curid=194910" title="LIO 2004">
LIO 2004



</doc>
<doc id="194913" url="https://pl.wikipedia.org/wiki?curid=194913" title="Junxia Wang">
Junxia Wang



</doc>
<doc id="194914" url="https://pl.wikipedia.org/wiki?curid=194914" title="Pniowiec">
Pniowiec

Pniowiec (niem. "Pniowitz") – część miasta i dzielnica Tarnowskich Gór oddalona o około 8 km na północny zachód od centrum miasta, położona w kompleksie Lasów Lublinieckich. Do kwietnia 2003 o statusie sołectwa.
1 stycznia 1973 włączony do miasta Strzybnica. Od 1975 część Tarnowskich Gór. Według danych urzędu stanu cywilnego z 2017 roku zamieszkiwana przez niecałe 1300 mieszkańców.
Z tutejszego stawu znajdującego się na terenie Tłuczykąta wypływa struga Pniowiec, dopływ Stoły.
Nazwa.
Według niemieckiego językoznawcy Heinricha Adamy’ego nazwa pochodzi od polskiej nazwy "„pnia”". W swoim dziele o nazwach miejscowych na Śląsku wydanym w 1888 roku we Wrocławiu wymienia on jako najstarszą zanotowaną nazwę miejscowości "Pniowek" podając jej znaczenie "„Holzstammplatz”", czyli po polsku "„Miejsce wśród pni”". Nazwa uwidoczniona jest w obecnym herbie.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Pniowiecz" oraz niemiecką "Gross Pniowitz".
W czasie II wojny światowej niemiecka nazistowska administracja III Rzeszy zmieniła nazwę na nową, całkowicie ahistoryczną – "Stockwalde O.S."
Edukacja.
W Pniowcu znajduje się Zespół Szkolno-Przedszkolny nr 2 obejmujący Przedszkole oraz Szkołę Podstawową (dawniej Szkołę Podstawową nr 16), mieszczący również siedzibę rady dzielnicy Pniowiec, a do 2017 siedzibę Filii nr 14 Miejskiej Biblioteki Publicznej im. Bolesława Lubosza w Tarnowskich Górach – ul. Jagodowa 72.
Religia.
Cały obszar dzielnicy należy do rzymskokatolickiej parafii pw. Matki Boskiej Królowej Wszechświata z siedzibą przy ul. Jagodowej 51.
Transport.
Transport drogowy.
Główną ulicą stanowiącą oś przecinającą dzielnicę z zachodu na wschód jest ulica Jagodowa (dawniej "Wiejska").
Komunikacja miejska.
Publiczny transport zbiorowy na terenie dzielnicy obejmuje przewozy autobusowe, których organizatorem od 1 stycznia 2019 jest Zarząd Transportu Metropolitalnego.
Według stanu z grudnia 2022 przez Pniowiec przejeżdżają i zatrzymują się autobusy kursujące na liniach:
Na terenie dzielnicy znajdują się przystanki: "Pniowiec Pętla", "Pniowiec Gospoda" i "Pniowiec Dom Nauczyciela" oraz przystanek na żądanie "Pniowiec Zalew".
Herb.
Według statutu dzielnicy Pniowiec do 2015 roku herbem dzielnicy był:

</doc>
<doc id="194916" url="https://pl.wikipedia.org/wiki?curid=194916" title="Jezioro Krzywe">
Jezioro Krzywe

17 jezior w Polsce:
Jezioro na Białorusiː
drugie nazwy jezior:

</doc>
<doc id="194917" url="https://pl.wikipedia.org/wiki?curid=194917" title="Wang Junxia">
Wang Junxia

Wang Junxia (chin. upr. 王军霞, chin. trad. 王軍霞, pinyin "Wáng Jūnxiá"; ur. 19 stycznia 1973 w Jiaohe, Jilin) – chińska lekkoatletka, uprawiająca biegi długie. Rekordzistka świata na dystansach 3000 m i 10 000 m. Oba rekordy, z czego na 3000 m poprawiała dwukrotnie, ustanowiła w ciągu 5 dni we wrześniu 1993 roku.
Osiągnięcia Wang Junxia podawane są niekiedy w wątpliwość, podobnie jak wyniki innych chińskich biegaczek z tego okresu. Bowiem w ciągu dwóch dni pięć chińskich biegaczek (Wang Junxia, Qu Yunxia, Zhang Linli, Ma Liyan oraz Zhang Lirong) osiągnęło rezultaty lepsze od poprzedniego rekordu świata Tatiany Kazankiny. Na liście najlepszych czasów w historii tej konkurencji do tych pięciu zawodniczek należy 8 z 10 najszybszych biegów – wszystkie ustaniowione 12 i 13 września 1993. Dodatkowo Qu Yunxia 11 września 1993 ustanowiła rekord świata w biegu na 1500 m
Spośród nich jedynie Wang Junxi oraz Qu Yunxi udało się później potwierdzić te wyniki na ważnych imprezach międzynarodowych. Na Igrzyskach Olimpijskich w 1996 zdobyła złoty medal na 5000 m i srebrny na 10 000 m. Wang Junxia zdobyła też złoty medal na 10 000 m na mistrzostwach świata w 1993 roku.

</doc>
<doc id="194921" url="https://pl.wikipedia.org/wiki?curid=194921" title="Narodowy katolicyzm">
Narodowy katolicyzm

Narodowy katolicyzm – doktryna polityczna łącząca nacjonalizm z przyznaniem religii katolickiej statusu wyznania państwowego, na którym będzie oparty ustrój państwa. W Polsce idee narodowo-katolickie pojawiły się na przełomie lat 20. i 30. XX wieku, kiedy to młodzi narodowcy zaczęli głosić konieczność budowy „Katolickiego Państwa Narodu Polskiego”. Popularna jako "nacionalcatolicismo" w Hiszpanii epoki Francisco Franco, a także w Chorwacji za panowania Ante Pavelića.
Idea ta wzbudza zastrzeżenia pod kątem wewnętrznej spójności logicznej: nacjonalizm jest siłą rzeczy pojęciem ekskluzywnym, wykluczającym, a katolicyzm (etym. "powszechny") jest pojęciem inkluzywnym. Kościół katolicki nigdy nie autoryzował partii posiadających w nazwie pierwiastek katolicki swoim autorytetem. Tym niemniej Kościół katolicki idei tej nie potępiał, starając się ją jednak kierować na "odpowiednie" – bliższe katolicyzmowi tory. Papież Pius XI przestrzegał przed niebezpieczeństwami nacjonalizmu: 
Pomimo tego wielu przedstawicieli liberalnego skrzydła w Kościele katolickim również krytykuje narodowy katolicyzm i dziś Kościół stara się raczej dystansować od tej idei, argumentując m.in., że z przykazania miłości „Miłuj bliźniego swego, jak siebie samego”, oraz listów św. Pawła (Gal 3:28, Kol 3:11) można wywnioskować podobne wezwanie do miłowania narodów bliźnich. Jednocześnie zwolennicy narodowego katolicyzmu argumentują, że z przykazania „Czcij ojca swego i matkę swoją” można też wywnioskować, że specjalna, większa część miłości należy się w stosunku do własnego narodu niż do narodów innych.

</doc>
<doc id="194923" url="https://pl.wikipedia.org/wiki?curid=194923" title="Pierwszy proces oświęcimski">
Pierwszy proces oświęcimski

Pierwszy proces oświęcimski – proces sądowy w Krakowie przed polskim Najwyższym Trybunałem Narodowym w dniach 24 listopada – 22 grudnia 1947. Na ławie oskarżonych zasiadło 40 byłych członków załogi niemieckiego obozu zagłady Auschwitz-Birkenau.
Proces odbył się w specjalnie do tego przygotowanej sali Muzeum Narodowego w Krakowie (w której mieściło się 500 osób) i był równolegle tłumaczony na cztery języki. Akt oskarżenia obejmował przede wszystkim zarzuty dotyczące udziału oskarżonych w gazowaniu Żydów przywożonych z całej Europy na terenie obozu w Birkenau, dokonywania rozlicznych egzekucji i maltretowania więźniów oraz popełnienia innych okrucieństw na terenie obozu. Łączną liczbę ofiar obozu ocenia się na od około 1 100 000 do 1 500 000 (w ogromnej większości Żydów, ale także więźniów politycznych z Polski i innych krajów okupowanych, Romów oraz radzieckich jeńców wojennych).
Na ławie oskarżonych zasiedli między innymi: Arthur Liebehenschel (komendant obozu, następca Rudolfa Hössa), Max Grabner (szef obozowego Gestapo), Hans Aumeier (jeden z kierowników obozu i zastępców komendanta), Maria Mandl (kierowniczka obozu kobiecego w Brzezince), Karl Ernst Möckel (szef obozowej administracji) i Erich Muhsfeldt (kierownik krematoriów w Brzezince). Aumeier i Muhsfeldt zostali już wcześniej skazani za zbrodnie popełnione w obozach na terenie III Rzeszy, lecz Amerykanie postanowili przekazać ich Polsce, by odpowiedzieli także za zbrodnie, których dopuścili się w Auschwitz. W toku procesu trybunał uznał organizację obozów koncentracyjnych za organizację przestępczą.
W wyniku procesu 23 oskarżonych skazano na karę śmierci przez powieszenie (2 oskarżonym zamieniono ją następnie na dożywotnie pozbawienie wolności), 16 na karę pozbawienia wolności od dożywotniego pozbawienia wolności do 3 lat, a jednego oskarżonego uniewinniono. Wyroki śmierci wykonano 24 stycznia 1948 w więzieniu Montelupich w Krakowie.
W uzasadnieniu wyroku Najwyższy Trybunał Narodowy rozstrzygnął kwestię powołania się oskarżonych na rozkaz przełożonych (co miało znaczenie nie tylko dla tej sprawy) stwierdzając, iż:
Werdykt Najwyższego Trybunału Narodowego w pierwszym procesie oświęcimskim.
Drugi proces oświęcimski toczył się od 20 grudnia 1963 do 10 sierpnia 1965 przed zachodnioniemieckim sądem we Frankfurcie nad Menem.

</doc>
<doc id="194934" url="https://pl.wikipedia.org/wiki?curid=194934" title="Pistolet maszynowy MP 18">
Pistolet maszynowy MP 18

Maschinenpistole 18 (MP 18/I) – niemiecki pistolet maszynowy.
Historia.
W trakcie pierwszej wojny światowej okazało się, że główna broń piechoty – karabin powtarzalny słabo spisuje się w czasie walk w okopach. Pojawiły się żądania skonstruowania broni posiadającej siłę ognia karabinu maszynowego, ale krótszej i bardziej poręcznej niż ręczny czy lekki karabin maszynowy.
Początkowo testowano wyposażoną w długą lufę i dostawną kolbę wersję pistoletu P.08 Parabellum. Okazało się jednak, że wersja Parabellum strzelająca seriami ma zbyt dużą szybkostrzelność (1200 strz./min) i magazynek nie nadążał podawać amunicji. W rezultacie bardzo częste były zacięcia. W 1916 roku GPK (Gewehrprüfungskomission – niem. Komisja Doświadczalna Broni Piechoty) ogłosiła konkurs na nową, automatyczną broń strzelającą nabojem pistoletowym. Z przedstawionych komisji projektów wybrano konstrukcje Andreasa Wilhelma Schwarzlose i Hugo Schmeissera. Wiosną 1917 roku po zakończeniu testów postanowiono przyjąć do uzbrojenia konstrukcję Schmeissera. Jednocześnie złożono w Theodor Bergmann Industriawerke zamówienie na 50 000 sztuk nowej broni oznaczonej jako Maschinenpistole MP 18/I. 30 grudnia 1917 w Urzędzie Patentowym Rzeszy przedstawiony został wniosek patentowy dotyczący MP 18/I. Jako autor wynalazku był w nim wymieniony Schmeisser, ale wniosek został złożony w imieniu pracodawcy Schmeissera, zakładów Bergmanna.
Zamówiono 50 000 sztuk MP 18, które miały stać się uzbrojeniem pododdziałów szturmowych. Do końca wojny udało się jednak wyprodukować ok. 10 000 tego pistoletu maszynowego. Po zakończeniu wojny Traktat Wersalski zakazał produkcji w Niemczech broni automatycznej, w tym pistoletów maszynowych. Przed wejściem w życie postanowień Traktatu Wersalskiego w zakładach Bergmanna wyprodukowano jeszcze 25 000 egzemplarzy MP 18/I. Produkcję zakończono zgodnie z postanowieniami traktatu, ale o egzemplarzach wyprodukowanych po wojnie nie poinformowano aliantów zgłaszając tylko 10 000 wyprodukowanych MP 18/I (zgodnie ze stanem magazynowym w momencie zakończenia wojny). Za zgodą aliantów pistolety maszynowe wyprodukowane podczas wojny rozdzielono pomiędzy policję i nowo powstałą Reichswehrę. Egzemplarze wyprodukowane po wojnie ukryto.
Pomimo rozpoczęcia produkcji MP 18/I w 1917 roku Hugo Schmeisser nie zaprzestał prac nad rozwojem swojego pistoletu maszynowego. Na początku 1918 roku zaproponował zastąpienie skomplikowanego i zawodnego 32-nabojowego magazynka bębnowo-pudełkowego prostym 20-nabojowym magazynkiem pudełkowym. Zastosowanie nowego magazynka wymagało zmiany konstrukcji gniazda magazynka. Prototyp nowej wersji został oznaczony jako MP 18/IV (MP 18/I verbessert – niem. ulepszony). Została ona jednak odrzucona przez GPK, ponieważ armia niemiecka dysponowała dużymi zapasami starych magazynków. Dopiero po 1935 roku zamówiono nowe gniazda magazynków i zmodernizowano część MP 18/I. Liczba zamówionych gniazd była jednak mniejsza od liczby wyprodukowanych MP 18/I i dlatego egzemplarze ze starym magazynkiem pudełkowo-ślimakowym nawet pod koniec II wojny światowej nie były szczególną rzadkością.
Po opracowaniu MP 18/IV Schmeisser nadal udoskonalał MP 18. Efektem tych prac był wyposażony w przełącznik rodzaju ognia pistolet maszynowy MP 28 II.
W czasie drugiej wojny światowej pistolety maszynowe MP 18 były już przestarzałe, ale z powodu braku dostatecznej liczby nowych pistoletów maszynowych były nadal używane. Z czasem zostały one zastąpione w jednostkach pierwszorzutowych przez MP 40, ale przez jednostki tyłowe i pomocnicze były używane do końca wojny.
Opis techniczny.
Pistolet maszynowy MP 18 był indywidualną bronią samoczynną. Zasada działania oparta o odrzut swobodny zamka. Strzelanie z zamka otwartego seriami. Zasilanie magazynkowe (początkowo stosowano magazynki pudełkowo-bębnowe o pojemności 32 naboi z pistoletu P08, później stosowano pudełkowe magazynki o pojemności 20, 30 lub 50 naboi). Magazynki były dołączane z lewej strony broni. Lufa w osłonie metalowej. Przyrządy celownicze składają się z muszki i celownika przerzutowego o nastawach 100 i 200 m. Pistolet maszynowy MP 18 można było zabezpieczyć tylko przy zamku napiętym przez wprowadzenie rękojeści przeładowania w specjalne wycięcie komory zamkowej.

</doc>
<doc id="194936" url="https://pl.wikipedia.org/wiki?curid=194936" title="Sąd asesorski">
Sąd asesorski

Sąd asesorski (nazywany także "Asesorią") – zadworny sąd królewski (funkcjonujący bez obecności króla) w I Rzeczypospolitej. Powstał w połowie XVI wieku.
Przewodniczył w nim kanclerz lub w jego zastępstwie podkanclerzy, asesorami byli referendarze i urzędnicy królewskiej kancelarii.
Jego właściwość określono przy okazji utworzenia Trybunału Koronnego w 1578 roku. Orzekał w sprawach, w których stroną pozwaną było miasto rządzące się prawem magdeburskim lub chełmińskim albo mieszczanin pochodzący z takiego miasta; a także w sprawach dotyczących dóbr i dochodów królewskich.
Wobec słabości sądownictwa dawnej Rzeczypospolitej, sąd asesorski jako jedyny fachowy (m.in. dopuszczający mieszczan do palestry) uchodził za najbardziej kompetentny i bezstronny. Odwołania od jego wyroków kierowano początkowo do sądu relacyjnego. Z czasem apelacje od Asesorii zostały zakazane.

</doc>
<doc id="194938" url="https://pl.wikipedia.org/wiki?curid=194938" title="Władysław Magryś">
Władysław Magryś

Władysław Magryś (ur. 22 lutego 1897 w Zabratówce, zm. w maju 2002) – weteran I wojny światowej i wojny polsko-radzieckiej 1920. W roku 2000, licząc 103 lata, był najstarszym żyjącym emerytowanym żołnierzem garnizonu rzeszowskiego.
Ukończył dwie klasy gimnazjum, w 1915 wcielony został do austriackiego 17 pułku strzelców ("Schitzenregiment"). Wraz z pułkiem brał udział w walkach na froncie rosyjskim w bojach nad Stochodem i Styrem pod Kościuchnówką, na froncie włoskim nad rzeką Piawe (incydent z Ernestem Hemingwayem) i pod Fiume, na Bałkanach pod Salonikami. Ewakuowany z Grecji drogą morską w okresie działań rewolucyjnych we flocie austriackiej. Po powrocie do kraju, uczestniczył (salut armatni) w działaniach niepodległościowych w Krakowie w 1918. Po przyjeździe do Rzeszowa wstąpił do żandarmerii sądowej (zalążek policji państwowej). Pod koniec 1918 rozpoczął służbę w 6 pułku ułanów (nazywanym potem pułkiem kaniowskim). Był ułanem szwadronu technicznego, pisarzem kancelaryjnym. Udział 6 pułku w walkach na Ukrainie: pod Zbarażem, Trembowlą, Żółkwią. Pułk w składzie 18 Dywizji Piechoty w bitwach: Dubno-Równe 4 lipca 1920, Twierdza Brody 29 lipca-2 sierpnia 1920. W czasie Bitwy Warszawskiej pułk skierowany do Będzina w celu uzupełnienia. Przeniesiony nad Zbrucz walczy przeciwko oddziałom bolszewickim (warta nad Zbruczem). W roku 1921 zwolniony z wojska pracował w gospodarstwie rolnym ojca w Handzlówce. We wrześniu 1939 zmobilizowany w drugim rzucie, nie zdążył wziąć udziału w walkach.
Po II wojnie światowej zamieszkiwał w Wólce Hyżneńskiej, zmarł w dniu 15 maja 2002 r. w wieku 105 lat. Został pochowany na cmentarzu w Wólce Hyżneńskiej.

</doc>
<doc id="194939" url="https://pl.wikipedia.org/wiki?curid=194939" title="Erich Muhsfeldt">
Erich Muhsfeldt

Erich Mußfeldt (ur. 18 lutego 1913 w Neubrück w Brandenburgii, zm. 24 stycznia 1948 w Krakowie) – zbrodniarz hitlerowski, członek załogi obozów koncentracyjnych Auschwitz-Birkenau, Majdanek i Flossenbürg oraz SS-Oberscharführer.
Życiorys.
Ukończył 8 klas szkoły powszechnej. Z zawodu był piekarzem. Wstąpił do NSDAP i SA w 1933, a do SS 15 stycznia 1940 roku. Swoją służbę w obozach koncentracyjnych rozpoczął w Auschwitz 15 lipca 1940, gdzie sprawował funkcję kierownika komand więźniarskich ("Kommandoführera") i bloku ("Blockführera"). 15 listopada 1941 roku Muhsfeldt przeniesiony został do Majdanka, gdzie pełnił służbę jako kierownik krematorium i komanda zajmującego się paleniem zwłok pomordowanych więźniów i jeńców radzieckich. Z końcem maja 1944 roku powrócił do Auschwitz, gdzie wraz z Otto Mollem kierował krematoriami w Birkenau podczas likwidacji Żydów węgierskich. Następnie w sierpniu 1944 roku Mußfeldt został skierowany na front, ale na początku kwietnia 1945 roku przydzielono go do obozu we Flossenbürgu jako oficera raportowego ("Rapportführera").
W Auschwitz-Birkenau Erich Mußfeldt był jednym z najważniejszych wykonawców akcji zamordowania ponad 300 tysięcy Żydów węgierskich. Oprócz tego wielokrotnie przeprowadzał egzekucje i znęcał się nad więźniami. W Majdanku Mußfeldt był współodpowiedzialny za przeprowadzenie akcji o kryptonimie „Dożynki” 3 listopada 1943 r. Zamordowano wówczas Żydów. Brał aktywny udział w wielu innych mordach, zarówno o charakterze masowym, jak i indywidualnym. Podczas ewakuacji Flossenbürga rozstrzelał kilkudziesięciu więźniów niezdolnych do dalszego marszu. III Rzesza przyznała mu Wojenny Krzyż Zasługi II klasy.
Po wojnie został schwytany przez władze amerykańskie i był jednym z oskarżonych w procesie załogi obozu Flossenbürga. Za 4 tygodnie służby w tym obozie skazany został na karę dożywotniego pozbawienia wolności. Następnie przekazano go władzom polskim, w celu osądzenia za zbrodnie popełnione w obozach Auschwitz-Birkenau i Majdanek. Mußfeldt został osądzony przez Najwyższy Trybunał Narodowy w pierwszym procesie oświęcimskim i uznany za winnego wszystkich zarzucanych mu zbrodni. Skazano go 22 grudnia 1947 roku na karę śmierci, którą wykonano przez powieszenie w krakowskim więzieniu Montelupich.
W amerykańskim filmie "Szara Strefa" z 2001 roku przedstawiającym bunt żydowskiego Sonderkommanda w Auschwitz, rolę Mußfeldta zagrał Harvey Keitel. Film ten powstał na podstawie książki Miklosa Nyiszli (węgierskiego lekarza – więźnia Auschwitz) "Byłem asystentem doktora Mengele", która opisuje wiele zbrodni dokonanych przez Ericha Mußfeldta.

</doc>
<doc id="194941" url="https://pl.wikipedia.org/wiki?curid=194941" title="Stanisław Reich">
Stanisław Reich

Stanisław Wiktor Reich (ur. 25 grudnia 1888 w Rzeszowie, zm. 14 lutego 1916) – ogniomistrz Legionów Polskich, kawaler Orderu Virtuti Militari, doktor praw.
Życiorys.
Urodził się 25 grudnia 1888 w Rzeszowie, w rodzinie Samuela, adwokata i działacza społecznego. Ukończył studia prawnicze na uniwersytecie w Wiedniu w stopniu doktora praw. Prowadził praktykę adwokacką w Rzeszowie. Jako ochotnik służył w Legionach Polskich; przydzielony do oddziałów artylerii II Brygady Legionów, wraz z nią uczestniczył w walkach w Karpatach, nad Styrem i Stochodem. Dosłużył się stopnia ogniomistrza.
Zginął na stanowisku bojowym pod Kostiuchówką, w czasie niespodziewanego ostrzału polskich okopów, w dniu wizyty naczelnego dowództwa armii; został pochowany na cmentarzu 3 pułku piechoty Legionów Polskich nad Styrem, po ekshumacji spoczął na cmentarzu żydowskim na Czekaju w Rzeszowie. Rzeszowski pogrzeb Stanisława Reicha miał charakter manifestacji patriotycznej. 
Ordery i odznaczenia.
Prawdopodobnie 29 grudnia 1933 Prezydent RP omyłkowo, po raz drugi, nadał pośmiertnie Krzyż Niepodległości ogniomistrzowi Stanisławowi Reich. W obu wypadkach w kartotece brak adnotacji o wysłaniu zawiadomień o nadaniu krzyża oraz wysłaniu odznaczenia z dyplomem.

</doc>
<doc id="194947" url="https://pl.wikipedia.org/wiki?curid=194947" title="Parlament Brytyjski">
Parlament Brytyjski



</doc>
<doc id="194949" url="https://pl.wikipedia.org/wiki?curid=194949" title="U Zlatého Tygra">
U Zlatého Tygra

U Zlatého Tygra (pol. "Pod Złotym Tygrysem") – piwiarnia na Starym Mieście w Pradze przy ul. Husowej 17.
Cechuje ją egalitarna atmosfera. Bywalcami tego lokalu były takie postacie jak Bohumil Hrabal, Václav Havel czy Bill Clinton. W lokalu serwowane jest piwo Pilsner Urquell.

</doc>
<doc id="194950" url="https://pl.wikipedia.org/wiki?curid=194950" title="Regalia (gospodarka)">
Regalia (gospodarka)

Regalia (także ducalia) – charakterystyczne dla wczesnego średniowiecza dziedziny gospodarki zastrzeżone dla panującego, wynikające z prawa książęcego i patrymonialnej zasady, iż państwo jest prywatną własnością monarchy. Niektóre z regaliów utrzymały się przez kilka następnych stuleci.
Nazewnictwo.
W zależności od tego, czy monarcha miał tytuł królewski, czy książęcy, stosowano zamiennie terminy "regalia" (od łac. "rex" – król) oraz "ducalia" (od łac. "dux" – książę).
Przykładowe regalia.
Podstawowe i najstarsze było regale ziemi: cała ziemia (wszystkie grunty) w państwie, o ile nie została alienowana, należała do panującego. Jego pochodnymi były m.in.:
Istniały także regalia związane z rozwojem gospodarczym:
Regalia w Polsce.
W XI-wiecznym państwie piastowskim system regaliów był już rozwinięty. Kolejne rodzaje monopoli monarszych pojawiały się wraz z upływem czasu i powstawaniem nowych gałęzi gospodarki. Znaczenie miał też wzrost liczby ludności i napływ osadnictwa: kiedy ziemia dotychczas niczyja (a w najdawniejszych czasach stanowiąca własność ogółu plemienia) nabrała wartości gospodarczej, stawała się ziemią monarszą. Sankcjonowanie i obsługa regaliów przyczyniły się do rozrostu administracji i wzmocnienia władzy monarszej (jednocześnie będąc ich przejawem). W czasie rozbicia dzielnicowego, bez względu na terytorium, regalia miały taką samą formę. Według Juliusza Bardacha jest to dowód na aktywność aparatu najstarszego państwa polskiego i ważną rolę monopoli w finansach monarszych.
System regaliów został zachwiany przez udzielanie immunitetów, kiedy to poszczególne prawa były zbywane przez monarchów na rzecz feudałów i miast. W okresie rozbicia dzielnicowego rozdawnictwo immunitetów szczególnie zaciążyło na rentowności z regale solnego, pierwotnie najbardziej dochodowego. W przypadku regale górniczego stosowano wolność wydobycia z zastrzeżeniem płacenia olbory na rzecz monarchy.
W artykułach przygotowanych dla Henryka Walezego zawarto akt zrzeczenia się regale górniczego. Do końca Polski przedrozbiorowej funkcjonowało natomiast regale targowe, praktycznie włączone do systemu wydawanych przywilejów lokacyjnych.

</doc>
<doc id="194953" url="https://pl.wikipedia.org/wiki?curid=194953" title="Pilsner Urquell">
Pilsner Urquell

Pilsner Urquell – (wym. [ˈpɪlznɐ ˈʔuːɐ̯ˌkvɛl]; nazwa czeska: Plzeňský prazdroj [ˈpl̩zɛɲskiː ˈprazdroj]) - marka jasnego piwa produkowanego w Pilźnie w Czechach przez browar Plzeňský Prazdroj a.s., należący od 2017 r. do japońskiej Asahi Group.
Historia.
Mimo że w pierwszej połowie XIX w. znana była już produkcja piwa z użyciem drożdży dolnej fermentacji, głównie w Bawarii, to jednak właśnie piwu Pilsner Urquell udało się zaistnieć w historii jako prekursor piw typu lager (dolnej fermentacji).
Kiedy po 3 latach budowy, w roku 1842 ukończono budowę Browaru Mieszczańskiego w Pilźnie, właściciele browaru (12 pilzneńskich mieszczan) zatrudnili bawarskiego piwowara Josefa Grolla, aby ten zaczął warzyć nowatorskie piwa z wykorzystaniem drożdży dolnej fermentacji. Pierwsza warka została uwarzona 5 października 1842 r. i po 37 dniach fermentacji i leżakowania, w dniu 11 listopada 1842 r. trafiła do sprzedaży. Groll zarówno drożdże jak i surowce sprowadził z Bawarii, jednak poddał słód suszeniu w dużo niższej temperaturze niż wówczas wszyscy robili. Efektem tego było uzyskanie bardzo jasnego (nie prażonego, przypiekanego) słodu, który wprowadził do piwa czystą i jasną bazę słodową. Piwo od początku charakteryzowało się jasną barwą, czystym aromatem słodowym, wyraźnym kwiatowo-ziołowym chmielem i solidną pianą. Czysty słodowo-chmielowy smak udało się uzyskać również dzięki wyjątkowo miękkiej wodzie dostarczanej do browaru, która nadawała piwu dodatkowej gładkości i lekkości. W kolejnych warkach zaczęto stosować już czeski jęczmień i chmiel z Żatca, co dodatkowo nadało piwu swoistego charakteru.
Na przestrzeni ostatnich kilkunastu dekad zmieniały się nieznacznie parametry piwa. W 1844 r. Pilsner Urquell miał 12,28% ekstraktu wagowo i 5,20% alkoholu objętościowo. W kolejnych dekadach parametry te były sukcesywnie obniżane, do obecnych 11,8% eks. i 4,4% alk. W 1859 r. zastrzeżono dla tego piwa nazwę Pilsner, natomiast w 1898 r. dodano drugi człon "Urquell" (praźródło). Piwo od początku do dziś warzone jest z użyciem rzadko już stosowanej techniki potrójnej dekokcji. 
Ze względu na swój ogromny sukces i nowatorskie podejście Pilsner Urquell zaczął być masowo naśladowany, nadając z czasem grupie piw o podobnych cechach miano stylu nazywanego pils lub pilzner.
W latach 2002−2011, ze względów ekonomicznych oraz produkcyjnych, dostępny na polskim rynku Pilsner Urquell był warzony i rozlewany na licencji przez Tyskie Browary Książęce należące do KP. Od kwietnia 2011, wraz z ukończeniem rozbudowy macierzystego browaru, piwo ponownie jest importowane bezpośrednio z browaru Plzeňský Prazdroj a.s.

</doc>
<doc id="194954" url="https://pl.wikipedia.org/wiki?curid=194954" title="Algorytm Cohena-Sutherlanda">
Algorytm Cohena-Sutherlanda

Algorytm Cohena-Sutherlanda – analityczny algorytm obcinania dwuwymiarowych odcinków przez "prostokąt obcinający", którego boki są równoległe do osi układu współrzędnych. Algorytm ma zastosowanie w grafice komputerowej m.in. w okienkowaniu.
Algorytm.
"Prostokąt obcinający" jest wyznaczony przez cztery proste równoległe do osi: formula_1 formula_2 formula_3 formula_4 Dzielą one płaszczyznę na 9 obszarów, którym przypisuje się 4-bitowe kody, każdy bit opisuje położenie punktu względem danej prostej. Przyporządkowanie bitów do prostych jest zupełnie umowne, tutaj opisano sytuację na rysunku:
Kody są wykorzystywane do szybkiego akceptowania lub odrzucenia odcinków:
(Na rys. czerwone odcinki znajdują się poza prostokątem. Suma logiczna daje wynik poprawny – różny od 0000. Jednak wynik iloczynu logicznego równa się 0000, dlatego odcinki nie zostają odrzucone (uznaje się jako nieokreślone). Po wykonaniu algorytmu dochodzimy do sytuacji, w której cały obcięty odcinek leży poza prostokątem obcinającym i algorytm kończy działanie odrzucając czerwone linie).
W pozostałych przypadkach potrzebne są dodatkowe obliczenia i algorytm przebiega następująco:
Liczba iteracji potrzebnych do obcięcia odcinka może wynosić od 0 do 4.
Przykład.
Obcinanie odcinka AB:
Obcinanie odcinka DE:

</doc>
<doc id="194958" url="https://pl.wikipedia.org/wiki?curid=194958" title="Leon Gomolicki">
Leon Gomolicki

Leon Gomolicki, właśc. Lew Nikołajewicz Gomolickij (ur. 27 sierpnia 1903 w Sankt Petersburgu, zm. 22 grudnia 1988 w Łodzi) – polski poeta, prozaik, krytyk i historyk literatury oraz grafik. Wywodził się ze zrusyfikowanej polskiej rodziny. Uczestnik szeregu kół i stowarzyszeń literackich, sekretarz Związku Pisarzy i Dziennikarzy Rosyjskich w Polsce. Jako historyk literatury zajmował się głównie polską i rosyjską literaturą romantyczną (m.in. Puszkin, Mickiewicz).
Życiorys.
Lata przedwojenne.
Urodzony w Petersburgu, w młodości (lata 1915–24) mieszkał na Wołyniu, a od 1931 w Warszawie, gdzie studiował w Wyższej Szkole Zdobniczej, a także działał w środowisku rosyjskiej emigracji. W pierwszym okresie tworzył w języku rosyjskim. Publikował od 1921 roku. Tomiki poezji z tego okresu: "Миниатюры" (Warszawa 1921), "Дуновение" (Warszawa 1932), "Цветник. Дом" (Tallinn 1936), "Притчи" (Warszawa 1938). Jego poezje wysoko cenił m.in. Julian Tuwim, który część z nich przetłumaczył na język polski. Inne utwory Gomolickiego w języku rosyjskim: "Об основах русской культуры. Достоевский и Толстой" (Preszów 1928), "Арион" (o emigracyjnej poezji rosyjskiej, Paryż 1939), poemat "Варшава" (Warszawa 1934) oraz "Эмигрантская поэма" (Tallinn 1936). Ballada "Ода смерти" (Warszawa 1937).
W 1931 roku otrzymał I nagrodę w konkursie literackim organizowanym przez Związek Pisarzy i Dziennikarzy Rosyjskich w Polsce za zbiór opowiadań "Ночные встречи" (publikowane w piśmie "Молва"). Współpracował z licznymi gazetami i czasopismami emigracyjnymi ("Меч", "За Свободу", "Новь", "Содружества", "Сполохи" i innych, w tym również polskich). Jego poezje publikowane były w antologiach poezji rosyjskiej w Polsce ("Антология русской поэзии в Польше", "Сборникe русских поэтов в Польше") oraz w almanachach ("якорь", "Священная лира", "Новь").
Po wojnie.
Od 1945 mieszkał w Łodzi. Od 1946 roku należał do PPR, a od 1948 – do PZPR. W latach 1948–1962 wykładał na Uniwersytecie Łódzkim, w Wyższej Szkole Aktorskiej w Łodzi w latach 1951–1952 i UW w latach 1949–1950. Był także długoletnim redaktorem w Wydawnictwie Łódzkim. W 1957 roku zadebiutował jako poeta w języku polskim tomikiem pt. "Czas spopielały". Później tworzył wyłącznie prozę, m.in. powieści z elementami autobiograficznymi ("Ucieczka", 1959; "Uprowadzenie Baucis", 1960; "Owoc z grynszpanem", 1965 i in.).
Miejsce pochówku.
Jest pochowany na Cmentarzu Komunalnym na Dołach w Łodzi (kwatera X, rząd 24, grób 17).
Twórczość.
W jego twórczości literackiej można spotkać wątki autobiograficzne, połączone z refleksją psychologiczno-moralną i historiozoficzną, nieraz bliską katastroficznej wizji kultury i cywilizacji. Jego proza ma nieraz symboliczno-metaforyczny charakter poprzez odwołania do kultury antycznej, biblijnej, dalekowschodniej i słowiańskiej. Pisarz posługiwał się także takimi środkami stylistycznymi jak komentarz autotematyczny, inwersja czasowa, monolog wewnętrzny czy pastisz.

</doc>
<doc id="194962" url="https://pl.wikipedia.org/wiki?curid=194962" title="Adam Vetulani">
Adam Vetulani

Adam Vetulani (ur. 20 marca 1901 w Sanoku, zm. 25 września 1976 w Busku-Zdroju) – polski historyk prawa specjalizujący się w historii prawa kanonicznego, wykładowca akademicki, organizator życia naukowego, działacz ruchu ludowego i wojskowy.
Profesor Uniwersytetu Jagiellońskiego, kierownik Katedry Prawa Kościelnego UJ (1934–1939) oraz Katedry Historii Państwa i Prawa Polskiego UJ (1947–1970), dziekan Wydziału Prawa UJ (1946–1948), członek i w latach 1957–1958 sekretarz generalny Polskiej Akademii Umiejętności.
W pracy naukowej zajmował się głównie historią prawa kościelnego oraz historią średniowiecznego prawa polskiego. Był autorem przełomowych badań nad Dekretem Gracjana. Zajmował się też kwestią sekularyzacji Prus. Opracował i przygotował do druku szereg źródeł do średniowiecznej historii Polski. Był autorem podręczników oraz wydawnictw popularnohistorycznych. Łącznie opublikował ponad trzysta trzydzieści prac w różnych językach.
W wieku szesnastu lat wstąpił do armii austriackiej i jako ochotnik wziął udział w I wojnie światowej. Następnie jako żołnierz Wojska Polskiego walczył w wojnie polsko-bolszewickiej.
Ukończył studia na Wydziale Prawa Uniwersytetu Jagiellońskiego. Tam w 1925 roku obronił doktorat pod kierunkiem Stanisława Kutrzeby. W ramach stypendium przez rok przebywał na Uniwersytecie w Strasburgu. W 1934 roku uzyskał nominację na profesora nadzwyczajnego i objął Katedrę Prawa Kościelnego Uniwersytetu Jagiellońskiego. Na uniwersytecie opiekował się młodzieżą studiującą pochodzenia chłopskiego. Był krytycznie nastawiony do rządów sanacji, co przyczyniło się do zahamowania jego awansu w hierarchii akademickiej w okresie międzywojennym.
W 1939 roku jako ochotnik wziął udział w stopniu kaprala w kampanii wrześniowej. Internowany w Rumunii, przedostał się do Francji i w maju 1940 roku w stopniu plutonowego wziął udział w kampanii francuskiej. Lata 1940–1945 spędził na internowaniu w Szwajcarii, gdzie organizował edukację licealną i uniwersytecką dla żołnierzy 2 Dywizji Strzelców Pieszych oraz był przedstawicielem Funduszu Kultury Narodowej z ramienia polskiego rządu na uchodźstwie.
Po zakończeniu wojny powrócił do ojczyzny i w 1947 roku objął kierownictwo Katedry Historii Państwa i Prawa Polskiego UJ. Wypromował ośmiu doktorów, z których każdy został później profesorem nauk prawnych. W ocenie swoich współpracowników, Adam Vetulani „pozostawił po sobie całą szkołę badawczą”, kontynuującą tradycje krakowskiej szkoły historycznej.
Do lat 40. aktywnie działał w Polskim Stronnictwie Ludowym. Co najmniej od 1951 roku był inwigilowany przez Urząd Bezpieczeństwa. Otwarcie sprzeciwiał się stalinizacji UJ. Utrzymywał bliskie kontakty z krakowską kurią biskupią i kardynałem Adamem Stefanem Sapiehą. Współpracował i przyjaźnił się z biskupem Karolem Wojtyłą, który uważał Vetulaniego za mistrza i przewodniczył jego uroczystościom pogrzebowym w 1976 roku.
Vetulani otrzymał doktoraty honorowe Uniwersytetu w Strasburgu (1959), (1961) oraz Uniwersytetu w Pecs (1972). Został uhonorowany Krzyżem Komandorskim papieskiego Ordine Piano, Medalem Komisji Edukacji Narodowej oraz odznaczeniami wojskowymi – dwukrotnie Krzyżem Walecznych za udział w wojnie polsko-bolszewickiej oraz francuskimi: Croix de Guerre "avec étoile", Croix du combattant oraz Médaille Commémorative Française de la Guerre 1939–1945.
Ze związku pozamałżeńskiego miał córkę Krystynę, a ze związku małżeńskiego z Ireną z domu Latinik synów: Jerzego i Jana.
Życiorys.
Młode lata.
Rodzina Vetulanich, wywodząca się z Toskanii, sprowadziła się do Polski w XVIII wieku.
Adam Vetulani urodził się 20 marca 1901 roku w Sanoku. Był synem Romana Vetulaniego, profesora gimnazjalnego, i Elżbiety Karoliny z Kunachowiczów (1867–1948). Miał pięcioro rodzeństwa: braci Kazimierza (1889–1941), Zygmunta (1894–1942) i Tadeusza (1897–1952), oraz siostry Marię (magister nauk ekonomicznych, urzędniczkę Banku Rolnego w Krakowie, 1895–1945) i Elżbietę (1903–1921, zmarłą na gruźlicę).
Rodzina zamieszkiwała w Sanoku, w domu przy ulicy Floriańskiej i w Willi Zaleskich przy placu św. Jana. W 1906 roku Roman Vetulani zmarł na zawał serca, osieracając sześcioro dzieci, w tym pięcioletniego Adama. Jedyną żywicielką rodziny pozostała matka Elżbieta, która otrzymała rentę po zmarłym mężu. To ona „wywarła duży wpływ na kształtowanie młodzieńczej osobowości Adama Vetulaniego”. W 1908 Vetulaniowie zamieszkiwali w Sanoku przy ulicy Podgórze w domu pod numerem konskrypcyjnym 284.
Adam Vetulani ukończył szkołę powszechną w Sanoku. W latach 1911–1914 ukończył trzy pierwsze klasy C. K. Gimnazjum w Sanoku, jako "chlubnie uzdolniony". Szczególnnie przykładał się do nauki języków obcych: francuskiego, niemieckiego i łaciny. Następnie uczęszczał do gimnazjum w Cieszynie i polskiego gimnazjum w Wiedniu, po czym od 1915 do 1919 uczył się w klasach od piątej do ósmej C. K. III Gimnazjum w Krakowie, w którym już w niepodległej II Rzeczypospolitej po przemianowaniu na Państwowe Gimnazjum im. Króla Jana III Sobieskiego w czerwcu 1919 roku zdał egzamin dojrzałości "z odznaczeniem". W latach nauki szkolnej żył bardzo skromnie, aby się utrzymać dawał prywatne korepetycje.
W czasie I wojny światowej z głodu zaciągnął się jako ochotnik do armii austriackiej i w jej szeregach walczył w latach 1917–1918 na froncie włoskim.
Studia i początki pracy naukowej.
W latach 1919–1923 studiował prawo na Wydziale Prawa Uniwersytetu Jagiellońskiego, równocześnie podejmując pracę jako koncypient – pomocnik buchaltera w fabryce szczotek i pędzli przy ul. Zwierzynieckiej.
W czerwcu 1920, w trakcie wojny z bolszewikami, przerwał naukę i jako ochotnik wstąpił do Wojska Polskiego. Ukończył w stopniu plutonowego dwumiesięczny kurs w Centralnej Szkole Podoficerów Piechoty w Biedrusku i otrzymał przydział do 4. Pułku Piechoty Strzelców Podhalańskich, w którym służył do grudnia 1920. Za udział w wojnie polsko-bolszewickiej został dwukrotnie odznaczony Krzyżem Walecznych. Następnie, bez straty roku akademickiego, kontynuował studia prawnicze.
W 1923 opublikował pierwszą pracę naukową. Absolutorium uzyskał 24 września 1923 roku. Wśród jego wykładowców byli m.in. Józef Brzeziński, Stanisław Estreicher, Franciszek Fierich, Jan Nepomucen Fijałek, Władysław Leopold Jaworski, Adam Krzyżanowski, Władysław Semkowicz, Rafał Taubenschlag, Stanisław Wróblewski i Fryderyk Zoll. W trakcie studiów zdał z odznaczeniem trzy egzaminy państwowe: z prawa rzymskiego, z prawa zachodnioeuropejskiego i z postępowania sądowego. Za wybitne osiągnięcia w nauce przez dwa lata pobierał stypendium z fundacji Samuela Głowińskiego. Jego trzy prace seminaryjne z zakresu prawa procesowego zostały zaliczone do pierwszej kategorii uchwałą Rady Wydziału Prawa UJ i nagrodzone piętnastoma tysiącami marek polskich.
W czerwcu 1924 podjął pracę jako aplikant sędziowski w Sądzie Okręgowym w Krakowie, a następnie w Sądzie Apelacyjnym w Krakowie. Zamierzał zostać adwokatem, jednak aplikacji (którą kontynuował w latach 1924–1934) nigdy nie ukończył. Udział w seminarium Stanisława Kutrzeby, na które uczęszczał od 1921, wpłynął na zmianę jego planów i decyzję o poświęceniu się pracy naukowej. Stanisław Kutrzeba stał się dla niego w kolejnych latach „umiłowanym mistrzem”.
W styczniu 1925 roku pod kierunkiem Stanisława Kutrzeby uzyskał na UJ tytuł doktora praw. Następnie wyjechał za granicę na roczne stypendium Ministerstwa Wyznań Religijnych i Oświecenia Publicznego (1925–1926). Wyjazd rozpoczął w listopadzie 1925 roku na Uniwersytecie Karola w Pradze, gdzie uczestniczył w seminariach i Jana Kaprasa. Następnie do grudnia 1926 roku studiował we Francji, w Strasburgu, a także częściowo w Paryżu. Na Uniwersytecie w Strasburgu pod kierunkiem Ernesta Champeaux i zajmował się badaniem historii średniowiecznej kapituły katedralnej w Strasbourgu, uczęszczał też na seminarium . Wówczas jego zainteresowania skupiły się wokół średniowiecznej kultury prawnej.
Po powrocie do Polski kontynuował pracę naukową pod opieką Stanisława Kutrzeby. W grudniu 1926 roku uzyskał stanowisko pomocniczego pracownika naukowego Uniwersytetu Jagiellońskiego przy Katedrze Prawa Cywilnego, wobec braku etatów w katedrach historyczno-prawnych. W styczniu 1928 wniósł podanie o vieniam legendi (prawo do prowadzenia wykładów), a w marcu 1928 habilitował się z zakresu historii prawa polskiego na podstawie całości dorobku, wygłaszając wykład habilitacyjny "Pierwsze przywileje Kościoła polskiego" (habilitacja została zatwierdzona przez ministra wyznań religijnych i oświecenia publicznego w kwietniu 1928). 1 października 1928 roku został mianowany zastępcą profesora i objął kierownictwo Katedry Prawa Kościelnego UJ (z racji tego że stanowisko kierownika Katedry Historii Prawa Polskiego pozostawało zajęte przez jego mistrza, Stanisława Kutrzebę). Wówczas „poszerzył krąg swoich zainteresowań o prawo kościelne”. W 1934 roku uzyskał nominację na profesora nadzwyczajnego.
W okresie międzywojennym był aktywnym działaczem ruchu ludowego, krytycznie nastawionym do rządów sanacyjnych. Należał do Związku Inteligencji Ludowej. Współpracował z innymi profesorami działającymi w ruchu ludowym: Franciszkiem Bujakiem, Stanisławem Pigoniem i Stanisławem Kotem. Utrzymywał bliskie kontakty z mecenasem Stanisławem Mierzwą. Działał we Froncie Morges, w którego pismach "Odnowa" i "Zwrot" publikował artykuły. Występował przeciwko reformie jędrzejowiczowskiej (znoszącej autonomię szkół wyższych), oraz protestował przeciw uwięzieniu, a następnie wygnaniu z Polski Wincentego Witosa.
Jako wykładowca opiekował się młodzieżą pochodzenia chłopskiego studiującą na uczelni, pomagał m.in. studentom zrzeszonym w Polskiej Akademii Młodzieży Ludowej. Otwarcie sprzeciwiał się powstawaniu na uniwersytecie gett ławkowych. Miał w zwyczaju siadać między studentami i oświadczać, że nie rozpocznie wykładu, dopóki studenci polscy i żydowscy nie przemieszają się.
Z „przyczyn natury politycznej” jego kariera uniwersytecka uległa zahamowaniu. Mimo wystąpienia w styczniu 1937 roku przez Radę Wydziału Prawa UJ z wnioskiem o nadanie Vetulaniemu profesury zwyczajnej, nie otrzymał on nominacji przez następne dwa i pół roku, aż do wybuchu II wojny światowej.
W 1936 roku został wybrany na członka korespondenta Towarzystwa Naukowego Warszawskiego, a w 1937 na członka przybranego Towarzystwa Naukowego we Lwowie. W 1938 roku został wybrany na członka korespondenta Polskiej Akademii Umiejętności. Od 1932 brał udział w pracach Komisji Historycznej PAU. Od 1938 był sekretarzem Komisji Prawniczej PAU.
W 1924 roku z nieślubnego związku z Anną Szewczyk urodziła się jego córka Krystyna.
W 1930 roku Adam Vetulani poślubił Irenę Latinik, córkę generała Franciszka Latinika, z którą miał dwóch synów: Jerzego (ur. 1936) oraz Jana (ur. 1938). Rodzina zajmowała mieszkanie na parterze w domu profesorów Uniwersytetu Jagiellońskiego przy placu Inwalidów w Krakowie, zatrudniając pokojówkę, kucharkę i wychowawczynię dla dzieci.
Na froncie II wojnie światowej. Internowanie w Szwajcarii.
W 1939 roku Adam Vetulani wziął udział w kampanii wrześniowej jako ochotnik w stopniu kaprala. 17 września 1939 przeszedł przez granicę polsko-rumuńską i wraz z wojskiem dowodzonym przez ppłk. Waleriana Wiśniewskiego dotarł do Rumunii, gdzie został internowany w Babadag. Tam służył jako oficer oświatowy w sztabie płk. Andrzeja Liebicha i zajmował się wydawaniem codziennej gazetki dla żołnierzy (łącznie dwadzieścia pięć numerów do 25 listopada 1939), po czym przeniósł się do Bukaresztu, gdzie został członkiem pięcioosobowego Komitetu Obywatelskiego kierowanego przez Mirosława Arciszewskiego i prowadził referat oświatowy przy Ambasadzie Polskiej propagując wśród internowanych żołnierzy wyjazd do Francji. Starał się także bezskutecznie o uwolnienie krakowskich profesorów aresztowanych w Sonderaktion Krakau.
Z własnej woli jako żołnierz szeregowy wyruszył w kwietniu 1940 roku w drogę do Francji, gdzie dotarł na początku maja 1940. Unikając służby kancelaryjno-biurowej w wojsku, a zamierzając być na froncie, wstąpił do Wojska Polskiego we Francji w ramach Polskich Sił Zbrojnych na Zachodzie i w stopniu plutonowego został zastępcą dowódcy plutonu w 3 plutonie 9 kompanii 6 Kresowego Pułku Strzelców Pieszych, którą dowodził por. Feliks Radomski. Podczas kampanii francuskiej 1940 uczestniczył w ciężkich walkach wzdłuż linii Maginota, szczególnie pod Maiche i Damprichard, w departamencie Jura. Został odznaczony francuskimi: Croix de Guerre "avec étoile", Croix du combattant oraz Médaille Commémorative Française de la Guerre 1939–1945.
W obliczu klęski Francuzów, przedostał się z żołnierzami 2 Dywizji Strzelców Pieszych na południe i 19/20 czerwca 1940 przekroczył granicę francusko-szwajcarską. Wraz z żołnierzami dywizji został internowany w Szwajcarii. Przebywał w miejscowości Madiswil jako podoficer III batalionu 6 Kresowego Pułku Strzelców Pieszych, którym dowodził mjr dypl. Leon Marchwicki. Vetulaniemu powierzono organizację obozów licealnych i uniwersyteckich dla żołnierzy 2 DSP. Prowadził pogadanki i wykłady uniwersyteckie, redagował podręczniki dla żołnierskich szkół powszechnych i zawodowych. W roku szkolnym 1940/1941 był kierownikiem naukowym obozu uniwersyteckiego pod Fryburgiem. Wspólnie z dr. hab. Antonim Deryngiem działał przy organizacji studiów prawniczych. Kadra dydaktyczna została zorganizowana z inicjatywy gen. Bronisława Prugara-Ketlinga, także pochodzącego z Sanoka.
Do 1945 Adam Vetulani był przedstawicielem Funduszu Kultury Narodowej (FKN) na Szwajcarię z ramienia polskiego rządu na uchodźstwie (wysunął postulat powołania funduszu dla ludzi nauki i kultury na uchodźstwie na wzór FKN już w 1939 na posiedzeniu Komitetu Obywatelskiego w Rumunii). Używał pseudonimów „Adam Brzoza” i „Adam Sanocki”. Przesyłaną do okupowanej Polski korespondencję podpisywał pseudonimem „Fraulein Lidia Kupfer”.
Został zdemobilizowany 5 września 1945 roku.
Powrót do Polski.
Otrzymał propozycję objęcia katedry prawa kościelnego na Uniwersytecie we Fryburgu, ale po zakończeniu wojny zdecydował się na powrót do ojczyzny. Spieszył wówczas do ciężko rannej w ostatnich dniach wojny żony, do dwóch małoletnich synów i blisko osiemdziesięcioletniej matki Elżbiety.
14 września 1945, po kilku latach tułaczki, przybył do Polski, a dzień później został mianowany kierownikiem Katedry Prawa Kościelnego na Uniwersytecie Jagiellońskim. W 1946 został profesorem zwyczajnym Uniwersytetu Jagiellońskiego w zakresie prawa kościelnego. W latach 1946–1948 pełnił funkcję dziekana Wydziału Prawa UJ.
Po śmierci swojego mistrza Stanisława Kutrzeby w styczniu 1946 roku kierował Katedrą Historii Ustroju Polski na UJ. 2 stycznia 1947 roku formalnie objął kierownictwo Katedry Historii Państwa i Prawa Polskiego UJ. Przez kolejne lata prowadził wykłady z historii państwa i prawa polskiego, tzw. „korony”. Jak wspominał jego uczeń Wacław Uruszczak: „Często wykładał stojąc. Miał wadę wymowy, ale ona po chwili słuchania go przestawała istnieć, ponieważ górę brał sposób oraz styl mówienia, godny mistrza i erudyty. Profesor Adam Vetulani wśród studentów wzbudzał respekt. Średniego wzrostu, siwy, bardzo szczupły, w odbiorze oschły i zasadniczy. Tylko nieliczni mieli odwagę iść do niego na egzamin”. Blisko współpracował m.in. z Zofią Kozłowską-Budkową.
Vetulani wznowił współpracę z Polską Akademią Umiejętności. W 1950 roku został wybrany członkiem czynnym PAU. Kontynuował pracę na stanowisku sekretarza Komisji Prawniczej PAU (które objął jeszcze przed wybuchem II wojny światowej). Ustąpił z niego w 1952 roku. W latach 1946–1952 był przewodniczącym Sekcji Historii Prawa Komisji Prawniczej PAU.
W latach 1957–1958 wraz z grupą uczonych krakowskich, m.in. Adamem Krzyżanowskim, na fali odwilży październikowej podjął próbę reaktywacji PAU. Objął wówczas stanowisko sekretarza generalnego Akademii. Działania w kierunku reaktywacji PAU zakończyły się jednak niepowodzeniem, nie doprowadzono do przyjęcia nowego statutu.
Adam Vetulani był aktywnym działaczem i od 1945 roku członkiem Polskiego Stronnictwa Ludowego, w którym pełnił funkcję wiceprezesa koła Kraków-Gród. Po śmierci Wincentego Witosa został powołany w skład Komitetu dla Uczczenia Pamięci Wincentego Witosa, a później w skład Komitetu Budowy Uniwersytetu Ludowego na Ziemi Krakowskiej. W 1947 był pośród założycieli Towarzystwa Polsko Szwajcarskiego w Krakowie. Na fali represji wobec PSL w 1947 roku był przesłuchiwany przez Urząd Bezpieczeństwa. Po tym doświadczeniu wystąpił z szeregów partii i poświęcił się wyłącznie pracy naukowej.
Otwarcie sprzeciwiał się stalinizacji Uniwersytetu Jagiellońskiego oraz narzucaniu marksizmu-leninizmu w dyskursie akademickim.
Kontakty z kurią krakowską i Karolem Wojtyłą.
Adam Vetulani utrzymywał ścisłe kontakty z krakowską kurią biskupią. Blisko współpracował z kardynałem Adamem Stefanem Sapiehą. Współpracował z redakcją "Tygodnika Powszechnego". Był zaangażowany w uroczystości związane z tysięczną rocznicą chrztu Mieszka I, podczas których przemawiał w katedrze wawelskiej na sesji naukowej poświęconej kardynałowi Sapieże.
W latach 50. poznał księdza Karola Wojtyłę, który uczęszczał na jego seminarium z historii prawa kościelnego na Uniwersytecie Jagiellońskim. Na przestrzeni lat Vetulani stał się autorytetem dla Wojtyły, co zaowocowało pod koniec lat 50. napisaniem przez Wojtyłę pracy o Dekretecie Gracjana pod opieką Vetulaniego.
Adam Vetulani i Karol Wojtyła wspólnie byli zaangażowani w sprawę Wydziału Teologicznego Uniwersytetu Jagiellońskiego, który decyzją Rady Ministrów w 1954 roku przestał być częścią UJ. W 1974 roku Vetulani był członkiem komisji, która opracowała skierowany do Prezesa Rady Ministrów PRL "Memoriał w sprawie Papieskiego Wydziału Teologicznego w Krakowie", i zaproponował zawarte w nim żądanie: „Domagamy się stwierdzenia posiadania przez Papieski Wydział Teologiczny w Krakowie praw i przywilejów wyższej uczelni akademickiej”. Będąc wielkim kanclerzem Wydziału Teologicznego, Wojtyła niejednokrotnie zwracał się do Vetulaniego z prośbą o radę.
Wojtyła wraz z księdzem Stanisławem Dziwiszem niejednokrotnie gościł w domu Vetulanich, gdzie odbywali długie dyskusje. Ich znajomość wykraczała poza relacje profesjonalne, wynikające ze wspólnych zainteresowań naukowych. Na przestrzeni lat Karol Wojtyła zaprzyjaźnił się z profesorem oraz jego najbliższą rodziną, gościł na imieninach Adama Vetulaniego i jego żony Ireny.
18 czerwca 1965 roku podczas spływu kajakowego na Dunajcu utonął Jan Vetulani, młodszy syn Adama Vetulaniego, asystent przy Katedrze Prawa Karnego UJ, który w chwili śmierci przygotowywał się do doktoratu z etyki norm. Jan Vetulani należał do tzw. Środowiska, studenckiej grupy duszpasterskiej skupionej wokół Karola Wojtyły, odbywającej wspólne wycieczki krajoznawcze. Na prośbę rodziny, tragiczną wiadomość o śmierci syna Adamowi Vetulaniemu przekazał właśnie biskup Karol Wojtyła.
W 1997 roku, podczas szóstej pielgrzymki do Polski, na uroczystości 600-lecia Wydziału Teologicznego UJ w kolegiacie św. Anny, w obecności rektorów polskich uczelni, już jako papież – Jan Paweł II – na koniec przemówienia przywołał swojego dawnego mistrza: „Jeszcze chyba jedną postać i jedno wspomnienie muszę wypowiedzieć. W czasach zmagania się o Papieski Wydział Teologiczny, wydział sześćsetletni, bardzo wiele mi pomógł profesor Adam Vetulani. I wielu innych, ale wymieniam jego, bo był mi szczególnie bliski w tych czasach”.
W Polsce Ludowej.
Co najmniej od sierpnia 1951 roku Adam Vetulani był inwigilowany przez Urząd Bezpieczeństwa pod kryptonimem „Szwajcar” jako „figurant sprawy wstępnego agenturalnego rozpracowywania”, w sprawie „o zabarwieniu mikołajczykowsko-szpiegowskim”, wedle ówczesnej reżimowej terminologii. Poddawano go intensywnej inwigilacji poprzez: podsłuch pokojowy i telefoniczny, kontrolę korespondencji, obserwację oraz umieszczanie informatorów wśród jego najbliższych znajomych. Vetulani był negatywnie postrzegany przez władze PRL ze względu na szereg czynników, m.in. pobyt na Zachodzie w czasie II wojny światowej, kontakty z rządem Rzeczypospolitej Polskiej na uchodźstwie, działalność w Polskim Stronnictwie Ludowym, związki z krakowską kurią biskupią, działania w obronie praw Wydziału Teologicznego UJ, otwartą krytykę stalinizacji uniwersytetu oraz sprawowanie funkcji sekretarza generalnego Polskiej Akademii Umiejętności w okresie starań o jej reaktywowanie. Pozostawał obiektem inwigilacji Służby Bezpieczeństwa do 1974 roku.
Jedną z szykan zastosowanych przez władze PRL wobec Adama Vetulaniego było odebranie mu możliwości wyjazdów zagranicznych na konferencje i zjazdy. Uczestniczył jeszcze w Międzynarodowym Kongresie ku uczczeniu 800-lecia powstania Dekretu Gracjana w Bolonii, Camaldolii i Rzymie (1952), jednak władze uniemożliwiły mu wyjazd po odbiór insygniów doktora honoris causa uniwersytetów w Strasburgu (1959) i (1961). Vetulani nie zrezygnował ze starań o umożliwienie mu swobodnych kontaktów z nauką światową, co przyniosło efekt w maju 1962 roku, kiedy po uzyskaniu paszportu Vetulani po raz pierwszy od 1956 roku wyjechał z Polski, udając się z wizytą do Pragi. Tam nawiązał kontakt z czeskim historykiem prawa Miroslavem Boháčkiem. We wrześniu 1964 roku odwiedził Szwajcarię. Potem podróżował już częściej, zwłaszcza do Włoch. W 1972 roku osobiście odebrał tytuł dokotra honoris causa nadany mu przez Uniwersytet w Peczu.
W latach 50. organizował akcje kulturalno-oświatowe we wsiach podkrakowskich. Zawodowo związany był również z Instytutem Nauk Prawnych PAN, gdzie pracował w Zakładzie Historii Państwa i Prawa Polskiego (1956–1961), oraz z Instytutem Historii PAN, gdzie pracował w Zakładzie Historii Państwa i Prawa (1961–1962). Od 1966 roku był profesorem zwyczajnym na Papieskim Wydziale Teologicznym w Krakowie, gdzie prowadził wykłady z historii prawa kościelnego.
Był członkiem szeregu polskich i zagranicznych towarzystw naukowych, poza wyżej wymienionymi także m.in.: Komitetu Nauk Prawnych PAN, Polskiego Towarzystwa Historycznego (którego był wiceprezesem), Towarzystwa Naukowego w Toruniu (od 1955), Poznańskiego Towarzystwa Przyjaciół Nauk, Instytutu Zachodniego, Towarzystwa Naukowego KUL, Societé d'Histoire du Droit w Paryżu, Institute of Research and Study in Medieval Canon Law w Berkeley, , Societa Italiana di Storia del Diritto w Rzymie oraz belgijskiego Societé Internationale „Fernand de Vischer” pour l'histoire de droit de l'antiquité, sekcji polskiej Międzynarodowej Komisji do Badania Historii Zgromadzeń Stanowych i Instytucji Parlamentarnych afiliowanej przy Międzynarodowym Komitecie Nauk Historycznych.
Ostatnie lata.
W 1970 roku, po dwudziestu trzech latach, Adam Vetulani odszedł ze stanowiska kierownika Katedry Historii Państwa i Prawa Polskiego UJ. W 1971 roku przeszedł na emeryturę.
W listopadzie 1974 roku został awansowany na podporucznika. Miał wówczas siedemdziesiąt trzy lata i nie podlegał obowiązkowi służby wojskowej.
2 lutego 1975 roku zmarła jego żona, Irena Vetulani. W liście do Miroslava Boháčka z 9 listopada 1975 Adam Vetulani pisał: „Po nagłej śmierci mej Małżonki jestem samotny i w pracy szukam zapomnienia”. W następstwie śmierci Ireny Vetulani, do Krakowa powrócił wraz z rodziną syn Jerzy, pracujący wówczas jako Research Associate Professor w Vanderbilt University.
W 1976 roku ukazały się wspomnienia Adama Vetulaniego "Poza płomieniami wojny. Internowani w Szwajcarii 1940–1945" z okresu organizowania obozów licealnych i uniwersyteckich dla żołnierzy 2 Dywizji Strzelców Pieszych. Zaabsorbowany pracą nad wspomnieniami, nie skorzystał z zaproszenia Stephana Kuttnera do kilkumiesięcznego wyjazdu na Uniwersytet Kalifornijski w Berkeley w celu opisania zmikrofilmowanych tam rękopisów watykańskich. W prywatnej rozmowie ze swoim uczniem Wacławem Uruszczakiem stwierdził, że „najważniejsze z tego, co zrobił w życiu” były „wykłady dla żołnierzy w obozach dla internowanych”. Planował jeszcze spisanie wspomnień ze swojego pobytu w Rumunii, jak i napisanie historii rodziny Vetulanich, jednak tych planów nie zdążył już zrealizować.
Rękopisy i maszynopisy jego prac zazwyczaj nosiły w prawym górnym rogu pierwszej strony skrót WIBBP, tzn. „W Imię Boże Bóg Pomoże”.
Adam Vetulani zmarł 25 września 1976 roku podczas pobytu w sanatorium w Busku-Zdroju. Został pochowany na Cmentarzu Rakowickim w Krakowie 1 października 1976, w kwaterze Ta. Uroczystościom pogrzebowym przewodniczył arcybiskup Karol Wojtyła.
Praca naukowa.
W pracy naukowej Adam Vetulani zajmował się historią prawa kościelnego powszechnego, historią średniowiecznego prawa polskiego, tradycją prawną oraz edytorstwem. Badał m.in. kwestię sekularyzacji Prus i prawa lennego w Polsce. Prowadził badania nad tzw. Dekretem Gracjana, w tym znajomością dokumentu w Polsce. Analizował politykę konkordatową Watykanu w XX wieku, szczególnie w stosunku do Niemiec i Austrii.
W okresie przedwojennym Adam Vetulani sporządził szereg zapisów dotyczących średniowiecz­nych rękopisów płockiej biblioteki katedralnej. Oryginalne rękopisy, przechowywane w bibliotece płockiego seminarium duchownego, zostały zrabowane przez okupantów niemieckich w 1941. W związku z tym zapisy Adama Vetulaniego pozostawały przez szereg lat „jedynym źródłem naukowym dotyczącym rękopisów biblioteki płockiej” (z wyjątkiem wcześniejszych opracowań, w ocenie Józefa Korpały „przestarzałych pod wieloma względami”). Publikacja źródłowa Adama Vetulaniego "Średniowieczne rękopisy płockiej biblioteki katedralnej" (1963) „obejmuje obszerną rozprawę traktującą o rozwoju księgozbioru płockiego i wartości ba­dawczej rękopisów płockich (m.in. o dziejach książki rękopiśmiennej) oraz materiały do katalogu średniowiecznych rękopisów katedry płockiej i opisy rękopisów płockich”. Oceniając wydawnictwo jako godne uwagi, Józef Korpała wskazał, że „ograniczone cele, jakie stawiał sobie autor tych opisów, spowodowały, że opisy te nie są kompletne”. Od lat 70. miały miejsce cztery częściowe zwroty zaginionych przedwojennych zbiorów rękopiśmiennych Archiwum Diecezjalnego w Płocku, jednak do 2020 większość rękopisów nadal uznawana jest za zaginione.
Adam Vetulani przejrzał i uzupełnił czterotomowe dzieło Stanisława Kutrzeby "Historia ustroju Polski w zarysie".
Współpracował z redakcją "Polskiego Słownika Biograficznego".
Dużo pracy poświęcił opracowywaniu i publikacji źródeł historycznych. Przewodniczył komisji redakcyjnej serii wydawniczej "Pomniki Prawa Polskiego" (1957–1966).
Publikacje (wybór).
Rozprawy i monografie.
Na podstawie materiału źródłowego.
Uczniowie.
Adam Vetulani wypromował ośmiu doktorów: Juliusza Bardacha (1948), Stanisława Romana (1948), Stanisława Grodziskiego (1959), Wojciecha Marię Bartla (1959), Ludwika Łysiaka (1961), Stanisława Płazę (1964) i Wacława Uruszczaka (1975), z których każdy został później profesorem nauk prawnych.
Wśród jego uczniów byli także m.in. Bogusław Leśnodorski, Włodzimierz Wolfarth, Lesław Pauli, Stanisław Salmonowicz i Stanisław Waltoś.
W ocenie Wojciecha Marii Bartla i Stanisława Grodziskiego, Vetulani był „zawsze bardzo dokładnym i wymagającym” recenzentem prac swoich uczniów, i „bez wątpienia powiedzieć można, iż pozostawił po sobie całą szkołę badawczą”. Jak wspominali obaj autorzy, Vetulani „surowo krytykował błędy i pomyłki ucznia, z czasem obdarzając go coraz większym zaufaniem; umiał się też przyznawać do własnych pomyłek, i tak nauka stopniowo przeobrażała się w równorzędną współpracę”. Według Stanisława Grodziskiego „szkoła Adama Vetulaniego” kontynuowała tradycje krakowskiej szkoły historycznej.
Upamiętnienie.
W 1991 jego imieniem została nazwana jedna z ulic w Krakowie, w dzielnicy Prądnik Biały.
Podczas procesu zmian nazw ulicy w Sanoku w maju 1989 zaproponowano nazwanie jednej z odnóg ulicy Wincentego Witosa w dzielnicy Dąbrówka „ulicą Vetulanich”. Ulica pod taką nazwą w ww. dzielnicy widnieje w źródłach urzędowych z 1990, jednak współcześnie nie ma już jej w wykazie ulic miasta Sanoka.
Spuścizna Adama Vetulaniego została przekazana do Archiwum Nauki Polskiej Akademii Nauk i Polskiej Akademii Umiejętności w Krakowie oraz Archiwum Uniwersytetu Jagiellońskiego.
Część pamiątek została pokazana na wystawie "Z życia i działalności Adama Vetulaniego 1901–1976" w Archiwum Nauki PAN i PAU w dniach 16 listopada 2001 – 30 kwietnia 2002. Wystawie tej towarzyszyło posiedzenie naukowe zorganizowane w PAU oraz późniejsza publikacja "Adam Vetulani 1901–1976. Materiały z Posiedzenia Naukowego PAU w dniu 16 listopada 2001 r.", wydana w serii "W służbie nauki".
Bibliografia.
Podstawowa
Uzupełniająca

</doc>
<doc id="194966" url="https://pl.wikipedia.org/wiki?curid=194966" title="Eileen Collins">
Eileen Collins

Eileen Marie Collins (ur. 19 listopada 1956 w Elmirze w stanie Nowy Jork) – amerykańska astronautka, pilot wojskowy, pułkownik United States Air Force. Była pierwszą kobietą-pilotem i pierwszą kobietą-dowódcą promu kosmicznego.
Życiorys.
Od dzieciństwa interesowała się lotami kosmicznymi i chciała zostać pilotem. Należała do dziewczęcej organizacji skautowej ("Girl Scout"). W 1974 ukończyła szkołę średnią – Elmira Free Academy, a dwa lata później Corning Community College. W 1978 otrzymała licencjat na Syracuse University. Następnie uzyskała dwa tytuły magisterskie (MS i MA) – w 1986 na Uniwersytecie Stanforda w dziedzinie badań operacyjnych oraz w 1989 na Uniwersytecie Webstera w dziedzinie zarządzania systemami kosmicznymi.
Kariera wojskowa.
W 1979 ukończyła szkolenie na pilota wojskowego w bazie Vance w Oklahomie. Do 1982 pracowała tam jako instruktor lotów na samolotach T-38. W latach 1983–1985 była dowódcą samolotu transportowego C-141 oraz pilotem szkoleniowym w bazie Travis w Kalifornii. Przez kolejny rok studiowała w Air Force Institute of Technology, zaś w latach 1986–1989 pracowała w United States Air Force Academy w Kolorado jako asystent profesora matematyki oraz pilot szkoleniowy na samolotach T-41. W trakcie studiów w Air Force Test Pilot School w bazie Edwards w Kalifornii (ukończyła je w 1990) została wybrana do szkolenia na astronautę.
Wylatała ponad 6751 godzin na ponad 30 typach maszyn. Opuściła United States Air Force w styczniu 2005.
Praca w NASA i kariera astronauty.
W styczniu 1990 została zakwalifikowana do 13. grupy astronautów NASA (NASA-13). Szkolenie na astronautę ukończyła w lipcu 1991.
Po raz pierwszy pilotowała prom kosmiczny w 1995 podczas misji STS-63, w ramach której nastąpiło połączenie wahadłowca Discovery z rosyjską stacją kosmiczną Mir (program Shuttle-Mir). W uznaniu jej osiągnięć jako pierwszej kobiety-pilota promu kosmicznego uhonorowano ją nagrodą Harmon Trophy. Pilotowała również prom podczas misji STS-84 w 1997.
Była dowódcą misji STS-93, podczas której w lipcu 1999 umieszczono na orbicie okołoziemskiej teleskop kosmiczny Chandra. Była to przedostatnia zakończona sukcesem misja promu Columbia (ostatnia udana wyprawa Columbii odbyła się w marcu 2002).
Dowodziła również misją STS-114, pierwszym lotem wahadłowca od katastrofy Columbii w 2003. Realizujący ją prom Discovery wystartował 26 lipca 2005, misja została pomyślnie zakończona 9 sierpnia 2005.
Eileen Collins opuściła NASA w maju 2006.
Rodzina.
Jej rodzicami byli James i Rose Marie Collinsowie, którzy wyemigrowali do Stanów Zjednoczonych z Irlandii. Oprócz Eileen mieli jeszcze troje dzieci. James Collins pracował zawodowo jako geodeta oraz urzędnik pocztowy.
W 1988 wyszła za pilota Pata Youngsa, z którym ma dwoje dzieci – Bridget i Luke’a.
Pamięć.
Główna ulica wiodąca do międzynarodowego portu lotniczego Hancock w Syracuse została nazwana imieniem Eileen Collins.

</doc>
<doc id="194968" url="https://pl.wikipedia.org/wiki?curid=194968" title="Antoni Julian Nowowiejski">
Antoni Julian Nowowiejski

Antoni Julian Nowowiejski (ur. 11 lutego 1858 w Lubieni, zm. 28 maja 1941 w Działdowie) – polski duchowny rzymskokatolicki, historyk, biskup diecezjalny płocki w latach 1908–1941, arcybiskup ad personam od 1930, błogosławiony Kościoła katolickiego.
Życiorys.
Syn Antoniego i Marianny z Sutkowskich. Ukończył gimnazjum w Radomiu i Seminarium Duchowne w Płocku. Naukę kontynuował w Cesarskiej Rzymskokatolickiej Akademii Duchownej w Petersburgu. Święcenia kapłańskie przyjął 10 lipca 1881 z rąk biskupa Aleksandra Gintowta-Dziewałtowskiego. Był profesorem i rektorem Seminarium Duchownego w Płocku, otrzymał godność kanonika płockiego, pełnił funkcję wikariusza generalnego diecezji. W latach 1903–1908 był prepozytem płockiej kapituły katedralnej.
12 czerwca 1908 został mianowany biskupem diecezjalnym diecezji płockiej. 6 grudnia otrzymał sakrę biskupią w Petersburgu z rąk arcybiskupa Apolinarego Wnukowskiego, a ingres do katedry w Płocku odbył 10 stycznia 1909. Od 1918 do 1919 był pierwszym w historii sekretarzem generalnym Episkopatu Polski. 25 listopada 1930 został promowany przez papieża Piusa XI na arcybiskupa ad personam ze stolicą tytularną Silyum.
Jako zwierzchnik diecezji płockiej dokonał reformy administracyjnej, wiele uwagi poświęcał szkolnictwu katolickiemu (powołał do życia Niższe Seminarium Duchowne Diecezji Płockiej), w okresie I wojny światowej angażował się w działalność charytatywną. Dwukrotnie przeprowadził synod diecezjalny (1927, 1938) i zainicjował diecezjalną Akcję Katolicką.
Był autorem prac z zakresu historii, liturgii, komparatystyki kościelnej. Zajmował się m.in. dziejami Płocka. Ogłosił publikację "Wykład liturgii Kościoła katolickiego".
W 1940 został aresztowany (wraz z bp. Leonem Wetmańskim) przez Niemców, był internowany w Słupnie k. Płocka, następnie więziony w piwnicy budynku obecnego ratusza w Płocku, a później w niemieckim obozie koncentracyjnym w Działdowie, gdzie zginął (prawdopodobnie rozstrzelany w lesie pod Białutami). Przypuszcza się, że śmierć poniósł 28 maja 1941. Nie ustalono miejsca jego pochówku.
Upamiętnienie.
13 czerwca 1999 w Warszawie Jan Paweł II ogłosił go błogosławionym w grupie 108 błogosławionych męczenników.
Decyzją biskupa diecezjalnego płockiego Piotra Libery rok 2008 był obchodzony jako rok bł. abp. Antoniego Juliana Nowowiejskiego.
Imieniem arcybiskupa Antoniego Juliana Nowowiejskiego został nazwany Zespół Szkół Usług i Przedsiębiorczości w Płocku.

</doc>
<doc id="194969" url="https://pl.wikipedia.org/wiki?curid=194969" title="Adam Siedlecki">
Adam Siedlecki



</doc>
<doc id="194980" url="https://pl.wikipedia.org/wiki?curid=194980" title="Bukowiec">
Bukowiec



</doc>
<doc id="194982" url="https://pl.wikipedia.org/wiki?curid=194982" title="Tomasz Hajto">
Tomasz Hajto

Tomasz Nikodem Hajto (ur. 16 października 1972 w Makowie Podhalańskim) – polski piłkarz i trener piłkarski. W latach 1996–2005 reprezentant Polski. Uczestnik Mistrzostw Świata 2002. Członek Klubu Wybitnego Reprezentanta. Obecnie komentator sportowy oraz ekspert piłkarski.
Kariera klubowa.
Hajto piłkarską karierę zaczynał w MKS Halniak Maków Podhalański. Następnie grał w Góralu Żywiec. Od 1991 kolejne dwa i pół sezonu grał w Hutniku Kraków. W sezonie 1993/94 przeszedł do Górnika Zabrze, gdzie występował przez cztery lata. Kolejną drużyną którą Hajto reprezentował był zespół z Niemiec – MSV Duisburg, gdzie trafił w 1997 r., podpisując kontrakt o wartości 650 tys. marek. Godny uwagi jest start Hajty w niemieckim klubie – na 9 pierwszych meczów aż w 5 trafiał do „11 kolejki” wg niemieckiego magazynu "Kicker". Po trzech sezonach stał się piłkarzem Schalke Gelsenkirchen, gdzie w dwóch pierwszych latach z klubem zdobył Puchar Niemiec. Zdobył też tytuł wicemistrza Niemiec oraz tytuł najlepszego piłkarza Schalke w Lidze Mistrzów. Wraz z Tomaszem Wałdochem stworzyli jedną z najlepszych formacji obronnych w Bundeslidze.
W maju 2004 przeszedł do 1. FC Nürnberg. Z Norymbergi odszedł po roku. Powodem był m.in. konflikt z trenerem Wolfgangiem Wolfem. Wolf stracił zaufanie do Polaka po tym, gdy ten skrytykował trenera. Prasa doniosła także o trzymanej w tajemnicy przed szkoleniowcem wizycie piłkarza na testach w Glasgow. Plotka okazała się nieprawdziwa, ale rozpoczęła poważny konflikt.
Po odejściu z Norymbergi, Hajto udanie zaprezentował się na testach w angielskim spadkowiczu z Premier League – Southampton i został w lipcu 2005 pozyskany za darmo przez ten klub. Początkowo, gdy trenerem drużyny był Harry Redknapp, był podstawowym graczem. Później jednak trenerem został George Burley i piłkarz stracił miejsce w składzie. Po pół roku przeniósł się na zasadzie wolnego transferu do Derby County. Z klubem tym podpisał kontrakt w styczniu 2006.
W lipcu 2006 powrócił do Polski i podpisał kontrakt z klubem Orange Ekstraklasy ŁKS Łódź jako piłkarz i menedżer. Jako działacz ŁKS-u sprowadził do klubu swojego przyjaciela Tomasza Kłosa. Duet Hajto – Kłos, sprawdzony wiele razy w reprezentacji Polski, miał stanowić silną formację obronną drużyny, jednak niepewna sytuacja finansowa ŁKS skłoniła Hajtę do odejścia.
1 lipca 2007 roku piłkarz podpisał 2-letni kontrakt z Górnikiem Zabrze. 22 marca 2008 strzelił Polonii Bytom bramkę z odległości 60 metrów. Gol ten opisywany był w prasie jako "niesamowity, nieprawdopodobny i genialny". Hajto odszedł z Górnika w grudniu 2008.
W lutym 2009 Hajto wrócił do ŁKS.
W 2010 jako piłkarz ŁKS Łódź przerwał piłkarską karierę, jednak nie zakończył jej oficjalnie. W rundzie wiosennej sezonu 2010/2011 występował w okręgowej drużynie LUKS Gomunice wraz z synem Mateuszem Hajto. Mateusz regularnie grał w meczach (remis z RKS Radomsko 3:3), lecz Tomasz nie pojawiał się w klubie.
W 2020 ukazała się jego autobiografia "Tomasz Hajto. Ostatnie rozdanie. Autobiografia", wydana nakładem wydawnictwa SQN.
Kariera reprezentacyjna.
Tomasz Hajto zaczynał karierę reprezentacyjną w kadrze Antoniego Piechniczka. W drużynie narodowej zadebiutował 27 sierpnia 1996 w spotkaniu przeciwko Cyprowi (2:2). Był uczestnikiem finałów Mundialu w Korei i Japonii w 2002, gdzie zagrał w meczach przeciwko Korei oraz Portugalii. Należy do Klubu Wybitnego Reprezentanta Polski. W reprezentacji rozegrał 62 mecze i zdobył 6 bramek. Za jego najlepszy występ w kadrze uchodzi mecz z Rosją w 1998 (2 gole i asysta). Z reprezentacyjnej kariery zrezygnował na własne życzenie.
Kariera trenerska.
LUKS Gomunice.
W 2011 Tomasz Hajto pełnił funkcję grającego trenera LUKS Gomunice (Klasa A), z którym awansował do piotrkowskiej klasy okręgowej (Klasa okręgowa 2011/2012, grupa: Piotrków Trybunalski).
Jagiellonia Białystok.
5 stycznia 2012 oficjalna strona internetowa Jagiellonii Białystok podała, że zespół do rundy wiosennej przygotują Dariusz Dźwigała i Tomasz Hajto. Decyzja odnośnie do tego, kto obejmie funkcję stałego szkoleniowca Jagiellonii zapadła w lutym, ponieważ Komisja ds. Kształcenia i Licencjonowania Trenerów Piłki Nożnej pod przewodnictwem Wojciecha Łazarka 5 stycznia 2012 nie wyraziła zgody, aby Hajto mógł pełnić funkcję trenera drużyny w Ekstraklasie z powodu braku uprawnień. Komisja warunkowo przyznała mu licencję UEFA A, uprawniającą do prowadzenia klubów II ligi, Młodej Ekstraklasy i niższych klas rozgrywkowych. Licencja ta była ważna do 31 grudnia 2012.
9 lutego 2012 Polsat Sport News podał informację, że Tomasz Hajto zdał wszystkie egzaminy i obronił pracę dyplomową na licencję UEFA A. Uzyskał tym samym pozwolenie na prowadzenie drużyn w meczach II ligi.
Kolejne posiedzenie Komisji ds. Kształcenia i Licencjonowania Trenerów Piłki Nożnej w sprawie Hajty odbyło się 10 lutego 2012. Komisja warunkowo przyznała Tomaszowi Hajcie licencję PZPN PRO, która upoważniała go do prowadzenia drużyn z najwyższych klas rozgrywkowych w Polsce. W związku z tym od 10 lutego 2012 do 30 czerwca 2013 roku Hajto oficjalnie sprawował funkcję pierwszego trenera Jagiellonii Białystok.
Po niezbyt udanym sezonie 2012/13, gdzie Jagiellonia zajęła 10. miejsce w tabeli T-Mobile Ekstraklasy, klub zdecydował o nie przedłużaniu ze szkoleniowcem wygasającego kontraktu.
GKS Tychy.
Od 2014 do 2015 był trenerem pierwszoligowego GKS Tychy, z którego po spadku do II ligi został zwolniony.
Kariera komentatorska.
Po zakończeniu kariery często występuje w roli eksperta, komentatora i reportera Polsatu, Polsatu Sport i Polsatu Sport Extra. Był także komentatorem meczów Bundesligi w Eurosporcie 2. Należał do polsatowskiej ekipy relacjonującej Euro 2008 oraz Euro 2016.
Jest też jednym z ekspertów firmy bukmacherskiej Etoto, angażującym się w jej działania reklamowe i marketingowe.
Statystyki.
Trenerskie.
"Tabela uwzględnia tylko mecze ligowe."
Życie prywatne.
Jego żoną jest lekkoatletka Renata Sosin.
Działalność społeczna.
Jest jednym z aktywistów kampanii "Wykopmy Rasizm ze stadionów" prowadzonej przez Stowarzyszenie Nigdy Więcej.
Konflikty z prawem.
W 2004 został przez sąd w Essen prawomocnie skazany na 43,5 tys. euro grzywny za nielegalny handel papierosami.
W 2007 potrącił śmiertelnie na przejściu dla pieszych starszą kobietę, za co został skazany na karę dwóch lat więzienia w zawieszeniu na cztery lata oraz 7000 zł grzywny i zakaz prowadzenia samochodów przez rok.

</doc>
<doc id="194985" url="https://pl.wikipedia.org/wiki?curid=194985" title="Mieczysław Asłanowicz">
Mieczysław Asłanowicz

Mieczysław Roman Asłanowicz (ur. 29 lutego 1880 w Kozienicach, powiat kozieniecki, zm. 23 września 1924 w Siedlcach) – polski pedagog, działacz społeczny.
W 1907 poślubił w Warszawie Janinę Siemianowską córkę Karola, artysty Teatru Warszawskiego.
Nauczyciel siedleckich szkół średnich, w 1912 roku powołany na stanowisko dyrektora Gimnazjum Podlaskiego. Zwolennik nowoczesnych metod nauczania. Patriota i działacz społeczny.

</doc>
<doc id="194986" url="https://pl.wikipedia.org/wiki?curid=194986" title="Człopa (gmina)">
Człopa (gmina)

Człopa – gmina miejsko-wiejska w Polsce położona w południowej części województwa zachodniopomorskiego, w powiecie wałeckim. Siedzibą gminy jest miasto Człopa.
Według danych z 31 grudnia 2016 r. gmina miała 5032 mieszkańców.
Miejsce w województwie (na 114 gmin): powierzchnia 10., ludność 78.
Położenie.
Gmina jest położona jest w południowej części województwa zachodniopomorskiego, w południowo-zachodniej części powiatu wałeckiego.
Sąsiednie gminy:
w województwie lubuskim:
w województwie wielkopolskim:
Do 31 grudnia 1998 wchodziła w skład województwa pilskiego.
Gmina stanowi 24,6% powierzchni powiatu.
Gmina leży na Pojezierzu Wałeckim i Równinie Drawskiej. Przy całej zachodniej granicy gminy znajduje się Drawieński Park Narodowy. Przepływająca przez gminę rzeki Płociczna (do wsi Krępa Krajeńska) oraz Cieszynka (do Człopy, obie to dopływy Drawy) są dostępne dla kajaków. Pomiędzy Parkiem a Człopą znajduje się rezerwat Stary Załom na jeziorze Załom. Przez gminę prowadzą szlaki turystyczne: czerwony przez Drawieński Park Narodowy, żółty z Człopy w kierunku Parku, zielony do Tuczna i czarny w pobliżu jezior. Tereny leśne zajmują 68% powierzchni gminy, a użytki rolne 24%.
Demografia.
Według danych z 31 grudnia 2016 r. gmina miała 5032 mieszkańców, co stanowiło 9,3% ludności powiatu. Gęstość zaludnienia wynosi 14,4 osoby na km².
Dane z 31 grudnia 2016 r.:
Komunikacja.
Przez gminę Człopa prowadzi droga krajowa nr 22 łącząca miasto przez Rusinowo (13 km) z Wałczem (33 km) i z Dobiegniewem (30 km) oraz wojewódzka nr 177 do Tuczna (12 km) i Wielenia (25 km).
Człopa uzyskała połączenie kolejowe w 1899 r. po doprowadzeniu linii kolejowej z Krzyża. W 1904 r. przedłużono ją do Wałcza. W 1988 r. zamknięto odcinek do Wałcza, a 3 lata później do Krzyża. W 1994 r. odcinek Wałcz- Człopa został rozebrany.
W gminie czynny jest 1 urząd pocztowy: Człopa (nr 78-630).
Administracja.
W 2016 r. wykonane wydatki budżetu gminy Człopa wynosiły 20,5 mln zł, a dochody budżetu 21,2 mln zł. Zobowiązania samorządu (dług publiczny) według stanu na koniec 2016 r. wynosiły 0,5 mln zł, co stanowiło 2,4% poziomu dochodów.
Gmina Człopa jest obszarem właściwości Sądu Rejonowego w Wałczu. Sprawy z zakresu ubezpieczeń społecznych i sprawy gospodarcze są rozpatrywane Sąd Rejonowy w Koszalinie, a z zakresu prawa pracy przez Sąd Rejonowy w Szczecinku. Gmina jest obszarem właściwości Sądu Okręgowego w Koszalinie. Gmina (właśc. powiat wałecki) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Człopa razem z mieszkańcami gmin: Mirosławiec i Tuczno wybierają 5 z 17 radnych do Rady Powiatu w Wałczu, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
Gmina Człopa utworzyła 12 jednostek pomocniczych, będących sołectwami: Bukowo, Drzonowo Wałeckie, Dzwonowo, Golin, Jaglice, Mielęcin, Pieczyska, Przelewice, Szczuczarz, Trzebin, Wołowe Lasy i Załom.

</doc>
<doc id="194987" url="https://pl.wikipedia.org/wiki?curid=194987" title="Pustynia Siedlecka">
Pustynia Siedlecka

Pustynia Siedlecka – niewielka pustynia w obrębie miejscowości Siedlec (powiat częstochowski) na Wyżynie Krakowsko-Częstochowskiej. Zajmuje obszar 25 hektarów. Do lat 60. XX wieku wybierano tutaj piasek, później wyrobisko zalesiono sosnami. Na terenach piaszczystych znajduje się oczko wodne o nazwie „Oaza” ze skupiskiem roślin szuwarowych.
Teren ten stanowi atrakcję turystyczną oraz obszar zainteresowania miłośników sportów motorowych, którzy mogą tutaj spróbować swych sił w „pustynnych” warunkach. Pustynia Siedlecka jest miejscem rozgrywania biegów pustynnych. M.in. rozegrano tutaj I Ogólnopolski Bieg Pustynny „Pustynna10” 8 sierpnia 2009 oraz I Mistrzostwa Polski w Biegu Pustynnym rok później 8 sierpnia 2010.
Wśród typowo pustynnych gatunków roślin na Pustyni Siedleckiej występują: szczotlicha siwa ("Corynephorus canescens"), kocanki piaskowe ("Helichrysum arenarium") – roślina chroniona, czerwiec roczny ("Scleranthus annus"). Na najwyższej wydmie jest tablica informacyjna z opisaną panoramą widokową.
Według legendy miejsce to wypalone zostało ogniem przez diabła, który gonił uciekającego przed nim na kogucie Pana Twardowskiego.
W pobliżu znajduje się inne pustynne, ale kamieniste miejsce – nieczynny Kamieniołom Warszawski.

</doc>
<doc id="194993" url="https://pl.wikipedia.org/wiki?curid=194993" title="Czerwińsk nad Wisłą (gmina)">
Czerwińsk nad Wisłą (gmina)

Czerwińsk nad Wisłą (daw. "gmina Sielec" + "gmina Wychodź") – gmina miejsko-wiejska w województwie mazowieckim, w powiecie płońskim. W latach 1975–1998 gmina położona była w województwie płockim. Od 1 stycznia 2020 gmina zmieniła status z wiejskiej na miejsko-wiejską wraz z odzyskaniem praw miejskich przez Czerwińsk nad Wisłą.
Siedziba gminy to Czerwińsk nad Wisłą.
Według danych z 30 czerwca 2004 gminę zamieszkiwało 7926 osób.
Struktura powierzchni.
Według danych z roku 2002 gmina Czerwińsk nad Wisłą ma obszar 146,07 km², w tym:
Gmina stanowi 10,56% powierzchni powiatu.
Demografia.
Dane z 30 czerwca 2004:
Sołectwa.
Chociszewo, Czerwińsk nad Wisłą, Garwolewo, Gawarzec Dolny, Gawarzec Górny, Goławin, Goworowo, Grodziec, Janikowo, Karnkowo, Komsin, Kuchary-Skotniki, Łbowo, Miączyn, Miączynek, Nieborzyn, Nowe Przybojewo, Nowe Radzikowo, Nowy Boguszyn, Osiek, Parlin, Radzikowo Scalone, Raszewo Dworskie, Raszewo Włościańskie, Roguszyn, Sielec, Stare Przybojewo, Stare Radzikowo, Stary Boguszyn, Stobiecin, Wilkowuje, Wilkówiec, Wola, Wólka Przybójewska, Wychódźc, Zarębin, Zdziarka
Sąsiednie gminy.
Brochów, Leoncin, Naruszewo, Wyszogród, Zakroczym, Załuski

</doc>
<doc id="194994" url="https://pl.wikipedia.org/wiki?curid=194994" title="Max Grabner">
Max Grabner

Maximilian Grabner (ur. 2 października 1905 w Wiedniu; zm. 24 stycznia 1948 w Krakowie) – zbrodniarz hitlerowski pochodzenia austriackiego, szef gestapo w obozie koncentracyjnym Auschwitz-Birkenau i SS-Untersturmführer.
Życiorys.
Był obywatelem austriackim, który urodził się w Wiedniu. Z zawodu był policjantem, który pracował w policji jeszcze przed wcieleniem Austrii do III Rzeszy. W 1938 został przyjęty do hitlerowskiej policji kryminalnej (Kriminalpolizei), w której posiadał stopień sekretarza kryminalnego ("Kriminalsekretar"). Grabner był członkiem NSDAP od 1932 i SS od 1938 gdzie otrzymał stopień Untersturmfuhrera. Od początku istnienia obozu oświęcimskiego do listopada 1943 był szefem "Politische Abteilung" (obozowego gestapo). Na stanowisko to mianowało katowickie Gestapo gdzie Grabner pracował po zajęciu Polski przez Niemców.
Dzięki pełnionemu w obozie stanowisku Grabner posiadał niemal niczym nieograniczoną władzę. Nawet komendant Rudolf Höß się go obawiał. Grabner był głównym zarządcą i wykonawcą egzekucji pod Czarną Ścianą przy bloku 11, a jednym z jego głównych zadań była organizacja eksterminacji Żydów na terenie obozu, z czego składał raporty szefowi gestapo Heinrichowi Müllerowi. Przewodniczył także tzw. policyjnym sądom doraźnym działającym w obozie, które były parodią wymiaru sprawiedliwości. Na jednym posiedzeniu takiego sądu, w ciągu 4–5 godzin, wydawano około 200 natychmiastowo wykonalnych wyroków śmierci. Inną specjalnością Grabnera były przesłuchania, podczas których torturował więźniów. To on bezpośrednio odpowiadał za zbrodnie popełnione w bloku śmierci (blok 11). W listopadzie 1943 został odwołany ze stanowiska przez gestapo z powodu licznych nadużyć władzy i korupcji. 1 grudnia 1943 zastąpił go dotychczasowy asystent Hans Schurz.
Po wojnie, Grabner stanął przed Najwyższym Trybunałem Narodowym w Krakowie, jako jeden z oskarżonych w pierwszym procesie oświęcimskim. Uznany za winnego zarzucanych mu zbrodni, został skazany na karę śmierci przez powieszenie. Wyrok wykonano w więzieniu Montelupich w Krakowie.

</doc>
<doc id="194995" url="https://pl.wikipedia.org/wiki?curid=194995" title="Wahan Geworgian">
Wahan Geworgian

Wahan Juriki Geworgian (, , "Waan Jurijewicz Geworgian"; ur. 19 grudnia 1981 w Erywaniu) – polski piłkarz ormiańskiego pochodzenia występujący na pozycji pomocnika, jednokrotny reprezentant Polski.
Kariera klubowa.
Karierę piłkarską rozpoczynał w Petrochemii Płock. Zdobył z nią Puchar Polski (2006) i Superpuchar Polski (2006). W rundzie jesiennej sezonu 2007/08 przebywał na wypożyczeniu w Jagiellonii Białystok. W 2008 roku, po dziewięciu latach, opuścił szeregi płockiej drużyny i związał się umową z ŁKS-em Łódź. Pod koniec maja 2009 roku podpisał trzyletni kontrakt z Jagiellonią, z którą zdobył puchar kraju (2010). W styczniu 2010 roku został wypożyczony do swojego byłego klubu – ŁKS-u, w którym rozegrał 12 meczów. W czerwcu 2010 roku za porozumieniem stron rozwiązał swój kontrakt z Jagiellonią. W lutym 2011 roku Geworgian związał się półroczną umową z KSZO Ostrowiec Świętokrzyski. W latach 2011–2015 był zawodnikiem Zawiszy Bydgoszcz, z którym zdobył mistrzostwo I ligi, Puchar Polski oraz Superpuchar.
Kariera reprezentacyjna.
Geworgian zaliczył występy w młodzieżowej reprezentacji Polski oraz jedno spotkanie w kadrze seniorskiej w meczu ze Stanami Zjednoczonymi w 2004 roku. Jest jednym z trzech zawodników, którzy zagrali tylko jedną minutę meczu w polskich barwach.
Życie prywatne.
Urodził się w 1981 roku w Erywaniu (Armeńska SRR) jako syn Jurika i Anahit Geworgianów. Ma starszego brata Alberta (ur. 1972). Jego ojciec zginął na początku lat 90. w wypadku. Z powodu wojny o Górski Karabach w 1994 roku rodzina Geworgiana wyemigrowała do Polski do Płocka. W 1997 roku został on skazany za rozbój, przez co jego matka i brat otrzymali nakaz opuszczenia Polski, a on sam trafił do zakładu poprawczego. Po jego opuszczeniu pozostał w kraju pod opieką rodziny zastępczej. 20 maja 2003 Geworgian uzyskał polskie obywatelstwo; przedtem miał status bezpaństwowca.

</doc>
<doc id="194997" url="https://pl.wikipedia.org/wiki?curid=194997" title="Czerwińsk nad Wisłą">
Czerwińsk nad Wisłą

Czerwińsk nad Wisłą – miasto w Polsce położone w województwie mazowieckim, w powiecie płońskim.
Miejscowość jest siedzibą gminy Czerwińsk nad Wisłą oraz rzymskokatolickiej parafii Zwiastowania Najświętszej Maryi Panny. Znajduje się tutaj niewielka przystań żeglugi śródlądowej na Wiśle.
"Czerwieńsk" położony był w drugiej połowie XVI wieku w powiecie sąchockim ziemi ciechanowskiej województwa mazowieckiego. W 1785 roku miasto Czerwińsk wchodziło w skład klucza czerwińskiego biskupstwa płockiego.
Historia.
Historia Czerwińska przez stulecia była związana z historią tutejszego klasztoru kanoników regularnych, powstałego w XII w. Pierwszy dokument wspominający o Czerwińsku, to bulla papieża Hadriana IV dotycząca klasztoru, pochodząca z 1155 r. Dzięki nadaniom i darowiznom książąt mazowieckich zakon ten stał się jednym z większych właścicieli feudalnych na Mazowszu.
Położona nad Wisłą miejscowość stanowiła ważny punkt na szlaku handlowym łączącym Pomorze z Mazowszem. Była też ważnym punktem obronnym podczas najazdów pruskich, jaćwieskich i litewskich. Prawa miejskie Czerwińsk uzyskał w dwóch etapach, jako że osada podzielona była na dwie części – biskupią, wschodnią (gdzie biskupi płoccy posiadali dwór), i klasztorną, zachodnią. W 1373 część Czerwińska należąca do biskupów płockich otrzymała prawa miejskie.
W lipcu 1410 roku w okolicach Czerwińska wojska polskie Władysława Jagiełły przeprawiły się przez Wisłę po moście łyżwowym zbudowanym przez mistrza Jarosława, aby połączyć się z wojskami litewskimi i ruszyć na państwo zakonne. W 1419 r. w tutejszym klasztorze toczono rokowania z posłami króla Eryka Pomorskiego. W lipcu 1422 r. Jagiełło wydał tu przywilej dla stanu szlacheckiego, gwarantujący nietykalność dóbr dziedzicznych bez wyroku sądowego, tzw. przywilej czerwiński. W XV w. odbywały się tutaj sejmy mazowieckie, a także synod diecezjalny. W 1475 powstał tzw. Kodeks Czerwiński książąt mazowieckich.
W 1526 roku Czerwińsk został wcielony do ziem Królestwa Polskiego. W 1582 część klasztorna uzyskała formalnie prawa miejskie (mieszkańcy części klasztornej faktycznie korzystali już wcześniej z praw miejskich).
Choć w 1647 r. uznano za cudowny znajdujący się w kościele klasztornyn obraz Matki Boskiej Czerwińskiej, który przyciągał pielgrzymów, od XVII w. postępował proces marginalizacji opactwa oraz samego Czerwińska, często nawiedzanego przez pożary i powodzie. Z około 500 domów, istniejących w XVI w., po potopie szwedzkim pozostała połowa, a w końcu XVIII w. istniało 40 domów. Gdy w 1795 r. włączono Czerwińsk do Prus, zamieszkiwało go niespełna 300 osób, nie było żadnej szkoły. Kilkanaście lat później, w dobie Księstwa Warszawskiego, mieszkańców było 150. W 1815 r. Czerwińsk znalazł się w granicach Kongresówki. W 1819 r. skasowano podupadający już klasztor. W 1870 r. Czerwińsk formalnie utracił prawa miejskie i został włączony do gminy Sielec.
Do 1954 roku siedziba wiejskiej gminy Sielec, w latach 1954–1972 gromady Czerwińsk nad Wisłą, a od 1 stycznia 1973 gminy Czerwińsk nad Wisłą. W latach 1975–1998 miejscowość administracyjnie należała do województwa płockiego. Według Narodowego Spisu Powszechnego (III 2011 r.) wieś liczyła 1089 mieszkańców.
Z dniem 1 stycznia 2020 r. miejscowość otrzymała status miasta.

</doc>
<doc id="194998" url="https://pl.wikipedia.org/wiki?curid=194998" title="Czerwińsk">
Czerwińsk



</doc>
<doc id="194999" url="https://pl.wikipedia.org/wiki?curid=194999" title="Luke Reynard">
Luke Reynard



</doc>
<doc id="195004" url="https://pl.wikipedia.org/wiki?curid=195004" title="UMC-1">
UMC-1

UMC-1 (Uniwersalna Maszyna Cyfrowa) – pierwszy komputer produkowany seryjnie przez Elwro od 1962 r. Elwro wyprodukowało i uruchomiło 25 szt. maszyn seryjnych, w tym jedną na eksport na Węgry.
Był to lampowy komputer pierwszej generacji opracowany w Zakładzie Konstrukcji Telekomunikacyjnych i Radiofonii Politechniki Warszawskiej, zbudowany na podstawie doświadczeń zdobytych na eksperymentalnej maszynie cyfrowej EMC wykonanej w 1959 r. Lampy eksploatowane w maszynie musiały być dobrej jakości. Stosowano zazwyczaj niemieckie, gdyż polskie nie miały dostatecznie dobrych parametrów. Na niektórych z nich widniały etykiety zawierające informację o prądzie anodowym każdej konkretnej lampy.
Dane techniczne.
Produkcja w kolejnych latach (łącznie zbudowano około 29 komputerów UMC-1 [bez EMC]):
W 1965 roku uruchomiono jej wersję tranzystorową, maszynę UMC-10.

</doc>
<doc id="195011" url="https://pl.wikipedia.org/wiki?curid=195011" title="Liga Światowa Siatkówki Mężczyzn 2005">
Liga Światowa Siatkówki Mężczyzn 2005



</doc>
<doc id="195012" url="https://pl.wikipedia.org/wiki?curid=195012" title="Rox">
Rox

Rox to lekki menedżer plików dla Linuksa. Oprócz podstawowej funkcji jaką jest przeglądanie folderów, oferuje on również możliwość stworzenia pulpitu oraz paneli. Służy także do odtwarzania płyt.

</doc>
<doc id="195016" url="https://pl.wikipedia.org/wiki?curid=195016" title="Droga krajowa nr 15 (Polska)">
Droga krajowa nr 15 (Polska)

Droga krajowa nr 15 – droga krajowa klasy G oraz klasy GP o długości 374 km łącząca Trzebnicę z Ostródą. Przebiega przez województwa: dolnośląskie, wielkopolskie, kujawsko-pomorskie i warmińsko-mazurskie. Na odcinku Trzebnica – Gniezno może być alternatywą dla drogi krajowej nr 5 z ominięciem Poznania. Dalej wiedzie przez tereny rolnicze Kujaw, następnie ziemi chełmińskiej i na końcu Mazur. We Wrześni bezkolizyjnie przecina autostradę A2 (zjazd poprzez krzyżującą się w okolicy drogę nr 92).
Klasa drogi.
Droga posiada parametry klasy G na odc. Trzebnica – Jarocin – Września – Gniezno oraz parametry klasy GP na dalszym przebiegu z Gniezna przez Inowrocław, Toruń do Ostródy.
Historia numeracji.
Trasa na przestrzeni lat posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony.
Do 13 marca 2021.
Wcześniej na drodze krajowej nr 15 obowiązywały ograniczenia dopuszczalnego nacisku pojedynczej osi:
Do połowy lat 2000. największy dopuszczalny nacisk na pojedynczą oś wynosił 8 ton, wynikający z ówcześnie obowiązujących aktów prawnych.

</doc>
<doc id="195017" url="https://pl.wikipedia.org/wiki?curid=195017" title="DK15">
DK15



</doc>
<doc id="195018" url="https://pl.wikipedia.org/wiki?curid=195018" title="Ubikacja kucana">
Ubikacja kucana

Ubikacja kucana, ubikacja narciarska (właśc. ubikacja turecka, ubikacja arabska) – typ urządzenia sanitarnego, służącego do wypróżniania się w pozycji kucznej. Zasadnicza część tego rodzaju ubikacji zbudowana jest z owalnej misy zmontowanej na poziomie posadzki, zakończonej w dolnej części odpływem o średnicy od 75 do 100 mm. Po obu stronach misy znajdują się (choć nie zawsze) podstawy na umieszczenie stóp. Niektóre modele mają możliwość spłukiwania za pomocą specjalnych zaworów spłukujących. Wykonane są najczęściej z ceramiki lub stali nierdzewnej. W przeciwieństwie do ustępów innych typów nie posiadają własnego zasyfonowania.
Typy.
Wyróżnia się kilka typów tych instalacji.
Ubikacja turecka.
Osoba korzystająca stawia stopy na specjalnych podstawkach (uformowanych wypukleniach niecki).
Kuca się twarzą w stronę wyjścia. Jest najbardziej rozpowszechniona w Turcji oraz może być czasem spotykana w budynkach użyteczności publicznej jak motele przy autostradach we Francji, Włoszech a także we wszystkich byłych republikach radzieckich. Jest szeroko używana także w Indiach, gdzie jest określana jako "indyjska ubikacja" (ang. "Indian Water Closet") lub w skrócie IWC dla odróżnienia od ubikacji w stylu tradycyjnym, europejskim oznaczanych jako EWC (lub zachodnich, łacińskich/rzymskich). Można ją spotkać także w Bliskim Wschodzie lub na wiejskich terenach Grecji, Bułgarii, Rumunii, Włoch, czy Portugalii, Chinach i na większości obszaru Azji Południowo-Wschodniej.
Ubikacja japońska.
Ubikacja ta ma nieco inny kształt – kuca się na podłodze, a instalacja mieści się między nogami (jest węższa). Osoba kuca twarzą do spłuczki.
Ten typ ubikacji może stanowić duże zaskoczenie dla osób z kręgu kulturowego, gdzie nie jest spotykany, a gdzie używa się ubikacji siadanych w postaci muszli klozetowej z sedesem. Może też być dla nich trudna w użyciu, szczególnie w środkach komunikacji, jak pociąg czy statek. Brytyjczycy zwykli nazywać je z przekąsem ubikacjami „stój i załatwiaj” (ang. "stand &amp; deliver").
W związku z podnoszonym argumentem za zdrowotnym aspektem wypróżniania w pozycji kucanej opracowano specjalne przejściówki, stojaki dostawiane do tradycyjnej muszli klozetowej, pozwalającej na korzystanie z dobrodziejstw tej postawy korzystania z ubikacji.

</doc>
<doc id="195019" url="https://pl.wikipedia.org/wiki?curid=195019" title="Fotoreporter">
Fotoreporter

Fotoreporter – fotograf specjalizujący się w robieniu zdjęć bieżących wydarzeń (politycznych, społecznych, kulturalnych, sportowych itd.). 
Odbiorcą efektów jego pracy są czasopisma oraz portale internetowe, organizatorzy wydarzeń, a także osoby uwiecznione na zdjęciach. Fotoreporterzy bywają delegowani przez zatrudniające ich redakcje lub agencje fotograficzne. Otrzymują też jednorazowe zlecenia na dokumentację konkretnej imprezy czy wydarzenia od organizatorów lub uczestników. Wielu fotoreporterów działa na własną rękę szukając później zbytu na swoje zdjęcia.
Działalność fotoreporterska zaliczana jest do dziennikarstwa. Ponadto najlepsze zdjęcia mogą brać udział w konkursach fotograficznych lub wystawach tematycznych.

</doc>
<doc id="195021" url="https://pl.wikipedia.org/wiki?curid=195021" title="Alessandro Moreschi">
Alessandro Moreschi

Alessandro Moreschi (ur. 11 listopada 1858 w Monte Compatri, zm. 21 kwietnia 1922 w Rzymie) − włoski śpiewak, ostatni śpiewający kastrat.
Jako nastolatek trafił do Rzymu, gdzie był śpiewakiem w chórach papieskich − początkowo w chórze przy bazylice św. Jana na Lateranie, później w sławnym od stuleci chórze kaplicy Sykstyńskiej.
Artysta pozostawił po sobie 17 utworów nagranych w 1902 i 1904 roku przez wysłanników londyńskiego „Gramophone Company”. Ówczesna technika nie potrafiła w pełni oddać brzmienia jego głosu, jednak nagrania wciąż są wznawiane na płytach.

</doc>
<doc id="195022" url="https://pl.wikipedia.org/wiki?curid=195022" title="Ubikacja publiczna">
Ubikacja publiczna

 
Ubikacja publiczna – typ ubikacji instalowany w średnio- i dalekobieżnych środkach transportu publicznego (pociągi, turystyczne autobusy dalekobieżne, samoloty, statki), a także w innych miejscach publicznych – kawiarniach i restauracjach, urzędach, większych domach handlowych itp., a także – jako wolnostojące obiekty na ulicach i placach miast, rzadziej wsi.
Wolno stojące ubikacje określane są najczęściej mianem "szaletów miejskich". Zazwyczaj za korzystanie z tego typu obiektów pobierane są opłaty. Personel żeński odpowiedzialny za utrzymanie tych obiektów w czystości i pobieranie opłat nazywany jest często w żartobliwej formie babciami klozetowymi. Męskim, żartobliwym odpowiednikiem babci klozetowej jest "kałboj".
Najczęściej ubikacje publiczne podzielone są na dwa pomieszczenia: dla mężczyzn, oznakowane symbolem trójkąta i dla kobiet oznakowane symbolem okręgu (często też – piktogramami, przedstawiającymi sylwetkę mężczyzny i kobiety). W ubikacjach dla mężczyzn dodatkowo montowane są pisuary.
Ubikacje przewoźne.
Jednym z typów ubikacji publicznych są ubikacje przewoźne, które ustawia się najczęściej w miejscach, gdzie odbywają się imprezy masowe. W Polsce jedną z bardziej popularnych tego typu ubikacji jest "toi toi". Istnieją dwa rodzaje ubikacji "toi toi": zwykłe oraz specjalne - przeznaczone dla osób niepełnosprawnych (wyposażone w poręcze przy ścianach oraz płaską podłogę).

</doc>
<doc id="195024" url="https://pl.wikipedia.org/wiki?curid=195024" title="Licyniusz">
Licyniusz



</doc>
<doc id="195025" url="https://pl.wikipedia.org/wiki?curid=195025" title="Anna Kurska">
Anna Kurska

Anna Maria Kurska z domu Modzelewska (ur. 24 sierpnia 1929 we Lwowie, zm. 25 sierpnia 2016 w Ustrzykach Dolnych) – polska prawniczka, adwokat, sędzia, polityk, działaczka opozycji demokratycznej w okresie PRL, senator V i VI kadencji.
Życiorys.
Pochodziła z rodziny ziemiańskiej. Ojciec Tadeusz Modzelewski (1867–1936), syn Narcyza i Klary z Weydlichów, był właścicielem majątku na dawnych ziemiach Rzeczypospolitej (pozostawionego po rewolucji październikowej na tzw. sowieckiej Ukrainie). Matka Teodora (1887–1969), córka Józefa Bernsteina vel Niemirowskiego i Anny z Sommersteinów, regionalistka i badaczka haftów, tkanin oraz strojów Warmii i Mazur, pochodziła z rodziny żydowskich kupców (jej bratem był Lewis Bernstein Namier).
Pierwsze 10 lat dzieciństwa spędziła w majątku Koszyłowce w powiecie buczackim, znajdującym się około 20 km od Buczacza. Tereny te po II wojnie światowej znalazły się na obszarze zachodniej Ukrainy w rejonie zaleszczyckim obwodu tarnopolskiego. W czasie II wojny światowej była działaczką Szarych Szeregów we Lwowie oraz uczestniczką powstania warszawskiego jako sanitariuszka (pseud. "Marta").
Ukończyła w 1955 studia na Wydziale Prawa Uniwersytetu Warszawskiego. Po odbyciu aplikacji zdała egzamin sędziowski, orzekała w sądach w Tczewie i Malborku. W sierpniu 1980 przeszła do pracy w Sądzie Wojewódzkim w Gdańsku.
Od września 1980 działała w NSZZ „Solidarność”. Weszła w skład zarządu Regionu Gdańskiego związku. W związku z działalnością opozycyjną w stanie wojennym została odwołana ze stanowiska sędziego. Pracowała następnie w spółdzielniach kółek rolniczych województwa gdańskiego i elbląskiego.
W 1988 uzyskała uprawnienia adwokata, praktykowała w Tczewie do 1990, kiedy to ponownie uzyskała nominację sędziowską. Należała do Stowarzyszenia Godność.
W 2001 została wybrana na senatora V kadencji w okręgu gdańskim z ramienia lokalnego „Komitetu Wyborczego Wyborców i Sympatyków Lecha Kaczyńskiego Prawo i Samorządność”. W tym samym roku wstąpiła do Prawa i Sprawiedliwości i weszła w skład rady politycznej tej partii. W Senacie zasiadała w Komisji Ustawodawstwa i Praworządności oraz w Komisji Spraw Emigracji i Łączności z Polakami za Granicą. Do 25 czerwca 2004 zasiadała w klubie senatorskim Blok Senat 2001, następnie została członkinią klubu parlamentarnego PiS.
W 2005 z ramienia PiS po raz drugi uzyskała mandat senatorski. Zasiadała w tych samych komisjach, co w poprzedniej kadencji, a także (do 15 listopada 2005) w Komisji Regulaminowej, Etyki i Spraw Senatorskich. W przedterminowych wyborach parlamentarnych w 2007 bez powodzenia ubiegała się o reelekcję.
W wyborach parlamentarnych w 2011 ubiegała się bezskutecznie o mandat senatora z ramienia PiS w okręgu wyborczym nr 66. Niedługo później została usunięta z partii. Należała potem do Solidarnej Polski, zasiadała przez kilka miesięcy w powołanej w grudniu 2013 radzie głównej tej partii. Z jej listy bez powodzenia startowała w wyborach do Parlamentu Europejskiego w 2014.
Odznaczenia.
W 2009, "za wybitne zasługi w kształtowaniu państwa prawa, a w szczególności za działalność na rzecz zachowania praworządności w czasach PRL", została odznaczona przez prezydenta Lecha Kaczyńskiego Krzyżem Komandorskim Orderu Odrodzenia Polski. W 2016 pośmiertnie odznaczona przez Andrzeja Dudę Krzyżem Komandorskim z Gwiazdą Orderu Odrodzenia Polski oraz Krzyżem Wolności i Solidarności.
Życie prywatne.
Była żoną Witolda Kurskiego, z którym miała dwóch synów: Jarosława oraz Jacka. Została pochowana na cmentarzu Srebrzysko w Gdańsku (rejon IV, taras I, rząd 1a, grób 45). Miała starszą siostrę Klarę (1925–1973).

</doc>
<doc id="195026" url="https://pl.wikipedia.org/wiki?curid=195026" title="Gordian (imię)">
Gordian (imię)

Gordian – imię męskie pochodzenia łacińskiego, oznaczające mężczyznę wywodzącego się z Gordion, dawnej stolicy Frygii. Patronem tego imienia jest św. Gordian, męczennik.
Cesarze rzymscy noszący to imię:
Żeński odpowiednik: Gordiana
Gordian imieniny obchodzi 10 maja i 17 września.

</doc>
<doc id="195027" url="https://pl.wikipedia.org/wiki?curid=195027" title="Gordiana">
Gordiana

Gordiana – imię żeńskie pochodzenia łacińskiego, oznaczające kobietę wywodzącą się z Gordion, dawnej stolicy Frygii. Patronem tego imienia jest św. Gordian, męczennik.
Męski odpowiednik: Gordian
Gordiana imieniny obchodzi 10 maja.

</doc>
<doc id="195039" url="https://pl.wikipedia.org/wiki?curid=195039" title="Polvision">
Polvision

Polvision – jedyna polskojęzyczna stacja telewizyjna poza granicami Polski, nadająca program 24 godziny na dobę, 7 dni w tygodniu w Chicago, dla mieszkającej tam Polonii Amerykańskiej. Od początku swojego istnienia, od 1987 roku do dziś Polvision to jedyny wielogodzinny program w języku polskim dostępny dla Polonii bezpłatnie, na otwartej antenie. 
Charakterystyka.
Lokalna telewizja polonijna, skoncentrowana na wiadomościach istotnych dla Polonii w Chicago. W ciągu ponad 30 lat swojego istnienia Telewizja Polvision nagrała setki godzin materiału, stając się tym samym jedynym w swoim rodzaju archiwum życia polonijnego. Telewizja Polvision nadaje 24 godziny (łącznie z powtórką programu) na dobę z jednego z najwyższych budynków mieszkalnych w downtown Chicago - John Hancock Center. Program jest dystrybuowany za pomocą nadajników naziemnych w Chicago na kanale cyfrowym 24.4 a także w sieci kablowej Comcast na kanale 397. 
W marcu 2008 telewizja Polvision jako jedna z pierwszych telewizji etnicznych zrezygnowała z analogowego nadawania naziemnego na rzecz cyfrowego nadawania. 
Od tego też czasu TV Polvision zaczęła naziemnie nadawać swój program tylko na kanale 26.6 a później 24.4
Zasięg naziemny stacji obejmuje część miasta Chicago oraz najbliżej położone przedmieścia.
Założycielem i właścicielem Polvision jest polonijny biznesmen Walter Kotaba, także właściciel Polnet Communications Ltd, firmy która obejmuje sieć polskojęzycznych rozgłośni radiowych w IL i NY/NJ oraz inne stacje etniczne. Telewizja Polvision powstała w 1987 roku. Jej pierwszym redaktorem naczelnym był Maciej Wierzyński, później redaktor naczelny nowojorskiego "Nowego Dziennika".
Program telewizji Polvision oferuje codzienny lokalny program informacyjny "Monitor", często z udziałem zaproszonych gości, programy edukacyjne, kulturalne, patriotyczne, rozrywkowe i o charakterze poradnikowym dla Polonii zamieszkałej w Chicago i okolicach. Programy Telewizji Polvision można także oglądać w internecie, na oficjalnej stronie www.polvision.com

</doc>
<doc id="195046" url="https://pl.wikipedia.org/wiki?curid=195046" title="Zasada proliferacji">
Zasada proliferacji

Zasada proliferacji w sformułowaniu Paula Feyerabenda brzmi następująco:
Tak rozumiana zasada proliferacji leży u podstaw pluralizmu teoretycznego, dla którego przeciwnym stanowiskiem jest monizm teoretyczny. 

</doc>
<doc id="195048" url="https://pl.wikipedia.org/wiki?curid=195048" title="Bazylia azjatycka">
Bazylia azjatycka

Bazylia azjatycka ("Ocimum tenuiflorum "L.) – gatunek rośliny z rodziny jasnotowatych. Pochodzi z tropikalnej Azji (Półwysep Indyjski, Malezja). Jedna z najważniejszych roślin w symbolice hinduistycznej, czczona przez wielu hinduistów podczas porannych i wieczornych nabożeństw. Naturalnie rośnie na terenach tropikalnych, ale może być również hodowana sztucznie nawet w klimacie umiarkowanym. 
Zastosowanie.
Wykorzystywana jest w celach leczniczych. Jej gałązki służą jako materiał do wyrobu korali medytacyjnych, zwanych potocznie przez wielbicieli Kryszny "dźapas". W Indiach wykonuje się z nich także rytualne parafernalia.
Tulasi w wisznuizmie.
Tulasi jest wymieniana w śastrach w dwóch kontekstach: 
Purany zawierają kilka historii o "Tulasi" oraz instrukcje czczenia. Jest reprezentacją Dewi w materialnym świecie. Poza puranami Tulasi jest wspomniana w poemacie Dźajadewy "Gita Gowinda".
Uschnięte i opadłe liście tulasi ofiarowywane są Wisznu (Krysznie) wraz z pożywieniem podczas codziennych rytuałów. Intonuje się wtedy modlitwę "Tulasi Pranam", której znaczenie jest następujące: "Ofiarowuję moje wielokrotne pokłony Wrindzie, Śrimati Tulasi Dewi, która jest bardzo droga Keśawie. O bogini, obdarzasz służbą oddania dla Kryszny i posiadasz najwyższą prawdę".
Podczas wisznuickiej pudźy, liście składane jako ofiara upawastra, oznaczająca ubranie dla bóstwa.
Tulasi czczona jest jako wcielenie Wryndadewi – opiekunki miasta Wryndawana.

</doc>
<doc id="195050" url="https://pl.wikipedia.org/wiki?curid=195050" title="Tulsi">
Tulsi



</doc>
<doc id="195052" url="https://pl.wikipedia.org/wiki?curid=195052" title="Herb Babimostu">
Herb Babimostu

Herb Babimostu – jeden z symboli miasta Babimost i gminy Babimost w postaci herbu.
Wygląd i symbolika.
Herb przedstawia dwa skrzyżowane złote klucze na czerwonej tarczy. Wzór ten został wykorzystany również na fladze Babimostu.
Skrzyżowane klucze są symbolem św. Piotra. 
Historia.
Pierwszy raz wizerunek krzyżujących się kluczy pojawił się na XIV wiecznych monetach bitych w Babimoście przez księcia głogowsko-żagańskiego Henryka IV.

</doc>
<doc id="195053" url="https://pl.wikipedia.org/wiki?curid=195053" title="Henrik Carl Peter Dam">
Henrik Carl Peter Dam



</doc>
<doc id="195056" url="https://pl.wikipedia.org/wiki?curid=195056" title="Flaga Babimostu">
Flaga Babimostu



</doc>
<doc id="195060" url="https://pl.wikipedia.org/wiki?curid=195060" title="Krzemienica (powiat mielecki)">
Krzemienica (powiat mielecki)

Krzemienica – wieś w Polsce położona w województwie podkarpackim, w powiecie mieleckim, w gminie Gawłuszowice}.
Przez wieś przepływa Kanał Chorzelowski.
W latach 1954–1959 wieś należała i była siedzibą władz gromady Krzemienica, po jej zniesieniu w gromadzie Gawłuszowice. W latach 1975–1998 miejscowość należała administracyjnie do województwa rzeszowskiego.
W nocy z 26 na 27 czerwca 1944 Gestapo przy udziale policji i wojska niemieckiego spacyfikowało wieś. Niemcy zamordowali 10 osób.
W Krzemienicy (pow. Mielecki) znajduje się stare cmentarzysko z epoki żelaza. Odkryto na nim 163 groby. Zostało ono wpisane do krajowego rejestru zabytków 13 marca 1971r i znajduje się na prywatnej posesji.
Linki zewnętrzne.
 

</doc>
<doc id="195061" url="https://pl.wikipedia.org/wiki?curid=195061" title="Lagoa Mirim (laguna)">
Lagoa Mirim (laguna)

Lagoa Mirim (port. "Lagoa Mirim", hiszp. "Laguna Merín") – laguna położona w Ameryce Południowej, w pobliżu Oceanu Atlantyckiego, na granicy Brazylii i Urugwaju. Zajmuje powierzchnię ponad 3500 km² (według innych źródeł około 2500 km²). Jej głębokość maksymalna wynosi 12 m. Od Oceanu Atlantyckiego oddzielona jest zabagnioną mierzeją o szerokości do 55 km. Kanałem São Gonçalo połączona jest z Lagoa dos Patos. Brzegi laguny są na ogół niskie, a jej wody wykorzystywane są do zalewania pól ryżu znajdujących się w jej pobliżu.

</doc>
<doc id="195062" url="https://pl.wikipedia.org/wiki?curid=195062" title="Mistassini">
Mistassini

Mistassini (fr. "Lac Mistassini") - największe jezioro naturalne kanadyjskiej prowincji Quebec. Jego powierzchnia wynosi ok. 2335 km². Znajduje się na wschodzie regionu administracyjnego Nord-du-Québec. Nad brzegami jeziora, na półwyspie Watson, znajduje się osada Indian Kri "Mistassini".
Na jeziorze znajduje się wyspa Ile Rouleau, pozostałość dawnego krateru uderzeniowego.

</doc>
<doc id="195063" url="https://pl.wikipedia.org/wiki?curid=195063" title="Mjøsa">
Mjøsa

Mjøsa – największe jezioro w Norwegii. Znajduje się w południowej części Norwegii, około 100 km na północ od Oslo. Głównym dopływem jest rzeka Gudbrandsdalslågen (in. Lågen) na północy.
Wysokość lustra n.p.m. wynosi 121 m, według autorów PWN 124 m; powierzchnia jeziora to 362 km, wedle autorów PWN 369 km². Jednym z głównych miast nad jeziorem jest Hamar.

</doc>
<doc id="195064" url="https://pl.wikipedia.org/wiki?curid=195064" title="Obróbka">
Obróbka

Obróbka – nadanie nowych cech przedmiotowi obrabianemu, zgodnie z założeniami technologicznymi, np. wymiarów, twardości, gładkości. Obróbka jest procesem przetwarzania surowca w końcowy produkt. Obróbki dokonuje się za pomocą narzędzi lub maszyn wytwórczych.
Podział obróbek.
Przetwórstwo metali, drewna i tworzyw sztucznych.
Odlewnictwo (kształtowanie przez formowanie), metal lub tworzywo sztuczne odlewa się w:
Obróbka plastyczna
Obróbka skrawaniem (obróbka mechaniczna)
Obróbka skoncentrowanymi strumieniami energii
Obróbka elektrochemiczna
Obróbki chemiczne
Obróbki cieplno-chemiczne
Spajanie
Obróbka przedmiotów w głównej mierze wykorzystuje sposoby mechaniczne i termiczne w celu uzyskania końcowych cech przedmiotów. Jednakże rozwój nauki w XX wieku zaowocował nowymi technikami obrabiania przedmiotów, np. laser, metody rentgenowskie. Głównie stosowane są do wykonania bardzo precyzyjnych przedmiotów, których wykonanie nie jest możliwe metodami tradycyjnymi, lub przy uzyskaniu których straty materiałów i energii byłyby niewspółmierne do uzyskanego efektu.
Obróbka w technologii budowy maszyn.
Do najistotniejszych typów obróbki stosowanymi w technologii budowy maszyn należą:

</doc>
<doc id="195066" url="https://pl.wikipedia.org/wiki?curid=195066" title="Mjösa">
Mjösa



</doc>
<doc id="195067" url="https://pl.wikipedia.org/wiki?curid=195067" title="Mjosa">
Mjosa



</doc>
<doc id="195069" url="https://pl.wikipedia.org/wiki?curid=195069" title="Na skróty">
Na skróty

Na skróty (ang. "Short Cuts") – amerykański film z 1993 roku w reżyserii Roberta Altmana, ekranizacja prozy Raymonda Carvera.
Film przedstawia obraz amerykańskiego przedmieścia Los Angeles, a bohaterami są niektórzy z jego mieszkańców, których codzienność przypadkowo się ze sobą splata, jednak ich nie wiąże. W filmie nie ma ani głównych bohaterów, gdyż są nimi praktycznie wszystkie przedstawione osoby, ani osi fabuły.
Reżyser na przemian przedstawia krótkie wątki (amerykański tytuł filmu to "Short Cuts") związane z mieszkającymi bliżej lub dalej od siebie rodzinami.

</doc>
<doc id="195070" url="https://pl.wikipedia.org/wiki?curid=195070" title="Fbpanel">
Fbpanel

Fbpanel – niewielki program dla Linuksa i innych systemów uniksowych, umożliwiający tworzenie paneli użytkownika. Elementy, które mogą znaleźć się na panelu to m.in. pager, zegarek, tacka systemowa oraz monitor procesora.
Aktualna stabilna wersja fbpanel to 6.0.

</doc>
<doc id="195071" url="https://pl.wikipedia.org/wiki?curid=195071" title="Randy Rhoads">
Randy Rhoads

Randall William „Randy” Rhoads (ur. 6 grudnia 1956, zm. 19 marca 1982) – amerykański gitarzysta heavymetalowy. Rhoads popularność zyskał jako gitarzysta w zespole Ozzy'ego Osbourne'a. Często mieszał wpływy muzyki poważnej z jego własnym stylem heavymetalowym. Zdarzało się, że podczas tournée z Ozzym szukał chętnych do nauki gry na gitarze klasycznej.
W 2021 został wprowadzony do Rock and Roll Hall of Fame.
Życiorys.
Wczesne życie.
Rhoads urodził się 6 grudnia 1956 roku w szpitalu St. John's w Santa Monica w Kalifornii. Był najmłodszym z trójki dzieci. Jego starszy brat, Doug, jest perkusistą. Jego siostra ma na imię Kathy.
Kiedy Randy miał 17 miesięcy, jego ojciec, William Arthur Rhoads, opuścił jego matkę, Delores Rhoads oraz trójkę dzieci. Pani Rhoads posiadała i prowadziła „The Musonia School of Music” w północnym Hollywood w Kalifornii od 1949. Rhoads zaczął grać na gitarze w wieku 6 lat, na starym Gibsonie „Army-Navy” jego dziadka. Jego matka zadecydowała, by uczył się grać na gitarze folku, co w tamtych czasach było bardzo modne, jednak nie brał lekcji zbyt długo. Rhoads wprowadzał do gry styl hard rocka/metalu, duży wpływ miała na niego muzyka poważna. Można to usłyszeć w utworach takich jak „Dee” (instrumentalny, nazwał go tak dla swojej matki Delores), „Mr. Crowley”, „Diary of a Madman”, „Crazy Train” i „Revelation (Mother Earth)”.
Quiet Riot.
W swoich wczesnych latach Rhoads był w krótko istniejącej grupie o nazwie The Whore. Gdy miał 14 lat, był członkiem zespołu o nazwie Violet Fox (po drugim imieniu jego matki, Violet). Rhoads nauczył najlepszego przyjaciela Kelly'ego Garni jak grać na gitarze basowej. Sformowali zespół Quiet Riot (Rhoads miał wówczas około 17 lat). Członkami zespołu zostali także Kevin DuBrow oraz perkusista Drew Forsyth, który miał już potrzebne doświadczenie, bo grywał z Rhoadsem i Garniem w przeszłości.
Na początku Quiet Riot grało w małych barach w Hollywood i okolicach Burbank, w końcu zagrali w dwóch głównych dziennych klubach muzycznych w Los Angeles – The Whisky a Go Go i The Starwood. Zyskali uznanie na klubowych scenach Los Angeles lecz nie byli w stanie zagwarantować sobie ważnego kontraktu nagraniowego w Stanach Zjednoczonych. Zespół zawarł umowę nagraniową z japońską wytwórnią CBS/Sony Records. "Quiet Riot" i "Quiet Riot II" ukazały się w Japonii.
Kariera z Ozzym Osbourne'em.
W 1979, frontman zespołu Black Sabbath – Ozzy Osbourne, zdecydował się na stworzenie nowego zespołu. Basista Dan Strum zarekomendował Ozzy'emu właśnie Randy'ego. Rhoads dostał telefon z propozycją przesłuchania tuż przed jego ostatnim występem z zespołem Quiet Riot. Na przesłuchanie przyszedł z własną gitarą (Gibson Les Paul), wzmacniaczem i zaczął grać; gdy Osbourne usłyszał, co potrafi Rhoads, natychmiast dał mu pracę. Rhoads wspominał później, „Po prostu nastroiłem gitarę, zagrałem kilka riffów, a on powiedział: masz występ. Dziwnie się czułem. Przecież nigdy wcześniej mnie nie słyszałeś – pomyślałem”. Osbourne określił grę Rhoadsa jako „Bóg wchodzi w moje życie”.
W marcu 1980 roku zespół Osbourne'a przybył do Anglii, aby zacząć pracę nad swoim pierwszym albumem – "Blizzard of Ozz". W grze Rhoadsa widoczny był postęp w stosunku do występów w Quiet Riot – coraz odważniej wprowadzał do swoich partii elementy gry neoklasycznej. Fani rocka (szczególnie w USA) przyjęli styl Rhoadsa bardzo pozytywnie. Album promowały dwa single: "Goodbye to Romance" oraz "Crazy Train".
Tournée zespołu miało szeroki zasięg i szybko napisali i nagrali dalszą część albumu. "Diary of a Madman" był nowością, i wkrótce Osbourne zaczął brać udział w przygotowaniach do kolejnych tournée wraz z Tommym Aldridge'em i przyjacielem Kellym Garnia. W tym czasie Rhoads opuścił rock na kilka lat żeby zarabiać grą na gitarze klasycznej. W dokumencie „Don't Blame Me”, Osbourne potwierdził decyzję Randy'ego, że chce zarabiać i żyć jak wcześniej, nie wierzył, że Randy chciał zostać w jego zespole. Przyjaciel i były basista Quiet Riot Kelly Garni oświadczył w wywiadach, że Randy nadal kontynuuje grę rocka, i że intensywnie zajął się graniem rocka na keyboardzie, co było bardzo modne w latach 80.
To był czas, kiedy Rhoads zaczął zyskiwać coraz większe uznanie za swoją grę. Tuż przed jego śmiercią Jackson Guitars stworzyło sygnowany model gitary, The Jackson Randy Rhoads lub Randy Rhoads Pro (chociaż zalecana nazwa brzmiała The Jackson Concorde). Randy zatwierdził dwa prototypy – jeden w czerni i jeden w bieli – jednak zginął nim gitary weszły do produkcji.
Śmierć.
19 marca 1982 zespół miał występ na festiwalu w Orlando na Florydzie. Po długiej jeździe w nocy, zatrzymali się w domu Jerry'ego Calhouna, właściciela spółki autobusowej, w Leesburg na Florydzie. Kierowca, Andrew Aycock, wziął Rhoadsa i fryzjerkę Rachel Youngblood na przelot w Beechcraft Bonanza (samolot), który wziął bez pozwolenia. Podczas przelotu, próbował samolotem obudzić śpiących w autobusie członków zespołu za pomocą „bzyczenia”, co udało się mu trzy razy. Za czwartym razem prawe skrzydło ścięło prawą stronę autokaru, najsilniejsze było uderzenie samolotu w pobliski pałacyk Calhouna, co kompletnie zniszczyło jego przód. Nikt w pałacyku nie został ranny. W wypadku zginęli Rhoads (25 lat), Aycock (36 lat), oraz Youngblood (58 lat). W późniejszej autopsji ustalono, że Aycock był pod wpływem kokainy; toksykologiczny test Rhoadsa nie ujawnił obecności narkotyków we krwi.
Pogrzeb Randy'ego został odprawiony na Pierwszym luterańskim cmentarzu w Burbank, Kalifornia. Został pochowany na Mountain View Cemetery w San Bernardino, w Kalifornii gdzie byli pogrzebani jego dziadkowie. W tym czasie, matka Randy'ego żyła w Burbank. Rodzina Rhoadsów i wielu fanów gromadzi się tam na rocznice jego śmierci, jak również na jego urodziny, by złożyć mu wyrazy uznania i sławić jego życie.
Pośmiertne osiągnięcia.
W 1987, pięć lat po śmierci Rhoadsa, Osbourne wydał Tribute, jedyny oficjalny album cechowany „Osbourne i Rhoads” grają razem na koncercie. Większość albumu jest z występów na żywo w Cleveland, Ohio, nagranych 11 maja 1981. Także użyte w nagrywaniu było gitarowe solo Rhoadsa z występu w Montrealu w Kanadzie nagrane 28 lipca 1981. Ten wielki występ był emitowany w WMMS-FM i The King Biscuit Flower Hour, dlatego stał się bardzo popularny, i szybko zaczęto sprzedawać go nielegalnie. Piosenki „Goodbye to Romance” i „No Bone Movies” z Tribute były nagrywane w The UK Blizzard of Ozz Tour w Southampton, w tym samym czasie co Mr. Crowley EP.
Randy Rhoads został powołany do The Guitar Center Rock Walk (na Sunset Blvd w Hollywood, CA), w 18 marca 2004. Gości obejmowali Dolores Rhoads, Kelle Rhoads, Rudy Sarzo, Ozzy i Sharon Osbourne, Zakk Wylde i Yngwie Malmsteen. W 2006 w Guitar World Article, jest wzmianka, że nazwisko Rhoadsa było błędnie napisane „Rhodes” na jego tablicy pamiątkowej, a kiedy to odkryto, nie było dość czasu żeby poprawić ten błąd. W 2003 został sklasyfikowany na 85, a w 2011 na 36. miejscu listy 100 najlepszych gitarzystów wszech czasów magazynu Rolling Stone. Z kolei w 2004 roku muzyk został sklasyfikowany na 4. miejscu listy 100 najlepszych gitarzystów heavymetalowych wszech czasów magazynu Guitar World.
Wpływ.
Mimo jego młodego wieku i względnie krótkiego czasu nagrywania, Rhoads ma wpływ na wielu wybitnych muzyków, takich jak: Zakk Wylde, Alex Skolnick, George Lynch, Alexi Laiho, Warren DeMartini, Dimebag Darrell, Dweezil Zappa, Paul Gilbert, Marty Friedman, Buckethead, Chris Impellitteri, Dan Spitz, John Petrucci, Criss Oliva, Tony MacAlpine, Jake E. Lee, Mick Thomson, Vinnie Vincent, Vinnie Moore i Yngwie Malmsteen.

</doc>
<doc id="195075" url="https://pl.wikipedia.org/wiki?curid=195075" title="Hans Aumeier">
Hans Aumeier

Hans Aumeier (ur. 20 sierpnia 1906 w Ambergu, zm. 24 stycznia 1948 w Krakowie) – zbrodniarz hitlerowski, jeden z funkcjonariuszy pełniących wysokie stanowiska w organizacji obozów koncentracyjnych w III Rzeszy oraz SS-Sturmbannführer.
Życiorys.
Urodził się w bawarskiej miejscowości Amberg. Ukończył tylko trzy klasy szkoły podstawowej, którą porzucił w 1918, i rozpoczął trwającą trzy lata naukę jako tokarz i monter w fabryce karabinów w Ambergu. W 1923 Aumeier przeniósł się do fabryki karabinów w Monachium, a do 1926 pracował również w podobnych fabrykach w Berlinie, Bremie i Kolonii. Członkiem NSDAP Aumeier stał się 1 grudnia 1929 (nr legitymacji partyjnej 164755). Do SS i SA wstąpił w 1931 (w SS miał numer identyfikacyjny 2700).
Służbę w obozach koncentracyjnych rozpoczął 15 stycznia 1934 w Dachau, gdzie pracował jako instruktor szkolący nowo przyjętych rekrutów. W kwietniu 1936 Aumeier został przeniesiony do obozu Esterwegen, gdzie pełnił służbę w kompanii wartowniczej. W grudniu 1936 został samodzielnym dowódcą kompanii wartowniczej w obozie Lichtenburg. Identyczne stanowisko zajmował następnie w latach 1937–1938 w Buchenwaldzie. Od 1 sierpnia 1938 do stycznia 1942 Aumeier pełnił funkcję "Schutzhaftlagerführera" (kierownika obozu i zastępcy komendanta) w obozie Flossenbürg. W obozie tym Aumeier stworzył tak ciężkie warunki bytowania więźniów, że ci często popełniali samobójstwo. Często osobiście wykonywał egzekucje, niejednokrotnie karał więźniów osobiście chłostą, a także zarządzał długotrwałe i niezwykle męczące apele.
Przybył do Auschwitz-Birkenau w styczniu 1942 obejmując stanowisko kierownika obozu Lagerfuhrera. W hierarchii służbowej był formalnie drugą osobą po komendancie – jego zastępcą. Od 1 lutego 1942 Aumeier zajmował stanowisko "Schutzhaftlagerführera" w obozie. Do zakresu jego obowiązków należało dbanie o porządek w obozie, czuwanie nad wyżywieniem i ubraniem więźniów oraz doglądanie spraw dotyczących ich przymusowej pracy. Praktycznie był panem życia i śmierci więźniów. Aumeier był sadystą i okrutnikiem. Powiedział kiedyś: „Tylko zmarły więzień jest więźniem przyzwoitym”. Do okrucieństw popełnionych przez Aumeiera w Auschwitz należało między innymi: osobiste przeprowadzanie i nadzorowanie licznych egzekucji przez rozstrzelanie pod Czarną Ścianą przy bloku 11 i egzekucji przez powieszenie (m.in. na jego rozkaz 19 marca 1942 rozstrzelano 144 kobiety na dziedzińcu między blokami 10 i 11), dokonywanie selekcji więźniów, co oznaczało ich śmierć w komorach gazowych, polecanie zabijania więźniów zastrzykami fenolu oraz gorliwe współdziałanie przy masowej eksterminacji Żydów w komorach gazowych w Brzezince. Oprócz tego był odpowiedzialny za niezwykle ciężkie warunki bytowania więźniów w obozie, niewolniczą eksploatację więźniów oraz nieustanne znęcanie się nad nimi. 18 sierpnia 1943 Aumeier został usunięty ze stanowiska na wniosek komendanta Auschwitz Rudolfa Hössa ze względu na korupcję i złodziejstwo.
Został następnie przeniesiony pod rozkazy Friedricha Jeckelna, Wyższego Dowódcy SS i Policji regionu Ostland. Początkowo Aumeiera włączono do jednostki saperskiej, budującej umocnienia na obszarze Oranienbaum – Leningrad. Następnie, jako kierownik komanda budowlanego złożonego z około 7000 więźniów żydowskich, utworzył na terenie Estonii obóz koncentracyjny Vaivara i sprawował funkcję jego komendanta od 1 października 1943 do ewakuacji obozu w sierpniu 1944. Od 20 sierpnia 1944 brał udział w walkach na froncie wschodnim w ramach batalionu policyjnego wchodzącego w skład "Kampfgruppe Jeckeln". W październiku 1944 Aumeier został odwołany do dyspozycji szefa obozów koncentracyjnych Richarda Glücksa w Oranienburgu i skierowany do służby w kompleksie obozowym Dachau, jako komendant jednego z podobozów "Kaufering".
Okres powojenny.
Po przejściowych problemach zdrowotnych skierowany został w styczniu 1945 do okupowanej Norwegii, by utworzyć obóz koncentracyjny w miejscowości Grini. Aumeier został również komendantem tego obozu, który mógł pomieścić 3 tysiące więźniów. Traktował tu więźniów zupełnie inaczej niż w poprzednich obozach. Aumeier był wobec nich łagodny i współpracował nawet z norweskim Czerwonym Krzyżem, a 7 maja 1945 uwolnił więźniów i zamknął obóz. 11 czerwca 1945 został aresztowany w mundurze SS w obozie Terningmoen. Ujawnił swą tożsamość władzom amerykańskim, przez które został przesłuchany w sierpniu 1945 w więzieniu Akershus. Następnie Aumeier przebywał w obozie jenieckim w Cagle koło Londynu.
Już w trakcie wojny, ze względu na ogrom zbrodni, Hans Aumeier został skazany na karę śmierci przez polskie podziemie. Wyrok ogłosiła 12 marca 1944 Polska Agencja Telegraficzna w Londynie. Alianci przekazali go Polsce celem osądzenia za zbrodnie popełnione we Flossenbürgu i w Auschwitz. 4 maja 1947 został przywieziony w grupie 44 niemieckich przestępców wojennych na pokładzie statku „Isar” z Lubeki do portu szczecińskiego.
Aumeier był jednym z oskarżonych w pierwszym procesie oświęcimskim, który odbył się przed Najwyższym Trybunałem Narodowym w Krakowie. W czasie procesu stwierdził, że „(...) postępowanie dowodowe opiera się na świadkach, którzy dzisiaj prześladują mnie swoją nienawiścią”. Twierdził również, że wielokrotnie domagał się u przełożonych skierowania na front, ale jego prośby nie zostały spełnione. Wobec udowodnienia oskarżonemu całego rejestru zbrodni, został 22 grudnia 1947 skazany na karę śmierci przez powieszenie. Stracono go w krakowskim więzieniu Montelupich 24 stycznia 1948.

</doc>
<doc id="195078" url="https://pl.wikipedia.org/wiki?curid=195078" title="Herb Nowogrodu Bobrzańskiego">
Herb Nowogrodu Bobrzańskiego

Herb Nowogrodu Bobrzańskiego – jeden z symboli miasta Nowogród Bobrzański i gminy Nowogród Bobrzański w postaci herbu.
Wygląd i symbolika.
Herb przedstawia na czerwonej tarczy kolisty, zamknięty srebrno-biały mur obronny z otwartą bramą, za którym widnieje srebrna budowla sakralna z niebieskim dachem i z trzema wieżami.

</doc>
<doc id="195083" url="https://pl.wikipedia.org/wiki?curid=195083" title="Skala 0">
Skala 0

Skala 0 (czytaj "zero") – nazwa skali stosowanej w modelarstwie kolejowym o podziałce 1:45; 1:43,5 lub zbliżonej.
Skali tej odpowiada modelowy tor kolejowy o szerokości (tj. prześwicie między główkami szyn) 32 mm. Czasem podaje się błędnie jako szerokość 35 mm będącą odległością między środkami szyn. Tory te stosuje się dla modeli pociągów jeżdżących po torach szerokości 1700–1250 mm. Jest to najmniejsza skala, w której czasem stosuje się modele napędzane silnikiem parowym.
Historia.
Historia skali 0 w modelarstwie kolejowym jest bardziej długa. Pierwszy modele o rozstawie 32 mm stworzyła już w 1935 roku niemiecka firma Märklin. Firma Märklin roku prezentuje na wiosennych targach lipskich w 1935 roku i rozpoczyna produkcję kolejek elektrycznych, które zapoczątkowują seryjną produkcję modeli kolejek w skali 0, które początkowo były najbardziej powszechną skalą w modelarstwie kolejowym. Również Zeuke w latach pięćdziesiątych rozpoczęła produkowanie modeli kolejowych w tej skali, jednak w 1958 roku zakończyła produkowanie modeli kolejowych w tej skali, rozpoczynając produkowanie modeli kolejowych w skali TT które były bardziej rozpowszechnione z powodu rozmiarów kolejek elektrycznych.
Stan obecny.
Obecnie ze względu na duże rozmiary modele kolejowe tej skali nie są produkowane masowo w Europie, jednak skala 0 jest do dziś jedną z najpopularniejszych w Stanach Zjednoczonych i Kanadzie, dzięki firmom takim, jak Lionel, MTH czy Atlas. W Ameryce często określana nie jako 0 (zero) tylko jako O (duże "o"). Zależnie od producenta i serii, tabor na tory w skali 0 (32mm) dostępny jest w skalach nadwozia od 1:43.5 do 1:64. Szczególnym typem jest tzw. skala 0-27, obejmująca pojazdy zdolne do pokonania łuku o średnicy 27 cali. Wielu producentów modeli w skali 0 stosuje zasilanie z trzeciej szyny, co upraszcza planowanie i budowę makiet, a także kontrolę ruchu modeli.
Skala On30.
W skali 0 budowane są też modele kolei wąskotorowych, o szerokości toru 16.5mm, czyli takiej jak H0, co umożliwia wykorzystanie wielu łatwo dostępnych elementów i podzespołów produkowanych dla skali H0.
Modele takie określane są nazwą On30, czasem też O16.5, lub 0e. Nazwa On30 wywodzi się od prototypowej szerokości torów 30 cali (762mm), jednak często na torach 16.5mm modelowane są pociągi wąskotorowe o różnych rozstawach, między 610 a 914 milimetrów. Gotowe modele On30 produkuje między innymi firma Bachmann.

</doc>
<doc id="195086" url="https://pl.wikipedia.org/wiki?curid=195086" title="Goździkiewicz">
Goździkiewicz



</doc>
<doc id="195089" url="https://pl.wikipedia.org/wiki?curid=195089" title="Załom (powiat goleniowski)">
Załom (powiat goleniowski)

Załom (do 1945 "Arnimswalde") – wieś sołecka w Polsce położona w województwie zachodniopomorskim, w powiecie goleniowskim, w gminie Goleniów, położona w Dolinie Dolnej Odry, na skraju Puszczy Goleniowskiej, ok. 2 km od jeziora Dąbie, przy drodze Lubczyna – Szczecin, administracyjnie bezpośrednio graniczy z miastem Szczecinem.
Historia.
Pierwsza wzmianka o Załomie pochodzi z wieku XVIII. Na osuszonych bagnach założono wieś w roku 1747. Jej nazwa pochodzi od nazwiska generała Arnima, urzędnika króla Prus. Wieś powstała jako osada o charakterze nieregularnym, początkowo rolnicza, po wybudowaniu osady rybackiej nad jeziorem: rolniczo-rybacka. W 1874 mieszkało tutaj ok. 500 osób. Znajdowały się tam: folwark, kościół, cmentarz oraz osiedle rybackie. W latach 30. XX wieku folwark był własnością Paula Schrödera. Powstał wtedy też zakład produkujący silniki lotnicze do Junkersów, zniszczony w czasie II wojny światowej. Po wojnie została na tym miejscu fabryka kabli, obecnie własności spółki Tele-Fonika S.A. Bogusława Cupiała. Przy fabryce powstało osiedle Kasztanowe. Teren fabryki i osiedla został włączony do granic miasta Szczecina. W rolniczej części wsi powstało natomiast PGR (nie istnieje od początku lat 90. XX w.), które zajęło dawny folwark, oraz osiedle rolnicze.
Dawniej znajdował się we wsi ryglowy kościół oraz XIX-wieczny cmentarz. Zostały one usunięte, a na miejscu tym zbudowano kościół pw. Przemienienia Pańskiego oraz plebanię. Również osiedle rybackie zostało rozebrane. Ok. 2 km od wsi znajduje się obelisk poświęcony żołnierzom, którzy zginęli na frontach I wojny światowej. Jego funkcję zmieniono po wojnie na pomnik zasłużonych meliorantów. Do ciekawych miejsce należą również dwa dęby szypułkowe – pomniki przyrody przy ul. Łąkowej. Obecna zabudowa wsi pochodzi głównie z dwudziestolecia międzywojennego i okresu po 1989. Obecnie tworzy się tutaj ogromne osiedle mieszkaniowe, będące zapleczem dla Szczecina. Wieś rolniczo-mieszkalna. Znajdują się tutaj sklepy spożywcze i przemysłowe, apteka, przedszkole, gabinety lekarskie, przystanki PKS oraz przystanki komunikacji miejskiej linii 77, 96, pospiesznej C, oraz nocnej 522.
Nieopodal wsi znajduje się uroczysko Trzebuskie Łęgi, gdzie znajduje się dawne osiedle rybackie o tej samej nazwie. Obecnie są tam 3 domy mieszkalne i budynki gospodarcze. 
W latach 1975–1998 miejscowość należała administracyjnie do województwa szczecińskiego.

</doc>
<doc id="195090" url="https://pl.wikipedia.org/wiki?curid=195090" title="Ludomir Goździkiewicz">
Ludomir Goździkiewicz

Ludomir Karol Goździkiewicz (ur. 13 marca 1935 w Łowiczu, zm. 10 marca 2014) – polski polityk i zootechnik, poseł na Sejm X kadencji.
Życiorys.
Syn Teodora. Ukończył w 1957 studia w Szkole Głównej Gospodarstwa Wiejskiego. W latach 1968–2000 był dyrektorem Stacji Hodowli i Unasieniania Zwierząt w Łowiczu. W latach 80. pełnił obowiązki wiceprzewodniczącego Wojewódzkiego Komitetu Zjednoczonego Stronnictwa Ludowego w Skierniewicach, był także przewodniczącym Wojewódzkiej Rady Narodowej (1980–1988). W latach 1989–1991 sprawował mandat posła na Sejm kontraktowy z puli ZSL wybranego w okręgu skierniewickim. Zasiadał w Komisji Obrony Narodowej, Komisji Ochrony Środowiska, Zasobów Naturalnych i Leśnictwa, Komisji Polityki Gospodarczej, Budżetu i Finansów oraz w dwóch komisjach nadzwyczajnych. Po przekształceniu partii należał do Polskiego Stronnictwa Ludowego.
Był synem Teodora Goździkiewicza.

</doc>
<doc id="195093" url="https://pl.wikipedia.org/wiki?curid=195093" title="(884) Priamus">
(884) Priamus

(884) Priamus – planetoida z grupy Trojańczyków Jowisza.
Odkrycie.
Planetoida ta została odkryta 22 września 1917 roku w Landessternwarte Heidelberg-Königstuhl w Heidelbergu przez niemieckiego astronoma Maxa Wolfa. Nazwa asteroidy pochodzi od króla trojańskiego Priama z Iliady Homera. Przed nadaniem nazwy planetoida nosiła oznaczenie tymczasowe (884) 1917 CQ.
Orbita.
Jest to obiekt obiegający Słońce w odległości ponad 5,16 au w czasie 11 lat i 268 dni. Jako planetoida trojańska znajduje się w punkcie równowagi Lagrange’a L5, podążając w swym ruchu orbitalnym 60° za Jowiszem. Nachylenie płaszczyzny jej orbity do ekliptyki to 8,9°, a mimośród to 0,12.
Właściwości fizyczne.
Asteroida ta ma średnicę ok. 117 km. Jest najprawdopodobniej obiektem o nieregularnym kształcie. Jej jasność absolutna ma wartość 8,81.

</doc>
<doc id="195096" url="https://pl.wikipedia.org/wiki?curid=195096" title="Piotr Soyka">
Piotr Soyka

Piotr Henryk Soyka (ur. 31 grudnia 1943 w Świętochłowicach, zm. 2 sierpnia 2020 w Sopocie) – polski menedżer związany z przemysłem stoczniowym, wieloletni prezes zarządu Gdańskiej Stoczni „Remontowa”.
Życiorys.
Syn Henryka i Elfrydy. Absolwent II Liceum Ogólnokształcącego im. dr. Władysława Pniewskiego w Gdańsku. W 1968 ukończył studia na Wydziale Mechanicznym Politechniki Gdańskiej, a w 1972 Studium Organizacji i Zarządzania Uniwersytetu Gdańskiego. Od 1972 zawodowo związany z Gdańską Stocznią „Remontowa”. Od 1980 do 1983 był dyrektorem naczelnym Morskiej Stoczni Remontowej w Świnoujściu. W 1984 wrócił do poprzedniego miejsca pracy jako dyrektor ds. produkcji. Od 1987 pracował w Angoli jako kierownik polskiej grupy dydaktyków kształcących w zawodach morskich. W 1989 wygrał konkurs na prezesa Gdańskiej Stoczni „Remontowa”. Zarządzał nią przez 20 lat do 2009, dokonując restrukturyzacji i przekształcenia tego przedsiębiorstwa w grupę stoczniową.
W 2009 był notowany na liście najbogatszych Polaków sporządzonej przez tygodnik „Wprost”, a w 2014 uplasował się na 2. pozycji wśród najlepiej zarabiających w Trójmieście według dziennika „Gazeta Wyborcza”.
W 1998 został wybrany z listy Akcji Wyborczej Solidarność na radnego sejmiku pomorskiego. Kierował Forum Okrętowym (2001–2003) i Gdańskim Klubem Biznesu (2004–2006). W 2016 wszedł w skład Narodowej Rady Rozwoju utworzonej przez prezydenta Andrzeja Dudę. Pełnił również funkcję prezesa związku pracodawców Forum Okrętowe, przewodniczącego rady programowej Baltexpo oraz członka rady Fundacji Rozwoju Uniwersytetu Gdańskiego.
Według ustaleń prokuratora zginął śmiercią samobójczą. Pochowany 12 sierpnia 2020 na gdańskim Cmentarzu Srebrzysko(rejon IV, TAR IV, rząd 1a).
Odznaczenia i wyróżnienia.
W 2002 odznaczony Krzyżem Oficerskim Orderu Odrodzenia Polski ("za wybitne zasługi dla rozwoju przemysłu stoczniowego"). Wcześniej otrzymał Krzyż Kawalerski tego orderu (1997) oraz Złoty Krzyż Zasługi (1993).
W 2003 wyróżniony tytułem „Top Menedżer Roku” w regionalnym konkursie organizowanym przez „Dziennik Bałtycki”. W 2005 otrzymał Nagrodę im. Andrzeja Wierzbickiego przyznawaną przez Konfederację Lewiatan, a w 2008 nagrodę Conrady – Indywidualności Morskie.
Od 2015 był członkiem honorowym Stowarzyszenia Kapitanów Żeglugi Wielkiej.

</doc>
<doc id="195097" url="https://pl.wikipedia.org/wiki?curid=195097" title="Teutates">
Teutates

Teutates, Toutatis – według przekazu rzymskiego poety Lukana oraz inskrypcji sakralnych, jeden z trzech głównych bogów galijskich obok Taranisa i Esusa, emanacja boga wojny. 
Zaliczany do bóstw chtonicznych, miał charakter hippomorficzny (końskopodobny) i zakłada się, iż pierwotnie był innym bytem (hipostazą) bogini Epony. Czczony także przez Celtów wschodnich, na ich monetach wyobrażany był jako „bóstwo beznogie”.
Jego imię często pojawia się jako przydomek Marsa, podobnie często utożsamiany też z Mercuriusem (Merkurym). Tłumaczy się je jako „ojciec rodu” albo „ojciec plemienia (ludu)”. Niewykluczone, iż będąc przypuszczalnie bogiem jedności plemiennej, czczony jednak przez różne ludy celtyckie pod innym imieniem, był nie ogólnoceltyckim, ale lokalnym bóstwem konkretnego regionu. 
Składano mu w ofierze ludzi przez topienie ich w bagnach bądź też zanurzanie głową w beczkach (jak przedstawiono to w scenach ze znaleziska znanego jako kocioł z Gundestrup). 
Bóstwo to poznane jest przede wszystkim z inskrypcji wobec bardzo nielicznych przedstawień figuralnych. Za jedno z jego wyobrażeń uważana jest kamienna głowa z Mšeckich Žehrovic (datowana na II-I w. p.n.e.), ukazująca go w torkwesie, ze spiralnie zakręconymi wąsami i brwiami (wys. 25 cm, w zbiorach Muzeum Narodowego w Pradze).
Za prawdopodobny uważany jest związek imienia tego bóstwa z iryjskim pojęciem "túath" (lud) oraz z celtycką nazwą plemienną Teutonów (współcześnie przyjętą od łacińskiej formy "Teutones").
Obecnie w utrwalony w kulturze masowej i zapamiętany dzięki serii francuskich komiksów o Asteriksie, w których Galowie często przywołują jego imię zaklinając się „na Teutatesa”.

</doc>
<doc id="195098" url="https://pl.wikipedia.org/wiki?curid=195098" title="Mary T. Meagher">
Mary T. Meagher

Mary Terstegge Meagher (ur. 27 października 1964 w Louisville) – amerykańska pływaczka specjalizująca się w stylu motylkowym i dowolnym, trzykrotna mistrzyni olimpijska, dwukrotna mistrzyni i była rekordzistka świata.
Kariera.
Pierwszy rekord świata na 200 m stylem motylkowym pobiła w wieku 15 lat na igrzyskach panamerykańskich. Była jedną z faworytek igrzysk w Moskwie (1980), ale wobec bojkotu olimpiady przez Amerykanów nie startowała. Cztery lata później w Los Angeles zdobyła trzy złote medale (na 100 m i 200 m stylem motylkowym oraz w sztafecie zmiennej). Na uniwersjadzie w Kobe w 1985 roku wywalczyła pięć medali (w tym cztery złote). W 1988 w Seulu Meagher zdobyła brązowy medal na 200 metrów. W ciągu kariery osiągnęła 24 tytuły mistrzyni USA.
Na dystansie 200 m stylem motylkowym Meagher poprawiała rekord świata pięciokrotnie. Jej najlepszy wynik przetrwał niemal 20 lat i był porównywany z tak znanymi osiągnięciami, jak rekord lekkoatlety Boba Beamona w skoku w dal z 1968. Do 1999 do Meagher należał również rekord na 100 m stylem motylkowym, poprawiony przez Amerykankę Jenny Thompson.
W 1993 została przyjęta w poczet członków International Swimming Hall of Fame.
Życie prywatne.
Pochodzi z Kentucky, gdzie zaczynała przygodę z pływaniem. 
Jest żoną byłego łyżwiarza szybkiego Mike Planta; mieszkają w Peachtree City, w stanie Georgia. Siostrą Meagher jest Anne Northup, członkini Izby Reprezentantów USA z Kentucky z ramienia Partii Republikańskiej. Imię pływaczki nosi kompleks sportowy w Louisville (Kentucky).

</doc>
<doc id="195099" url="https://pl.wikipedia.org/wiki?curid=195099" title="Tyflis">
Tyflis



</doc>
<doc id="195100" url="https://pl.wikipedia.org/wiki?curid=195100" title="Polaryzacja społeczna">
Polaryzacja społeczna

Polaryzacja społeczna – proces społeczny, w trakcie którego różnicują się postawy osób należących do danych zbiorowości wobec pewnego typu problemów.
Opis.
Najczęściej polaryzacja społeczna występuje wówczas, gdy problemy społeczne wywołujące różnicowanie się postaw dotyczą ważnych sfer życia społecznego, takich jak: polityka, religia, seks itp. Podczas polaryzacji tworzą się zazwyczaj w szybkim czasie dwa obozy – przeciwników i zwolenników rozwiązania danego problemu społecznego, przy czym liczba osób wyrażających postawy umiarkowane maleje. Proces polaryzacji bardzo często przyczynia się do wybuchu konfliktów społecznych i dezintegracji grup społecznych.
W Internecie polaryzacja społeczna przejawia się najczęściej w miejscach dyskusji takich jak listy, grupy czy fora dyskusyjne.

</doc>
<doc id="195102" url="https://pl.wikipedia.org/wiki?curid=195102" title="Mikołaj Ostroróg">
Mikołaj Ostroróg

Mikołaj Ostroróg herbu Nałęcz (1593–1651), poseł na sejm z województw ruskiego i bełskiego, marszałek sejmu koronacyjnego w Krakowie w 1633 roku, stolnik wielki koronny 1634, krajczy wielki koronny 1636, podczaszy wielki koronny 1638, starosta tykociński 1645 i buski 1646, starosta drohowyski, kościański, nieszawski, rohatyński, jeden z trzech regimentarzy wojsk koronnych 1648-1649, pułkownik wojska powiatowego województwa ruskiego w 1648 roku, rotmistrz wojska powiatowego ziemi lwowskiej w 1648 roku.
Życiorys.
Był najstarszym synem Jana, wojewody poznańskiego i Katarzyny z Mieleckich. W 1603 rozpoczął naukę w Akademii Zamojskiej pod opieką Szymona Szymonowica pośród grona kilku innych synów magnatów. W Akademii ćwiczył się także w jeździe konnej i we władaniu bronią. Studiował również za granicą: w Wiedniu 1613, w Kolonii i Padwie 1618-1619. Ojciec umierając w 1622 powierzył mu opiekę nad młodszymi braćmi i zapewne zajęcia z tym związane opóźniły wejście Ostroroga na arenę publiczną. W 1626, na czele własnej chorągwi, wziął udział w wyprawie Zygmunta III Wazy do Prus. W czasie potyczki pod Tczewem (28 października) znajdował się w polskiej grupie dowodzonej przez Tomasza Zamoyskiego.
Ostroróg od 1627 często posłował na sejmy, przeważnie z woj. ruskiego poprzez sejmik wiszeński, na którym miał duże wpływy, oraz woj. bełskiego. Słynął jako wyśmienity mówca. Na sejmach przejawiał aktywność, cieszył się sporym autorytetem. Na sejmie elekcyjnym w 1632 był przedstawicielem katolików w ich pertraktacjach z protestantami. Był członkiem konfederacji generalnej zawiązanej 16 lipca 1632 roku. Poseł na sejm konwokacyjny 1632 roku z województwa ruskiego. Był marszałkiem sejmu koronacyjnego (8 lutego-17 marca 1633) w Krakowie. Jego mowa na powitanie nowego króla Władysława IV Wazy (8 lutego 1633) uznana została wówczas za wzór oratorstwa. W marcu 1635 król wyznaczył go, wraz z kanclerzem litewskim Stanisławem Albrechtem Radziwiłłem, na mediatora między unitami a prawosławnymi. Sejm w 1635 wybrał go do komisji pertraktującej ze Szwedami. Na sejmie nadzwyczajnym, w czerwcu 1637, poparł zamiar Władysława IV nałożenia ceł morskich.
Ostroróg, wyróżniany przez króla, uzyskiwał kolejne dygnitarstwa dworskie; 10 lutego 1633 został podstolim, 15 sierpnia 1634 stolnikiem, 21 lipca 1636 był już krajczym, w pierwszym kwartale 1638 uzyskał podczaszostwo. W 1638 doszło do popsucia się stosunków z królem, co w efekcie doprowadziło do zahamowania procesu awansowania.
Był marszałkiem sejmików województwa ruskiego w 1641 i 1648 roku. Poseł sejmiku wiszeńskiego na sejmy ekstraordynaryjne 1634, 1642 i 1647 roku, poseł sejmiku bełskiego na sejm ekstraordynaryjny 1635 roku, poseł na sejm ekstraordynaryjny 1637 roku.
W lipcu 1644 Władysław IV wystąpił z projektem mianowania Ostroroga podkanclerzym, jeśli zostanie on duchownym, co zainteresowany odrzucił z oburzeniem twierdząc, że dla świeckich względów nie będzie zmieniał stanu. Polepszenie stosunków z królem nastąpiło później. Świadczy o tym nadanie Ostrorogowi starostw tykocińskiego (25 października 1645) i buskiego (15 marca 1646).
Równocześnie Ostroróg zdobywał doświadczenie wojenne. W 1633 uczestniczył w walkach z Abazym baszą. W 1644 wziął udział ze swymi oddziałami nadwornymi w wyprawie ochmatowskiej przeciw Tatarom. W sierpniu 1646 Ostroróg kandydował do buławy polnej, ostatecznie przyznanej wojewodzie czernihowskiemu Marcinowi Kalinowskiemu. Ten zawód zapewne sprawił, że należał on do opozycjonistów zwalczających plany wojny z Turcją. Domagał się zapewnienia Turcji o pokojowych zamiarach Rzeczypospolitej, a nawet wypłacenia upominków Tatarom. Swoimi poglądami zjednał sobie kanclerza koronnego Jerzego Ossolińskiego, którego w 1648 informował o klęskach wojska koronnego nad Żółtymi Wodami (16 maja) i pod Korsuniem (26 maja). Rada senatu, zostająca pod wpływem kanclerza 13 czerwca mianowała Ostroroga jednym z 3 regimentarzy obok Władysława Dominika Zasławskiego-Ostrogskiego i Aleksandra Koniecpolskiego. Wobec braku doświadczenia Zasławskiego i młodości Koniecpolskiego Ostroróg odgrywał w dowództwie ważną rolę.
Jego propozycją było utworzenie obozu pod Glinianami, gdzie przybył 4 sierpnia wraz z Zasławskim na czele ok. 700 ludzi. Później przypisuje mu się dowodzenie 2000 jazdy. Pod wpływem nalegań księcia Jeremiego Wiśniowieckiego regimentarze ruszyli 26 sierpnia pod Czołhański Kamień, gdzie połączyli się z Wiśniowieckim. W czasie marszu do Konstantynowa Ostrorogowi powierzono dowództwo samodzielnej straży przedniej (5000-6000 ludzi). Sam nie zdecydował się szturmować Konstantynowa, jednak gdy Wiśniowiecki i Koniecpolski zaatakowali miasto, przybył im z pomocą (15 września). Z jego inicjatywy wyruszono pod Piławce, gdzie stacjonowała armia Bohdana Chmielnickiego, on też dokonał wyboru miejsca na obóz właśnie pod Piławcami. 23 września atakował przeciwnika, ale nie wspomagany był zmuszony się wycofać. W nocy 23/24 września przyjęty został projekt Ostroroga wycofania się całych sił polskich z taborami włącznie. Pogłoska wśród wojska o ucieczce regimentarzy wywołała panikę, co doprowadziło do wycofania się (ucieczki) komunikiem, czyli bez taborów i armat. Ostroróg zarzucał później Wiśniowieckiemu, Tyszkiewiczowi i Radziejowskiemu, że to oni pierwsi uciekli spod Piławiec, ci zaś oskarżali go o to samo. Wraz z innymi uciekinierami Ostroróg przybył 26 września do Lwowa i próbował odtworzyć wojsko, żołnierze jednak nie chcieli mu się podporządkować, a na naradzie zwołanej przez niego mocno go oskarżano o spowodowanie klęski pod Piławcami. Pod naciskiem uczestników narady złożył regimentarstwo na rzecz Wiśniowieckiego, który nakłonił go by pozostał jako drugi regimentarz. 15 października wraz z Wiśniowieckim opuścił Lwów.
Na sejmie elekcyjnym 1648 roku Ostroróg opowiedział się za wyborem Jana Kazimierza, podpisał jego "pacta conventa". Król powierzył mu ważne zadanie przywrócenia władzy polskiej na terenie woj. ruskiego z pełnomocnictwem udzielania całkowitej amnestii. Poseł sejmiku warszawskiego województwa ruskiego na sejm koronacyjny 1649 roku. W lutym 1649 nowy król odebrał Jeremiemu Wiśniowieckiemu buławę regimentarską i powołał trzech regimentarzy: obok Ostroroga, kasztelana bełskiego Andrzeja Firleja i kasztelana kamienieckiego Stanisława Lanckorońskiego. W marcu tego roku wraz z Lanckorońskim działali na pograniczu kozackim, gdzie rozbili oddziały kozackie pod Kocmażowem oraz zdobyli Łuczyńce. Wkrótce Ostroróg zrzekł się godności regimentarza. W czerwcu dołączył z posiłkami i 10 działami do sił głównych regimentarzy. Przychylił się do zdania Lanckorońskiego by stanąć pod Kamieńcem Podolskim, jednakże przeważył głos Firleja i ruszono pod Zbaraż. Czasie obrony Zbaraża (11 lipca-22 sierpnia) Ostroróg dowodził jedną z pięciu dywizji, naprzeciw jego punktu obrony stali Tatarzy. Uczestniczył w odparciu szturmu 11 lipca. W początkach sierpnia Kozacy energicznie przystąpili do robót oblężniczych na odcinku Ostroroga, tutaj też nastąpił ich główny atak 6 sierpnia, a 16 sierpnia Ostroróg zmuszony został do wycofania się z jednej reduty. Wtedy zaistniał projekt przebicia się do króla idącego z odsieczą, czego mieli dokonać Wiśniowiecki i Ostroróg z częścią jazdy. Ostatecznie z projektu jednak zrezygnowano. Jako poseł na sejm 1649/1650 roku wyznaczony z koła poselskiego na komisarza komisji wojskowej lubelskiej, która zająć się miała wypłatą zaległych pieniędzy wojsku. Poseł sejmiku wiszeńskiego na sejm 1650 roku.
W sierpniu 1650 w Ostrorogu widziano jednego z najpoważniejszych kandydatów do podkanclerstwa, ostatecznie jednak godność tę otrzymał Hieronim Radziejowski.
Ostroróg zmarł między 12 lutego a 20 kwietnia 1651. Jego pogrzeb odbył się w Lublinie.
Działalność publicystyczna.
Ostroróg posiadał znaczne dobra w woj. ruskim. Przeważnie mieszkał w Komarnie. W Rzeczypospolitej panowała opinia o wysokim wykształceniu Ostroroga, odzwierciedlona w złośliwym określeniu go przez Kozaków w 1648 mianem „Łaciny”. Odznaczał się zainteresowaniami intelektualnymi i pewnymi zamiłowaniami pisarskimi. Jest autorem: "Diariusza z obozu spod Kamieńca... 1633 roku" (ogłoszonego w „Pamiętnikach o Koniecpolskich” przez S. Przyłęckiego, Lwów 1842) i " Dyariusza pogromu Kozaków" (wyd. A. Grabowski w zbiorze „Ojczyste spominki w pismach do dziejów dawnej Polski”, Kraków 1845).
Genealogia.
Żoną Mikołaja Ostroroga była Barbara z Roszkowskich. Z małżeństwa tego narodziło się czterech synów i córka: Zygmunt Jan, oberszter regimentu piechoty, Mikołaj, rotmistrz chorągwi komputowej, Andrzej, rotmistrz chorągwi kozackiej, Stanisław, kanonik krakowski. Córka Katarzyna była żoną Piotra Potockiego, wojewody bracławskiego. Wspomniany Mikołaj był mężem Zofii Skotnickiej, wdowie po Mikołaju Firleju.

</doc>
<doc id="195103" url="https://pl.wikipedia.org/wiki?curid=195103" title="Wojciech Świętosławski (minister)">
Wojciech Świętosławski (minister)

Wojciech Alojzy Świętosławski (ur. 21 czerwca 1881 w Kiryjówce guberni wołyńskiej, zm. 29 kwietnia 1968 w Warszawie) – polski fizykochemik, profesor Uniwersytetu Warszawskiego i Politechniki Warszawskiej (której w latach 1928–1929 był rektorem), senator RP, minister wyznań religijnych i oświecenia publicznego.
Dzieciństwo i kariera pod zaborami.
Urodził się 21 czerwca 1881 r. w Kiryjówce na Wołyniu - majątku rodzinnym Wacława i Anieli z Rogozińskich. Lata szkolne i akademickie spędził w Kijowie, gdzie w 1899 r. ukończył gimnazjum klasyczne, a w 1906 r. otrzymał dyplom inżyniera technologa na Wydziale Chemicznym Politechniki Kijowskiej. Podczas studiów należał do postępowej Korporacji Studentów Polaków, w 1907 r. podczas odbywania służby wojskowej był współredaktorem polskiego tygodnika „Świat". Po krótkim pobycie na zachodzie wrócił do Kijowa i w latach 1908–1910 był asystentem Politechniki w Kijowie.
W 1908 r. w „Roczniku Polskim” wydrukowano jego pierwszą publikację naukową: "Termochemiczna analiza związków organicznych". W 1909 r. poślubił Marię z Olszewskich (1881–1959), a w 1910 r. urodziła im się córka Janina.
W latach 1911–1918 kierował Laboratorium Termochemicznym im. Ługinina na Uniwersytecie Moskiewskim, gdzie od 1913 r. pracował jako docent. W 1917 r. przedłożył swoją pracę magisterską pt. "Związki dwuazowe", gdzie podał teorię budowy związków dwuazowych i oksymów. Ze względu na swoją doniosłość praca została przyjęta jako doktorska.
Dalsze badania Świętosławskiego obejmowały udoskonalenie spalania w bombie kalorymetrycznej, budowę nowego kalorymetru adiabatycznego i badania nad węglowodorami aromatycznymi, kwasem azotowym, nitrozwiązkami, aminami oraz związkami zawierającymi siarkę i fluorowce.
Powrót do kraju.
W 1918 r., po odzyskaniu niepodległości przez Polskę, wrócił do kraju. Porzucił swoje laboratorium w Moskwie i zajął się organizacją powrotu wysoko wykwalifikowanych emigrantów. W 1919 r. został powołany na stanowisko profesora zwyczajnego chemii fizycznej Politechniki Warszawskiej i powrócił do badań naukowych. Opracował m.in. nowa metodę oznaczania ciepła parowania, skonstruował kalorymetr adiabatyczny, kierował pracami nad oznaczeniem ciepeł właściwych cieczy.
W 1920 r., na Konferencji Międzynarodowej Unii Chemicznej w Rzymie, zgłosił wniosek o przyjęcie kwasu benzoesowego jako międzynarodowego wzorca do cechowania bomby kalorymetrycznej. W 1922 r. wniosek ten został przyjęty, a Wojciech Świętosławski stanął na czele Komisji Danych Termochemicznych, koordynującej prace nad oznaczaniem ciepeł spalania.
W tym czasie rozwinął też nowy kierunek badań kalorymetrycznych, tzw. mikrokalorymetrię. Skonstruował mikrokalorymetry pracujące w warunkach izotermicznych i adiabatycznych oraz mikrokalorymetry oparte na zasadzie częściowej wymiany ciepła z otoczeniem, dzięki czemu stało się możliwe wyznaczenie dotychczas niemierzalnych wartości ciepła promieniowania blendy uranowej, ciepła absorpcji promieni przenikliwych, ciepła hydratacji cementów.
Nieco później rozpoczął prace nad metodyką pomiaru prężności par i temperatur wrzenia. Skonstruował ebuliometr i ebuliometr różnicowy. Przyrządy te znalazły zastosowanie do oznaczania czystości substancji ciekłych i zapoczątkowały nowe dziedziny nauki: azeotropię i poliazeotropię. Poza tym zajmował się układami dwufazowymi, wynalazł przyrząd do obserwacji zjawisk krytycznych i udoskonalił metodę Meyera oznaczania mas cząsteczkowych.
W 1928 r. został powołany na stanowisko wiceprezesa Międzynarodowej Unii Chemicznej, w 1934 r. na prezesa Komisji Danych Fizykochemicznych, w 1938 r. na przewodniczącego Międzynarodowej Komisji Wzorców Fizykochemicznych. Jednocześnie był dziekanem i rektorem na Politechnice Warszawskiej, w latach 1925–1926 pełnił funkcję prezesa Polskiego Towarzystwa Chemicznego. Był redaktorem „Roczników Chemii”, członkiem Towarzystwa Naukowego Warszawskiego (od 1922 r.), Polskiej Akademii Umiejętności (od 1923 r., w latach 1934–1946 wiceprezes), Akademii Nauk Technicznych (od 1923 r.). W roku 1933 został członkiem Tymczasowego Komitetu Doradczo-Naukowego.
Od 12 października 1935 do 15 maja 1936 był ministrem wyznań religijnych i oświecenia publicznego w rządzie Mariana Zyndrama-Kościałkowskiego i od 16 października 1936 do 30 września 1939 w rządzie Felicjana Sławoja Składkowskiego. W 1937 r. dopuścił wprowadzenie getta ławkowego dla studentów żydowskich w polskich uczelniach wyższych, akceptując tzw. paragraf aryjski w statutach stowarzyszeń studenckich.
W latach 1935–1939 zasiadał również w Senacie RP, powołany przez prezydenta. W tym czasie opracował pierwszy czterotomowy podręcznik "Chemia fizyczna".
II wojna światowa.
Po wybuchu II wojny światowej wyjechał do Stanów Zjednoczonych, gdzie przebywał do jej końca. Kolejno został profesorem na uniwersytecie w Pittsburghu, wykładowcą termochemii, ebuliometrii i fizykochemii węgla kamiennego w Iowa, otrzymał godność "Senior Fellow" w Instytucie Badań Przemysłowych Mellona w Pittsburghu. Wynalazł kriometr znajdujący zastosowanie do oznaczania stopnia czystości substancji, dzięki któremu Polska w 1961 r. uzyskała pierwsze miejsce w Międzynarodowym Konkursie Komisji Danych Fizykochemicznych – koszt oznaczenia stopnia czystości metodą Świętosławskiego wyniósł około 10 dolarów, gdy w tym czasie badanie takie kosztowało około 50 000 dolarów. W okresie wojny wydał 3 monografie polskiej nauki w języku angielskim, przyczyniając się do jej propagowania.
Po II wojnie światowej.
W listopadzie 1946 r. wrócił do Polski, gdzie stworzył od podstaw Katedrę Chemii Fizycznej na Uniwersytecie Warszawskim i został kierownikiem Katedry Chemii Fizycznej Stosowanej na Politechnice Warszawskiej, gdzie prowadził zajęcia z fizykochemii węgla kamiennego. Został też kierownikiem Działu Fizykochemicznego w Instytucie Chemii Ogólnej, który później został przekształcony w Instytut Chemii Fizycznej PAN.
Z chwilą powołania do życia Polskiej Akademii Nauk został twórcą i kierownikiem zorganizowanego przez siebie Zakładu Fizykochemii Podstawowych Surowców Organicznych. Podjął dalsze badania naukowe. Napisał monografie: "Metody oczyszczania i rozdzielania substancji" (1950), "Fizykochemia węgla kamiennego i procesów koksowania" (1953) i "Fizykochemia przerobu smoły węglowej" (1955). Oprócz tego był autorem przemysłowych metod uzyskiwania niektórych związków ze smoły węglowej.
Profesor pracował do 1960 r. z krótką przerwą na ciężką chorobę serca, kiedy to w wieku 79 lat przeszedł na emeryturę, nie tracąc kontaktu z Instytutem Chemii Fizycznej PAN. 
Zmarł w Warszawie, spoczywa na cmentarzu Powązkowskim (Aleja Zasłużonych-1-70,71).
Dorobek naukowy i nagrody.
Dorobek naukowy profesora to ponad 500 publikacji naukowych, 11 monografii i wiele patentów.
Był wielokrotnie nominowany do nagrody Nobla w dziedzinie chemii (1936, 1950, 1957, 1958, 1960 i 1962). Był laureatem Państwowej Nagrody Naukowej I i II stopnia, Nagrody Naukowej m.st. Warszawy. Otrzymał najwyższe odznaczenie naukowe carskiej Rosji – medal imienia Mendelejewa. Odznaczony w 1964 r. Złotym Medalem Lavoisiera (przez Francuskie Towarzystwo Chemii Przemysłowej), w 1967 r. Medalem Hanusa (przez Czechosłowackie Towarzystwo Chemiczne) oraz wieloma innymi.
Został doktorem honoris causa 8 uczelni krajowych, m.in. w 1960 r. Uniwersytetu Jagiellońskiego i Politechniki Łódzkiej, i w 1961 r. Politechniki Warszawskiej oraz członkiem rzeczywistym PAU i PAN.
Upamiętnienie.
Stowarzyszenie Inżynierów i Techników Przemysłu Chemicznego nadaje Medal im. Prof. Wojciecha Świętosławskiego.

</doc>
<doc id="195104" url="https://pl.wikipedia.org/wiki?curid=195104" title="Lokomocja">
Lokomocja



</doc>
<doc id="195105" url="https://pl.wikipedia.org/wiki?curid=195105" title="Grzegorz Rasiak">
Grzegorz Rasiak

Grzegorz Rasiak (ur. 12 stycznia 1979 w Szczecinie) – polski piłkarz, który występował na pozycji napastnika. Reprezentant Polski. Uczestnik Mistrzostw Świata 2006.
Kariera piłkarska.
Polskie kluby.
Grzegorz Rasiak karierę piłkarską zaczynał w Olimpii Poznań. Kolejnymi jego klubami były SKS 13 Poznań i MSP Szamotuły. W sezonie 1996/97 zaczął grać w Warcie Poznań, gdzie spędził ponad dwa lata. Następną drużyną Rasiaka był GKS Bełchatów. W sezonie 2000/01 grał w Odrze Wodzisław, po roku przeszedł do klubu, z którym odnosił największe sukcesy – do Dyskobolii Grodzisk Wlkp. Przez trzy sezony grania w Grodzisku zagrał 66 spotkań, w których strzelił łącznie 34 gole. Tworzył z Andrzejem Niedzielanem parę bramkostrzelnych napastników.
Derby County.
W 2004 roku pozyskał go włoski klub AC Siena. Okazało się, że Rasiak nie mógł grać, bowiem przekroczony został już limit obcokrajowców w kadrze zespołu. Ostatecznie trafił do angielskiego klubu ligi Championship (odpowiednik 1. ligi) – Derby County. W pierwszym sezonie w Anglii strzelił 16 bramek w 35 meczach.
Tottenham Hotspur.
31 sierpnia 2005 roku (w ostatnim dniu tzw. „okienka transferowego”) został zawodnikiem Tottenhamu Hotspur FC, klubu Premier League. Nie znalazł uznania u ówczesnego trenera Martina Jola i rozegrał zaledwie osiem niepełnych spotkań.
Southampton FC.
W lutym 2006 został wypożyczony do drugoligowego Southampton F.C., gdzie miał okazję grać z innymi Polakami: Bartoszem Białkowskim i Markiem Saganowskim. 2 maja 2006 definitywnie podpisał 2-letni kontrakt z Southampton i przeszedł do tego klubu za 2 mln funtów.
Bolton Wanderers.
W sezonie 2007/2008 Rasiak był wypożyczony do grającego w Premier League Bolton Wanderers. Zadebiutował w przegranym 1:3 meczu przeciwko Liverpoolowi. Rozegrał zaledwie siedem spotkań, w których nie strzelił bramki.
Watford FC.
W sezonie 2008/2009 został ponownie wypożyczony z Southampton tym razem do zespołu 2 ligi angielskiej Championship, Watford F.C., w którym mimo kontuzji rozegrał kolejny udany sezon. Jedna z bramek zdobyta przez piłkarza, strzelona w marcu drużynie Charlton Athletic na 2:2, została uznana Bramką Sezonu 2008/2009 drużyny Watford.
Reading FC.
Na sezon 2009–2010 Grzegorz Rasiak powrócił z wypożyczenia do Southampton, który to klub spadł z Ligi Championship do League One. Rozegrał 4 niepełne spotkania w których nie strzelił bramki. Pod koniec sierpnia 2009 r. podpisał dwuletni kontrakt z zespołem Reading F.C. występującym w Lidze Championship.
AEL Limassol.
28 sierpnia 2010 podpisał dwuletni kontrakt z cypryjską drużyną AEL Limassol. W kwietniu 2011 rozwiązał kontrakt z klubem.
Jagiellonia Białystok.
Po siedmiu latach występów na zagranicznych boiskach Rasiak 27 września 2011 podpisał kontrakt z grającą w polskiej ekstraklasie Jagiellonią Białystok obowiązujący do 30 czerwca 2013. Zadebiutował w niej 3 grudnia 2011 w meczu z Podbeskidziem Bielsko-Biała, przegranym przez Jagiellonię 0:2. 11 grudnia 2011 w drugim meczu w barwach Jagiellonii Rasiak strzelił swoją pierwszą bramkę dla nowego klubu, a jednocześnie zwycięską w wygranym przez białostoczan 1:0 wyjazdowym meczu z Lechią na PGE Arena Gdańsk. Był to zarazem jego pierwszy od 7 lat gol w polskiej ekstraklasie.
Lechia Gdańsk.
Od końca września 2011 roku Rasiak grał w Jagiellonii Białystok z dniem 18 czerwca 2012 rozwiązał umowę z białostockim klubem za porozumieniem stron. W czerwcu 2012 roku związał się z Lechią Gdańsk, w której w sezonie 2012/13 rozegrał 13 spotkań ligowych w ekstraklasie i strzelił 4 gole. 6 czerwca 2013 roku Lechia Gdańsk poinformowała, że wygasający z końcem miesiąca kontrakt z napastnikiem nie został przedłużony.
Warta Poznań.
18 lipca 2013 podpisał dwuletni kontrakt z Wartą Poznań i tym samym po 15 latach powrócił do tego klubu. 3 maja 2014 roku Rasiak zerwał więzadła w stawie skokowym w meczu z UKP Zielona Góra, co spowodowało, że do końca sezonu nie wybiegł na boisko. Jak się okazało, był to jego ostatni mecz w karierze.
Reprezentacja Polski.
W reprezentacji Polski Rasiak zadebiutował 10 lutego 2002 roku podczas meczu towarzyskiego z Wyspami Owczymi. Wtedy selekcjonerem reprezentacji był Jerzy Engel. Równo rok i cztery dni piłkarz musiał czekać na drugi mecz. Paweł Janas powołał go wtedy, gdyż świetną dyspozycję pokazywał w meczach Dyskobolii. Od tamtej pory był jednym z podstawowych zawodników kadry.
W 2005 roku został najlepszym piłkarzem Turnieju im. W. Łobanowskiego oraz królem strzelców tego turnieju (zdobył 3 bramki: 1 w półfinale z Serbią i Czarnogórą i 2 w finale z Izraelem).
Ostatni raz Grzegorz Rasiak został powołany do kadry 21 listopada 2007 r. przez selekcjonera Leo Beenhakkera, gdzie wystąpił w Belgradzie w meczu eliminacyjnym do Mistrzostw Europy 2008 w Austrii i Szwajcarii. Serbia zremisowała z Polską 2:2. Rasiak rozegrał pierwsze 45 minut.
Rozegrał w kadrze 37 meczów, strzelił 8 bramek.
Życie prywatne.
Po zawodowej karierze piłkarskiej w 2018 r. zaczął grę w krakowskiej amatorskiej lidze FLS (Futbolowa Liga Szóstek). Jest ambasadorem młodzieżowych turniejów piłkarskich takich jak Api Cup w 2018 w Zakopanem. Zawodowo zajmuje się pośrednictwem w transferach piłkarzy, prowadzi agencję menadżerską. Współpracował m.in. przy transferze Pawła Jaroszyńskiego z Cracovii do Chievo Verona. Ma dwójkę dzieci: córkę i syna, który również rozpoczął karierę piłkarską.

</doc>
<doc id="195128" url="https://pl.wikipedia.org/wiki?curid=195128" title="Olga Galczenko">
Olga Galczenko

Olga Galczenko (ur. 31 lipca 1990 w Penzie w Rosji), rosyjska żonglerka, specjalizująca się z Władimirem Galczenko w żonglerce dwuosobowej. Posiadają wspólnie kilka rekordów świata w żonglerce.

</doc>
<doc id="195129" url="https://pl.wikipedia.org/wiki?curid=195129" title="Władimir Galczenko">
Władimir Galczenko

Władimir "Wowa" Galczenko (ur. 15 sierpnia 1987 w Penzie w Rosji), rosyjski żongler specjalizujący się z Olgą Galczenko w żonglerce dwuosobowej. Posiadają wspólnie kilka rekordów świata w żonglerce. Sam Wowa posiada również wiele rekordów w żonglerce samodzielnej maczugami. W mistrzostwach świata WJF (World Juggling Federation) zajmuje od paru lat czołowe miejsca, w roku 2006 zajął wyjątkowo drugie miejsce w maczugach za Thomasem Dietzem.

</doc>
<doc id="195131" url="https://pl.wikipedia.org/wiki?curid=195131" title="Stawno (powiat goleniowski)">
Stawno (powiat goleniowski)

Stawno (do 1945 niem. "Stevenhagen") – wieś sołecka w Polsce położona w województwie zachodniopomorskim, w powiecie goleniowskim, w gminie Goleniów, na skraju Równiny Nowogardzkiej i Równiny Goleniowskiej, porośniętej Puszczą Goleniowską, przy drodze prowadzącej na Kliniska.
Najstarsze ślady osadnictwa na terenie wsi sięgają neolitu. Znaleziska archeologiczne pozwalają przypuszczać, że istniała tutaj osada kultury ceramiki sznurowej. Późniejsze znaleziska, m.in. cmentarzyska popielnicowe, świadczą o istnieniu tutaj osady kultury łużyckiej. Wieś Stevenhagen powstaje w wieku XVIII, na wykarczowanych byłych terenach leśnych. Założycielem był Urząd Domenalny w Stargardzie. Wieś została założona na planie ulicówki. Znajdował się tutaj kościół, cmentarz, kilka gospodarstw, w 1872 roku ok. 180 mieszkańców.
W latach 1975–1998 miejscowość należała administracyjnie do województwa szczecińskiego.
Obecna zabudowa wsi pochodzi głównie z przełomu XIX i XX wieku. Znajduje się tutaj zakład betoniarski, tartak, sklep, boisko piłkarskie oraz przystanek PKS.

</doc>
<doc id="195132" url="https://pl.wikipedia.org/wiki?curid=195132" title="Augustus Spijkerman">
Augustus Spijkerman

Augustus Spijkerman (ur. 1920 w Sint Nicolaasga w holenderskiej Fryzji, zm. 23 czerwca 1973) – biblista katolicki, holenderski archeolog, numizmatyk, franciszkanin.
W 1940 wstąpił do Zakonu Braci Mniejszych (franciszkanów). Wyświęcony na kapłana w 1946. Studiował teologię w rzymskim Antonianum i orientalistykę w Papieskim Instytucie Biblijnym w Rzymie. W 1954 rozpoczął wykłady z języka asyryjskiego oraz numizmatyki Bliskiego Wschodu w Studium Biblicum Franciscanum w Jerozolimie. Pełnił funkcję dyrektora Muzeum Archeologicznego w jerozolimskim Klasztorze Ubiczowania przy Via Dolorosa. Badał i opublikował trzy ogromne kolekcje monet zwane “Skarbami” - "z Kafarnaum", "z Silet ed Dhahr" i "z Dominus Flevit" (Góry Oliwnej). Współpracował przy publikacji monet z Petry. Do odkryć Spijkermana należy moneta z Pelli z inskrypcją "IUDAEA CAPTA" oraz moneta bita w Cezarei (Izrael) z napisem "ITAL".
W celu dokładnej publikacji materiału badawczego stworzył specjalną czcionkę numizmatyczną, która została przez niego użyta po raz pierwszy w książce poświęconej monetom z Herodionu.

</doc>
<doc id="195135" url="https://pl.wikipedia.org/wiki?curid=195135" title="Tarnowiec (województwo zachodniopomorskie)">
Tarnowiec (województwo zachodniopomorskie)

Tarnowiec (dawniej do 1945 niem. "Neu Lüttenhagen") – niewielka wieś sołecka w Polsce w województwie zachodniopomorskim, w powiecie goleniowskim, w gminie Goleniów. Znajduje się na pagórkowatym terenie Równiny Nowogardzkiej, na skraju Puszczy Goleniowskiej, przy drodze Goleniów – Stargard, ok. 9 km na południowy zachód od Goleniowa.
 Wieś jest rozrzucona po obu stronach szosy, niektóre części leżą w dolinach. Wieś o charakterze rolniczym.
Pierwsza wzmianka o wsi pochodzi z XIX wieku, kiedy to znajdowało się tutaj ok. 10 gospodarstw. W 1928 zamieszkiwało tutaj ok. 55 osób. Po II wojnie światowej wieś nosiła nazwę Lubczewo, później Tarnowiec.
W latach 1975–1998 miejscowość położona była w województwie szczecińskim.

</doc>
<doc id="195138" url="https://pl.wikipedia.org/wiki?curid=195138" title="Żółwia">
Żółwia

Żółwia (niem. "Papiermühle") – przysiółek wsi Budno w Polsce, położony w województwie zachodniopomorskim, w powiecie goleniowskim, w gminie Goleniów.
W latach 1975–1998 Żółwia położona była w województwie szczecińskim.
Przysiółek położony jest na pagórkowatym terenie Równiny Nowogardzkiej, przy drodze nr 113 prowadzącej do Maszewa, nieopodal linii kolejowej nr 402 (Goleniów – Kołobrzeg), ok. 2 km na wschód od Goleniowa (300 m od granic administracyjnych).
Przysiółek zamieszkuje około 20 mieszkańców. Znajduje się tutaj kilka gospodarstw rolnych i domów mieszkalnych. Ma tutaj siedzibę kilka firm.
Okoliczne miejscowości: Goleniów, Marszewo, Budno, Helenów.

</doc>
<doc id="195144" url="https://pl.wikipedia.org/wiki?curid=195144" title="Honoré Mercier">
Honoré Mercier

Honore Mercier (ur. 15 października 1840 w Saint-Athanase, zm. 30 października 1894 w Montrealu) – kanadyjski prawnik, publicysta i polityk, premier prowincji Quebec z ramienia Liberalnej Partii Quebecu. Inicjator współczesnego nacjonalizmu frankofońskiego w Kanadzie.
Życiorys.
Urodził się w rodzinie farmerskiej. Już w szkole podstawowej wykazywał olbrzymie zdolności i nieprzeciętną inteligencję. Ukończył studia na wydziale prawa uniwersytetu o profilu klasycznym College Ste-Marie de Montreal. W 1865 dopuszczony do palestry. Był wziętym prawnikiem.
Na początku lat siedemdziesiątych XIX w. wszedł w świat polityki. Wstąpił do partii liberalnej, a w 1883 został jej przywódcą w Quebecu. W 1885 był motorem poparcia frankofonów dla metyskiego przywódcy rebelii nad Rzeką Czerwoną Louisa Riela. Choć rebelia nie miała zasadniczo podłoża narodowego, a Riel i Metysi byli raczej luźno związani z frankofonią w Quebecu, to w dużej części za sprawą działalności Merciera, sprawę tę podniesiono do rangi konfliktu pomiędzy Quebekiem a anglosaską resztą Kanady. Frankofoni walkę o uratowanie Riela przegrali. Został on powieszony na mocy wyroku sądu w 1885. To skonsolidowało jeszcze bardziej frankofońską opinię publiczną i wyrobiło w niej poczucie krzywdy.
Tego samego roku Mercier założył Partię Narodową, w której skupili się liberałowie oraz nacjonalistycznie nastawieni konserwatyści. W wyborach 1887 odniósł zdecydowane zwycięstwo i utworzył rząd. Rząd Merciera charakteryzował się wielką energią działania, lecz postrzegany był jako autorytarny i nieliczący się z nastrojami społecznymi. Jedną z pierwszych decyzji Merciera było uznanie zakonu jezuitów oraz regulacja praw jego własności. Walczył także o autonomię polityczną i kulturową swej prowincji. Mimo bardzo radykalnego traktowania tych problemów oraz agresywnego sposobu wyrażania opinii, nigdy nie kwestionował nadrzędności rządu federalnego i nigdy nie przeszedł na pozycje separatystyczne. Mercier dbał także o harmonijny rozwój ekonomiczny prowincji. Wspierał rozwój kolejnictwa i budowy dróg bitych. Utworzył ministerstwo rolnictwa i kolonizacji. Kierował energię kolonizacyjną w kierunku terenów północnych, powodując rozszerzenie granic prowincji w tym kierunku. Wspierał edukację. Powołał wieczorowe szkoły dla pracujących. Rozwijał sieć bibliotek publicznych. Po łatwej wygranej w wyborach 1891 kontynuował politykę rozwoju i samodzielności. W 1891 udał się w triumfalną podróż po Europie, gdzie obsypany zaszczytami dał się poznać jako przywódca wielkiego formatu. Rządy Merciera doszły do niesławnego końca u schyłku 1891, kiedy to została ujawniona afera korupcyjna związana z budową linii kolejowej "Baie des Chaleurs", w którą byli zaangażowani czołowi politycy liberalni. Choć sam Mercier później został oczyszczony z zarzutów, utracił popularność i władzę nad prowincją. Po zakończeniu dochodzenia, zrujnowany finansowo, lecz z uratowaną reputacją zainicjował kampanię na rzecz suwerenności Kanady od Wielkiej Brytanii. Tę działalność przerwała śmierć Merciera 30 października 1894.

</doc>
<doc id="195146" url="https://pl.wikipedia.org/wiki?curid=195146" title="Babka (roślina)">
Babka (roślina)

Babka ("Plantago" L.) – rodzaj roślin z rodziny babkowatych. Obejmuje około 200–270 gatunków. Występują one na całym świecie. Rośliny te zasiedlają siedliska otwarte, bezdrzewne (pustynne, wydmowe, murawowe, łąkowe i solniskowe) przystosowane są do wiatropylności (drobne kwiaty skupione w wyniesionych, sztywnych kłosach, z długimi, wystającymi pręcikami. Często związane są też z siedliskami kształtowanymi przez człowieka (np. europejska babka zwyczajna "P. major" nazwana została przez Indian północnoamerykańskich „śladami białego człowieka”); wiele gatunków to rośliny inwazyjne i chwasty. Ze względu na dużą zawartość śluzów w nasionach są one wykorzystywane leczniczo i jako dodatki do żywności (np. babka płesznik "P. afra"). Babka pierzasta "P. coronopus" w Europie Zachodniej i "P. major" var. "asiatica" w Chinach spożywane są jako warzywa.
Rozmieszczenie geograficzne.
Rośliny kosmopolityczne, ale najczęściej związane ze strefami klimatu umiarkowanego obu półkul, w obszarach tropikalnych często brak przedstawicieli. Do obszarów o największym zróżnicowaniu gatunkowym należy Europa, gdzie rośnie 35–36 gatunków, oraz Australia (24 gatunki) wraz z Nową Zelandią (9 gatunków).
Systematyka.
Rodzaj z plemienia "Plantagineae" z rodziny babkowatych ("Plantaginaceae"). W obrębie rodzaju wyróżnia się trzy sekcje ("Coronopus", "Plantago" i "Psyllium") lub pięć (dodatkowo "Littorella" i "Bougueria") – w drugim wypadku włączając tu rośliny często wyodrębniane w osobne rodzaje. O ile włączenie do "Plantago" wydzielanego wcześniej monotypowego rodzaju "Bougueria" z andyjskim gatunkiem "B. nubicola" (="Plantago nubicola" (Decne.) Rahn) jest uzasadnione (rodzaj ten jest zagnieżdżony w obrębie drzewa filogenetycznego "Plantago"), o tyle pozycja rodzaju brzeżyca "Littorella" jest dyskusyjna – rośliny do niego włączane są siostrzane wobec "Plantago sensu stricto".

</doc>
<doc id="195148" url="https://pl.wikipedia.org/wiki?curid=195148" title="Waldemar Cieślewicz">
Waldemar Cieślewicz

Waldemar Cieślewicz (ur. 11 marca 1969 w Gnieźnie) – polski żużlowiec.
Wychowanek Startu Gniezno, którego bronił barw w latach 1985–1987 oraz 1990. Przez większość kariery był zawodnikiem Polonii Bydgoszcz w latach 1988–1989 oraz 1991–1997. Ostatnim klubem w jego karierze było Wybrzeże Gdańsk w 1998.
Największe sukcesy odnosił razem z bydgoską drużyną, zdobywając z nią dwa razy DMP w latach 1992 i 1997 oraz srebrny medal w 1993 i brązowe w 1988 i 1995. W 1994 zdobył złoto w MPPK, a w 1988 brąz w MMPPK. Dwukrotnie był medalistą MDMP, w 1988 zdobył srebrny, a w 1989 złoty medal.
Do największych jego indywidualnych osiągnięć należy występ w finale IMŚJ w 1988 (X miejsce), udział w Złotym Kasku w 1995 (XV miejsce) oraz w Srebrnym Kasku w 1988 (II miejsce).
Osiągnięcia.
Indywidualne Mistrzostwa Świata Juniorów
Młodzieżowe Indywidualne Mistrzostwa Polski
Mistrzostwa Polski Par Klubowych
Młodzieżowe Mistrzostwa Polski Par Klubowych
Drużynowe Mistrzostwa Polski
Młodzieżowe Drużynowe Mistrzostwa Polski
Złoty Kask
Srebrny Kask
Brązowy Kask
Turnieje Indywidualne

</doc>
<doc id="195152" url="https://pl.wikipedia.org/wiki?curid=195152" title="Wohyń">
Wohyń

Wohyń – wieś (dawne miasto) w Polsce, położona w województwie lubelskim, w powiecie radzyńskim, w gminie Wohyń, ok. 10 km od Radzynia Podlaskiego.
Wohyń uzyskał lokację miejską w 1522 roku, zdegradowany w 1869 roku. Wohyń położony był w drugiej połowie XVI wieku w powiecie brzeskolitewskim województwa brzeskolitewskiego. Miasto ekonomii brzeskiej w drugiej połowie XVII wieku. W latach 1975–1998 miejscowość położona była w województwie bialskopodlaskim.
Miejscowość jest siedzibą gminy Wohyń.
Historia.
Początkowe dzieje Wohynia związane są z postacią Leszka Czarnego i końcem XIII w. W 1519 król Zygmunt I Stary nadał osadzie pierwsze przywileje, rozszerzając je następnie w 1522. Zgodnie z tymi nadaniami miasto miało rządzić się według prawa magdeburskiego. „Na wieczne czasy” król pozwalał handlować wszystkim przyjeżdżającym do miasta za odpowiednią opłatą. Targ miał się odbywać w dzień sobotni, a jarmark na św. Michała i św. Jędrzeja.
W 1555 roku król Polski, wielki książę litewski Zygmunt II August zatwierdził przywileje nadane miastu dotychczas przez jego ojca i nadał Wohyniowi nowe przywileje. Król nadał miastu herb „Rak” "do pieczętowania i używania we wszelkich miejskich potrzebach" oraz prawo do urządzania jarmarku na dzień św. Krzyża.
W połowie XVI w. Wohyń był miastem królewskim w ziemi brzeskiej Wielkiego Księstwa Litewskiego leżącym na pograniczu z Koroną (w sąsiedztwie ziemi chełmskiej). Nieduże miasto w układzie sześciu ulic (Rynek, Nad Stawami, Ku Parczewowi, Gościniec Łukowski, Kowalska i Średnia) posiadało centralnie położony rynek, liczyło 370 domów i ok. 2300 mieszkańców. Wohyń zajmował wówczas powierzchnię 167 włók chełmińskich (tj. ok. 2800 ha) i przynosił dochód w wysokości 550 florenów polskich. Wohyń był miastem znaczącym jak na ówczesne czasy. W mieście miał siedzibę starosta wohyński Ostafi Bohdanowicz Wołłowicz (kasztelan trocki, fundator dworu królewskiego w Wohyniu), zaś bezpośrednio przez zawarciem unii lubelskiej miasto było miejscem zjazdu szlachty litewskiej.
Wielokrotnie niszczone i odbudowywane miasto nierozerwalnie dzieliło swe losy z tą częścią kraju. Razem z innymi miastami Podlasia Wohyń utracił prawa miejskie w 1870 licząc wówczas 254 domy z 2145 mieszkańcami, wśród których 55% było Polakami a 44% Żydami, resztę stanowiła ludność pochodzenia rosyjskiego i niemieckiego. Dochód Wohynia w 1867 wynosił 392 ruble. Największa liczba ludności zamieszkiwała Wohyń w 1914, który liczył wówczas 3968 mieszkańców.
W dwudziestoleciu międzywojennym Wohyń był tzw. osadą miejską w powiecie radzyńskim liczącą ok. 2600 mieszkańców. Targi odbywały się co czwartek, a raz w miesiącu jarmark. Silnie rozwinięte było rzemiosło, handel i usługi prowadzone w znacznej mierze przez ludność pochodzenia żydowskiego. Na zarejestrowanych w 1928 r. ok. 90 podmiotów gospodarczych powyżej 80% właścicielami byli Żydzi, np. krawcy wohyńscy to: H. Altbier, U. Ejdelman, S. Grabarz, D. Gerszman, Sz. Mleczak, B., H. i M. Pejsachowiczowie, S. Rojzman, L. Rozencweig, L. Rozmaryn, H. Szafirsztejn, A. Tenenbaum. Jednym z nielicznych w 20% stawce podmiotów gospodarczych był znany i ceniony polski mistrz stolarski Seweryn Trochimiak.
W 1939 Wohyń został zbombardowany przez lotnictwo niemieckie. Bezpośrednią przyczyną nalotu było poszukiwanie i chęć zniszczenia miejsca postoju 55 Samodzielnej Eskadry Bombowej. Eskadra ta mająca swe stałe bazy w Lidzie na Wileńszczyźnie już 31 sierpnia 1939 roku przybyła na lotnisko polowe w Maryninie koło Radzynia Podlaskiego, skąd w pierwszych dniach wojny wykonała szereg nękających nalotów na nacierające wojska niemieckie tracąc przy tym 3 samoloty i 9 ludzi. Obrona plot. lotniska zestrzeliła 1 Heinkla He 111. W odwecie Luftwaffe wykonała 9 września szereg nalotów na pobliskie miejscowości, wśród których był i Wohyń. Zginęło wówczas kilkunastu mieszkańców. Na cześć ofiar plac w centrum miejscowości otrzymał nazwę plac 9 Września 1939 r.

</doc>
<doc id="195156" url="https://pl.wikipedia.org/wiki?curid=195156" title="Jean-Claude Van Damme">
Jean-Claude Van Damme

Jean Claude Van Damme, właściwie Jean-Claude Camille François Van Varenberg (ur. 18 października 1960 w Berchem-Sainte-Agathe) – belgijski aktor, scenarzysta, producent i reżyser, znany przede wszystkim z kina akcji, nazywany „muskułami z Brukseli” (ang. „muscles from Brussels”). 
Życiorys.
Wczesne lata.
Urodził się w Berchem-Sainte-Agathe, w dzielnicy Brukseli, jako jedyny syn Eliany Van Varenberg i Eugène’a Van Varenberga, księgowego i sprzedawcy kwiatów. Jego ojciec pochodził z Brukseli i był dwujęzyczny, a matka była Flamandką. Babka ze strony ojca była Żydówką. Wychowywał się z siostrą Veronique. Mając jedenaście lat zaczął trenować wschodnie sztuki walki i kulturystykę; jego ojciec zapisał go do szkoły shōtōkan (zdobył czarny pas). W latach 1976-1982 Van Damme stoczył kilkadziesiąt walk karate (głównie w formułach light i semi contact). W 1979 był członkiem belgijskiej reprezentacji, która zdobyła w Brukseli drużynowe mistrzostwo Europy EKU w formule semi contact. W okresie tym stoczył też kilkanaście wygranych walk w kick-boxingu w formule full contact.
W wieku szesnastu lat rozpoczął pięcioletnie studia baletowe. Zaproponowano mu wstąpienie do zespołu baletowego. Ofertę jednak odrzucił. Jako 18-latek trenował w California Gym w Brukseli. W 1981 wyjechał do Los Angeles, mówił tylko po francusku i flamandzku. Początkowo pracował dorywczo jako kierowca limuzyny, taksówkarz, instalator dywanów, barman, ochroniarz i doręczyciel pizzy. W międzyczasie uczył się poprawnej wymowy języka angielskiego.
Kariera.
W 1983 pod pseudonimem Jean-Claude Van Damme znalazł się na planie dreszczowca "Cujo", jednak ostatecznie zdjęcia z jego udziałem zostały wycięte. Rok później jako Jean-Claude Vandam pojawił się w 48-minutowej niezależnej komedii o homoseksualistach "Monako na zawsze" ("Monaco Forever", 1984) jako czarny charakter, gej-karateka. Następnie wystąpił we francuskim dramacie "Ulica barbarzyńców" ("Rue barbare", 1984) i komedii muzycznej "Breakdance" ("Breakin", 1984) z udziałem Ice’a-T. Był także koordynatorem kaskaderów w wojennym filmie akcji "Zaginiony w akcji" ("Missing in Action", 1984) z Chuckiem Norrisem.
W 1986 w restauracji w Beverly Hills spotkał izraelskiego reżysera i producenta filmowego Menahema Golana i zademonstrował mu swoje umiejętności wschodnich sztuk walki. W dramacie sensacyjnym "Bez odwrotu" ("No Retreat, No Surrender", 1986) zagrał postać Iwana – nowo kreowanego mistrza karate. Przełomem w jego karierze filmowej stała się rola znakomitego wojownika Franka Duxa, założyciela pierwszej w Stanach Zjednoczonych szkoły ninjutsu, w opartym na prawdziwych zdarzeniach sportowym filmie akcji "Krwawy sport" ("Bloodsport", 1988), za którą jednak zdobył nominację do Złotej Maliny jako najgorszy debiut aktorski. W dramacie sensacyjnym "Czarny orzeł" ("Black Eagle", 1988) pojawił się jako czarny charakter – zimny i zdeterminowany agent KGB. Był samotnym wojownikiem walczącym z armią futurystycznych piratów w filmie fantastycznonaukowym "Cyborg" (1989).
W 1990 spróbował swoich sił jako scenarzysta niezależnego filmu "Lwie Serce" ("Lionheart"), gdzie zagrał postać żołnierza legii cudzoziemskiej. W sensacyjnym dramacie fantastycznonaukowym Ronalda Emmericha "Uniwersalny żołnierz" ("Universal Soldier", 1992) został obsadzony w roli protagonisty Luca Deveraux – żołnierza-cyborga GR44, przeciwnika Dolpha Lundgrena. Emmerich miał ambicje, aby konflikt dwóch żołnierzy przywodził na myśl "Czas apokalipsy". W 1992 Van Damme i Lundgren promowali "Uniwersalnego żołnierza" na 45. Festiwalu Filmowym w Cannes, gdzie na czerwonym dywanie obaj cedząc słowa przepychali się na oczach dziennikarzy i ochroniarzy, a tym samym stali bohaterami jednego z najsłynniejszych skandali w historii festiwalu. Po latach Lundgren przyznał, że bójka została dokładnie zaplanowana. Film Emmericha powstał za 23 mln dolarów i przyniósł producentom 13 mln zysku. 
Kolejne produkcje z jego udziałem to melodramat "Uciec, ale dokąd?" ("Nowhere to Run", 1993) z Rosanną Arquette, dreszczowiec "Nieuchwytny cel" ("Hard Target", 1993) i dreszczowiec fantastycznonaukowy "Strażnik czasu" ("Timecop", 1994).
W 1996 zadebiutował jako reżyser dreszczowca przygodowego "The Quest" z udziałem Rogera Moore, Jamesa Remara i Louisa Mandylora. Za ekranowy duet z Dennisem Rodmanem w dreszczowcu "Ryzykanci" ("Double Team", 1997) otrzymał Złotą Malinę w kategorii najgorsze ekranowe połączenie. Podwójna rola brutalnego seryjnego mordercy i jego sklonowanej repliki w thrillerze sensacyjnym sci-fi "Replikant" ("Replicant", 2001) przyniosła mu nominację do nagrody Video Premiere.
Van Damme i Lundgren spotkali się planie filmowym wielokrotnie. Zagrali razem w dwóch sequelach ' (2009) i ' (2012), dwóch sequelach "Niezniszczalnych 2" (2012) i "Niezniszczalnych 3" (2014), a także w dreszczowcu "W Otchłani" ("Black Water", 2018) i filmie animowanym "" ("Minions: The Rise of Gru", 2022).
13 listopada 2013 w serwisie YouTube swoją premierę miała reklamę ciężarówek Volvo z Van Dammem w roli głównej pt.: "The Epic Split", którą w ciągu pięciu dni wyświetlono ponad 26 mln razy. Od 19 sierpnia 2016 do 15 grudnia 2017 występował jako Johnson w serialu sensacyjnym "Jean-Claude Van Johnson", wyprodukowanym przez Ridleya Scotta.
Powrócił na ekran jako Mistrz Durand w filmie sztuk walki Johna Stockwella "Kickboxer: Vengeance" (2016) i sequelu "Kickboxer: Retaliation" (2017) z udziałem Mike’a Tysona; w "Kickboxerze" (1989) grał Kurta Sloane. W lutym 2022 poinformował o zakończeniu kariery aktorskiej.
Był na okładkach magazynów takich jak „Bravo” (czerwiec 1991, styczeń 1992), „Details” (wrzesień 1991, styczeń 1996), „Penthouse” (sierpień 1992), „Entertainment Weekly” (styczeń 1993), „Playgirl” (październik 1994), „GQ” (sierpień 1995), „Esquire” (lipiec 2012) i kilkakrotnie został opisany na łamach „Men’s Health”.
Kontrowersje.
W październiku 2011 roku Van Damme, wraz z innymi celebrytami, w tym Hilary Swank, Vanessą-Mae i Sealem, spotkali się z krytyką organizacji praw człowieka za udział w wydarzeniu w Groznym z okazji 35. urodzin czeczeńskiego prezydenta Ramzana Kadyrowa 5 października. Organizacje praw człowieka, które wezwały celebrytów do odwołania swoich występów z powodu nadużyć dokonanych za Kadyrowa, skrytykowały celebrytów za udział w imprezie. Human Rights Watch opublikowało oświadczenie, w którym stwierdzono: „Ramzan Kadyrow jest powiązany z litanią przerażających naruszeń praw człowieka. W Czeczenii trywializuje cierpienie niezliczonych ofiar łamania praw człowieka.
Życie prywatne.
W 1978 poznał Marię Rodriguez, z którą się ożenił 25 sierpnia 1980. W 1984 rozwiedli się. 24 sierpnia 1985 poślubił Cynthię Derderian, z którą się rozwiódł w 1986. 3 stycznia 1987 ożenił się z Gladys Portugues, z którą ma dwoje dzieci – syna Kristophera (ur. 1987) i córkę Biancę (ur. 1990). Rozwiedli się w 1992. 3 lutego 1994 poślubił Darcy LaPier, z którą ma syna Nicholasa (ur. 10 października 1995). W listopadzie 1997 doszło do rozwodu. 25 czerwca 1999 Van Damme i Gladys Portugues ponownie zawarli związek małżeński. Dzieci Van Damme’a są aktorami – występują wraz z nim w filmach akcji.

</doc>
<doc id="195162" url="https://pl.wikipedia.org/wiki?curid=195162" title="Goliat">
Goliat

Goliat (heb. גָּלְיָת "Golyāṯ"; arab. جالوت "Ǧālūt") – opisany w Starym Testamencie olbrzymi filistyński wojownik pochodzący z miasta Gat. Według Biblii jego wzrost miał wynosić aż sześć łokci i jedną piędź (ok. 3 metrów). Zginął z ręki Dawida, który pokonał go wyrzuconym z procy kamieniem.
O postaci wspominają źródła starotestamentowe: Pierwsza oraz Druga Księga Samuela, Pierwsza Księga Kronik oraz Mądrość Syracha. Goliat jest również opisany w Koranie.
Relacja biblijna.
Druga Księga Samuela.
Encyklopedia Żydowska wyjaśnia, że ten fragment Biblii odnosi się do pierwotnej tradycji żydowskiej, która głosiła, że śmierć Goliata nastąpiła z ręki Elchanana, syna Jaira. Z czasem jednak wydarzenie to zaczęto przypisywać Dawidowi, Elchanan natomiast pokonać miał Lachmiego, brata Goliata z Gat. Opisuje to poniższy fragment z Pierwszej Księgi Kronik.
Targum Jonatana stara się rozwiązać problem biblijnej sprzeczności, wyjaśniając że Elchanan to alternatywne imię Dawida.
Znalezisko archeologiczne.
4 sierpnia 2005 roku w Tell es-Safi w okolicach Doliny Terebintu (Dolina Elah) zespół archeologów z Uniwersytetu Bar-Ilana w Ramat Ganie odkrył pierwszy pozabiblijny przekaz imienia Goliat, umieszczony na fragmencie skorupy z X w. p.n.e.
Uzbrojenie Goliata.
Opis zbroi Goliata przedstawia zapewne najbogatsze ówczesne uzbrojenie.
Według opisu biblijnego Goliat miał na sobie:
Dodatkowo, szedł przed nim giermek niosący tarczę.
Miecz Goliata przechowywano w przybytku w Nob.

</doc>
<doc id="195164" url="https://pl.wikipedia.org/wiki?curid=195164" title="Jakub Sprawiedliwy">
Jakub Sprawiedliwy

Jakub Sprawiedliwy (, ; zm. 62) – brat (rodzony, przyrodni, stryjeczny lub cioteczny; żadna z identyfikacji nie jest pewna) Jezusa Chrystusa, najważniejszy z "braci Pańskich", stojący na czele Kościoła w Jerozolimie (w tradycji uważany za pierwszego jej biskupa), męczennik wczesnochrześcijański, święty Kościoła katolickiego, prawosławnego i wielu innych.
Jest czasem identyfikowany z Jakubem Mniejszym, synem Alfeusza, należącym do grona Dwunastu Apostołów, będąc często nazywany również "Mniejszym" lub "Małym", prawdopodobnie ze względu na niski wzrost. Jako krewny Jezusa, nie od razu uwierzył w jego misję, stało się to po zmartwychwstaniu. Choć nie był jednym z Dwunastu, jest uznawany za apostoła z racji pozycji zajmowanej w Kościele w Jerozolimie. Uważa się go za autora Listu Jakuba; wiązany przez część uczonych z tzw. Ossuarium Jakuba.
Życiorys.
Jakub jest wymieniony 15 razy w Nowym Testamencie: ; ; ; ; ; ; ; ; ; ; ; ; ; ; .
Według Euzebiusza z Cezarei, Jakub był synem Kleofasa i Marii, a zarazem krewnym Jezusa – stąd zaliczany do grona „braci Pańskich” (; ; ; ; ; ; ). Jego braćmi rodzonymi byli Józef, Juda i Szymon (; ; ; ; ). Jeżeli przyjąć bardziej prawdopodobną interpretację, nie jest on tożsamy z Jakubem synem Alfeusza, jednym z Dwunastu. Kalendarz katolicki i ikonografia tradycyjnie łączą te dwie postacie. Nie ma jednak dostatecznie pewnej podstawy do tego utożsamienia, ze względu np. na kwestię synostwa: nie ma możliwości dowiedzenia, że Alfeusz i Kleofas są jedną i tą samą osobą. Domniemana siostra Marii z Nazaretu, czyli Maria Kleofasowa spod krzyża (por. J 19,25) wydaje się być tą samą osobą co Maria z Markowej listy kobiet stojących niedaleko krzyża, a następnie idących do grobu Pańskiego o świcie zmartwychwstania: "Maria, matka Jakuba Mniejszego" – jej mężem a więc i ojcem jej syna był Kleofas (por. Mk 15,40 i 16,1). Natomiast Jakub z listy dwunastu był synem Alfeusza.
Gdy Jezus wybrał Dwunastu Apostołów, zaraz po tym wydarzeniu jego bliscy interweniowali, by uchronić Jezusa od tego, co rodzina uważała za szaleństwo. Jakub mógł być wśród tych, którzy przyszli ratować swego brata:
Mateusz Ewangelista wylicza braci Jezusa:
Spośród czterech wymienionych, Jakub i Juda są autorami listów, które weszły w skład Nowego Testamentu; postaci tych nie należy łączyć z apostołami o tych samych imionach, gdyż z Ewangelii wynika, że za życia Jezusa bracia Pańscy nie wierzyli w niego. Jedna z kobiet patrzących się na Ukrzyżowanego w Mk 15,40 wymieniona jest jako "Maria, matka Jakuba młodszego i Józefa". Jest ona wymieniana także po zmartwychwstaniu, również razem z Marią Magdaleną i Salome, jako "Maria /matka/ Jakuba" (Mk 16,1). Jan Ewangelista nazywa stojącą pod krzyżem Marię "siostrą matki Jezusa i żoną Kleofasa" (J 19,25). Według biskupa Hegezypa, który jest wczesnym świadkiem z Jerozolimy sprzed 185 roku, Kleofas był bratem Józefa, męża matki Jezusa. Biskup ten napisał, że Szymon był synem Kleofasa, brata św. Józefa. Wśród późniejszych ojców Kościoła panowała opinia, że "bracia Pańscy" byli synami św. Józefa z pierwszego małżeństwa. W przeważającej tradycji chrześcijańskiej, wymienieni w Mt 13,55–56 bracia i siostry Jezusa, byli więc braćmi i siostrami nie rodzonymi, lecz ciotecznymi lub stryjecznymi. Zwłaszcza że termin "brat" w językach semickich mógł oznaczać różnych krewnych, nie ma tam osobnego słowa na oznaczenie "kuzynów". Gdyby czterej wymienieni "bracia Pańscy" byli synami rodzonymi Marii z Nazaretu, zapewne Jezus na krzyżu nie powierzyłby swej Matki opiece swego umiłowanego ucznia Jana: "Oto matka Twoja" (J 19,27).
Niektórzy autorzy żydowscy oraz teolodzy z kręgu protestantów liberalnych interpretują ten fragment jako mówiący o braciach rodzonych Jezusa.
Wtedy, gdy Jan Ewangelista mówi o niewierze braci Jezusa, jednym z nich mógł być Jakub Młodszy:
Dopiero gdy Jezus ukazał mu się jako zmartwychwstały (1 Kor 15,7) życie wiary Jakuba całkowicie się zmieniło, poddał się łasce. Jakub Mniejszy stał się główną postacią Kościoła jerozolimskiego. W Ga 1,19 Apostoł Paweł nazywa go "bratem Pańskim" a w Ga 2,9 wymienia razem z Kefasem i Janem jako „filary”. W Dz 12,17, Piotr, chciał aby o jego cudownym uwolnieniu z więzienia powiedziano Jakubowi. Według Dz 15 Jakub odgrywał czołową rolę na Soborze Jerozolimskim, który zebrał się by rozpatrzeć spór, który powstał w Antiochii Syryjskiej dotyczący stosowania Prawa do nawróconych pogan. Mimo iż Jakub przewodził tej części Kościoła, która była bardziej przywiązana do tradycji judaizmu, zgadzając się ze stanowiskiem Pawła opowiedział się za rozwiązaniem liberalnym wobec braci z pogaństwa (Dz 15,13–21). W ten sposób został zażegnany groźny spór, i dano wzór na przyszłość, w jakim stopniu chrześcijanie nawróceni z pogaństwa mają zachowywać Prawo judaizmu. Dekret tego Soboru (Dz 15,22–29), zwany Dekretem Apostolskim, bywa też czasami nazywany „Jakubowym”, ze względu na wpływ Jakuba Młodszego na jego ustanowienie.
Jak podaje Józef Flawiusz arcykapłan Annasz syn Annasza kazał samowolnie ukamienować Jakuba i kilku innych chrześcijan w 62 r.
Powtarza to Euzebiusz z Cezarei. Z powołaniem się na "Pamiętniki" () Hegezypa oraz "Zarysy" () Klemensa z Aleksandrii dodaje, że Jakub modlił się za swych oprawców, zginąć miał zaś strącony z wieży świątyni jerozolimskiej, ukamienowany, a następnie dobity pałką bądź drągiem.
Dzień obchodów.
Kościół katolicki czci trzech Jakubów (syna Alfeusza, syna Kleofasa i syna Józefa) jako jednego apostoła Jakuba Mniejszego, syna Kleofasa/Alfeusza dnia 3 maja (Kościół katolicki w Polsce 6 maja).
Cerkiew prawosławna wspomina apostoła trzykrotnie:
Jakub Sprawiedliwy czczony jest również przez: Koptyjski Kościół Ortodoksyjny, Apostolski Kościół Ormiański, Syryjski Kościół Ortodoksyjny, Kościół Ewangelicko-Luterański w Ameryce (ELCA) i Kościół Luterański Synodu Missouri (LCMS).
Patronat.
Jakub Sprawiedliwy jest patronem Urugwaju, Fryzji, a wraz ze św. Filipem Apostołem: kapeluszników, kramarzy, sklepikarzy, paszteciarzy, foluszników, grabarzy i cukierników, farmaceutów, pilśniarzy oraz ludzi umierających. Uważany jest również za patrona dekarzy.
Ikonografia.
W ikonografii wczesnochrześcijańskiej apostoł przedstawiany jest jako młody człowiek w tunice i paliuszu, przeważnie bez zarostu. Później zaczęto go ukazywać jako odzianego w biskupie szaty brodatego mężczyznę w średnim wieku. Dodano mu też apostolskie atrybuty: księgę lub zwój pisma. Prawą rękę ma złożoną na znak błogosławieństwa.
Poczynając od XIII wieku na Zachodzie, dla odróżnienia od innych apostołów, dodano mu drążek folusznika. Poza tym w sztuce zachodniej jego atrybutami są: halabarda, kamienie, korona w rękach i torba podróżna.
Na ikonach święty dosyć często przedstawiany jest wraz z Józefem Sprawiedliwym i królem Dawidem.

</doc>
<doc id="195166" url="https://pl.wikipedia.org/wiki?curid=195166" title="Rainbow Warrior">
Rainbow Warrior

Rainbow Warrior (tłum. tęczowy wojownik) – statek, który w latach 1955–1977 był brytyjskim trawlerem, a w latach 1978–1985 pływał jako flagowy statek międzynarodowej organizacji Greenpeace. Został zatopiony 10 lipca 1985 w Auckland w Nowej Zelandii, podczas prowadzenia protestów przeciwko próbom atomowym na Pacyfiku, przez francuskie siły specjalne DGSE. W zamachu bombowym zginęła jedna osoba – holenderski fotograf portugalskiego pochodzenia Fernando Pereira.
Bezpośrednio przed zatopieniem statek uczestniczył w ewakuacji ludności z wyspy Rongelap, na którą po wybuchu w 1954 roku amerykańskiej bomby Castle Bravo spadał radioaktywny opad powodując stałe napromieniowanie mieszkańców.
Po ewakuacji wyspiarzy na wyspę Mejatto (Atol Kwajalein), statek zacumował w porcie Waitemata w największym mieście Nowej Zelandii, Auckland, w celu uzupełnienia zapasów. Kolejnym punktem podróży miało być przedostanie się załogi do francuskiej strefy prób atomowych na atolu Mururoa na południowym Pacyfiku. Załoga Greenpeace miała za zadanie zrobić wszystko, co w jej mocy, by przeszkodzić w kontynuacji francuskiego programu atomowego.
Nowozelandzka policja aresztowała parę francuskich agentów specjalnych: 35-letniego majora Alaina Mafarta i 36-letnią kapitan Dominique Prieur. Czwórce pozostałych agentów udało się zbiec na jachcie Ouvea, który zatopiono zaraz po przerzuceniu ich na francuski okręt podwodny.
Francja początkowo zaprzeczała, że w akcji zatopienia okrętu brały udział jej służby specjalne. Jednakże pod wpływem nacisku opinii publicznej, 22 września 1985 roku premier Laurent Fabius przyznał, że to francuskie służby specjalne zleciły atak na Rainbow Warrior.
Aresztowanie francuskich funkcjonariuszy wywołało kryzys dyplomatyczny między Francją i Nową Zelandią. Francja żądała natychmiastowego uwolnienia swoich agentów, argumentując, że wraz z przyjęciem przez władze francuskie odpowiedzialności za zamach sprawa automatycznie stała się przedmiotem prawa międzynarodowego, a oficjalne przeprosiny z ich strony i wypłata odszkodowań zamykają sprawę.
Francuskie władze wykluczyły możliwość osądzenia swoich agentów przez sąd nowozelandzki, powołując się na fakt, iż działali wykonując rozkazy, przez co nie mogli ponosić odpowiedzialności karnej za popełniony czyn. Dla poparcia swojej tezy Francuzi powołali się na sprawę statku „Caroline” z 1837 roku i wyrażone w tej sprawie stanowisko Sekretarza Stanu USA Daniela Webstera, że po przyznaniu przez władze brytyjskie, iż zatopienie amerykańskiego statku nastąpiło na rozkaz tych władz, wykonawcy rozkazu nie powinni ponosić odpowiedzialności przed amerykańskimi sądami.
Rząd Nowej Zelandii reprezentował odmienne stanowisko. Zgodnie z prawem międzynarodowym morskie wody wewnętrzne oraz wody portów podlegają wyłącznej jurysdykcji państw jako części ich terytorium. Tym samym przestępstwo popełnione na terytorium Nowej Zelandii uzasadniało jej jurysdykcję. Działanie na rozkaz francuskiego rządu nie zwalniało sprawców z odpowiedzialności. Rząd Nowej Zelandii powołał się na art. VIII Karty Międzynarodowego Trybunału Wojskowego, zgodnie z którym działanie na rozkaz nie wyłącza z odpowiedzialności karnej, lecz może jedynie wpłynąć na złagodzenie kary. W konsekwencji francuscy agenci zostali skazani przez sąd na kary 10 lat pozbawienia wolności.
Takie rozwiązanie zaostrzyło spór między oboma państwami. Francja zagroziła Nowej Zelandii sankcjami gospodarczymi. Oba rządy oddały spór pod arbitraż Sekretarza Generalnego ONZ Javiera Péreza de Cuéllara. Rozjemca zobowiązał Francję do wystosowania oficjalnych przeprosin oraz wypłacenia odszkodowania w wysokości 7 milionów dolarów. Skazani agenci mieli zostać wydani władzom ojczystym w celu odbycia kary więzienia we francuskiej bazie wojskowej na jednej z wysp Polinezji Francuskiej. Cuéllar zobowiązał Francję także do ustępstw handlowych na rzecz Nowej Zelandii. Jednocześnie oba państwa wyraziły zgodę, by wszystkie wynikłe w przyszłości spory rozwiązywał specjalnie powołany w tym celu trybunał arbitrażowy. Strony zawarły stosowne porozumienie w formie wymiany listów 9 lipca 1986 roku.
Wbrew zawartym ustaleniom władze francuskie przedterminowo zwolniły agentów z odbywanej kary. W wyniku postępowania arbitrażowego Francja przyznała się do naruszenia przyjętych na siebie zobowiązań oraz zobowiązała się do wpłacenia 2 mln dolarów odszkodowania na specjalnie powołany fundusz na rzecz pogłębiania przyjacielskich kontaktów między obywatelami Francji i Nowej Zelandii.
Przedstawiciele organizacji Greenpeace wytoczyli w Paryżu rządowi Francji proces, czego skutkiem była wypłacenie na jej rzecz ośmiu milionów dolarów. Za pieniądze uzyskane z tytułu odszkodowania Greenpeace mógł kupić nowy większy i lepiej wyposażony Rainbow Warrior, który wielokrotnie pływał na Mururoa.

</doc>
<doc id="195167" url="https://pl.wikipedia.org/wiki?curid=195167" title="Brendan Fehr">
Brendan Fehr

Brendan Jacob Joel Fehr (ur. 29 października 1977 w New Westminster) – kanadyjski aktor telewizyjny i filmowy pochodzenia niemieckiego i norweskiego.
Życiorys.
Wczesne lata.
Urodził się w New Westminster w prowincji Kolumbii Brytyjskiej jako najmłodsze dziecko i jedyny syn producenta jachtów i menedżerki w Stony Mountain Correctional Institute. Jego rodzice rozwiedli się, gdy miał sześć lat. Ma dwie starsze rodzone siostry – Angelę i Shanę, oraz młodszą przyrodnią, Rachel. Nie marzył o zawodzie aktora, raczej miał zostać księgowym. Miał dwanaście lat, kiedy jego rodzina przeprowadziła się do Winnipeg, stolicy kanadyjskiej prowincji Manitoba, gdzie w 1995 ukończył Mennonite Brethren Collegiate Institute. 
Jako nastolatek grał w hokeja na lodzie, a także trenował narciarstwo i snowboard. Swoje umiejętności sportowe wykorzystał potem w melodramacie telewizyjnym ABC Family "Na ostrzu 4: Ogień i lód" ("The Cutting Edge: Fire &amp; Ice", 2010) w reżyserii Stephena Hereka z Francią Raisą w roli głównej, gdzie grał postać byłego gwiazdora łyżwiarstwa szybkiego Jamesa McKinseya.
Kariera.
W 1997 roku dorabiał jako model przy kampanii lokalnych katalogów mody i związał się z agencją Look Talent Management. Jego menedżer Jim Sheasgreen zdobył dla niego rolę w serialu stacji UPN "Szkoła na fali" ("Breaker High", 1997). 
Miał zostać nauczycielem University of Manitoba, jednak zmienił plany i podjął pracę na planie filmowym. W 1998 roku zagrał dwukrotnie u boku Cheryl Ladd w telewizyjnych dreszczowcach: "Aniołeczki" ("Perfect Little Angels", 1998) i "Największa obawa matki" ("Every Mother's Worst Fear", 1998). 
Przełomową rolą była postać zamkniętego w sobie buntownika Michaela Guerina w serialu "" ("Roswell", 1999-2001), za którą zdobył nominację do Teen Choice Awards (2000, 2002) i nagrody Saturna (2001). 
Pojawił się w teledyskach: „Stuck in a Moment You Can’t Get Out Of” (2001) zespołu U2, „Pretty Baby” (2002) Vanessy Carlton i „Ride” (2003) Redmana.
W 2005 roku był nominowany do nagrody Genie w kategorii „Najlepszy występ w roli drugoplanowej” za rolę Butcha w melodramacie "Sugar" (2004). 
W 2008 został uhonorowany nagrodą Kanadyjskiej Akademii Filmowej i Telewizyjnej Gemini Award w kategorii „Najgorętszy kanadyjski gwiazdor”.
Życie prywatne.
Został członkiem federacji żydowskiej Jewish Federation w Los Angeles. W latach 2001-2003 był związany z Majandrą Delfino, a w latach 2002-2003 spotykał się z Carly Pope. W lipcu 2006 ożenił się z Jennifer Rowley. Mają trzy córki: James Olivię (ur. 26 marca 2008), Ellison Jane (ur. 23 stycznia 2011) i Ondine Cardę Kitty (ur. 18 stycznia 2013). 

</doc>
<doc id="195168" url="https://pl.wikipedia.org/wiki?curid=195168" title="Ruchliwość społeczna">
Ruchliwość społeczna

Ruchliwość społeczna lub mobilność społeczna – w socjologii oznacza przemieszczanie się jednostek społecznych lub kategorii społecznych w strukturze społecznej.
Ruchliwość pozioma (horyzontalna).
Ruchliwość pozioma oznacza przemieszczanie się w przestrzeni (migracja) oraz przechodzenie z jednej grupy społecznej, do drugiej bez zmiany dotychczasowo zajmowanej pozycji społecznej.
Ruchliwość pionowa (wertykalna).
Jest to najczęściej opisywana ruchliwość społeczna określająca przechodzenie w dół (degradacja) lub w górę (awans społeczny) względem struktury klasowej, klasowo-warstwowej czy ogólnie w hierarchii społecznej. 
W przypadku ruchliwości pionowej dochodzić może do zmiany struktury społeczeństwa i przewartościowania skal stratyfikacji społecznej. Nagłe zmiany samej struktury mogą być związane z przewrotami rewolucyjnymi czy administracyjnie wprowadzanymi reformami. Wyższa ruchliwość społeczna jest wskaźnikiem otwartości społeczeństwa, gdyż oznacza, że osoby z niższych warstw społecznych mają większe szanse awansu. 
Ruchliwość wewnątrzpokoleniowa.
Ruchliwość wewnątrzpokoleniowa oznacza przemieszczanie się jednostek lub grup między poziomami hierarchii poprzez podnoszenie swoich kwalifikacji przez jednostki, nabywanie majątku czy zdobywanie wyższego wykształcenia. Degradacja w tym przypadku może być wynikiem zaniechania tego typu działań, co w efekcie powoduje, że inne jednostki czy grupy poprzez własny awans społeczny podwyższają poziom w hierarchii.
Ruchliwość międzypokoleniowa.
Ruchliwość międzypokoleniowa to ruchliwość całych kategorii społecznych względem pozycji zajmowanych przez ich rodziców, np. ruchliwość międzypokoleniowa nauczycieli, księży itd. Od strony empirycznej ruchliwość ta badana jest poprzez porównywanie pozycji jednostki i jej rodziców (najczęściej przyjmuje się wskaźnik, jakim jest pozycja ojca). 
Ruchliwość strukturalna.
Ruchliwość strukturalna to rodzaj ruchliwości wynikający ze zmiany składu społeczno-zawodowego kolejnych pokoleń. Pozostałe rodzaje to ruchliwość wymienna (cyrkulacyjna). 
Czynnikami, które mogą przyspieszać lub zwalniać ruchliwość społeczną albo jej kształt mogą być uprzedzenia rasowe czy etniczne względem pewnych kategorii społecznych, np. grup etnicznych, formy ustrojowe czy typ gospodarki. Jednym z najważniejszych czynników jest sytuacja na rynku pracy, która może przyczyniać się do zwiększania lub zmniejszania zasobów ekonomicznych jednostek oraz ich prestiżu, poprzez możliwość tworzenia przez jednostkę własnej kariery albo też do degradacji np. w przypadku restrukturyzacji zakładów pracy.
W większości społeczeństw większe szanse awansu społecznego mają mężczyźni niż kobiety. W szczególności dotyczy to społeczeństw tradycyjnych, gdzie najważniejsze dla społeczności funkcje pełnione są przez mężczyzn. W społeczeństwach przemysłowych i poprzemysłowych blokowanie możliwości awansu kobietom określane jest jako dyskryminacja, dotyczy też mniejszości narodowych czy etnicznych.

</doc>
<doc id="195172" url="https://pl.wikipedia.org/wiki?curid=195172" title="Patriarchat jerozolimski">
Patriarchat jerozolimski

Patriarchat jerozolimski, Kościół Jerozolimski – tradycyjna i popularna nazwa lokalnej wspólnoty chrześcijańskiej w Jerozolimie.
Historia.
Pierwsza wspólnota powstała bezpośrednio po śmierci Jezusa z Nazaretu, w roku 30 lub 33 i tworzyli ją wszyscy apostołowie wraz z Marią, matką Jezusa oraz jego pozostali uczniowie (zarówno mężczyźni, jak i kobiety), którzy wcześniej im towarzyszyli. Po Zesłaniu Ducha Świętego liczba członków wspólnoty wzrosła do około trzech tysięcy i stanowili ją judeochrześcijanie z całego ówczesnego cywilizowanego świata.
Pierwszym przywódcą Kościoła w Jerozolimie był Piotr Apostoł, potem Jakub Sprawiedliwy,a po jego śmierci w 62 r. n.e. biskupem Kościoła w Jerozolimie został Symeon, syn Kleofasa i Marii.
Początkowo wspólnota ta miała podstawowe znaczenie dla Kościoła czego dowodem może być narada apostołów zwana Soborem jerozolimskim, dlatego chrześcijanie uważają Kościół Jerozolimski za "Kościół Matkę".
Do r. 135 Kościół Jerozolimski miał charakter czysto żydowski. Po tej dacie, w związku z wygnaniem Żydów z Jerozolimy, wspólnota chrześcijańska tego miasta została powtórnie sformowana przez rzymskich kolonistów. W r. 451 Kościół jerozolimski został podniesiony do godności patriarchatu. W 1099 r. doszło do podziału urzędu patriarchy Jerozolimy pomiędzy patriarchę prawosławnego i łacińskiego.
Pierwszym miejscem spotkań judeochrześcijan w Jerozolimie i jednocześnie pierwszą „katedrą biskupią” był Wieczernik. Od IV wieku najbardziej znanym obiektem sakralnym Kościoła Jerozolimy jest Bazylika Grobu Pańskiego.
Biskupi Jerozolimy tradycji judeo-chrześcijańskiej.
Euzebiusz z Cezarei podaje, że do czasu oblężenia Żydów w Jerozolimie za panowania cesarza Hadriana nastąpiło po sobie kolejno 15 biskupów o rodowodzie hebrajskim. Wszyscy pochodzili z obrzezanych. Powstaje pytanie, dlaczego w tak krótkim czasie nastąpiło po sobie tylu biskupów. Niektórzy historycy proponują by listę stworzoną przez Euzebiusza traktować jako wykaz prezbiterów (starszych) jerozolimskich, spośród których wybierano biskupa.
Biskupi Jerozolimy narodowości greckiej.
W 451 r. – wyniesienie do rangi patriarchy przez Sobór Chalcedoński

</doc>
<doc id="195174" url="https://pl.wikipedia.org/wiki?curid=195174" title="H0">
H0

Skala H0 – nazwa skali w modelarstwie kolejowym o podziałce 1:87 i rozstawie szyn 16,5 milimetra.
Historia.
Pierwsze modele kolejowe wykonane w skali H0 były zaprezentowane na Targach Lipskich w 1935 roku przez niemieckie firmy modelarskie Trix oraz Märklin. Do 1950 roku były oznaczane jako skala 00 (później w Wielkiej Brytanii oznaczano tak skalę 1:76). Później modele kolejowe w tej skali były produkowane przez wiele niemieckich firm modelarskich. Po drugiej wojnie światowej modele kolejowe były dodatkowo produkowane w NRD przez firmy Piko oraz Gützold. Modele kolejek w skali H0 były typowe dla Niemiec Wschodnich, ze względu na normatywy mieszkaniowe, które ustanawiały 40 m2 powierzchni mieszkań. Największa makieta kolejowa w skali H0 nosi nazwę Miniatur Wunderland i znajduje się w Hamburgu.
Obecnie H0 jest najbardziej rozpowszechnioną skalą w modelarstwie kolejowym. Jej wielkość pozwala na dobre oddanie szczegółów, a także samodzielne wykonywanie i przerabianie modeli. Liczne firmy modelarskie produkują bogaty asortyment modeli gotowych, poszczególnych części i akcesoriów do makiet w tej skali. Produkowane są w tej skali także modele pojazdów, w tym pojazdów bojowych, gotowe lub do sklejania. Stosowanie taboru i torów różnych firm sprawia w praktyce pewne problemy związane z różnymi systemami sprzęgów stosowanymi przez dużych producentów, oraz profilami torów. W skali tej istnieją także dwa systemy zasilania: prądem stałym z dwóch szyn o różnych biegunach, oraz stosowany głównie przez firmę Märklin system trzyszynowy prądu przemiennego.
Pochodnymi skalami w tej samej podziałce 1:87 są H0m o szerokości toru 12 mm, H0e o szerokości toru 9 mm i H0f o szerokości toru 6,5 mm, odpowiadające kolejom wąskotorowym o szerokości toru odpowiednio 1000 mm, 750 mm i 600 mm.

</doc>
<doc id="195175" url="https://pl.wikipedia.org/wiki?curid=195175" title="Skala Z">
Skala Z

Skala Z – nazwa skali stosowanej w modelarstwie kolejowym o podziałce 1:220 i rozstawie szyn 6,5 milimetrów.
Historia.
Firma Märklin zaprezentowała skalę Z w 1972 roku na Targach Zabawek w Norymberdze i rozpoczęła seryjną produkcję modeli kolejowych w tej skali, która była wtedy najmniejszą skalą w modelarstwie kolejowym. Modele kolejowe rozpowszechniły się w Niemczech Zachodnich z powodu niewielkiej powierzchni do budowania makiety kolejowej.

</doc>
<doc id="195176" url="https://pl.wikipedia.org/wiki?curid=195176" title="Jakub sprawiedliwy">
Jakub sprawiedliwy



</doc>
<doc id="195178" url="https://pl.wikipedia.org/wiki?curid=195178" title="Zaborówiec">
Zaborówiec

Zaborówiec (niem. do 1918 r. "Wilhemsruh") – wieś w Polsce położona w województwie wielkopolskim, w powiecie leszczyńskim, w gminie Wijewo.
W latach 1975–1998 miejscowość administracyjnie należała do województwa leszczyńskiego.
Wieś położona jest pomiędzy miejscowościami Brenno i Włoszakowicami. Otoczona jest lasami. W okolicznych źródłach występuje duża ilość rozpuszczonych soli mineralnych. Na południowych obrzeżach wsi położone są duże stawy hodowlane. Wieś pełni funkcję rolniczo-turystyczną. Jednym z zabytków jest murowana kapliczka Matki Boskiej z końca XIX wieku.
Do 1939 roku w odległości około 2 km w kierunku południowym przebiegała polsko-niemiecka granica państwowa.
W miejscowości w okresie międzywojennym znajdowała się Placówka Straży Granicznej, która miała za zadanie niedopuszczenie do bezkarnego przekroczenia granicy państwowej i ochraniała odcinek długości około 6-8 kilometrów. Obecnie w dawnym budynku Straży Granicznej mieści się Ośrodek Rekolekcyjno-Charytatywny Archidiecezji Poznańskiej.

</doc>
<doc id="195179" url="https://pl.wikipedia.org/wiki?curid=195179" title="Antoni Heda">
Antoni Heda

Antoni Heda-Szary, właściwie "Antoni Heda" ps. „Szary” (ur. 11 października 1916 w Małomierzycach k. Iłży, zm. 14 lutego 2008 w Pruszkowie) – dowódca oddziałów partyzanckich ZWZ i AK, w okresie powojennym formacji niepodległościowych ROAK, DSZ, NIE. Działał głównie na terenie okręgu kieleckiego i radomskiego. Generał brygady Wojska Polskiego.
Życiorys.
Dzieciństwo, młodość.
Urodził się w rodzinie rolników Jana i Antoniny z Dziurów. Miał ośmioro rodzeństwa: pięciu braci (Władysław, Stanisław, Jan, Józef, Stefan i dwoje bliźniaków zmarłych podczas porodu) i trzy siostry (Helena, Janina i Maria). W 1923 rozpoczął naukę w czteroklasowej szkole w Małomierzycach, ostatnie klasy szkoły powszechnej ukończył w Rzeczniowie. Od 1931 kształcił się w Kolejowej Szkole Technicznej w Radomiu, którą ukończył w 1936 na wydziale elektryczno-mechanicznym z dodatkowym kursem zbrojeniowym.
We wrześniu 1936 otrzymał pracę w Fabryce Zbrojeniowej w Starachowicach w Izbie Pomiarów.
We wrześniu 1937 został powołany do odbycia służby wojskowej. Ukończył Dywizyjny Kurs Podchorążych Rezerwy 2 DP Leg. przy 4 pułku piechoty Legionów w Kielcach. Służbę zakończył we wrześniu 1938 i powrócił do pracy w Starachowicach.
Kampania wrześniowa i pobyt w więzieniu w ZSRR.
Podczas wojny obronnej w 1939 ppor. A. Heda walczył w składzie 12 DP pod Iłżą, a następnie na Lubelszczyźnie. Po klęsce działał w ZWZ. W lipcu 1940 roku na prośbę swojego kuzyna ppor. Antoniego Dziury ps. „Sen” udał się razem z nim za Bug, na teren okupacji sowieckiej. Celem wyprawy było odnalezienie rodziny Dziury, ponieważ on sam przed wojną pracował przy fortyfikacjach na wschodzie i pozostawił tam żonę i synka. Przyjaciele rozważali też możliwość przedarcia się do Rumunii, w ślad za ewakuowaną polską armią. Podczas przejścia przez granicę zostali aresztowani przez NKWD i przetransportowani do Twierdzy Brzeskiej. Śledztwo w ich sprawie trwało do kwietnia 1941 roku. Antoni Heda i Antoni Dziura dostali wyroki siedmiu lat łagru za nielegalne przekroczenie granicy. Zaczęli zastanawiać się jak uniknąć wywózki i powrócić do kraju.
Tymczasem zaczęła się wywózka. Podczas transportu na wschód Heda uznał, że obydwaj muszą wrócić do Brześcia, aby jeszcze odwlec moment zsyłki w nadziei na nowe okoliczności. Dla osiągnięcia tego celu „Szary” wpadł na pomysł wykorzystania niejakiego Nowaka, Żyda z pochodzenia, o którym współwięźniowie mówili, iż był etatowym kapusiem NKWD. Wprowadzili go w przekonanie, że w rzeczywistości byli groźnymi agentami mającymi za zadanie rozpracować Twierdzę Brzeską. W jego obecności głośno wyrażali ulgę, że udało im się wprowadzić w błąd śledczych NKWD i dostali tylko po 7 lat. Podstęp się udał w czasie gdy transport więźniów przejeżdżał przez Kazań, Heda i Dziura zostali wyprowadzeni z wagonów i przewiezieni z powrotem do Brześcia. Rozpoczęło się ponowne śledztwo. Towarzysze nie próbowali kłamać. Mówili śledczym o zdekonspirowanym kapusiu Nowaku i o tym, iż dla Polaków wszystko jest lepsze od zesłania na Sybir, oraz o swojej chęci pobytu jak najbliżej domu. Z początku śledczy nie ufali im, jednak przyjaciele byli konsekwentni. W wyniku ponownego śledztwa podwyższono im wyroki na 12 lat łagru. Postępowanie zakończyło się w czerwcu 1941 roku. Heda i Dziura oczekiwali na ponowny transport. 22 czerwca 1941 roku po ataku Niemiec na ZSRR, załoga NKWD zbiegła, a więźniowie wydostali się na wolność.
Stalag 107.
Po wyjściu z twierdzy Heda został schwytany przez niemiecką żandarmerię. Ponieważ nie posiadał żadnych dokumentów, został osadzony w obozie niemieckim dla jeńców z Armii Czerwonej w okolicach Terespola. Warunki, jakie Niemcy stworzyli więźniom, były bardzo złe. Niemieccy żołnierze dopuszczali się aktów bestialstwa i okrucieństwa wobec jeńców. Głęboko wierzący Heda pisał później na temat stalagu, że "obóz ten był jaskrawym przykładem działania szatana na ziemi". W czasie pobytu „Szary” dostał się do grupy roboczej, która zajmowała się wywożeniem odpadków poza teren obozu. Podczas pracy więźniowie opracowali sposób ucieczki z obozu polegający na ukryciu się w beczkach z resztkami. Podczas losowania każdy otrzymał swoją kolej i podczas następnych transportów zawsze dwóch więźniów wydostawało się na wolność. W końcu nadeszła kolej na Hedę. Wydostał się on z niewoli i ukrył się u pewnego nauczyciela mieszkającego nieopodal stalagu. Otrzymał od niego pożyczkę finansową i poprzez Terespol, a następnie Warszawę przybył w rodzinne strony.
Dalsza działalność konspiracyjna.
Po powrocie podjął działalność konspiracyjną w Związku Walki Zbrojnej (ZWZ), przemianowanego w 1942 na Armię Krajową. Został komendantem Podobwodu Iłża AK (krypt. „Dolina”). Wsławił się wówczas zdobyciem więzienia niemieckiego w Starachowicach i uwolnieniem około 80 przetrzymywanych tam więźniów. Spośród 60, którzy nie chcieli wracać do domów, utworzył oddział. Po tym wyczynie komenda Okręgu Kielecko-Radomskiego AK wyraziła zgodę na przejście Hedy do partyzantki. Walczył w składzie zgrupowania AK Jana Piwnika ps. „Ponury”.
Spośród wielu akcji zbrojnych, które przeprowadził, można wymienić następujące:
Antysowiecka i antykomunistyczna konspiracja niepodległościowa.
Po zakończeniu wojny A. Heda pozostał w konspiracji, działając w ramach Ruchu Oporu Armii Krajowej, a następnie Delegatury Sił Zbrojnych na Kraj. Polując na „Szarego” funkcjonariusze Ministerstwa Bezpieczeństwa Publicznego aresztowali 8 maja jego trzech braci Stanisława, Jana i Stefana oraz dwóch szwagrów Jana Góralskiego i Stanisława Kiełbasę. Wszyscy z nich byli brutalnie torturowani. Braci Stanisława i Jana oraz szwagra Stanisława – zamordowano w ciągu kilku tygodni. Tragiczny los spotkał zamordowanego brata Stanisława, który po okrutnych przesłuchaniach trafił z rozbitą głową do szpitala, gdzie ordynujący tam dr Balicki odmówił mu pomocy, mówiąc „Ciebie, bandyto, nie warto ratować”.
Na czele swojego oddziału, liczącego blisko 250 ludzi, wsławił się rozbiciem w nocy z 4 na 5 sierpnia 1945 komunistycznego więzienia w Kielcach, w którym Ministerstwo Bezpieczeństwa Publicznego i sowieccy funkcjonariusze „Smiersza” osadzili 374 więźniów. W wyniku tej akcji uwolniono kilkuset więźniów, przeważnie byłych AK-owców. Źródła MBP przyznają się jedynie do 298 wypuszczonych więźniów, jednak według oceny Antoniego Hedy uwolnionych zostało 600–700 osób. Wśród uwolnionych AK-owców byli m.in. dowódca batalionu Józef Wyrwa ps. „Stary”, cichociemny Ludwik Wiechuła ps. „Jeleń”, Michał Mandziara ps. „Siwy” i Stanisław Kosicki (1927–1997) – pierwowzór Maćka Chełmickiego z dzieła "Popiół i diament" Jerzego Andrzejewskiego. W trakcie rozbijania kieleckiego więzienia poległ Tadeusz Łęcki „Krogulec”, trzech partyzantów zostało ciężko rannych. Antoni Heda został ranny w trakcie rozbijania jednej z bram więziennych – odłamek utkwił mu w kolanie, powodując przykrą i długotrwałą kontuzję.
Po akcji w Kielcach zaprzestał działalności konspiracyjnej – pod zmienionym nazwiskiem, jako Antoni Wiśniewski, wyjechał na Wybrzeże, a później do Emilianowa k. Ostródy. Był poszukiwany przez MBP i w 1948 został aresztowany w Gdyni, koło dworca PKP Gdynia Chylonia. Otrzymał cztery wyroki śmierci, w końcu dzięki interwencji byłych oficerów AL, którzy współdziałali z nim w 1944, karę śmierci zamieniono na dożywocie. Był więziony na Rakowieckiej, w Rawiczu i we Wronkach.
Okres po 1956.
Wyszedł na wolność w 1956 objęty amnestią. Przez wiele lat był doradcą kardynała Stefana Wyszyńskiego. W dalszym ciągu prowadził jednak działalność niepodległościową, m.in. działając w NSZZ „Solidarność”. W 1981 został wybrany na Przewodniczącego Niezależnego Związku Kombatantów przy NSZZ „Solidarność”. Od 13 grudnia 1981 do 16 czerwca 1982 internowany w więzieniu na Białołęce.
W 1990 doprowadził do zjednoczenia ok. 30 organizacji kombatanckich w Światową Federację Polskich Kombatantów i został jej prezesem. W tym samym roku został także awansowany do stopnia pułkownika przez prezydenta RP na Uchodźstwie Ryszarda Kaczorowskiego.
Antoni Heda „Szary” był także komendantem głównym Związku Strzeleckiego, nawiązującego do tradycji Drużyn Strzeleckich Józefa Piłsudskiego. W dowód uznania jego zasług 13 grudnia 2004 został awansowany do stopnia generała brygady Polskich Drużyn Strzeleckich.
Był również działaczem Konfederacji Polski Niepodległej. W wyborach parlamentarnych w 1991 bez powodzenia ubiegał się o mandat senatora jako kandydat Wyborczej Akcji Katolickiej. W wyborach w 1993 bezskutecznie kandydował do izby wyższej z ramienia Forum Patriotycznego Polski Walczącej. W latach 90. współpracował też z partią Przymierze Samoobrona. Wszedł w skład założonego przez Andrzeja Leppera Komitetu Samoobrony Narodu. W 2002 wystosował list otwarty do minister sprawiedliwości Barbary Piwnik, w którym wyraził poparcie dla oskarżeń wystosowanych przez Andrzeja Leppera wobec m.in. Włodzimierza Cimoszewicza i jego ojca, a ją samą oskarżył o łamanie Konstytucji poprzez złożenie wniosku o uchylenie Lepperowi immunitetu poselskiego.
W 2006 podczas obchodów Święta Narodowego 3 Maja prezydent Rzeczypospolitej Polskiej Lech Kaczyński awansował Antoniego Hedę „Szarego” na stopień generała brygady.
Jest autorem książek: "Wspomnienia Szarego" i "Szary przeciw zdrajcom Polski". W "Szary przeciw zdrajcom Polski" w 4 rozdziale opisuje kielecką prowokację na podstawie wywiadowczych informacji zebranych z podległego mu terenu. Za swoje zasługi wojenne został odznaczony wieloma odznaczeniami, w tym dwukrotnie Krzyżem Orderu Wojennego Virtuti Militari i Krzyżem Walecznych. W latach 90. związał się z narodowym środowiskiem Tygodnika „Ojczyzna”. Zaliczany jest do najwybitniejszych polskich dowódców partyzanckich i podziemia niepodległościowego. W 1995 został odznaczony Medalem Polonia Mater Nostra Est.
Antoniemu Hedzie przyznano tytuł honorowego obywatela Ostrowca Świętokrzyskiego, Skarżyska-Kamiennej, Iłży, Stąporkowa, Końskich i Starachowic. W 1999 roku w uznaniu zasług dla Stolicy Rzeczypospolitej Polskiej uhonorowany został Nagrodą Miasta Stołecznego Warszawy.
W ostatnim okresie życia mieszkał w Kaniach pod Warszawą, przy ul. Słowackiego.
Msza żałobna i pogrzeb.
Generał Antoni Heda „Szary” zmarł w Pruszkowie. Uroczystości pogrzebowe odbyły się 21 lutego 2008. Rozpoczęła je żałobna msza w katedrze polowej Wojska Polskiego o godzinie 10.30, koncelebrowana przez ks. bp gen. dyw. Tadeusza Płoskiego.
W jej trakcie szef Biura Bezpieczeństwa Narodowego Władysław Stasiak poinformował, że tego dnia prezydent Rzeczypospolitej Polskiej nadał pośmiertnie gen. bryg. w st. spocz. Antoniemu Hedzie-Szaremu, za wybitne zasługi dla niepodległości Rzeczypospolitej Polskiej, Krzyż Komandorski z Gwiazdą Orderu Odrodzenia Polski i w imieniu prezydenta RP przekazał order rodzinie zmarłego.
Po mszy trumnę z ciałem generała przewieziono do Podkowy Leśnej. Tu, zgodnie z wolą generała, został pochowany obok swojej żony w grobie rodzinnym na cmentarzu parafialnym. Ceremonię pogrzebową prowadził ks. prałat płk Sławomir Żarski.
Tego dnia generała Antoniego Hedę „Szarego” żegnała rodzina, żołnierze z jego oddziału, przyjaciele, licznie przybyłe poczty sztandarowe i delegacje organizacji kombatanckich, harcerzy, szkół, urzędów i instytucji.
Minuta ciszy w Sejmie.
29 lutego 2008 Sejm 6 kadencji na swoim 9 posiedzeniu uczcił pamięć generała Antoniego Hedy „Szarego” minutą ciszy. Oto sejmowy zapis stenograficzny tego fragmentu obrad:
Nazwisko.
Antoni Heda urodził się pod zaborem rosyjskim, a pisanie grażdanką mogło być dowolnie tłumaczone na język polski. Więc od najmłodszych lat do wyjścia z więzienia w 1956 pisał swoje nazwisko przez „Ch”. Dopiero po wyjściu z więzienia przy wyrabianiu dokumentów na podstawie metryki ustalono pisownię przez „H”. Na początku lat 90. przyjął dwuczłonowe nazwisko Heda-Szary.
Większość rodziny posługiwała się nazwiskiem pisanym przez „Ch”.
Film.
W filmie kryminalnym pt. „Strach” z 1975 jedną z epizodycznych postaci jest łączniczka od „Szarego”.

</doc>
<doc id="195182" url="https://pl.wikipedia.org/wiki?curid=195182" title="Faworyta">
Faworyta

Nie mylić z

</doc>
<doc id="195185" url="https://pl.wikipedia.org/wiki?curid=195185" title="Klasyfikacja medalowa wszech czasów igrzysk olimpijskich">
Klasyfikacja medalowa wszech czasów igrzysk olimpijskich

Klasyfikacja medalowa wszech czasów – przedstawia liczbę zdobytych medali przez poszczególne państwa podczas letnich i zimowych igrzysk olimpijskich, tj. od 1896 do 2022 r. Zestawienie nie włącza Olimpiady Letniej z 1906 roku, ze względu na swoją nazwę często mylonej z igrzyskami olimpijskimi.
MKOl nie opublikował własnej klasyfikacji wszech czasów. Tabela została opracowana przez zsumowanie klasyfikacji medalowych.
Klasyfikacja.
Państwa, które nie zdobyły medalu.
Po Zimowych Igrzyskach Olimpijskich w 2022 roku 77 spośród 232 organizacji uczestniczących w igrzyskach olimpijskich nie ma w swoim dorobku ani jednego medalu.

</doc>
<doc id="195186" url="https://pl.wikipedia.org/wiki?curid=195186" title="Maria Mandl">
Maria Mandl

Maria Mandl lub też Mandel (ur. 10 stycznia 1912 w Münzkirchen, zm. 24 stycznia 1948 w Krakowie) – nadzorczyni SS (SS-Aufseherin) kobiecej służby pomocniczej SS (niem. SS-Gefolge) w niemieckich nazistowskich obozach koncentracyjnych, kierowniczka obozu dla kobiet Auschwitz-Birkenau w Brzezince i zbrodniarka wojenna.
Życiorys.
Ukończyła cztery klasy tzw. szkoły wydziałowej (zawodowej), pracowała jako urzędniczka prywatna. Od 1938 należała do żeńskiego personelu pomocniczego (SS-Gefolge) w SS. W 1938 zgłosiła się do pracy w obozach koncentracyjnych, ze względu (jak twierdziła) na to, że funkcjonariusze w tych obozach stosunkowo dobrze zarabiali.
Służbę w obozach koncentracyjnych rozpoczęła 15 września 1938 od obozu w Lichtenburgu (Saksonia-Anhalt) – jednego z pierwszych obozów koncentracyjnych w Niemczech. Pracowała tam z około pięćdziesięcioma kobietami. Stąd 15 maja 1939 przeniesiono ją z innymi strażniczkami do nowo otwartego obozu Ravensbrück koło Berlina, gdzie odbywało się szkolenie dozorczyń SS obozów koncentracyjnych. Od 7 października 1942 do listopada 1944 była kierowniczką ("SS-Lagerführerin") obozu kobiecego Auschwitz II – Birkenau. Jej zwierzchnikiem w obozie był tylko Rudolf Höss. Mandel kontrolowała żeńskie podobozy KZ Auschwitz w miejscowościach "Hindenburg", "Lichtenwerden"- okolice Mařenic w Czechach, "Budy" i "Rajsko" w okolicy Oświęcimia. Jej władza nad więźniarkami i podwładnymi była absolutna.
W czasie służby w Auschwitz-Birkenau własnoręcznie podpisała rozkazy posyłające na śmierć w komorach gazowych około 500 tysięcy kobiet i dzieci: Żydów, Cyganów, Polaków oraz więźniów politycznych wielu narodowości. Niezależnie od tego swoim zachowaniem w obozie zasłużyła sobie na pseudonim „"Bestii"”. Za jej rządów w Brzezince topiono i palono żywcem w piecach noworodki i kilkumiesięczne dzieci. Znany był w obozie przypadek, gdy Mandel kazała nowo narodzone dziecko wyrzucić na dwór, gdzie zjadły je szczury. Osobiście dokonywała selekcji chorych więźniarek, przeznaczając je na śmierć w komorach gazowych. Prześladowała też okrutnie kobiety ciężarne, posyłając je na śmierć przez zastrzyk fenolu, wykonywany przez zbrodniarzy: lekarza SS Friedricha Entressa oraz sanitariuszy SS (zwłaszcza Josef Klehr). Oprócz tego wyznaczała kobiety i dzieci do pseudomedycznych eksperymentów prowadzonych przez lekarzy SS. Niezliczone są też przypadki maltretowania i bicia więźniarek przez Marię Mandel. Potrafiła katować chorą umysłowo więźniarkę tak długo, póki jej nie zabiła. Dodać do tego szeregu zbrodni należy przymusowe wyznaczanie więźniarek do obozowego domu publicznego. W Brzezince zaprzyjaźniła się z inną zbrodniarką Irmą Grese, skazaną później na karę śmierci w pierwszym procesie załogi Bergen-Belsen. Mandel jako „melomanka” troszczyła się o założoną przez nią w 1942 orkiestrę kobiecą "„Mädchenorchester von Auschwitz”," która towarzyszyła więźniom na apelach, przy egzekucjach, powrotach więźniów z pracy i przybyłym transportom. Członkinie orkiestry były stosunkowo lepiej traktowane niż inne więźniarki. Mieszkały w czystych barakach i miały lepsze wyżywienie. W 1944 Mandel została odznaczona wojennym Krzyżem Zasługi II klasy.
31 października 1944 została przeniesiona na stanowisko SS-Oberaufseherin do obozu Mühldorf, podobozu KZ Dachau. W obozie Auschwitz-Birkenau zastąpiła ją Elisabeth Volkenrath. W maju 1945 Mandel uciekła z Mühldorfu razem z komendantem obozu Langleistem w pobliskie Alpy. Wkrótce potem pojawiła się w rodzinnym Münzkirchen. Ojciec jednak odmówił jej przyjęcia w domu rodzinnym, dlatego szukała schronienia u swej siostry w pobliskim Luck.
10 sierpnia 1945 została schwytana i przesłuchana przez władze amerykańskie. Po wydaniu jej w listopadzie 1946 r. władzom polskim została osądzona przez Najwyższy Trybunał Narodowy w pierwszym procesie oświęcimskim. Uznana za winną, wobec ogromu popełnionych zbrodni, skazana została 22 grudnia 1947 na karę śmierci przez powieszenie. Niedługo przed egzekucją błagała byłą więźniarkę Auschwitz, również przetrzymywaną na Montelupich, o przebaczenie. 24 stycznia 1948 r. o wschodzie słońca (7:09) Maria Mandel (lat 36, wzrost 164 cm, waga 60 kg) oraz inni skazani: Arthur Liebehenschel, Hans Aumeier, Max Grabner, Karl Ernst Möckel zawiśli na szubienicy w więzieniu Montelupich w Krakowie. Ciało jej zostało przekazane do dyspozycji Akademii Medycznej w Krakowie jako materiał poglądowy.

</doc>
<doc id="195187" url="https://pl.wikipedia.org/wiki?curid=195187" title="Ilowa">
Ilowa



</doc>
<doc id="195189" url="https://pl.wikipedia.org/wiki?curid=195189" title="Tomasz Rząsa">
Tomasz Rząsa

Tomasz Mariusz Rząsa (ur. 11 marca 1973 w Krakowie) – polski piłkarz grający najczęściej na pozycji obrońcy.
Życiorys.
Kariera klubowa.
Rząsa karierę piłkarza rozpoczynał w Cracovii w 1983. W 1990 zdobył z tą drużyną tytuł MP juniorów. W trakcie sezonie 1991/1992 przeniósł się do trzecioligowego Sokoła Pniewy, gdzie przez prawie trzy lata występował jako napastnik. Po etacie w Pniewach wyjechał do Szwajcarii, gdzie grał w Grasshopper Club Zürich, FC Lugano oraz BSC Young Boys. W dwóch pierwszych sezonach w klubie z Zurychu zdobył mistrzostwo Szwajcarii (1995 i 1996, również finał pucharu kraju w 1995). W sezonie 1997/1998 przeniósł się do Holandii i zespołu De Graafschap. Po dwóch sezonach zakupił go Feyenoord. W pierwszym sezonie w Rotterdamie Rząsa i drużyna zdobyli Superpuchar Holandii. W 2001 byli wicemistrzem kraju, w 2003 finalistą pucharu. W 2002 wywalczyli ponadto Puchar UEFA (Rząsa był drugim Polakiem z tym trofeum, wcześniej Andrzej Buncol). W Holandii występował do 2003. Wówczas zmienił klub na FK Partizan z Serbii i Czarnogóry. Grał tam jeden sezon, stając się jednym z ulubieńców kibiców Partizana (znany jako Tomaš Žonsa/Томаш Жонса, gdyż jego nazwiska nie transliterowano, dokonując transkrypcji) i zdobywając tytuł wicemistrza. Następnie wrócił do Holandii, przez jeden sezon był graczem Sc Heerenveen, potem ADO Den Haag, na koniec kariery spędził dwa sezony w austriackim SV Ried.
Kariera międzynarodowa.
W reprezentacji Polski A Rząsa zadebiutował w 1994, gdy jej trenerem był Henryk Apostel. Zagrał jedną połowę meczu z Arabią Saudyjską, zdobywając bramkę. Na następne występy czekał sześć lat: w 2000 zagrał znów jako zmiennik w przegranym meczu z Francją pod wodzą Jerzego Engela. Od pierwszej minuty zagrał dopiero w swoim czwartym meczu w reprezentacji (z Holandią w 2000), a pełne 90 minut dopiero w 2003 w meczu z Węgrami. Rząsa był uczestnikiem mistrzostw świata 2002 w Korei Południowej i Japonii. Jego występ trwał jednak zaledwie 20 minut podczas meczu z Portugalią (0:4). Był podstawowym zawodnikiem zespołu, który wywalczył awans na MŚ 2006 w Niemczech, nie znalazł się jednak w kadrze na te mistrzostwa. Ogółem w drużynie państwowej rozegrał 36 spotkań, strzelił w nich jednego gola.
Działacz i trener.
Od 1 sierpnia 2009 pełnił funkcję pełnomocnika prezesa Janusza Filipiaka ds. sportowych w Cracovii. Następnie, od 28 maja 2010, był dyrektorem sportowym krakowskiego klubu.
Od 1 sierpnia 2011 do października 2013 był również menadżerem reprezentacji Polski. Miał za zadanie dbać o wizerunek drużyny w mediach oraz obserwować polskich reprezentantów.
Od września 2014 do 12 października 2015 pełnił funkcję asystenta trenera Macieja Skorży w Lechu Poznań. Funkcję tę po raz wtóry pełnił krótko wiosną 2018. 29 sierpnia 2018 został ogłoszony jako dyrektor sportowy Lecha Poznań.
Polityka.
W wyborach do Rady Miasta Krakowa w 2010 bez powodzenia ubiegał się o mandat radnego z listy PO.

</doc>
<doc id="195190" url="https://pl.wikipedia.org/wiki?curid=195190" title="Jacek Podsiadło">
Jacek Podsiadło

Jacek Podsiadło (ur. 7 lutego 1964 w Szewnie) – polski poeta, prozaik, tłumacz, dziennikarz, felietonista.
Twórczość.
Jest autorem wielu tomów poezji, publikował wiersze i fragmenty prozy w większości polskich czasopism literackich. Jego wiersze tłumaczono m.in. na angielski, niemiecki, słowacki, słoweński i ukraiński. Jest również autorem przewodnika po Wilnie wydanego przez wydawnictwo Pascal. W swojej twórczości przeciwstawia się formom społecznego ucisku (państwo, wojsko, edukacja), głosząc anarchistyczne i pacyfistyczne poglądy.
W latach 1993–2008 prowadził audycję „Studnia” w Radiu Opole. W latach 2009-2018 prowadził własne Domowe Radio „Studnia” w Internecie. W latach 2000–2007 był stałym felietonistą „Tygodnika Powszechnego”. Od 2020 r. ponownie pisze dla tego tygodnika felietony. Od 2023 r. prowadzi osobistą stronę pod adresem jacpo.pl.
Nagrody i wyróżnienia.
W 1992 r. został laureatem Grand Prix w konkursie na brulion poetycki im. M.M. Morawskiej. Laureat licznych nagród literackich, m.in. nagrody im. Georga Trakla (1994), Nagrody Fundacji im. Kościelskich (1998), Nagrody im. Czesława Miłosza (2000); sześciokrotnie nominowany do Nagrody Literackiej „Nike” (w 1999 za "Niczyje, boskie", w 2000 za "Wychwyt Grahama", w 2006 za "Krę", w 2015 za "Przez sen" – finał nagrody i w 2017 za "Włos Bregueta" – finał nagrody, w 2021 za "Podwójne wahadło" - finał nagrody), nominowany do Nagrody Literackiej Gdynia 2009 w kategorii proza za "Życie, a zwłaszcza śmierć Angeliki de Sancé"", "nominowany do Nagrody Poetyckiej im. K.I. Gałczyńskiego „Orfeusz” 2015 za tom "Przez sen". W 2015 otrzymał Wrocławską Nagrodę Poetycką „Silesius” za całokształt twórczości oraz Nagrodę Poetycką im. Wisławy Szymborskiej 2015 za tom "Przez sen" (ex-aequo z Romanem Honetem). W 2017 otrzymał Wrocławską Nagrodę Poetycką „Silesius” za tom "Włos Bregueta".
Życie prywatne.
Jest synem Mieczysława i Stanisławy z domu Pietrzyk.

</doc>
<doc id="195191" url="https://pl.wikipedia.org/wiki?curid=195191" title="Brač">
Brač

Brač () – chorwacka górzysta wyspa przybrzeżna na Adriatyku, należąca do środkowej Dalmacji. Powierzchnia 395,44 km²; długość wybrzeża 180,61 km; ludność 14 tys. Od lądu stałego oddziela wyspę cieśnina o szerokości 5–12 km. Najwyższy punkt wyspy to Vidova Gora (778 m n.p.m.). Największa miejscowość wyspy to Supetar. Inne miejscowości: Pučišća, Sumartin, Sutivan, Selca, Škrip, Bol, Blaca, Milna. Wyspa sąsiaduje z wyspą Šolta. Dopłynąć do wyspy można promami Jadrolinija oraz Split Tours. Promy pływają z: Supetaru do Splitu, oraz z Sumartinu do Makarskiej.
W Bolu znajduje się najokazalsza drobnożwirowa plaża na całym wybrzeżu wyspy – Zlatni Rat (Złoty Przylądek, Złoty Róg). Na wyspie, gdzie rozwinęła się turystyka, znajduje się kilka małych plaż piaszczystych, z których na szczególną uwagę zasługuje zatoka Lovrečina na północnym wybrzeżu.
Z marmuru wydobywanego na wyspie budowano pałac Dioklecjana w Splicie, wykorzystano go także przy budowie Białego Domu w Waszyngtonie.
Ludność wyspy zajmuje się rybołówstwem, hodowlą owiec oraz uprawą oliwek, winorośli i tytoniu. Na wyspie znajdują się wytwórnie serów oraz konserw rybnych.

</doc>
<doc id="195193" url="https://pl.wikipedia.org/wiki?curid=195193" title="Akcja T4">
Akcja T4

Akcja T4 () – program realizowany w III Rzeszy w latach 1939–1944, polegający na fizycznej „eliminacji życia niewartego życia” (). W ramach akcji mordowano chorych na schizofrenię, niektóre postacie padaczki, otępienie, pląsawicę Huntingtona, stany po zapaleniu mózgowia, osoby niepoczytalne, chorych przebywających w zakładach opiekuńczych ponad 5 lat oraz ludzi z niektórymi wrodzonymi zaburzeniami rozwojowymi. Liczba zamordowanych w czasie trwania tej akcji jest trudna do oszacowania ze względu na jej półoficjalny charakter (a w późniejszym okresie jej utajnienie), przeniesienia chorych pomiędzy poszczególnymi zakładami opiekuńczymi i na ogół niewielkie zainteresowanie rodzin losami chorych umieszczonych w zakładach opiekuńczych. Szacuje się, że w okresie szczytowym tego programu, tj. w latach 1940–1941, zabito w jego ramach 70 273 chorych i niepełnosprawnych, w tym także pensjonariuszy szpitali psychiatrycznych na terenach okupowanych. Uważa się także, że ogółem w latach 1939–1945 zabito (rozstrzelano, zagazowano lub otruto) ok. 200 000 ludzi upośledzonych i niepełnosprawnych.
Od kwietnia 1941 r. program ten rozszerzono o „akcję 14f13” (), obejmującą chorych psychicznie i niepełnosprawnych nie-niemieckich więźniów obozów koncentracyjnych, w ramach której wymordowano ok. 20 tys. osób.
"Aktion T4" była pierwszym masowym mordem ludności dokonywanym przez nazistowskie Niemcy, podczas którego opracowano „technologię” grupowego zabijania, zastosowaną później w niemieckich obozach zagłady.
Akcja ta była także nazywana „eutanazją” osób upośledzonych – stąd skrót E-Aktion, natomiast szerzej znany skrót T4 pochodzi od adresu biura tego przedsięwzięcia mieszczącego się w Berlinie przy Tiergartenstraße 4.
Skrót „14f13” był jednym z oznaczeń kodowych SS używanych w obozach koncentracyjnych przy ewidencji przyczyn zgonów oraz sposobu postępowania z więźniami (: 14f – śmierć więźnia, 13 – zagazowanie w ramach akcji T4).
Przebieg akcji.
Geneza.
Idea zabijania osób niepełnosprawnych, będących ciężarem ekonomicznym dla społeczeństwa, znana była jeszcze w starożytności (np. w Sparcie porzucano ułomne noworodki poza miastem, na górze Tajget).
W czasach nowożytnych, a zwłaszcza w III Rzeszy, uzasadnieniem takiego postępowania były ideologie eugeniki negatywnej (tj. eliminacji genów obciążających pulę genetyczną społeczeństwa), z której bezpośrednio wywodziła się propagowana w III Rzeszy tzw. „higiena rasowa” () oraz darwinizmu społecznego (osobniki chore i nieprzystosowane są eliminowane w „walce o byt”). W propagowanie tych idei w hitlerowskich Niemczech zaangażowanych było wielu naukowców z tamtych czasów: prof. psychiatrii Ernst Rüdin, prof. Alfred Ploetz, prof. Fritz Lenz i inni (z których część była później bezpośrednio włączona do realizacji akcji T4).
Okres początkowy.
Początkowo osoby upośledzone lub kalekie podlegały w III Rzeszy (a także w kilku innych krajach) przymusowej sterylizacji. Regulowała to "Ustawa o zapobieganiu narodzin potomstwa obciążonego chorobą dziedziczną" z 14 lipca 1933 r. () oraz późniejsze, na mocy których wysterylizowano przymusowo ok. 400 tys. obywateli III Rzeszy (początkowo tylko dzieci, później także dorosłych).
Sprawa dziecka Kretschmara.
Prawdopodobnie ideowym impulsem organizacji „Akcji T 4" była tzw. „sprawa dziecka Kretschmara”. W lutym 1939 r. (według innych danych w grudniu 1938 r.) do kancelarii Hitlera nadszedł list od niejakiego Kretschmara, ojca niemowlęcia, które urodziło się z niedorozwojem jednej stopy oraz było pozbawione jednego przedramienia, ślepe i z „wrodzonym idiotyzmem”. Autor listu prosił, aby temu dziecku udzielono „łaski śmierci” tak, by je „usunąć” (niemowlę to było badane w klinice pediatrycznej w Lipsku przez prof. Wernera Catela, który zaproponował wystąpienie z taką prośbą do Hitlera). Hitler polecił swemu osobistemu lekarzowi dr. Karlowi Brandtowi, aby zbadać to dziecko i jeśli informacje okażą się prawdziwe – zabić je. Polecił również Brandtowi oraz szefowi swojej kancelarii Philippowi Bouhlerowi, aby w przyszłości podobne przypadki załatwiali podobnie. Dziecko Kretschmara prawdopodobnie zginęło zabite zastrzykiem.
Sprawa tożsamości dziecka Kretschmara jest niejasna: prawdopodobnie był to chłopiec, który urodził się w rodzinie Kretschmar 20 lutego 1939 r. w Pomßen w Saksonii, nosił imiona Gerhard Herbert i prawdopodobnie zabito go w lipskiej klinice 25 lipca 1939 r. (oficjalnie zmarł na „niewydolność serca”).
"Aktion T4".
20 września lub 21 września 1939 r. w „Grand Hotelu” w Sopocie odbyła się narada z udziałem Hitlera, w której uczestniczyli m.in. dr Karl Brandt, Philipp Bouhler i dr Leonardo Conti, na której Hitler przedstawił plany dotyczące likwidacji na terenie Niemiec osób umysłowo chorych, wychodząc z założenia, że wpłynie to na utrzymanie „czystości niemieckiej krwi”. Conti wątpił wprawdzie, że jest to metoda mogąca wpłynąć na „udoskonalenie rasy”, ale mimo tego na naradzie tej podjęto założenia dotyczące wprowadzenia akcji bezbolesnego zabijania chorych psychicznie i niedorozwiniętych dzieci. Podjęte decyzje przyjęły formę dyrektywy Hitlera z października 1939 r. (antydatowanej na 1 września 1939 r.), w myśl której: 
Philipp Bouhler zorganizował w Berlinie przy Tiergartenstraße 4 biuro tej akcji. Pierwotną, oficjalną nazwą tej instytucji była Państwowa Komisja do spraw Zakładów Opiekuńczo-Leczniczych (, skr. "RAG"). W późniejszym czasie urząd ten rozrastał się i powoływał nowe komórki oraz zmieniał nazwy. Kierownikiem programu został wyznaczony 37-letni prof. psychiatrii Werner Heyde, a od 1941 r. prof. psychiatrii Paul Nitsche. Dyrektywa Hitlera była usankcjonowaniem wcześniej podjętych działań w tym kierunku. W czerwcu 1939 r. odbyło się spotkanie dla opracowywania zasad „eutanazji” dzieci niepełnosprawnych, w którym oprócz Bouhlera i Brandta brali udział także minister zdrowia Rzeszy dr Leonardo Conti, szef kancelarii Rzeszy Hans Heinrich Lammers oraz Martin Bormann jako szef kancelarii NSDAP. Natomiast 18 sierpnia 1939 r. Ministerstwo Spraw Wewnętrznych Rzeszy wydało utajnione rozporządzenie, w którym powoływano Komitet Rzeszy ds. Naukowego Opracowywania Ciężkich Chorób Uwarunkowanych Genetycznie i Konstytucjonalnie (niem. "Reichsausschuss zur wissenschaftlichen Erfassung erb- und anlagebedingter schwerer Leiden"). W tym samym dniu Ministerstwo Spraw Wewnętrznych Rzeszy wydało okólnik, w którym zarządzano: 
Prawdopodobnie treść ww. dokumentów była tworzona przy udziale prof. neurologii Maxa de Crinisa (1889–1945), pełniącego funkcję nieoficjalnego doradcy ds. medycznych Hitlera i Himmlera.
Początkowo dzieci, które uznawano za „niegodne życia” zabijano poprzez wstrzyknięcie śmiertelnej dawki barbituranów lub morfiny (kierowano je na „szczepienie” do specjalnych ośrodków, z których najwcześniej zaczął działać w Aplerbeck). Obowiązek zgłaszania upośledzonych dzieci uzasadniano względami naukowo-badawczymi oraz prewencji i dotyczył on także lekarzy urzędowych, pediatrów i pielęgniarek środowiskowych. Dzieci te były szczegółowo badane i kierowane do wyznaczonych zakładów opiekuńczych. Decyzję co do ich losów podejmowali na podstawie dokumentów konsultanci Komitetu Rzeszy. W przypadku decyzji o zabiciu dziecka (zwykle poprzez wstrzyknięcie śmiertelnej dawki barbituranów lub morfiny) zastrzyk wykonywał personel pielęgniarski i lekarski jako zwykły zabieg medyczny, oficjalnie np. jako „szczepienie”.
Mózgowia osób (a zwłaszcza dzieci) zgładzonych w ramach akcji T4 wraz z dokumentacją kliniczną często kierowano do placówek neuropatologicznych i tworzono z nich specjalne „kolekcje” jako przedmiot badań naukowych. Jeszcze wiele lat po wojnie publikowano prace naukowe opierając je na danych zgromadzonych w tych „kolekcjach”.
Po zakończeniu kampanii wrześniowej, już w 1939 r., „Akcja T 4" została rozszerzona na pacjentów i pensjonariuszy szpitali psychiatrycznych i ośrodków opieki z terenów okupowanych i włączonych do Rzeszy. Tu, ponieważ mniej krępowano się względami utrzymania tajemnicy, dokonywały tego oddziały SS i policji.
W miarę rozszerzania akcji T4 zabijanie zastrzykami uznano za nieefektywne i rozpoczęto eksperymenty z zabijaniem trującymi gazami (tlenkiem węgla, spalinami samochodowymi, później także cyjanowodorem). Stacjonarne komory gazowe do zabijania osób w ramach akcji T4 umiejscowiono w piwnicach dawnych zamków. Miejscami, w których po raz pierwszy wybudowano prymitywne komory gazowe i zastosowano zabijanie gazem, były szpitale psychiatryczne na okupowanych terenach polskich: w Owińskach k. Poznania, Świeciu, Kocborowie. Chorych przewożono i zagazowywano też w Forcie VII w Poznaniu (do końca 1939 r. zgładzono tam ok. 4500 osób). Niewykluczone, że eksperymentowano tam także z mobilnymi komorami gazowymi na samochodzie, zewnętrznie wyglądającymi jak wozy meblowe, a także stosowano inne sposoby zabijania, np. masowe rozstrzeliwania i zastrzyki.
Miejscem, gdzie po raz pierwszy na pewno zastosowano takie ruchome komory, był szpital psychiatryczny w Owińskach koło Poznania. Druga tura pacjentów z Owińsk została zamordowana za pomocą samochodu-komory gazowej najprawdopodobniej w listopadzie 1939 r. W szpitalach uśmiercano głównie pacjentów narodowości polskiej, choć np. do Piaśnicy przewożono także pacjentów niemieckich. Pacjentów szpitala „Kochanówek” w Łodzi zgładzono marcu 1940 r. przy pomocy ruchomej komory gazowej, a w lipcu oraz sierpniu 1941 r. (150 pacjentów przebywających w szpitalu i ok. 100, które niegdyś były tu leczone) wywieziono prawdopodobnie do lasów lućmierskich i tam wymordowano przy pomocy broni palnej.
W lutym 1940 r. ustalono listę 6 „oficjalnych” ośrodków zagłady osób niepełnosprawnych, głównie dorosłych, oznaczonych literami „A”, „B”, „Be”, „C”, „D”, „E”. Pierwszym działającym ośrodkiem zagłady osób chorych psychicznie i niepełnosprawnych na terenie przedwojennej Rzeszy, był zamek w Grafeneck, a następnie Brandenburg, Hartheim, Sonnenstein koło Pirny, Bernburg (Saale) oraz Hadamar. Poza nimi działały „nieoficjalne” ośrodki zagłady (czasem nazywanej w literaturze przedmiotu „dziką eutanazją”), głównie na terenie kraju Warty, w których zabijano także dzieci. Po przedostaniu się informacji o akcji T4 do publicznej wiadomości i protestach kół kościelnych (zwłaszcza po publicznym kazaniu, wygłoszonym 3 sierpnia 1941 r. w kościele St. Lamberti w Moguncji przez katolickiego biskupa Clemensa Augusta hrabiego von Galena) oficjalnie wstrzymano jej realizację od 24 sierpnia 1941 r. Biskup Galen w kazaniu nazwał „zabijanie z litości” zwyczajnym morderstwem: "Biada ludowi Niemiec, gdzie zabija się niewinnych, a ich mordercy pozostają bezkarni". (...) "Nie mamy do czynienia z maszynami, końmi i krowami, których jedyny cel polega na służeniu ludzkości, wytwarzaniu dóbr dla człowieka. Maszyny można złomować, a zwierzęta zaprowadzić do rzeźni, kiedy nie spełniają już swoich funkcji. Nie, mamy do czynienia z ludzkimi istotami, naszymi bliźnimi, naszymi braćmi i siostrami. Z biednymi chorymi ludźmi – jeśli chcecie: ludźmi nieproduktywnymi. Ale utracili oni prawo do życia? Czy wy i ja sam mamy prawo żyć tylko tak długo, jak długo jesteśmy użyteczni, dopóki inni uznają nas za takich?". Kazanie powielane w wielu egzemplarzach było kolportowane w całym kraju. Mówiło o nim radio BBC. Jego czytanie było karane zesłaniem do obozu koncentracyjnego. Przeciwko Galenowi nie podjęto żadnych restrykcji z obawy przed opinią społeczną, jednak po zamachu na Hitlera w lipcu 1944 r. osadzono biskupa w obozie koncentracyjnym w Sachsenhausen. Zmarł po wojnie w 1946 r. (w 2005 r. został ogłoszony przez papieża Benedykta XVI błogosławionym).
Niemniej jednak w niektórych ośrodkach (np. w Hartheim, Bernburg (Saale), Sonnenstein) nadal zabijano więźniów obozów koncentracyjnych, a personel i urządzenia komór gazowych z pozostałych wysłano do obozów zagłady w Treblince, Bełżcu i Sobiborze.
Między innymi w ramach tej akcji zginęło wielu polskich księży uwięzionych w październiku 1941 r. w ramach akcji skierowanej przeciwko kościołowi katolickiemu na terenie Kraju Warty, których osadzono w obozie koncentracyjnym Dachau. Zabijano ich w komorze gazowej w zamku Hertheim, wywożonych tam tzw. „transportami inwalidów”, np. ks. Leona Stypułkowskiego z Ozorkowa.
17 listopada 1942 r. zwołano w Monachium tajną naradę na której nieoficjalnie wznowiono akcję T4. Zalecano na niej stosowanie „specjalnej diety” dla „beznadziejnie chorych pacjentów” szpitali psychiatrycznych na terenie Bawarii, prowadzącej do „powolnej śmierci, która powinna nastąpić po mniej więcej trzech miesiącach”. Pokłosiem tej narady była tajna dyrektywa wydana w Berlinie 30 listopada 1942 r. skierowana do wszystkich szpitali psychiatrycznych, nakazująca głodzenie pacjentów. Zgodnie z nią „w związku z wojenną sytuacją żywnościową i zdrowiem pacjentów istniejących szpitali”, pacjentów „u których nie uzyskuje się wyraźnych postępów w leczeniu” należało „bezzwłocznie” poddać „specjalnej diecie”, w domyśle głodowej (przykładowo: „dieta beztłuszczowa” wymyślona i stosowana przez dr Valentina Faltlhausera, która w ciągu trzech miesięcy doprowadzała do obrzęków głodowych. Składała się ona wyłącznie z warzyw – ziemniaków i ogórków – gotowanych na wodzie). Ponadto niektórzy psychiatrzy niejawnie zabijali chorych przy pomocy zastrzyków. Ostatnie zabójstwo przy pomocy zastrzyku niepełnosprawnego czteroletniego dziecka nazwiskiem Richard Jenne miało miejsce w trzy tygodnie po kapitulacji III Rzeszy – 29 maja 1945 w szpitalu w Kaufbeuren k. Monachium. Była to zapewne ostatnia ofiara akcji T4.
W akcję T4 było zaangażowanych wielu lekarzy III Rzeszy (głównie psychiatrów, neurologów i pediatrów), m.in. (alfabetycznie): dr Ernst Buchalik, prof. Werner Catel, prof. Max de Crinis, dr Irmfried Eberl, Helmuth Ehrhardt, dr Valentin Faltlhauser, dr Elisabeth Hecker, prof. dr Werner Heyde, dr Herbert Linden, dr Josef Mengele, dr Friedrich Mauz, Theo Niebel, prof. Paul Nitsche, dr Friedrich Panse, dr Hermann Pfannmüller, prof. Ernst Rüdin, dr Carl Schneider, Weinier Sengenhof, dr Carl Hans Heinze Sennhenn, Hellmuth Unger, prof. Otmar Freiherr von Verschuer, prof. Werner Villinger, Erhard Wetzel.
Po II wojnie światowej, poza procesem przed Międzynarodowym Trybunałem Wojskowym w Norymberdze, toczył się osobny proces lekarzy w wyodrębnionym procesie towarzyszącym przed Amerykańskim Trybunałem Wojskowym Nr 1 w Norymberdze – wśród 27 sądzonych lekarzy niemieckich siedmiu zostało skazanych na śmierć przez powieszenie, pięciu na karę dożywocia, dwóch na 20 lat więzienia, jeden na 15 lat więzienia oraz jeden na 10 lat. Pozostałych lekarzy uniewinniono.
Dodatkowo toczyły się w innych miastach procesy lekarzy i głównych wykonawców akcji T4:
Miejsca zagłady.
Zagłada osób psychicznie chorych prowadzona w ramach akcji T4 odbywała się w następujących miejscach.
Znaczenie akcji T4.
Akcja T4 była pewnego rodzaju przełamaniem barier etycznych wśród społeczeństwa niemieckiego – jakkolwiek miała ona półoficjalny charakter – oraz wśród niemieckich kręgów medycznych i naukowych, a także elit władzy i administracji. Istnieje pogląd, że przyzwolenie i tolerowanie tego procederu w licznych kręgach ówczesnych elit niemieckich świadczy o głębokim kryzysie moralno-etycznym ówczesnego społeczeństwa niemieckiego. Mimo protestów niektórych grup społecznych, społeczeństwo niemieckie i niemieccy lekarze zaakceptowali w dużej części masowe zabijanie „ze wskazań społecznych”. Stała się ona wstępem do masowych mordów ludności „obcej rasowo” (Holocaust) i umożliwiła opracowanie sprawnej organizacyjnie i „technologicznie” machiny śmierci.
Centrala T4 w Berlinie opublikowała oficjalne sprawozdanie z przeprowadzonej akcji w latach 1940–1942. Raport podzielono na dwie części. W pierwszej z nich podsumowano liczbę zabitych osób. Według niego w 1940 r. zamordowano w Niemczech 35 224 chorych, a w 1941 – 35 049, co do 1 września 1941 r. dało ogólną sumę 70 273 pacjentów. Druga część raportu „Was wird durch die Desinfektion von 70 273 Kranken an RM erspart?” wyliczała jakie oszczędności dałaby akcja T4 dla budżetu III Rzeszy w trakcie następnych 10 lat jej kontynuowania. Wyliczono w nim szczegółowo koszt utrzymania jednego pacjenta oraz zestawienie, ile pacjenci zjedliby poszczególnych produktów spożywczych, jak chleb, mąka, margaryna, jaja, ser, jarzyny, sól itp. Z obliczeń tych wynikało na przykład, że przez 10 lat zaoszczędzono by 33 731 041 jaj i 88 544 040 kg jarzyn. Ustalając koszt dzienny utrzymania pacjenta na 3,50 marki, obliczono w raporcie, że suma oszczędności wyniosła 885 439 800 marek niemieckich.

</doc>
<doc id="195194" url="https://pl.wikipedia.org/wiki?curid=195194" title="Enemy of God">
Enemy of God

Enemy of God – jedenasty album studyjny grupy Kreator wydany w 2005 roku. Płyta dotarła do 19. miejsca listy Media Control Charts w Niemczech.

</doc>
<doc id="195197" url="https://pl.wikipedia.org/wiki?curid=195197" title="Teoria stanu stacjonarnego (kosmologia)">
Teoria stanu stacjonarnego (kosmologia)

Teoria stanu stacjonarnego – model kosmologiczny stworzony w 1948 roku przez Freda Hoyle'a, Thomasa Golda oraz Hermanna Bondiego jako alternatywa dla teorii Wielkiego Wybuchu. Teoria stanu stacjonarnego miała wielu zwolenników w środowisku naukowym w latach 50. oraz częściowo 60. XX wieku, kiedy została praktycznie porzucona.
Założenia teorii.
Początek teorii stanu stacjonarnego dały obliczenia, z których wynikało, iż w ramach ogólnej teorii względności oraz w świetle dokonanych przez Edwina Hubble'a obserwacji ujawniających rozszerzanie się wszechświata, z zasady nie może on być statyczny. Wszechświat stacjonarny, ekspandując, pozostawałby zasadniczo niezmieniony w czasie i aby ten warunek został spełniony, musiałaby powstawać nowa materia, dzięki której gęstość wszechświata utrzymywałaby się na stałym poziomie, mimo procesu rozszerzania się.
Niemożność bezpośredniego zaobserwowania tworzenia nowej materii nie stanowiła większego problemu teorii stanu stacjonarnego, gdyż zgodnie z jej założeniami, powstanie w Drodze Mlecznej zaledwie kilkuset atomów wodoru w ciągu roku wystarczyłoby do zrekompensowania ekspansji wszechświata. Pomimo naruszenia prawa zachowania masy, teoria miała kilka zalet, z których największą było usunięcie problemu początku "universum".
Teoria w świetle nowych faktów.
Prawdziwość teorii stanu stacjonarnego została poważniej zakwestionowana w wyniku obserwacji dokonanych w latach 60. XX wieku. Wskazywały one bowiem, że wszechświat jednak zmienia się w czasie. Kwazary i galaktyki radiowe odnaleziono tylko w znacznych odległościach – co zrobił Martin Ryle ze swoim zespołem z Cambridge. Zdarzały się też przypadki odmiennej interpretacji danych – Halton Arp twierdził, jakoby istniały dowody na istnienie kwazarów w stosunkowo nieodległej gromadzie galaktyk w Pannie.
Model stacjonarny praktycznie zupełnie stracił poparcie z chwilą odkrycia w 1965 roku mikrofalowego promieniowania tła, którego istnienie przewiduje teoria Wielkiego Wybuchu. Według teorii stanu stacjonarnego, promieniowanie to miało być pozostałością po energii świetlnej nieistniejących już gwiazd, rozproszonej przez galaktyczny pył. Twierdzenie to było jednak dla większości kosmologów z kilku powodów nieprzekonywające:
Obecnie to właśnie teoria Wielkiego Wybuchu jest powszechnie akceptowana jako najlepiej opisująca pochodzenie Wszechświata i to na jej podbudowie tworzy się większość modeli astrofizycznych.
Teoria stanu quasi-stacjonarnego.
Od 1993 roku najwięksi zwolennicy modelu stacjonarnego, tacy jak Jayant V. Narlikar, Fred Hoyle i Geoffrey Burbidge zaangażowani są w próbę znalezienia rozwiązania problemu niezgodności założeń modelu stacjonarnego z obserwacjami i faktami. Nowo powstałą teorię nazwano teorią stanu quasi-stacjonarnego (z ang. quasi steady state cosmology, w skrócie QSSC).
Pole C.
Wprowadzone dopiero w modelu QSSC pole C, nazywane inaczej jako pole kreacji, spełnia rolę zasobu, z którego powstaje materia. Zgodnie z zasadą zachowania materii zasób pola C traci ilość energii adekwatną do utworzonej materii. Całkowity zasób energii pola C ma jednak wartość ujemną, dlatego z chwilą tworzenia masy jego wielkość wzrasta. Ekspansja wszechświata tłumaczona jest powstającymi w polu C ujemnymi naprężeniami, które są rezultatem tworzenia materii. Do wytworzenia materii w polu C zasób tego pola musi pobierać wystarczającą moc do produkowania cząstek materialnych. Warunek ten jest spełniony w pobliżu gęstych, masywnych obiektów, ponieważ wtedy silna grawitacja w ich pobliżu zwiększa moc pola C do wartości progowej (najlepszą tutaj analogią jest kamień wrzucony do studni, który zyskuje energię kinetyczną, podobnie pole C nabiera dodatkowej mocy dzięki lokalnej sile grawitacji tego obiektu).

</doc>
<doc id="195198" url="https://pl.wikipedia.org/wiki?curid=195198" title="Toutatis (bóg)">
Toutatis (bóg)



</doc>
<doc id="195199" url="https://pl.wikipedia.org/wiki?curid=195199" title="Guido Westerwelle">
Guido Westerwelle

Guido Westerwelle (wym. ; ur. 27 grudnia 1961 w Bad Honnef, zm. 18 marca 2016 w Kolonii) – niemiecki polityk i prawnik, od 2001 do 2011 przewodniczący Wolnej Partii Demokratycznej (FDP), poseł do Bundestagu, w latach 2009–2013 minister spraw zagranicznych, w okresie 2009–2011 również wicekanclerz.
Życiorys.
Ukończył Ernst-Moritz-Arndt-Gymnasium w Bonn, a następnie studia na wydziale prawa Uniwersytetu w Bonn. W 1987 i 1991 zdał państwowe egzaminy prawnicze I oraz II stopnia. Doktoryzował się w zakresie prawa na prowadzącym kształcenie metodą d-learningu holenderskim Fernuniversität in Hagen (1994). Praktykował jako adwokat w Bonn.
Do Wolnej Partii Demokratycznej wstąpił w 1980. Był współzałożycielem jej organizacji młodzieżowej Junge Liberale i jej przewodniczącym w latach 1983–1988. Od 1994 do 2001 pełnił funkcję sekretarza generalnego partii. W 1996 objął mandat posła do Bundestagu (po raz kolejny był wybierany w latach 1998, 2002, 2005 i 2009).
W maju 2001 został wybranym na przewodniczącego FDP. W 2002 był kandydatem partii na stanowisko kanclerza w wyborach do Bundestagu. Po wyborach w 2009 wygranych przez CDU/CSU i FDP został wicekanclerzem oraz ministrem spraw zagranicznych w drugim rządzie Angeli Merkel. Z funkcji wicekanclerza zrezygnował w maju 2011. W tym samym miesiącu przestał być szefem FDP. Na obu funkcjach zastąpił go wówczas Philipp Rösler. W wyniku wyborów w 2013 znalazł się poza parlamentem, a w grudniu tegoż roku zakończył urzędowanie w niemieckim MSZ.
Guido Westerwelle był pierwszym jawnym homoseksualistą zasiadającym w niemieckim rządzie federalnym. Związany był z menedżerem Michaelem Mronzem, z którym w 2010 zarejestrował związek partnerski. Zmarł 18 marca 2016 na skutek białaczki. Pogrzeb byłego wicekanclerza odbył się 2 kwietnia 2016.
Odznaczony m.in. Krzyżem Komandorskim z Gwiazdą Orderu Zasługi Rzeczypospolitej Polskiej (2013).

</doc>
<doc id="195200" url="https://pl.wikipedia.org/wiki?curid=195200" title="Procesy załogi Bergen-Belsen">
Procesy załogi Bergen-Belsen

Procesy załogi Bergen-Belsen – procesy przeprowadzone przez aliantów po zakończeniu II wojny światowej przeciwko hitlerowskim zbrodniarzom wojennym, członkom załogi obozu koncentracyjnego Bergen-Belsen. Wszystkie trzy procesy załogi tego obozu odbyły się przed brytyjskimi Trybunałami Wojskowymi.
Pierwszy proces załogi Bergen-Belsen 17 października – 17 listopada 1945 w Lüneburgu.
Był to najważniejszy i największy proces dotyczący zbrodni popełnionych w Bergen-Belsen. Odbył się on przed Military Court for the Trail of War Criminals ("Sąd Wojskowy ds. Zbrodni Wojennych") w Lüneburgu. Na ławie oskarżonych zasiadło 45 osób: większość z nich to byli SS-manni, 16 nadzorczyń SS (SS-Aufseherin) oraz więźniowie funkcyjni (kapo i blokowi). Wśród oskarżonych znaleźli się: Josef Kramer (ostatni komendant obozu, wcześniej także komendant Birkenau), lekarz SS Fritz Klein i specjalista od kremacji zwłok Franz Hössler (znani także ze zbrodniczej działalności w Auschwitz-Birkenau) oraz nadzorczynie SS: Irma Grese, Johanna Bormann i Elisabeth Volkenrath. Zarzuty aktu oskarżenia obejmowały popełnienie zbrodni wojennych i zbrodni przeciw ludzkości. Część oskarżonych została objęta zarzutem dokonania zbrodni nie tylko w Bergen-Belsen, ale także w Auschwitz-Birkenau.
Na skutek przeprowadzonego przewodu sądowego 30 oskarżonych uznano za winnych (z tego 11 skazano na karę śmierci przez powieszenie, a resztę na kary pozbawienia wolności od dożywocia do jednego roku), 14 oskarżonych uniewinniono, a jednego wyłączono z procesu z powodu choroby.
Werdykt sądu był następujący:
Wyroki śmierci wykonano 13 grudnia 1945 w więzieniu w Hameln. Erich Zoddel, skazany w tym procesie na dożywocie, otrzymał od innego sądu alianckiego wyrok śmierci za zbrodnie popełnione już po wyzwoleniu obozu Bergen-Belsen (wyrok wykonano).
Drugi proces załogi Bergen-Belsen 16-30 maja 1946 w Celle i w czerwcu 1946 w Lüneburgu.
Proces ten odbył się w dwóch niemieckich miejscowościach. W maju 1946 przed brytyjskim Trybunałem w Celle stanęło pięciu SS-mannów i trzy nadzorczynie SS, a w czerwcu 1946 przed brytyjskim Trybunałem w Lüneburgu jeden oskarżony, kapo Kazimierz Cegielski. Wszyscy oskarżeni należeli do załogi Bergen-Belsen. Z ogólnej liczby 9 oskarżonych osób, cztery skazano na śmierć, a pięć na terminowe kary pozbawienia wolności od 2 do 20 lat.
Wyroki w drugim procesie załogi Bergen-Belsen:
Wyroki śmierci zostały wykonane 11 października 1946.
Trzeci proces załogi Bergen-Belsen 14-16 kwietnia 1948 w Hamburgu.
Trzeci proces odbył się w Hamburgu. W procesie tym na ławie oskarżonych zasiadł jedynie Kurt Julius Meyer – SS-mann, który należał do kierownictwa obozu Bergen-Belsen. Skazany został na karę dożywotniego więzienia, lecz zwolniono go z więzienia już w 1954.

</doc>
<doc id="195201" url="https://pl.wikipedia.org/wiki?curid=195201" title="Ruch Oporu Armii Krajowej">
Ruch Oporu Armii Krajowej

Ruch Oporu Armii Krajowej (ROAK) – nazwa wielu lokalnych organizacji podziemia niepodległościowego powstałych w Polsce w latach 1945–1948, powoływanych przez byłych żołnierzy Armii Krajowej na terenie całego kraju i nawiązujących do programu, form organizacyjnych i tradycji Armii Krajowej jako wojska Polskiego Państwa Podziemnego.
Historia.
Z czasem powoływano rejony, obwody i sztaby wojewódzkie ROAK. Oddziały ROAK były tworzone w celach samoobrony, jednak również do walki z Armią Czerwoną i z oddziałami KBW oraz MO. Walczyły też z funkcjonariuszami Ministerstwa Bezpieczeństwa Publicznego.
Najsilniejsze ośrodki ROAK istniały na terenie Polski centralnej i wschodniej (w powojennych granicach). Na terenie Mazowsza do ważniejszych struktur ROAK należały:
Do innych struktur, poza Mazowszem, należały m.in.:

</doc>
<doc id="195203" url="https://pl.wikipedia.org/wiki?curid=195203" title="Klasyfikacja medalowa wszech czasów zimowych igrzysk olimpijskich">
Klasyfikacja medalowa wszech czasów zimowych igrzysk olimpijskich



</doc>
<doc id="195204" url="https://pl.wikipedia.org/wiki?curid=195204" title="Powódź w stanie Maharashtra (2005)">
Powódź w stanie Maharashtra (2005)

Powódź w stanie Maharashtra – powódź błyskawiczna, która nawiedziła indyjski stan Maharashtra w lipcu 2005. Woda zalała m.in. ważny ośrodek miejski Indii – Mumbaj. Powódź wywołały obfite opady atmosferyczne, niespotykane nawet jak na porę monsunową. W ciągu jednego dnia, 26 lipca, spadło 944 mm opadów. Stanowi to jeden z największych opadów dobowych zanotowanych w Indiach; więcej spadło tylko 6 maja 2004 w Aminidivi ma Lakszadiwach. Powódź spowodowała śmierć 1094 osób.
Woda zalała około 1/3 powierzchni Mumbaju, a miasto zostało nieomal odcięte od reszty kraju. Zamknięto porty lotnicze, komunikacja kolejowa również została wstrzymana, uniemożliwiając około 150 tysiącom ludzi powrót do domów. Dopiero po 36 godzinach udało się uruchomić kolejową komunikację podmiejską. Z powodu powodzi zamknięto także wszystkie szkoły w stanie. Woda zalała też inne miejscowości stanu warstwą wody o wysokości do 2 metrów.
Straty materialne na skutek powodzi są bardzo wysokie, nie tylko z powodu zniszczeń, ale także wynikające z wstrzymania pracy w przemyśle i handlu. Również giełda w Mumbaju, główna giełda kraju, musiała częściowo zawiesić swoją działalność.

</doc>
<doc id="195205" url="https://pl.wikipedia.org/wiki?curid=195205" title="Obwodnica etapowa Warszawy">
Obwodnica etapowa Warszawy

Obwodnica etapowa Warszawy (obwodnica etapowa centrum, OEC) – obwodowy układ komunikacyjny, który ma otaczać obszar zbliżony do granic byłej gminy Centrum. Obwodnica zmieni niekorzystny układ transportowy Warszawy i odciąży zakorkowane centrum miasta. Zrealizowano już część jej odcinków: Trasę Armii Krajowej, aleję Prymasa Tysiąclecia, rondo Zesłańców Syberyjskich i znaczną część Trasy Siekierkowskiej. Pozostałe odcinki są budowane od nowa bądź też modernizowane są stare arterie.
Przebieg obwodnicy.
Trasa Toruńska – Trasa Armii Krajowej – al. Prymasa Tysiąclecia – Al. Jerozolimskie – ul. Łopuszańska – ul. Hynka – ul. Sasanki – ul. Marynarska – ul. Rzymowskiego – Dolina Służewiecka – al. Sikorskiego – al. Witosa – Trasa Siekierkowska – ul. Marsa – ul. Żołnierska – wschodnia obwodnica Warszawy.
W związku z planowanymi inwestycjami drogowymi stolicy został zmieniony docelowy przebieg obwodnicy etapowej. Na północy Warszawy zamiast Trasą Toruńską i Trasą AK obwodnica będzie przebiegała Trasą Mostu Północnego. Na zachodzie zamiast al. Prymasa Tysiąclecia, Al. Jerozolimskimi oraz ul. Łopuszańską, Hynka i Sasanki będzie przebiegała Trasą NS. Na wschodzie Warszawy zamiast ul. Marsa i Żołnierską oraz WOW będzie przebiegała Trasą Olszynki Grochowskiej. Trasa Toruńska, Trasa AK oraz WOW staną się zaś częściami obwodnicy ekspresowej Warszawy.
Docelowy przebieg obwodnicy: Trasa Mostu Północnego – Trasa N-S – ul. Marynarska – ul. Rzymowskiego – Dolina Służewiecka – al. Sikorskiego – al. Witosa – Trasa Siekierkowska – Trasa Olszynki Grochowskiej.

</doc>
<doc id="195207" url="https://pl.wikipedia.org/wiki?curid=195207" title="Słowino">
Słowino

Słowino (do 1945 niem. "Schlawin") – wieś w Polsce położona w województwie zachodniopomorskim, w powiecie sławieńskim, w gminie Darłowo przy drodze krajowej nr 37.
Według danych z 28 września 2009 roku wieś miała 400 stałych mieszkańców.
W latach 1975–1998 miejscowość położona była w województwie koszalińskim.
Historia.
Biskup kamieński Herman przekazał część wsi (wtedy osadę opuszczoną) jako uposażenie klasztoru cystersów w Bukowie Morskim. Zostało to potwierdzone w 1270, 1275 i 1290 roku oraz poszerzone do rozmiaru całej wsi.
Po reformacji i sekularyzacji dóbr klasztornych Słowino stało się własnością książęcą, a następnie podlegało Domenie Darłowskiej.

</doc>
<doc id="195211" url="https://pl.wikipedia.org/wiki?curid=195211" title="Bazylika św. Rocha w Białymstoku">
Bazylika św. Rocha w Białymstoku

Bazylika pw. św. Rocha w Białymstoku – kościół rzymskokatolicki ufundowany jako pomnik Odzyskania Niepodległości, znajdujący się na wzgórzu św. Rocha w Białymstoku, na miejscu kaplicy św. Rocha i katolickiego cmentarza z 1839 r. 
Historia.
2 lutego 1925 roku ordynariusz wileński, biskup Jerzy Matulewicz, wydał księdzu Adamowi Abramowiczowi zgodę na założenie drugiej parafii w Białymstoku i zbudowanie w niej nowego kościoła. Pod budowę wybrano porośnięte drzewami wzgórze św. Rocha, na którym znajdował się nieczynny od końca XIX wieku cmentarz z kaplicą pod tym samym wezwaniem (sprofanowane przez oddziały rosyjskie podczas powstania styczniowego). Budowę poprzedziło ogłoszenie konkursu na projekt „Świątyni Opatrzności Bożej w Białymstoku” w czasopiśmie „Architektura i Budownictwo” (14 IV 1926). Wpłynęło 76 projektów, jednak żaden z nich nie zyskał akceptacji proboszcza. Konkurs powtórzono w 1927 r. wybierając do realizacji projekt Oskara Sosnowskiego.
Prace budowlane rozpoczęto w 1927 roku finansując je prawie wyłącznie z darów wiernych. W chwili wybuchu II wojny światowej kościół był gotowy w stanie surowym, miał zamontowaną kopułę i ukończoną wieżę, którą wieńczył posąg Matki Boskiej. We wrześniu roku 1939 został na krótko zarekwirowany przez Niemców na koszary. W jego wieży urządzili punkt obserwacyjny. W czasie wojny w dalszym ciągu prowadzono prace budowlane. W 1941 rozpoczęto w kościele odprawianie nabożeństw. Prace budowlane zakończono w 1944 roku pod kierownictwem Stanisława Bukowskiego, a 18 VIII 1946 konsekrowano świątynię.
W październiku 2018 r. decyzją papieża Franciszka kościół został podniesiony do rangi bazyliki mniejszej. W tym samym roku, ze względu na wyjątkową rangę artystyczną, kościół wpisano na listę pomników historii w ramach akcji "100 Pomników Historii na stulecie odzyskania niepodległości".
Architektura.
Kościół zbudowany został w stylu modernistyczno-ekspresjonistycznym na planie ośmioboku i składa się z trzech stopniowo narastających brył. Pierwsza tworzy zasadniczy plan świątyni, drugą i trzecią stanowią ośmioboczne parawanowe attyki. Pierwotnym wezwaniem miała być Gwiazda Zaranna, która miała symbolizować jutrzenkę Niepodległości, dlatego Sosnowski użył w projekcie planu gwiazdy, którą następnie wykorzystał w innych elementach we wnętrzu (np. sklepienia).
Przy budowie korpusu kościoła oraz jego ażurowej wieży użyto żelbetu oraz zastosowano nową technologię, dzięki której osiągnięto efekt przestronności i lekkości wnętrza.
Część materiału pod budowę kościoła, a szczególnie pod budowę otaczającego go muru, pozyskano z rozbiórki białostockiego soboru Zmartwychwstania Pańskiego.
Wieża.
Całe gwiaździste założenie wieńczy wysoka na 78 m wieża z kojarzącą się z katedrą w Kamieńcu Podolskim 3-metrową postacią Matki Boskiej (z 1936 r.), stojącą na piastowskiej koronie, wzorowanej na koronie króla Kazimierza Wielkiego (dodano wtedy wezwanie Królowej Korony Polskiej) i wiążącą się z Apokalipsą św. Jana [12:1].
Wnętrze.
Kryształowa struktura sklepień nawiązuje do miejscowych sklepień z XVI wieku w Łomży, Wiźnie, Supraślu i Wilnie.
Ołtarz główny wykonany został przez Antoniego Masłonia. W kościele znajdują się trzy rzeźby Stanisława Horno-Popławskiego: Chrystus w ołtarzu głównym, Matka Boska z Dzieciątkiem w ołtarzu zewnętrznym i Chrystus Dobry Pasterz na galerii dziedzińca.
Na suficie kościoła znajduje się witraż (rozeta) przedstawiający symbole św. Ducha i Ewangelistów (projekt Placydy Siedleckiej-Bukowskiej). Na lewo od ołtarza głównego mieści się ołtarz św. Antoniego oraz lewa kaplica boczna pw. św. Rocha. Z prawej strony ołtarza głównego umieszczono ołtarz Matki Boskiej Różańcowej, a za nim kaplicę Matki Boskiej Ostrobramskiej z kopią wileńskiego obrazu. We wnętrzu kaplicy znajduje się także kilka tablic upamiętniających żołnierzy polskich z pułków kresowych.
Otoczenie.
Obok kościoła stoi modernistyczna plebania zbudowana w latach 1929-1932 również według projektu Oskara Sosnowskiego.
Kościół jest otoczony murem (w planach były dwie kondygnacje) z 4 wieżyczkami narożnymi nawiązującymi do baszt obronnych, co miało symbolicznie łączyć całe założenie z typową dla Kresów kościelną architekturą obronną. W półkolistej szyi bramnej można doszukać się analogii do Ostrej Bramy w Wilnie.
16 stycznia 2011 przy kościele odsłonięto pomnik-tablicę ku czci ofiar katastrofy polskiego Tu-154 w Smoleńsku, wzniesiony z inicjatywy proboszcza parafii i społecznego komitetu.

</doc>
<doc id="195212" url="https://pl.wikipedia.org/wiki?curid=195212" title="Rainer Barzel">
Rainer Barzel

Rainer Candidus Barzel (ur. 20 czerwca 1924 w Braniewie, zm. 26 sierpnia 2006 w Monachium) – niemiecki polityk i prawnik, działacz Unii Chrześcijańsko-Demokratycznej i jej przewodniczący w latach 1971–1973, minister w rządzie federalnym, kandydat chadeków na urząd kanclerza w wyborach w 1972, minister, od 1983 do 1984 przewodniczący Bundestagu.
Życiorys.
Wykształcenie i działalność zawodowa.
Syn Candidusa i Marii, miał sześcioro rodzeństwa. Przeprowadził się z rodziną do Berlina, gdzie w 1941 zdał egzamin maturalny. W latach 1941–1945 służył w Luftwaffe we Flensburgu, Trondheim oraz nad Morzem Czarnym. Po wojnie nadal był związany z wojskiem.
W latach 1945–1949 studiował prawo oraz ekonomię na Uniwersytecie Kolońskim. Doktoryzował się w 1949. Od tegoż roku do 1956 pracował w administracji krajowej Nadrenii Północnej-Westfalii.
Działalność polityczna.
W 1954 wstąpił do Unii Chrześcijańsko-Demokratycznej. W 1955 został doradcą i autorem przemówień premiera Nadrenii Północnej-Westfalii Karla Arnolda. W 1957 objął mandat deputowanego Bundestagu, w niższej izbie niemieckiego parlamentu zasiadał do 1987.
W 1960 został wybrany do zarządu federalnego CDU. W grudniu 1962 powołany na urząd ministra do spraw wewnątrzniemieckich w rządzie Konrada Adenauera, stanowisko to zajmował do października 1963. Od 1964 do 1973 był przewodniczącym parlamentarnej frakcji CDU/CSU. W październiku 1971 objął funkcję przewodniczącego partii, pokonując w głosowaniu Helmuta Kohla. W 1972 był kandydatem chadeków na kanclerza Niemiec, jednak nie zdołał objąć tego urzędu. W czerwcu 1973 przestał kierować partią, zastąpił go wówczas Helmut Kohl. W tym samym roku rozpoczął pracę w kancelarii prawniczej.
Od 1980 do 1982 był przewodniczącym Komisji Spraw Zagranicznych Bundestagu. Od października 1982 do marca 1983 sprawował ponownie funkcję ministra do spraw wewnątrzniemieckich w gabinecie Helmuta Kohla. 29 marca 1983 został wybrany na przewodniczącego Bundestagu. Funkcję tę pełnił do 25 października 1984. Zrezygnował z niej w związku ze skandalem politycznym nazwanym "Flick-Affäre". Kierowane wobec niego zarzuty nie zostały potwierdzone, Rainer Barzel zrezygnował jednak z kandydowania do Bundestagu w 1987. Zajmował się w późniejszych latach działalnością komentatorską i publicystyczną.
Życie prywatne.
Był trzykrotnie żonaty. W 1948 ożenił się z Kriemhild Schumacher, która zmarła w 1980. Mieli córkę Claudię. W 1983 jego żoną została Helga Henselder, która zginęła w wypadku drogowym w 1995. W 1997 zawarł związek małżeński z aktorką Ute Cremer.

</doc>
<doc id="195213" url="https://pl.wikipedia.org/wiki?curid=195213" title="Karabinek Mauser Kar98k">
Karabinek Mauser Kar98k

Karabiner 98k (Kar98k, K98k) – niemiecki karabinek powtarzalny opracowany jako zmodernizowana i skrócona wersja karabinu Gew98. Podstawowy karabinek sił zbrojnych III Rzeszy w latach 1935–1945. Współcześnie stanowiący wyposażenie kompanii reprezentacyjnej Bundeswehry.
Historia konstrukcji.
Przepisowym karabinem Armii Cesarstwa Niemieckiego w czasie I wojny światowej był Mauser Gewehr 98 (Gew98). Był to typowy karabin z przełomu XIX i XX wieku o długości 1250 mm, z lufą długości 740 mm. Doświadczenia wojenne wykazały jednak, że tak długa lufa jest zbędna, a karabin za długi.
Efektem tych doświadczeń było skonstruowanie w latach 20. XX wieku w kilku państwach skróconych karabinów systemu Mausera z lufami długości 590–600 mm (belgijski FN Mle 24, czechosłowacki vz. 24, polski kbk wz. 29). W Niemczech podstawą do stworzenia krótkiego karabinu był Kar98b (zmodernizowany Gew98). Była to broń o wymiarach typowego karabinu czyli z lufą 740 mm, różniąca się od Gew98 jedynie zgiętą rączką zamkową, mocowaniem pasa nośnego (do noszenia przez plecy), oraz zmodyfikowanym podajnikiem magazynka (przy pustym magazynku podajnik blokował zamek w tylnym położeniu informując żołnierza o konieczności ponownego załadowania magazynka).
Nowy karabinek był początkowo produkowany na eksport. Dopiero 14 czerwca 1935 r. został przyjęty do uzbrojenia jako Kar98k, stając się podstawową bronią nowo tworzonego Wehrmachtu. Pierwszą modernizację Kar98k przeszedł w 1939 r. Osłonięto wtedy muszkę tunelową osłoną. Kiedy zaczęło brakować drewna orzechowego na łoże, zastąpiono je łożem wykonanym ze sklejki. Nowy materiał wymusił zmianę konstrukcji kolby, która zamiast płaskiej stopki otrzymała tłoczony z blachy trzewik. Coraz więcej części karabinka było tłoczonych (zamiast frezowanych).Pogarszająca się sytuacja militarna nazistowskich Niemiec na frontach II wojny światowej sprawiła, że od 1943 r. wprowadzano coraz więcej uproszczeń w konstrukcji karabinka. Broń ta w literaturze określana jest jako "Kriegsmodell" – wzór wojenny. Przedni bączek zastąpiła opaska z blachy, karabinki przestały być wyposażane w osadę bagnetu i wycior. W 1944 r. zastąpiono umieszczone na kolbie blaszane kowadełko z przelotowym otworem (tak zwana babka służąca do rozkładania zamka), otworem w trzewiku kolby. Egzemplarze wykonane w 1945 r. często posiadały stały celownik przystrzelany na odległość 100 metrów i skrócone łoże (oszczędność drewna). Niektóre egzemplarze nie posiadały żadnego pokrycia zabezpieczającego przed korozją. Zmiany te wprowadzano stopniowo.
W latach 1935–1945 wyprodukowano prawie 11,5 miliona sztuk. Fabrykacja miała miejsce w oberndorfskich i berlińskich zakładach Mausera, u JP Sauera w Suhl, w Ermie, Berlin – Lübecker Maschinenfabrik, Berlin – Suhler Waffen und Farzeugewerke, Steyr – Daimler – Puch AG Werk w Steyr, FN w Herstalu koło Liège, Waffenfabrik Brünn w Brnie i Gustloff Werke Werk w Weimarze. Pomimo wprowadzenia do uzbrojenia karabinów samopowtarzalnych i automatycznych Kar98k do końca wojny pozostał podstawową bronią Wehrmachtu i Waffen-SS.Wraz z karabinkiem żołnierz otrzymywał skórzany pas nośny, bagnet S84/98 wraz z żabką, dwie ładownice wz. 11 (czarne lub w różnych odcieniach brązu każda na sześć pięcio-nabojowych łódek) oraz uniwersalny przybornik do czyszczenia broni wz. 34.
Amunicja.
Celownik wyskalowany został do naboju z pociskiem ciężkim sS (polskie oznaczenie SC), w innych państwach używanym wyłącznie do ciężkich karabinów maszynowych.
Broń wyborowa.
Wyselekcjonowane pod względem skupienia i celności egzemplarze zaopatrywano w montaż do celownika optycznego. Stosowano różnorodne celowniki o powiększeniu półtorakrotnym (ZF41) i czterokrotnym różnych wytwórców.
Odmiany składane.
Dla spadochroniarzy skonstruowano dwie wersje składane. W roku 1939 zbudowano kilka egzemplarzy próbnych ze składaną na lewą stronę kolbą. W zakładach Mausera stworzono rozkładany na dwie części Kar 98/42. Miejsce rozłączania znajdowało się na wysokości komory nabojowej. Powstało tylko kilka sztuk do prób wojskowych.
Opis konstrukcji.
Karabinek Kar98k był indywidualną bronią powtarzalną. Zamek czterotaktowy, ślizgowo-obrotowy. Ryglowanie za pomocą trzech rygli. Zasilanie ze stałego, dwurzędowego magazynka pudełkowego o pojemności pięciu naboi. Przyrządy celownicze składały się z trójkątnej muszki i celownika krzywkowego. Broń była wyposażona w bagnet nożowy. Na zakończeniu lufy można było montować 30 mm granatnik karabinowy (garłacz) "Gewehrgranatgerät" (zwany potocznie "Schiessbecher"). Wystrzeliwano z niego za pomocą ślepego naboju granaty odłamkowe, przeciwpancerne (trzy wzory) i agitacyjne (z ulotkami).
Kar98k ze względu na swoje rozmiary (długość pośrednia pomiędzy typowym krótkim karabinkiem a długim karabinem) zaliczany jest przez niektórych bronioznawców (np. Leszka Erenfeichta) do kategorii broni określanej jako "krótki karabin" (termin zapożyczony z literatury anglosaskiej).
Użytkownicy.
Po zakończeniu II wojny światowej karabinki Kar98k trafiły do arsenałów wielu państw, w niektórych jako broń formacji pomocniczych na przykład polska Straż Przemysłowa. Broń zyskała opinię solidnej i niezawodnej. Do tego była łatwo dostępna w dużych ilościach. Między innymi wiele Kar98k było używanych do lat 70. w Izraelu (większość izraelskich egzemplarzy została przebudowana na wersję kalibru 7,62 × 51 mm NATO). Obecnie jest wykorzystywany przez Wachbataillon – reprezentacyjny pododdział Bundeswehry.

</doc>
<doc id="195215" url="https://pl.wikipedia.org/wiki?curid=195215" title="Jasra z Dworców Chaosu">
Jasra z Dworców Chaosu



</doc>
<doc id="195218" url="https://pl.wikipedia.org/wiki?curid=195218" title="Crazy Frog">
Crazy Frog

Crazy Frog – animowana komputerowo postać, stworzona przez Erika Wernquista, będąca bohaterem krótkiego filmu, dzwonka do telefonu komórkowego, gry komputerowej i teledysku.
Crazy Frog jest postacią antropomorficzną oraz posiada uwydatnione genitalia jednoznacznie wskazujące, że jest rodzaju męskiego (samiec). Skóra postaci jest szaroniebieska. Crazy Frog w każdym ze znanych oficjalnych teledysków wychodzi obronną ręką z kłopotów, w które poniekąd sam wpada, np. ucieka na wyimaginowanym motocyklu i imituje jego dźwięki. Postać i przygody stały się powodem wielu kontrowersji, co przysporzyło jej jeszcze większej popularności. W nowych wersjach teledysków genitalia, które były głównym powodem kontrowersji, zostały cyfrowo usunięte.
Historia.
W 2003 grafik Erik Wernquist stworzył animowany obraz żaby (głosu postaci użyczył Daniel Malmedahl). Krótki film został zatytułowany "The Annoying Thing".
W 2004 firma Jamba! wykorzystała głos Malmedahla jako dzwonek do telefonów komórkowych. Następnie powstał remix utworu „Axel F”. W teledysku do tej piosenki występuje postać Crazy Frog. Utwór zdobył ogromną popularność na całym świecie.
W lipcu 2005 roku powstał album "Crazy Hits" oraz jej kontynuacja, na których – obok „Axel F” znalazły się inne „żabie” covery takie jak „Popcorn” oraz „We Are the Champions”.
W kwietniu 2020 roku założył konto na portalu społecznościowym Twitter, i też w tym miesiącu zapowiedział nowy album.
W listopadzie 2021 roku BBC News poinformowało, że nowy singiel „Tricky” był wydany 10 grudnia 2021 na YouTube, który jest coverem i mash-upem M to the B od Millie B i It’s Tricky od Run-D.M.C.

</doc>
<doc id="195219" url="https://pl.wikipedia.org/wiki?curid=195219" title="LIO 1988">
LIO 1988



</doc>
<doc id="195220" url="https://pl.wikipedia.org/wiki?curid=195220" title="LIO 1992">
LIO 1992



</doc>
<doc id="195221" url="https://pl.wikipedia.org/wiki?curid=195221" title="Jordanka Donkowa">
Jordanka Donkowa

Jordanka Donkowa (ur. 28 września 1961 w Gornym Bogrowie koło Sofii) – bułgarska lekkoatletka, uprawiała biegi płotkarskie.
Do 22 lipca 2016 do Donkowej należał rekord świata w biegach na 100 m przez płotki wynoszący 12,21 s (o 0,01 sekundy wynik Bułgarki poprawiła Amerykanka Kendra Harrison, aktualnie drugi w historii wynik). Po raz pierwszy ustanowiła rekord świata na tym dystansie już w 1986, początkowo wyrównując, a później poprawiając wynik Polki Grażyny Rabsztyn. W ciągu zaledwie 3 tygodni ustanawiała czterokrotnie rekord świata, osiągając ostatecznie czas 12,26 s. Rok później tytuł rekordzistki świata odebrała jej rodaczka Ginka Zagorczewa. Donkowa poprawiła jednak jej rezultat o kolejne cztery setne sekundy rok później na zawodach w Starej Zagorze. 
Donkowa zdobyła kilka medali mistrzostw Europy
Jednak jej największym osiągnięciem jest złoty medal Igrzysk Olimpijskich z Seulu w 1988, gdzie pokonała reprezentantki NRD Glorię Siebert i RFN Claudię Zaczkiewicz. Na kolejnych Igrzyskach w Barcelonie w 1992 nie udało jej się powtórzyć tego osiągnięcia i musiała zadowolić się jedynie brązowym medalem, przegrywając z Greczynką Voulą Patoulidou i Amerykanką LaVonną Martin.
Donkova była po części zawodniczką niepełnosprawną, cztery z pięciu palców jej prawej dłoni zostały amputowane do połowy po tym jak w dzieciństwie przeżyła ciężki wypadek.

</doc>
<doc id="195222" url="https://pl.wikipedia.org/wiki?curid=195222" title="Przewodniczący Bundestagu">
Przewodniczący Bundestagu

Przewodniczący Niemieckiego Bundestagu ()

</doc>
<doc id="195225" url="https://pl.wikipedia.org/wiki?curid=195225" title="Karin Balzer">
Karin Balzer

Karin Balzer, z domu Richert (ur. 5 czerwca 1938 w Magdeburgu, zm. 17 grudnia 2019) – wschodnioniemiecka lekkoatletka, uprawiała biegi płotkarskie.
Karin Balzer zdobyła złoty medal igrzysk olimpijskich w Tokio w 1964 w biegu na 80 m przez płotki. Odnosiła też znaczące sukcesy również po tym, jak IAAF zdecydował o wydłużeniu dystansu płotkarskiego kobiet do 100 m. W okresie 1969–1971 poprawiła czterokrotnie rekord świata na tym dystansie, odbierając za każdym razem tytuł rekordzistki świata Polce Teresie Sukniewicz. W 1972 na Igrzyskach w Monachium zdobyła brązowy medal w biegu na 100 m przez płotki.
Poza tym trzykrotnie zdobywała tytuł mistrzyni Europy w biegu przez płotki (w 1966, 1969 i 1971) oraz tytuł wicemistrzyni Europy (w 1962 za Teresą Ciepły).
Jej syn, Falk Balzer, również uprawiał bieg przez płotki, zdobywając srebrny medal na mistrzostwach Europy w 1998. Jednak w 2001 został zdyskwalifikowany za niedozwolony doping.

</doc>
<doc id="195226" url="https://pl.wikipedia.org/wiki?curid=195226" title="Random z Amberu">
Random z Amberu



</doc>
<doc id="195232" url="https://pl.wikipedia.org/wiki?curid=195232" title="Rebma">
Rebma



</doc>
<doc id="195237" url="https://pl.wikipedia.org/wiki?curid=195237" title="Aubervilliers">
Aubervilliers

Aubervilliers – miasto i gmina we Francji, w regionie Île-de-France, w departamencie Sekwana-Saint-Denis. Znajduje się w miejskim zespole Paryża. Ma rozwinięty przemysł konstrukcji metalowych i chemiczny.
Według danych na rok 1990 gminę zamieszkiwało 67 557 osób, a gęstość zaludnienia wynosiła 11729 osób/km² (wśród 1287 gmin regionu Île-de-France Aubervilliers plasuje się na 15. miejscu pod względem liczby ludności, natomiast pod względem powierzchni na miejscu 625.).

</doc>
<doc id="195238" url="https://pl.wikipedia.org/wiki?curid=195238" title="Paul Kruger">
Paul Kruger

Stephanus Johannes Paulus Krüger (ur. 10 października 1825 w Cradock lub w Colesbergu, w Kolonii Przylądkowej (obecnie RPA), zm. 14 lipca 1904 w Clarens w Szwajcarii) – południowoafrykański polityk bursko-niemieckiego pochodzenia, lider oporu Burów przeciw Brytyjczykom i prezydent Republiki Południowoafrykańskiej.
Życiorys.
Urodził się i wychował w rodzinie wywodzących się z Holandii i Niemiec Burów na farmie dziadków na wschodzie brytyjskiej Kolonii Przylądkowej (ang. "Cape Colony") w Afryce południowej. Gdy miał 9 lat, w 1834 jego ojciec wraz z całą rodziną ruszyli w rejon dzisiejszych prowincji Natal, Oranje i Transwal w Południowej Afryce. Wielu uczestników tej tzw. „Wielkiej Wędrówki” (ang. "Great trek") sprzeciwiało się postępującej anglicyzacji burskiej kolonii oraz planom zniesienia w niej niewolnictwa (w utworzonych przez nich trzech nowych republikach niewolnictwo także zostało co prawda wkrótce zniesione, ale utrzymano w nich surowe zasady segregacji rasowej).
W 1841 Paul Kruger osiadł na własnej farmie we Wschodnim Transwalu i, początkowo jako lokalny urzędnik, wykazywał zdolności przywódcze, niejednokrotnie występował jako siła łagodząca konflikty między lokalnymi przywódcami politycznymi. Z czasem został członkiem Parlamentu i Generalnym Komendantem Republiki Południowoafrykańskiej, a w 1874 – wiceprezydentem Transwalu. Po aneksji republiki przez Brytyjczyków Kruger został jednym z przywódców burskiego ruchu oporu, dwukrotnie odwiedzając w tym czasie Wielką Brytanię i inne kraje Europy (zasłynął m.in. z tego, że w Paryżu odważył się polecieć balonem).
Jako negocjator z Brytyjczykami, odegrał istotną rolę podczas I wojny burskiej, przyczyniając się do zwycięstwa Burów i utrzymania dużej niezależności Transwalu (jako brytyjskiego protektoratu). W 1880 został wybrany prezydentem Transwalu, zabiegając nadal w kraju i zagranicą o interesy białych mieszkańców młodej republiki. Jednak odkrycie złota w Transwalu w roku 1886 spowodowało znaczny napływ nowych imigrantów, głównie z Anglii, daleko idące zmiany społeczno-polityczne i ponowne nasilenie konfliktów z brytyjskimi sąsiadami z południa. Gdy w 1896 siły Transwalu pokonały oddziały brytyjskie wspierające siły Kompanii Południowoafrykańskiej cesarz Wilhelm II Hohenzollern wysłał Krugerowi depeszę gratulując przywódcy Burów zwycięstwa w bitwie z Anglikami, co wywołało międzynarodowy skandal dyplomatyczny.
W 1899 wybuchła II wojna burska, a Kruger – wybrany rok wcześniej prezydentem Transwalu po raz czwarty i ostatni – zmuszony został przez wojska brytyjskie do opuszczenia Pretorii, a następnie do udania się statkiem na emigrację do Europy. Transwal utracił niepodległość.
Dwukrotnie żonaty, Kruger doczekał się w sumie siedmiu córek i dziesięciu synów (jego długoletnia druga żona zmarła w Afryce w 1901). Zmarł samotnie w Szwajcarii latem 1904, a kilka miesięcy później jego ciało przewieziono do Pretorii i tam pochowano.
W jego dawnej rezydencji w Pretorii znajduje się obecnie muzeum. W pobliżu stoi pomnik Paula Krugera, a jego nazwiskiem nazwano jeden z parków narodowych w RPA (Park Narodowy Krugera) oraz monetę (krugerrand).

</doc>
<doc id="195240" url="https://pl.wikipedia.org/wiki?curid=195240" title="Proces załogi Mauthausen-Gusen (US vs. Johann Altfuldisch i inni)">
Proces załogi Mauthausen-Gusen (US vs. Johann Altfuldisch i inni)

Proces załogi Mauthausen-Gusen (US vs. Johann Altfuldisch i inni) – pierwszy z wielu procesów, które po II wojnie światowej wytoczyli alianci funkcjonariuszom niemieckiego obozu koncentracyjnego Mauthausen-Gusen. Proces toczył się w dniach 29 marca–13 maja 1946 przed Amerykańskim Trybunałem Wojskowym w Dachau.
Na ławie oskarżonych zasiadło 60 byłych członków załogi obozu oraz August Eigruber (fanatyczny nazista, były gauleiter Austrii Górnej i jeden z twórców obozu). Wśród oskarżonych znaleźli się także m.in. Viktor Zoller (dowódca straży obozowej SS-Totenkopf) i lekarz SS Friedrich Entress (znany z Auschwitz-Birkenau z mordowania więźniów zastrzykami fenolu). Lekarze SS Eduard Krebsbach i Erich Wasicky odpowiadali za funkcjonowanie obozowych komór gazowych. Na ławie oskarżonych zabrakło komendanta Mauthausen Franza Ziereisa, który został postrzelony przy próbie ucieczki i zmarł na skutek odniesionych ran.
Wszystkim oskarżonym zarzucano popełnienie zbrodni wojennych i przeciw ludzkości, a zwłaszcza mordowanie, katowanie, torturowanie i głodzenie więźniów obozu. Kompleks obozowy Mauthausen-Gusen był jednym z najgorszych z hitlerowskich obozów koncentracyjnych (poniosło w nim śmierć ok. 120 tysięcy ludzi). Trybunałowi wystarczyło 6 tygodni by uznać zarzuty stawiane oskarżonym za udowodnione. Wszyscy oskarżeni, w liczbie 61, zostali uznani za winnych, z czego 58 oskarżonych skazanych zostało na karę śmierci przez powieszenie (dziewięciu z nich zamieniono ją następnie na dożywotnie pozbawienie wolności), a jedynie trzech na karę dożywotniego pozbawienia wolności.
Wyrok Amerykańskiego Trybunału Wojskowego w procesie załogi Mauthausen (US vs. Johann Altfuldisch i inni):
Wyroki śmierci wykonano 27 i 28 maja 1947 w więzieniu Landsberg (wyjątkiem była egzekucja Otto Striegela, która odbyła się 20 czerwca 1947).

</doc>
<doc id="195242" url="https://pl.wikipedia.org/wiki?curid=195242" title="Mistrzostwa Europy w lekkoatletyce">
Mistrzostwa Europy w lekkoatletyce

Pierwotnie mistrzostwa rozgrywano co 4 lata (z wyjątkiem przełomu lat 60. i 70. XX wieku). Na mocy decyzji z kwietnia 2007 od 2010 roku czempionat rozgrywany jest co dwa lata. W programie mistrzostw rozgrywanych w roku igrzysk olimpijskich zabraknie chodu sportowego oraz biegu maratońskiego. W zawodach startują reprezentacje krajów skupionych w European Athletics – w roku 2010 w Barcelonie wystartowało 50 reprezentacji.
Historia.
W 1926 ówczesny prezes Węgierskiego Związku Lekkiej Atletyki Szilard Stankovits na posiedzeniu Rady Międzynarodowej Federacji Amatorskiej Lekkoatletyki (IAAF) zaproponował powołanie do życia mistrzostw Europy. Sześć lat później, na Kongresie IAAF w 1932 roku, Węgier przedstawił swój projekt i przeprowadził zmiany statutu IAAF dzięki czemu przy tej organizacji powołana została Komisja Europejska IAAF. Rok później, 24 września 1933 w Berlinie, zaakceptowano regulamin mistrzostw i przyznano organizację pierwszej ich edycji Turynowi we Włoszech. W pierwszych mistrzostwach występowali wyłącznie mężczyźni. Cztery lata później pierwszy raz zorganizowano mistrzostwa dla kobiet (w Wiedniu - mężczyźni rywalizowali w Paryżu), dopiero po II wojnie światowej na mistrzostwach w 1946 w Oslo wspólnie wystartowali mężczyźni i kobiety. 
W 1969 w Warszawie oddano do użytku pierwszy w Europie Środkowo-Wschodniej stadion tartanowy – obiekt Skry. W związku z tym planowano zgłosić kandydaturę stolicy Polski do organizacji mistrzostw Europy w 1971, jednak ostatecznie zawody odbyły się w Helsinkach.
W 2007 Kongres European Athletics podjął decyzję o organizacji od 2010 mistrzostw w interwale dwuletnim – pomysł rozgrywania mistrzostw Europy w roku olimpijskim jest krytykowany przez zawodników, między innymi przez Tomasza Majewskiego, dwukrotnego mistrza olimpijskiego w pchnięciu kulą.

</doc>
<doc id="195243" url="https://pl.wikipedia.org/wiki?curid=195243" title="Tour de Pologne 2000">
Tour de Pologne 2000

57. edycja wyścigu kolarskiego Tour de Pologne odbyła się w dniach 4–10 września 2000. Rywalizację rozpoczęło 143 kolarzy z 18 grup zawodowych (w tym 5 polskich). Ukończyło 77 kolarzy. Łączna długość wyścigu – 1171 km.
W porównaniu z poprzednią edycją wyścig dostał wyższą kategorię UCI - 2.3
Pierwsze miejsce w klasyfikacji generalnej zajął Piotr Przydział (Mat Ceresit CCC), drugie Piotr Wadecki (Mróz Supradyn Witaminy), a trzecie Rosjanin Siergiej Iwanow (Farm Frites).
Pula nagród wyniosła 100 000 dolarów amer., a główną nagrodą dla zwycięzcy był samochód Fiat Brava SX.

</doc>
<doc id="195247" url="https://pl.wikipedia.org/wiki?curid=195247" title="ME w lekkoatletyce">
ME w lekkoatletyce



</doc>
<doc id="195248" url="https://pl.wikipedia.org/wiki?curid=195248" title="Panhard EBR">
Panhard EBR

Panhard EBR ("Engin blindé de reconnaissance") – francuski samochód pancerny opracowany w 1950 roku we francuskiej wytwórni Societe de Constructions Mecaniques Panhard et Levassor 
Historia.
Po zakończeniu II wojny światowej armia francuska zgłosiła pilne zapotrzebowania na ciężki samochód rozpoznawczy. Jedną z ofert zgłosiła francuska wytwórnia Panhard z Paryża i oznaczona jako Pannhard EBR (8x8). 
Konstrukcja pierwszego modelu bazowała na transporterze AMR 201 i została ukończona w 1946 roku. W 1948 roku opracowano dwa prototypy, które po badaniach i udoskonaleniach zyskały uznanie dowództwa armii francuskiej.
W 1950 roku rozpoczęto produkcję seryjną samochodu rozpoznawczego "Panhard EBR". 
Produkowano go w następujących wersjach:
Wersja samochodu rozpoznawczego "Panhard EBR FL 11" jest pojazdem nie pływającym. Jego uzbrojenie stanowi działo Mle F 2 kal. 90 mm ze sprzężonym z nią karabinem maszynowym 7,5 mm, stały karabin maszynowy umieszczony w przedziale kierowcy kal. 7,5 mm i karabinem maszynowym kal. 7,5 mm na wieży. Na wieży znajdują się cztery wyrzutnie granatów dymnych (2 x 2). Kadłub wozu wykonany jest z płyt stalowych. Pojazd wyposażony jest w cztery osie, podczas jazdy po drogach koła środkowe są podniesione, zaś po bezdrożach – opuszczone. 
W 1956 roku na bazie pojazdu wyprodukowano dla Portugalii transporter opancerzony oznaczony jako "Panhard EBR VTT". Był to pojazd o masie 13 ton, który przewozi 12 żołnierzy. Jego uzbrojenie stanowiły 3 karabiny maszynowe kal. 7,5 mm. Wyprodukowano 28 takich pojazdów.
Użycie.
Samochód rozpoznawczy "Panhard EBR" od 1951 roku był wprowadzany sukcesywnie do armii francuskiej, stanowiąc wyposażenie jednostek rozpoznawczych. Używany był między innymi w wojnie algierskiej. 
Od 1979 roku zaczęto go zastępować wozem rozpoznawczym AMX-10RC.

</doc>
<doc id="195249" url="https://pl.wikipedia.org/wiki?curid=195249" title="Proces załogi Mauthausen-Gusen (US vs. Franz Kofler i inni)">
Proces załogi Mauthausen-Gusen (US vs. Franz Kofler i inni)

Proces załogi Mauthausen-Gusen (US vs. Franz Kofler i inni) – jeden z wielu procesów, które po II wojnie światowej wytoczyli alianci funkcjonariuszom niemieckiego obóz koncentracyjny Mauthausen-Gusen. Proces toczył się w dniach 6–21 sierpnia 1947 przed amerykańskim Trybunałem Wojskowym w Dachau.
Na ławie oskarżonych zasiadło 8 byłych członków załogi obozu koncentracyjnego Mauthausen-Gusen. Podobnie jak w innych procesach tego typu oskarżonym zarzucano popełnienie licznych okrucieństw na więźniach obozu. W wyniku przeprowadzonego przewodu sądowego czterech oskarżonych skazano na karę śmierci, jednego na dożywotnie pozbawienie wolności, a dwóch na krótkoterminowe kary pozbawienia wolności. Jeden z oskarżonych został uniewinniony. Wszystkie wyroki śmierci wykonano 19 listopada 1948 w więzieniu Landsberg.

</doc>
<doc id="195251" url="https://pl.wikipedia.org/wiki?curid=195251" title="Teoria stanu stacjonarnego">
Teoria stanu stacjonarnego



</doc>
