<doc id="195254" url="https://pl.wikipedia.org/wiki?curid=195254" title="UMC">
UMC

UMC (Uniwersalna Maszyna Cyfrowa) – wczesne komputery (maszyny cyfrowe) wytwarzane w Polsce oraz rodzina pierwszych komputerów produkowanych seryjnie przez Elwro od 1962 roku.
Nazwa.
Określenie UMC (Uniwersalna Maszyna Cyfrowa) było skrótem od uniwersalnej, polskiej nazwy wczesnych jednostek obliczeniowych stosowanych w informatyce w latach 1950–1960. W odróżnieniu do MSKD (Maszyn Systemu Kart Dziurkowanych) stosowano ją do określenia maszyn cyfrowych dokonujących obliczeń numerycznych za pomocą lampowych bądź magnetycznych układów elektronowych. W fachowej terminologii stosowano je zarówno wobec maszyn cyfrowych wyprodukowanych w kraju jak również tych powstałych za granicą.
Rodzaje maszyn.
W Polsce powstało kilka maszyn tego typu. Były to:
Skonstruowane na przełomie lat 50. i 60. XX wieku na Politechnice Warszawskiej w Katedrze Budowy Maszyn Matematycznych, kierowanej przez prof. Antoniego Kilińskiego. Wykorzystywały nietypową arytmetykę negabinarną opracowaną przez matematyka, prof. Zdzisława Pawlaka. Programowanie tych maszyn (początkowo wyłącznie w języku maszynowym) uważane było za zadanie nadzwyczaj trudne.
Stosowane języki programowania:

</doc>
<doc id="195255" url="https://pl.wikipedia.org/wiki?curid=195255" title="Fiona z Amberu">
Fiona z Amberu



</doc>
<doc id="195256" url="https://pl.wikipedia.org/wiki?curid=195256" title="New World Computing">
New World Computing

New World Computing, Inc. – producent gier komputerowych. Firma została założona w 1984 roku przez Jona Van Caneghema i Marca Caldwella i znana jest przede wszystkim z serii komputerowych gier RPG Might and Magic oraz jej pochodnych - nade wszystko serią gier strategicznych Heroes of Might and Magic. Spółka została wykupiona przez 3DO w 1996 r. W 2003 roku wraz z bankructwem 3DO, New World Computing przestało istnieć. W tym samym roku prawa do nazwy Might and Magic kupił Ubisoft.
Studio założone w 1984 roku w Kalifornii przez Jona van Caneghema. Trzy lata po założeniu wydali pierwszą część gry Might &amp; Magic, jednak serca graczy zdobyli dopiero w 1990, gdy stworzyli strategię turową – King’s Bounty – grę osadzoną w świecie Might &amp; Magic. W 1995 roku ukazał się jej sequel – Heroes of Might &amp; Magic – zdobywając bardzo dużą popularność. 
HoM&amp;M szczyty popularności osiągnęło w 1999 r. przy okazji trzeciej części serii, lecz w tym czasie New World Computing nie było już samodzielnym studiem – od trzech lat było własnością 3DO, nowej firmy współzałożyciela Electronic Arts Tripa Hawkinsa. 3DO mimo poważnych problemów nie poddawało się i na gwiazdkę 2001 r. zapowiedziało premierę czwartej odsłony serii HoM&amp;M, która odbyła się w 2002 roku. Nie sprzedała się ona źle, ale nie odniosła zamierzonego sukcesu, tj. nie pobiła wyników poprzedniczki. I tak w 2002 roku 3DO wraz ze swoimi studiami (w tym New World Computing) upadło, lecz prawa do tytułów Might &amp; Magic nabyło francuskie studio Ubisoft, które w 2006 roku wydało kolejną odsłonę gry.

</doc>
<doc id="195261" url="https://pl.wikipedia.org/wiki?curid=195261" title="Proletariusze wszystkich krajów, łączcie się!">
Proletariusze wszystkich krajów, łączcie się!

Proletariusze wszystkich krajów, łączcie się! () – fragment "Manifestu komunistycznego" (1848) Karola Marksa i Fryderyka Engelsa, który stał się hasłem i zawołaniem komunistów w XX w. Wezwanie to było również hasłem wszystkich republik ZSRR, a także widniało – w tłumaczeniu na odpowiednie języki narodowe – pod lub nad winietami wszystkich tych gazet, które stanowiły oficjalne organy partii robotniczych w różnych krajach.
Fragment ten, w pełniejszej wersji i kontekście, brzmiał:
Odniesienia.
W czasie strajku w sierpniu 1980 r. nad bramą nr 2 Stoczni Gdańskiej zawieszono transparent z parafrazą tego sloganu, o treści "Proletariusze wszystkich zakładów, łączcie się".

</doc>
<doc id="195262" url="https://pl.wikipedia.org/wiki?curid=195262" title="Bleys z Amberu">
Bleys z Amberu



</doc>
<doc id="195266" url="https://pl.wikipedia.org/wiki?curid=195266" title="Styl motylkowy">
Styl motylkowy

Styl motylkowy (motylek, delfin) – styl pływacki uważany za najtrudniejszy z czterech podstawowych stylów pływackich. Szybszy od niego jest tylko kraul. Styl motylkowy wymyślił w 1935 roku fizyk Volney Wilson, który w czasie studiów zanalizował ruchy pływających ryb. W 1938 roku płynąc delfinem wygrał eliminacje olimpijskie, ale został później zdyskwalifikowany, ponieważ styl był nowy i oficjalnie nieuznany. Oficjalnie zaprezentowano go w 1952 roku.
Pierwszym w Polsce pływakiem stylem delfin był w 1957 roku zawodnik „Spójni” Poznań Stanisław Frąckowiak.
Technika.
Technika pływania stylem delfin została zaczerpnięta z naturalnego ruchu delfinów w wodzie. Styl motylkowy jest bardzo efektywny, lecz wymaga siły, koordynacji ruchów i umiejętności „falowania” w wodzie. Jest to najtrudniejszy styl pływacki do opanowania. Charakteryzuje się jednoczesnym ruchem nad wodą obu rąk oraz odbijaniem się obiema nogami. Na jeden ruch ramion przypadają dwa odbicia nogami. Ramiona są przenoszone jednocześnie nad powierzchnią wody do przodu, a następnie równocześnie do tyłu. Ciało pozostaje w pozycji na piersiach, jego ułożenie ulega zmianom w wyniku pionowych ruchów tułowia i współdziałającą pracą nóg. Cały ruch falisty rozpoczyna się od głowy po nogi. Ruchy nóg muszą być wykonywane w sposób równoczesny. Jest to złożony i trudny do skoordynowania ruch.
Początkowo technika stylu motylkowego różniła się od współczesnej. Układ rąk wyglądał identycznie jak teraz, ale nogi pracowały tak jak w stylu klasycznym, czyli żabce.

</doc>
<doc id="195268" url="https://pl.wikipedia.org/wiki?curid=195268" title="Rada Działalności Pożytku Publicznego">
Rada Działalności Pożytku Publicznego

Rada Działalności Pożytku Publicznego – organ opiniodawczo-doradczy oraz pomocniczy Przewodniczącego Komitetu do spraw Pożytku Publicznego (od 2017, a wcześniej ministra właściwego do spraw zabezpieczenia społecznego) ustanowiony przepisami ustawy o działalności pożytku publicznego i o wolontariacie.
Lista członków RDPP V kadencji 2015–2018.
Skład na podstawie danych Kancelarii Prezesa Rady Ministrów
Lista członków RDPP VI kadencji 2018–2021.
Skład powołany przez Przewodniczącego Komitetu do spraw Pożytku Publicznego Piotra Glińskiego w 2018.
Lista członków RDPP VII kadencji 2021–2024.
Skład powołany przez Przewodniczącego Komitetu do spraw Pożytku Publicznego Piotra Glińskiego w 2021.

</doc>
<doc id="195269" url="https://pl.wikipedia.org/wiki?curid=195269" title="FK Teplice">
FK Teplice

Fotbalový Klub Teplice – czeski klub piłkarski występujący w Fortuna:Lidze, z siedzibą w Cieplicach.
Historia.
Klub założony został w 1945 roku i przez lata grał w niższych ligach. Po Aksamitnej Rewolucji pojawił się w klubie bogaty sponsor, Glaverbel i zespół wkrótce awansował do ekstraklasy. Największym sukcesem tej drużyny jest zdobycie Pucharu Czech i zwycięstwa w europejskich pucharach z takimi firmami jak Celtic F.C., Feyenoord czy 1. FC Kaiserslautern. W sezonie 2004/2005 Teplice ukończyły sezon na trzecim miejscu, minimalnie przegrywając walkę o drugie miejsce premiowane grą w eliminacjach Ligi Mistrzów.
Od 1973 roku klub występuje na stadionie Na Stínadlech, wcześniej swoje spotkania rozgrywał na stadionie U drožďárny.

</doc>
<doc id="195270" url="https://pl.wikipedia.org/wiki?curid=195270" title="Post Mortem (gra komputerowa)">
Post Mortem (gra komputerowa)

Post Mortem (łac. "po śmierci") – komputerowa gra przygodowa firmy Microïds. Postacie w grze są trójwymiarowe, zaś tła są dwuwymiarowe. Bohater prowadzi śledztwo w sprawie tajemniczej śmierci dwojga amerykańskich turystów. Dystrybucją w Polsce zajęła się firma Cenega Poland. Gra została pozytywnie odebrana przez krytyków otrzymując średnią 71% w serwisie Metacritic.
Fabuła.
Bohaterowie.
Głównym bohaterem gry jest Gustav MacPherson, amerykański detektyw, który przeniósł się do Paryża i zajął malarstwem. W grze występują także takie osoby, jak np. Sophia Blake, Gregoire de Allepin i Frank Kaufner.
Główne wątki.
Gracz ma za zadanie odnaleźć mordercę, który w bestialski sposób zabił parę turystów nazwiskiem Whyte w renomowanym paryskim hotelu Orphée. Zadanie Gustavowi zleca piękna Sophia Blake, podająca się za siostrę zabitej. Jak się później okaże, sprawa wygląda zupełnie inaczej, niż się wydaje na początku i zaczyna wybiegać poza ramy życia i śmierci.
Technikalia.
Postaci w grze są trójwymiarowe, ale co do teł autorzy zastosowali rozwiązanie znane wcześniej na przykład z gry Myst. Otoczenie sprawia wrażenie trójwymiarowego, ale tak naprawdę bohater znajduje się w środku "kuli" zewsząd wytapetowanej płaskimi teksturami. Dzięki temu karta graficzna nie musi renderować skomplikowanej grafiki 3D, a mimo to możemy rozglądać się w dowolnym kierunku w pionie i poziomie.
Świat obserwujemy z oczu bohatera, ale widzimy go w czasie rozmów, skryptowanych animacji i prerenderowanych filmów.
Gra jest dość brutalna, ponieważ MacPherson ma nadnaturalne zdolności i miewa wizje morderstwa. Poziom przemocy w filmach przedstawiających wizje został obniżony przez to, że właściwie cały krwawy fragment to pokaz slajdów.

</doc>
<doc id="195271" url="https://pl.wikipedia.org/wiki?curid=195271" title="Misja Martyna">
Misja Martyna



</doc>
<doc id="195272" url="https://pl.wikipedia.org/wiki?curid=195272" title="Cieplice (Czechy)">
Cieplice (Czechy)

Cieplice (, ) – miasto w Czechach, w kraju usteckim, siedziba powiatu Cieplice. Leżą 20 km na zachód od Uścia nad Łabą.
Ośrodek produkcji szkła i ceramiki. Ciepłe źródła mineralne (42 °C).
Historia.
Początki miasta sięgają średniowiecza i związane są ze źródłami wód leczniczych. Teplice są jednym z najstarszych uzdrowisk w Czechach. W pobliżu ciepłych źródeł osadzono klasztor benedyktynek, obok którego rozwinęła się osada a później miasto. Dalszy rozwój uzdrowiska datowany jest na wiek XVI, kiedy wybudowano pierwszy kamienny budynek z basenami leczniczymi. W 1793 miasto ulega zniszczeniu w wyniku pożaru. Zostaje odbudowane w stylu klasycystycznym i empire.
W latach 1695–1700 przebywał tu pracując nad perpetuum mobile wybitny polski matematyk i mechanik, wychowawca królewicza Jakuba Sobieskiego – Adam Adamandy Kochański. Kiedy zmarł 19 maja 1700, pochowany został najprawdopodobniej w miejscowym, przypałacowym kościele lub też w kościele jezuickim w pobliskim Chomutovie.
Zmarł tutaj Michał Zabiełło, żyjący w nędzy po roztrwonieniu majątku – generał wojsk litewskich w wojnie Rzeczypospolitej z Rosją w roku 1792.
Lata świetności uzdrowiska przypadają na wiek XIX, kiedy jego gośćmi były znane postacie polityki i kultury. Wśród nich m.in. cesarz Ferdynand I, car Aleksander II, Ludwik Bonaparte, Goethe, który w 1812 r. spotkał się tutaj z Beethovenem oraz Chopin. W XX wieku na skutek rozwoju przemysłu i górnictwa odkrywkowego węgla miasto utraciło charakter uzdrowiska.

</doc>
<doc id="195274" url="https://pl.wikipedia.org/wiki?curid=195274" title="Pałac Bagatela">
Pałac Bagatela



</doc>
<doc id="195280" url="https://pl.wikipedia.org/wiki?curid=195280" title="Organizacja Narodu Polskiego – Liga Polska">
Organizacja Narodu Polskiego – Liga Polska

Polsko-Polonijna Organizacja Narodu Polskiego – Liga Polska (ONP-LP) – polska prawicowa partia polityczna zrzeszająca działaczy z Polski oraz Polaków przebywających na emigracji.
Historia.
W 1990 powstało Polskie Forum Bazylejskie, które miało wspomóc przemiany w III RP na szczeblu gospodarki. Z powodu braku możliwości nie doszło to jednak do skutku. Postanowiono więc powołać partię polityczną. 25 października 2000 w ewidencji zarejestrowane zostało ugrupowanie pod nazwą „Liga Polska – Organizacja Narodu Polskiego”. 24 lutego 2001 odbył się kongres założycielski z udziałem delegatów z Polski, Europy Zachodniej oraz Ameryki Północnej i Południowej. Tworzenie struktur partii rozpoczęto w kraju, a także za granicą (w Norwegii, Chicago, Francji, Szwajcarii, Australii i Kanadzie). W 2001 nie powiodły się próby współpracy ugrupowania z działaczami Stronnictwa Narodowego, którzy utworzyli następnie Ligę Polskich Rodzin. Niektórzy członkowie Ligi Polskiej startowali jednak z list LPR, nie uzyskując mandatów. W 2002 partia wzięła udział w wyborach samorządowych, a w 2003 w referendum akcesyjnym prowadziła kampanię nawołującą do głosowania przeciw członkostwu Polski w Unii Europejskiej. 
W wyborach parlamentarnych w 2005 Organizacja Narodu Polskiego – Liga Polska zgłosiła sześciu kandydatów do Senatu (żaden z nich nie uzyskał mandatu). Byli to:
Łącznie zdobyli oni 61 038 głosów. W wyborach do Sejmu bezskutecznie wystartowało 3 przedstawicieli ONP-LP:
Kandydatem ONP-LP w wyborach prezydenckich w 2005 był prezes partii Jan Pyszko (uzyskał 10 371 głosów, tj. 0,07%).
W 2007 do Sejmu i w 2009 do Parlamentu Europejskiego kandydatem partii był ówczesny przewodniczący jej zarządu głównego Jan Eugeniusz Malinowski. W okręgu warszawskim, w wyborach w 2007, startując z listy Prawa i Sprawiedliwości, uzyskał 266 głosów, a w wyborach do Parlamentu Europejskiego w 2009, kandydując z listy Libertas, otrzymał 128 głosów.
W wyborach parlamentarnych w 2011 dwóch przedstawicieli ONP-LP wystartowało do Sejmu z list Prawicy Rzeczypospolitej. Mieczysław Biliński w okręgu krośnieńskim otrzymał 34 głosy, a Eugeniusz Murawski w okręgu podwarszawskim uzyskał 25 głosów. Przed wyborami samorządowymi w 2014 partia miała powołać wspólny komitet z Samoobroną Odrodzenie, jednak ostatecznie do porozumienia nie doszło. W wyborach parlamentarnych w 2015 członek partii Jerzy Strzelecki kandydował do Senatu w okręgu ostrołęckim z ramienia komitetu Obywatele do Parlamentu, zajmując 3. miejsce spośród 4 kandydatów (otrzymał 18 107 głosów, tj. 13,09%).
ONP-LP podjęła współpracę z Normalnym Krajem i Polską Patriotyczną. W wyborach parlamentarnych w 2019 członek partii Adam Bednarczyk otworzył listę Akcji Zawiedzionych Emerytów Rencistów w okręgu siedleckim, otrzymując 398 głosów. Zgłosił on również swoją kandydaturę w wyborach prezydenckich w 2020, jednak nie zebrał wystarczającej do rejestracji kandydatury liczby podpisów.
Prezesi partii.
Prezesem ugrupowania był do śmierci (18 października 2009) dr hab. n. med. Jan Pyszko, kandydat na Prezydenta Rzeczypospolitej Polskiej w 2005. 27 marca 2010 zastąpił go Janusz Lech Siemiński, który zmarł 15 września 2012. Jego następcą został Stanisław Bujnicki.
Program.
Organizacja Narodu Polskiego – Liga Polska określa się jako ugrupowanie patriotyczne i chrześcijańskie o charakterze społecznym i ogólnonarodowym. Jako główny cel stawia obronę tożsamości narodowej ojczyzny. Zrzesza działaczy z kraju i zagranicy. Do postulatów programowych partii należą m.in.: 

</doc>
<doc id="195282" url="https://pl.wikipedia.org/wiki?curid=195282" title="Kalsk (województwo lubuskie)">
Kalsk (województwo lubuskie)

Kalsk () – wieś w Polsce położona w województwie lubuskim, w powiecie zielonogórskim, w gminie Sulechów, przy drodze krajowej nr 3.
W latach 1954–1957 wieś należała i była siedzibą władz gromady Kalsk, po jej zniesieniu w gromadzie Krężoły. W latach 1975–1998 miejscowość administracyjnie należała do województwa zielonogórskiego.
W Kalsku znajduje się Instytut Zarządzania i Inżynierii Rolnej Państwowej Wyższej Szkoły Zawodowej w Sulechowie, ogród botaniczny, w którym rośnie 11500 sztuk roślin, Ośrodek Doradztwa Rolniczego, agroturystyka, hotel, stacja benzynowa, sklepy.
Według danych na 31 grudnia 2017 miejscowość zamieszkuje 803 mieszkańców.
Zabytki.
Do wojewódzkiego rejestru zabytków wpisane są:

</doc>
<doc id="195284" url="https://pl.wikipedia.org/wiki?curid=195284" title="Worek pusański">
Worek pusański

Worek pusański (kor. 부산 교두보, RR: "Busan gyodubo"; ang. "Pusan Perimeter") – obszar w południowo-wschodniej części Półwyspu Koreańskiego, zajmowany przez wojska ONZ (głównie południowokoreańskie i amerykańskie), przyparte do wybrzeża Morza Japońskiego przez siły Korei Północnej, o który toczyły się walki od 4 sierpnia do 18 września 1950 r. Była to jedna z pierwszych poważnych bitew wojny koreańskiej. Dowództwo ONZ zebrało 140 000 żołnierzy, by ostatecznie stawić czoła inwazji Koreańskiej Armii Ludowej liczącej 98 000 ludzi na ostatnim skrawku terenu w Korei niezajętym przez wojska komunistyczne.
Siły ONZ, po pięciu tygodniach upokarzającego odwrotu przed nacierającymi komunistami, zostały zepchnięte do worka pusańskiego, 230-kilometrowej linii obronnej wokół obszaru portu w Pusanie. Oddziały ONZ umocniły pozycje na obrzeżach worka, odpierając powtarzające się ataki Koreańskiej Armii Ludowej przez sześć tygodni, głównie w okolicach miast Taegu, Masan i Pohang oraz nad rzeką Naktong. Zmasowane ataki północnych Koreańczyków nie zmusiły wojsk ONZ do wycofania się w głąb worka, pomimo dwóch poważnych koncentracji sił komunistycznych w sierpniu i wrześniu.
Wojska północnokoreańskie, hamowane przez niedobory zaopatrzenia i ogromne straty, nieustannie atakowały siły ONZ, próbując przebić się przez linię obrony. Siły ONZ wykorzystały jednak port w Pusanie do sprowadzenia wojsk z USA i Japonii, co pozwoliło osiągnąć przewagę liczebną w ludziach, sprzęcie i zaopatrzeniu, a marynarka wojenna i siły powietrzne państw ONZ pozostały niezagrożone przez wojska północnokoreańskie podczas walk w worku pusańskim. Po sześciu tygodniach siły komunistyczne załamały się i rozpoczęły generalny odwrót po tym, jak siły ONZ przeprowadziły desant pod Inczon 15 września, a następnego dnia wojska na południu wyrwały się z worka. Bitwa wyznaczała najdalej wysunięte na południe miejsce, do którego udało się dotrzeć wojskom północy w czasie wojny koreańskiej.
Tło sytuacyjne.
Wybuch wojny.
Po wybuchu wojny koreańskiej Organizacja Narodów Zjednoczonych postanowiła zaangażować wojska swoich państw do wsparcia Korei Południowej, która została napadnięta przez sąsiednią Koreę Północną. Stany Zjednoczone jako pierwsze wysłały siły lądowe na Półwysep Koreański w celu odparcia inwazji Korei Północnej i zapobieżenia upadkowi Korei Południowej. Jednak siły amerykańskie na Dalekim Wschodzie systematycznie malały od zakończenia II wojny światowej pięć lat wcześniej, a w 1950 roku wówczas najbliższą dostępną siłą była 24 Dywizja Piechoty 8 Armii stacjonująca w Japonii. Dywizja była zbyt słaba, a większość jej wyposażenia była przestarzała ze względu na redukcję wydatków wojskowych. Mimo to 24 Dywizja Piechoty została skierowana do Korei Południowej.
Koreańska Armia Ludowa, licząca na początku wojny 89 000 ludzi, przedarła się do Korei Południowej w sześciu kolumnach, zaskakując mniejszą i słabszą Armię Republiki Korei, niemal całkowicie ją rozgramiając. Mniejsza Republika Korei cierpiała z powodu słabości struktur państwowych i wojskowych oraz niedoboru wyposażenia i zupełnie nie była przygotowana do wojny. Liczniejsze i lepiej wyposażone siły komunistyczne zniszczyły opór izolowanych grup zaledwie 38-tysięcznej Armii Republiki Korei, posuwając się miarowo na południe. Większość sił zbrojnych Korei Południowej wycofała się w obliczu przytłaczających sił wroga. Do 28 czerwca Koreańska Armia Ludowa zdobyła stolicę Korei Południowej, Seul, zmuszając rząd i jego rozbite oddziały wojskowe do odwrotu dalej na południe. Chociaż stale spychane w głąb swojego terytorium, siły Armii Republiki Korei zaczynały stawiać bardziej znaczący opór dalej na południe, mając nadzieję, że opóźnią komunistów na tyle, jak to tylko możliwe. Doszło do zażartych walk o kontrolę nad kilkoma miastami, w których obie strony poniosły ciężkie straty. Południowi Koreańczycy zaciekle bronili Yeongdeok, zanim zostali zmuszeni do odwrotu, a także zdołali odeprzeć siły komunistyczne w bitwie pod Andong.
Nieliczne i niedostatecznie wyposażone siły amerykańskie – zaangażowane w walki na poziomie lokalnym tak szybko, jak tylko mogły zostać rozmieszczone na froncie – poniosły szereg porażek i zostały zepchnięte na południe. 24 Dywizja Piechoty, pierwsza amerykańska jednostka uczestnicząca w wojnie koreańskiej, poniosła ciężkie straty w bitwie pod Taejon w połowie lipca i została wyparta po ciężkich walkach. Elementy 3. batalionu 29 Pułku Piechoty, nowo przybyłe do kraju, zostały zniszczone pod Hadong w skoordynowanej zasadzce sił północnokoreańskich 27 lipca, pozostawiając otwartą lukę w rejonie Pusanu. Wkrótce potem, na zachodzie upadło Jinju, skąd wyparto 19 Pułk Piechoty i otworzono drogi do Pusanu. Jednostki amerykańskie były jednak w stanie pokonać i odepchnąć komunistów na flance w bitwie o Notch 2 sierpnia, ponosząc jeszcze cięższe straty, a siły północnokoreańskie na zachodniej flance wycofały się na kilka dni, aby dozbroić się i otrzymać posiłki. Dało to obu stronom kilka dni wytchnienia, aby przygotować się do bitwy o worek pusański.
Preludium.
Zaangażowane siły.
Koreańska Armia Ludowa została zorganizowana w zmechanizowane połączone siły zbrojne składające się z dziesięciu dywizji, liczących pierwotnie około 89 000 dobrze wyszkolonych i wyposażonych żołnierzy w lipcu, z setkami czołgów T-34. Jednak działania obronne sił amerykańskich i południowokoreańskich znacznie opóźniły inwazję północnych Koreańczyków na Koreę Południową, która kosztowała ich 58 000 straconych żołnierzy i dużą liczbę czołgów. Aby zrekompensować te straty, komuniści musieli polegać na mniej doświadczonych rezerwistach i poborowych, z których wielu zostało zrekrutowanych w łapankach na podbitych terytoriach Korei Południowej. W trakcie bitwy o worek pusański Koreańska Armia Ludowa sformowała w sumie 13 nowych dywizji piechoty i jedną dywizję pancerną do walk na południowym wschodzie.
Siły ONZ zostały zorganizowane pod operacyjnym dowództwem amerykańskiej 8 Armii, która miała swoją kwaterę główną w Taegu. W jej skład wchodziły trzy słabe dywizje amerykańskie; 24 Dywizja Piechoty została sprowadzona do kraju na początku lipca, a 1 Dywizja Kawalerii i 25 Dywizja Piechoty przybyły pomiędzy 14 a 18 lipca. Siły te zajęły zachodnią część worka, wzdłuż rzeki Naktong. Armia Republiki Korei, licząca teraz po własnej, masowej kampanii rekrutacyjnej 58 000 żołnierzy, została podzielona na dwa korpusy i pięć dywizji; ze wschodu na zachód I Korpus składał się z 8 Dywizji Piechoty i Dywizji Stołecznych, podczas gdy II Korpus obejmował 1 i 6 Dywizję Piechoty. Odtworzona 3 Dywizja Piechoty została poddana bezpośredniej kontroli naczelnego dowództwa Armii Republiki Korei. Morale wśród jednostek ONZ było niskie ze względu na dużą liczbę porażek poniesionych do tego momentu wojny. Siły amerykańskie poniosły w ciągu ostatniego miesiąca ponad 6000 ofiar, podczas gdy południowi Koreańczycy stracili około 70 000 żołnierzy od początku wojny.
Trudno oszacować liczbę żołnierzy każdej ze stron. Koreańska Armia Ludowa miała około 70 000 ludzi skierowanych na worek pusański 5 sierpnia, przy czym większość jej dywizji była znacznie słabsza niż na początku wojny. Prawdopodobnie miała mniej niż 3000 ludzi w jednostkach zmechanizowanych i około 40 czołgów T-34 na froncie, z powodu poniesionych dotychczas strat. Dowódca sił ONZ, gen. Douglas MacArthur, poinformował 4 sierpnia o obecności 141 808 żołnierzy ONZ w Korei, z czego 47 000 w jednostkach bojowych USA i 45 000 w jednostkach bojowych Korei Południowej. W ten sposób siły naziemne ONZ przewyższały liczebnie komunistów 92 000 do 70 000. Siły ONZ miały również pełne panowanie w powietrzu i na morzu przez całą bitwę, a Siły Powietrzne USA i Marynarka Wojenna USA zapewniały wsparcie dla jednostek naziemnych w worku pusańskim praktycznie bez sprzeciwu ze strony północnych Koreańczyków.
Ogólne dowództwo nad siłami morskimi zostało przejęte przez amerykańską 7 Flotę, a większość zaangażowanych w bitwę sił morskich przypłynęła bezpośrednio z USA. Wielka Brytania dostarczyła również niewielką, morską grupę zadaniową, w skład której wchodził lotniskowiec i kilka krążowników. Ostatecznie również Australia, Kanada, Holandia i Nowa Zelandia dostarczyły swoje okręty transportowe. Kilkaset myśliwców-bombardujących 5 Armii Powietrznej zostało rozmieszczonych w worku pusańskim i w Japonii, a tuż przy wybrzeżu Korei znajdowały się samoloty Marynarki Wojennej Stanów Zjednoczonych na pokładzie USS "Valley Forge" i USS "Philippine Sea". Pod koniec bitwy 8 Armia miała większe wsparcie z powietrza niż 12 Grupa Armii gen. Omara Bradleya w Europie Północno-Zachodniej podczas II wojny światowej.
Od południa do północnego wschodu jednostkami Koreańskiej Armii Ludowej ustawionymi naprzeciw jednostek ONZ były: 83 Pułk Zmotoryzowany 105 Dywizji Pancernej, a następnie 6, 4, 3, 2, 15, 1, 13, 8, 12 i 5 Dywizja Piechoty oraz 766 Samodzielny Pułk Piechoty.
Przez cały wrzesień 1950 roku, gdy bitwa o worek pusański była w pełni, przybywało więcej sił ONZ z USA i innych państw. 2 Dywizja Piechoty, 5 Pułkowy Zespół Bojowy, 1 Tymczasowa Brygada Piechoty Morskiej i brytyjska 27 Brygada Wspólnoty Narodów przybyły do worka pusańskiego później w walce wraz z dużą liczbą świeżych żołnierzy i sprzętu, w tym ponad 500 czołgów. Pod koniec bitwy siły 8 Armii wzrosły z trzech słabych, źle przygotowanych dywizji do czterech dobrze wyposażonych i gotowych do służby frontowej formacji.
Logistyka.
Logistyka wojsk ONZ.
1 lipca amerykańskie Far East Command nakazało 8 Armii przejęcie odpowiedzialności za całe zaplecze logistyczne sił USA i ONZ w Korei, w tym Armii Republiki Korei. Zaopatrzenie dla wojsk amerykańskich i południowokoreańskich docierało ze Stanów Zjednoczonych i Japonii. Ponowne wyposażenie Armii Republiki Korei postawiło siły ONZ przed poważnymi problemami logistycznymi w lipcu. Największym problemem był brak amunicji. Chociaż z czasem sytuacja logistyczna uległa poprawie, amunicji brakowało przez większą część wojny. Zużycie zaopatrzenia różniło się w poszczególnych jednostkach, a brak wcześniej opracowanego planu zmusił logistyków ONZ do stworzenia systemu w warunkach bojowych.
Większość dostaw drogą morską była prowadzona przez statki towarowe Armii i Marynarki Wojennej Stanów Zjednoczonych. Ogromny popyt na jednostki pływające zmusił ONZ do wynajmowania prywatnych statków i wycofywania okrętów z floty rezerwowej, aby zwiększyć liczbę jednostek w służbie. Pusan był jedynym portem w Korei Południowej, który miał obiekty dokujące wystarczająco duże, aby rozładować planowaną ilość ładunku. Awaryjny transport lotniczy krytycznie potrzebnych materiałów rozpoczął się niemal natychmiast na trasie od Stanów Zjednoczonych do Japonii. Chociaż nie zdołano przedłużyć tej trasy do Korei, Wojskowa Służba Transportu Lotniczego (MATS) szybko się rozwinęła po wybuchu wojny. Zużycie paliwa lotniczego zarówno przez samoloty bojowe, jak i transportowe było tak duże we wczesnej fazie wojny, obciążając bardzo ograniczoną podaż dostępną na Dalekim Wschodzie, że stało się jednym z najpoważniejszych problemów logistycznych. Z Pusan rozciągał się na północ dobry system kolejowy zbudowany przez Japończyków. Koleje były kręgosłupem systemu transportowego ONZ w Korei. 32 000 km koreańskich dróg utwardzonych miało charakter drugorzędny.
Logistyka północnokoreańska.
Północni Koreańczycy polegali na systemie logistycznym, który był bardzo ubogi i znacznie mniej rozwinięty niż system ONZ. Ich sieć logistyczna była więc w stanie przewozić znacznie mniej dostaw, co powodowało znaczne trudności dla żołnierzy na pierwszej linii frontu. Wzorowana na modelu wykorzystywanym Armii Radzieckiej, naziemna sieć zaopatrzeniowa komunistów opierała się głównie na liniach kolejowych do transportu zaopatrzenia na stacje kolejowe, skąd żołnierze transportowali dostarczone materiały do poszczególnych jednostek pieszo, ciężarówkami lub wozami. Ta druga część transportu dostaw, choć dająca możliwość dotarcia do większej liczby miejsc niż kolej, była również istotną wadą całego systemu, ponieważ był on mniej skuteczny i często zbyt wolny, aby podążać za przemieszczającymi się jednostkami na linii frontu.
Brak dużych lądowisk i samolotów w Korei Północnej oznaczał, że lotnictwo mogło przetransportować jedynie minimalną ilość zaopatrzenia drogą powietrzną, przy czym główne, krytycznie potrzebne materiały były sprowadzane z Chin. Poza tym samoloty nie odgrywały prawie żadnej roli w logistyce wojsk Korei Północnej. Koreańczycy nie byli też w stanie efektywnie wykorzystać transportu morskiego. Porty w Wŏnsan i Hŭngnam można było wykorzystać do transportu części żołnierzy i zaopatrzenia, ale pozostawały one zbyt słabo rozwinięte, aby wspierać jakiekolwiek ruchy logistyczne na dużą skalę, a port w Inczon na południu nie nadawał się do przyjęcia naraz dużej liczby statków.
W połowie lipca Dowództwo Bombowe Sił Powietrznych Dalekiego Wschodu ONZ rozpoczęło kampanię przeciwko strategicznym celom logistycznym Korei Północnej. Pierwszym z tych celów był Wŏnsan na wschodnim wybrzeżu. Miasto to było ważnym centrum komunikacyjnym, które łączyło Władywostok w ZSRR z Koreą Północną zarówno drogą kolejową, jak i morską. Stamtąd biegły linie kolejowe do wszystkich baz polowych Koreańskiej Armii Ludowej. Ogromna większość radzieckich dostaw dla Korei Północnej na początku wojny napłynęła właśnie do Wŏnsan i dlatego od początku miasto było uważane za główny cel militarny. Do 27 lipca amerykańskie lotnictwo bombowe miało gotowy kompleksowy plan bombardowania ruchu kolejowego na północy. Plan ten miał na celu odcięcie przepływu żołnierzy i sprzętu na front z Korei Północnej na obszar walki. Zniszczenie dwóch punktów przecięcia szlaków zaopatrzeniowych: mostu kolejowego i stacji rozrządowych w Pjongjangu oraz mostu w Hamhŭng i stacji rozrządowych w Hŭngnam oraz Wŏnsan, prawie całkowicie przerwałyby kolejową sieć logistyczną Korei Północnej. Zniszczenie mostów kolejowych na rzece Han w pobliżu Seulu spowodowałoby z kolei przerwanie komunikacji kolejowej z obszarem worka pusańskiego. 4 sierpnia ciężkie bombowce B-29 Superfortress rozpoczęły ataki na wszystkie kluczowe mosty na północ od 37. równoleżnika, a 15 sierpnia również lekkie bombowce i myśliwce włączyły się w kampanię lotniczą.
Dominacja 5 Armii Lotniczej na niebie nad Koreą zmusiła północnych Koreańczyków w pierwszym miesiącu wojny do przemieszczania dostaw na pole bitwy wyłącznie pod osłoną nocy. Opierali się oni głównie na liniach kolejowych, aby wysyłać zaopatrzenie na front, jednak niedobór ciężarówek stanowił najpoważniejszy problem z dostawami z pociągów do poszczególnych jednostek, zmuszając komunistów coraz bardziej do polegania na wozach i zwierzętach jucznych. Koreańska Armia Ludowa była jednak w stanie utrzymać transport na długich liniach komunikacyjnych pomimo ciężkich i ciągłych ataków z powietrza, a wysiłki sił powietrznych ONZ nie zdołały całkowicie zatrzymać ich wojskowego transportu kolejowego. Amunicja i paliwo, które miały pierwszeństwo przed wszystkimi innymi typami zaopatrzenia, nadal docierały na front, ale w mniejszych ilościach niż poprzednio. Żywności, która nie miała tego priorytetu, w najlepszym przypadku starczało na jeden lub dwa posiłki dziennie. Większość jednostek musiała przynajmniej częściowo żyć na rachunek ludności cywilnej Korei Południowej, poszukując w nocy żywności i zapasów. Do 1 września sytuacja aprowizacyjna w Koreańskiej Armii Ludowej na froncie była tak zła, że większość jej żołnierzy wykazywała poważne osłabienie, co skutkowało obniżeniem ich skuteczności bojowej.
Niewydolność logistyczna pozostała krytyczną słabością wojsk północnokoreańskich, która kosztowała ją dotkliwe porażki po początkowych sukcesach w wojnie. Komunikacja i zaopatrzenie Koreańskiej Armii Ludowej nie były w stanie wyposażyć atakujących wojsk na froncie w obliczu zmasowanego ognia sił pancernych, lotnictwa i artylerii, który mógł być skoncentrowany przeciwko jej żołnierzom w krytycznych punktach.
Teren.
Siły ONZ utworzyły perymetr obronny wokół miasta portowego Pusan w lipcu i sierpniu 1950 roku. Obwód o długości około 230 km rozciągał się od Cieśniny Koreańskiej do Morza Japońskiego na zachód i na północ od Pusan. Na zachodzie obwód był z grubsza zarysowany przez rzekę Naktong, która zakręcała w mieście Taegu, z wyjątkiem najbardziej wysuniętych na południe 24 km obrony, gdzie Naktong skręcał na wschód po ujściu do rzeki Nam. Granica północna była nieregularną linią biegnącą przez góry od Waegwan i Andong do Yongdok.
Z wyjątkiem delty Naktongu na południu i doliny pomiędzy Taegu i P'ohang-dong, teren bitwy był wyjątkowo nierówny i górzysty. Na północny wschód od P'ohang-dong wzdłuż linii południowokoreańskich teren był szczególnie zdradliwy, a poruszanie się w nim należało do niezwykle trudnych. Siły ONZ ustanowiły linie obronne w miejscu zamykanym przez Morze Japońskie na południu i wschodzie, rzekę Naktong na zachodzie i niezwykle górzysty teren na północy, wykorzystując ten teren jako naturalną obronę. Jednak nierówny teren utrudniał również komunikację, szczególnie dla sił południowokoreańskich w rejonie P'ohang-dongu.
Siły zbrojne w tym regionie również poniosły straty związane z upałem. Korea ucierpiała z powodu dotkliwej suszy latem 1950 roku, przyjmując tylko 130 mm deszczu, w przeciwieństwie do normalnych 510 mm w lipcu i sierpniu. W połączeniu z temperaturami rzędu 41° C, gorąca i sucha pogoda przyczyniła się do dużej liczby strat związanych z upałami i wysiłkiem fizycznym, szczególnie wśród nieprzystosowanych do miejscowego klimatu żołnierzy amerykańskich.
Sierpniowe natarcie.
Pozycje obronne.
1 sierpnia 8 Armia wydała dyrektywę operacyjną dla wszystkich sił lądowych ONZ w Korei w sprawie ich planowanego wycofania się na wschód od rzeki Naktong. Jednostki ONZ miała wówczas utworzyć główną linię obrony na obwodzie, który przeszedł do historii jako worek pusański. Chodziło o spowolnienie i zatrzymanie Koreańskiej Armii Ludowej, podczas gdy ONZ gromadziła swoje siły i przygotowywała kontrofensywę. Amerykańska 25 Dywizja Piechoty utrzymywała najbardziej wysuniętą na południe flankę pod Masan, podczas gdy 24 Dywizja Piechoty wycofała się do Koch'ang. 1 Dywizja Kawalerii wycofała się do Waegwan. Siły amerykańskie zburzyły wszystkie mosty na rzece Naktong podczas odwrotu. Na jednym moście w sektorze 1 Dywizji Kawalerii dowódca dywizji kilkakrotnie próbował usunąć uchodźców z mostu, ale mimo ostrzeżeń i kilku prób oczyszczenia mostu, ci nadal go przekraczali. Ostatecznie dowódca został zmuszony do wysadzenia mostu razem z nimi, zabijając kilkuset cywilów.
Centralnym punktem planu obronnego ONZ było utrzymanie portu w Pusanie, do którego napływały niezbędne dostawy zaopatrzenia i posiłki z Japonii oraz USA. Pusan posiadał także lotniska, na których amerykańskie samoloty bojowe i transportowe przybywały do Korei z dodatkową ilością zaopatrzenia. System podobny do Red Ball Express z czasów II wojny światowej był używany do dostarczania zaopatrzenia z Pusanu na linię frontu. Każdego miesiąca do Pusan przypływały setki statków, poczynając od 230 w lipcu, w późniejszych miesiącach stale wzrastały. 24 lipca ONZ ustanowiła swoją kwaterę główną pod dowództwem MacArthura w Tokio w Japonii. Siły północnokoreańskie w tym samym czasie cierpiały z powodu nadmiernie rozciągniętych linii zaopatrzeniowych, co poważnie zmniejszyło ich zdolności bojowe.
Koreańska Armia Ludowa miała cztery możliwe trasy do przebicia się przez obronę sił ONZ: na południu przejście wiodło przez miasto Masan wokół zbiegu rzek Nam i Naktong; kolejna południowa trasa przez wzgórza Naktong do linii kolejowych w Miryang; na północy droga wiodła przez Taegu; a na wschodzie przez Kyongju. W sierpniu komuniści przeprowadzili dużą ofensywę, atakując jednocześnie wszystkie cztery trasy. W rezultacie bitwa o worek pusański nie była pojedynczym starciem, ale serią bitew toczonych pomiędzy dywizjami ONZ i Koreańskiej Armii Ludowej na całej linii obronnej.
Kontrofensywa ONZ.
8 Armia, dowodzona przez gen. por. Waltona Walkera, rozpoczęła przygotowywanie na sierpień kontrofensywy, pierwszej w czasie wojny koreańskiej przeprowadzonej przez wojska ONZ. Miała zacząć się od ataku amerykańskich jednostek rezerwowych w rejonie Masanu w celu zabezpieczenia Jinju, po którym powinien nastąpić generalny atak na rzekę Kum w połowie miesiąca. Jednym z celów Walkera było rozbicie przypuszczalnej koncentracji sił północnokoreańskich w pobliżu Taegu poprzez zmuszenie jej do odejścia na południe, w rejon kontrofensywy amerykańskiej. 6 sierpnia 8 Armia wydała dyrektywę operacyjną dotyczącą ataku Grupy Zadaniowej Kean, nazwanej na cześć dowódcy 25 Dywizji Piechoty, Williama B. Keana. Grup Zadaniowa Kean składała się z 25 Dywizji, pomniejszonej o 27 Pułk Piechoty i batalion artylerii polowej, a także z 5 Pułkowego Zespołu Bojowego i dołączonej 1 Tymczasowej Brygady Piechoty Morskiej w sile około 20 000 ludzi. Plan ataku wymagał od Grupy Zadaniowej przesunięcia się na zachód z pozycji utrzymywanych w pobliżu Masan, zajęcia przełęczy Jinju i zabezpieczenia linii aż do rzeki Nam. Jednak ofensywa zakładała także przybycie całej 2 Dywizji Piechoty oraz trzech kolejnych, amerykańskich batalionów czołgów.
Grupa Zadaniowa Kean rozpoczęła swój atak 7 sierpnia, ruszając z rejonu Masan, ale natarcie na samym początku zaowocowało bojem spotkaniowym z jednostkami Koreańskiej Armii Ludowej. Ciężkie walki trwały w tej okolicy przez trzy dni. Do 9 sierpnia Grupa Zadaniowa Kean była gotowa do odbicia Jinju. Amerykanie początkowo szybko posuwali się naprzód, pomimo ciężkiego oporu komunistów. 10 sierpnia piechota morska podjęła natarcie. Jednakże 1 Tymczasowa Brygada Morska została wycofana ze służby 12 sierpnia w celu przeniesienia w inne miejsce worka pusańskiego. Grupa Operacyjna Kean kontynuowała ofensywę, przejmując obszar wokół Chondong-ni. 8 Armia zażądała jednak, aby kilka jej jednostek przeniosło się w rejon Taegu w celu wykorzystania ich w innych miejscach na froncie, szczególnie na grzebiecie Naktong.
Próba przemieszczenia transportów ciężkiego sprzętu 25 Dywizji Piechoty przez dolinę ugrzęzła w błocie w nocy z 10 na 11 sierpnia i została zaatakowana rano przez oddziały komunistyczne, które wyparły siły amerykańskie z wyżyn. W zamieszaniu północnokoreańskie czołgi były w stanie penetrować blokady drogowe i atakować pozycje amerykańskiej artylerii. Atak z zaskoczenia doprowadził do zniszczenia większości 555. i 90. batalionu artylerii polowej, wraz z większością ich wyposażenia. Zarówno północnokoreańskie, jak i amerykańskie pancerze roiły się na miejscu zdarzenia, a samoloty Piechoty Morskiej Stanów Zjednoczonych nadal zapewniały osłonę, lecz żadna ze stron nie była w stanie osiągnąć znaczących zysków terytorialnych pomimo zadawania sobie nawzajem ogromnych strat. Gdy obszar ponownie znalazł się pod kontrolą Amerykanów. na miejscu zostały znalezione ciała 75 żołnierzy, 55 z 555. batalionu artylerii polowej i 20 z 90. batalionu. Grupa Zadaniowa Kean została zmuszona do wycofania się z powrotem do Masan, nie mogąc utrzymać swoich zdobyczy, i do 14 sierpnia była praktycznie na tych samych pozycjach, w których znajdowała się przed rozpoczęciem ofensywy.
Grupa Zadaniowa Kean nie osiągnęła celu polegającego na odwróceniu uwagi wojsk północnokoreańskich z północy, a także nie zdołała dotrzeć do przełęczy Jinju. Uważa się jednak, że ofensywa znacznie podniosła morale żołnierzy 25 Dywizji Piechoty, która spisała się wyjątkowo dobrze w kolejnych starciach. Północnokoreańska 6 Dywizja została zredukowana do 3000-4000 żołnierzy i musiała uzupełnić swoje szeregi południowokoreańskimi poborowymi z łapanek w Andong. Walki w regionie trwały przez resztę miesiąca.
Grzbiet Naktong.
Około 11 km na północ od zbiegu rzek Naktong i Nam, Naktong zakręca w kierunku zachodnim naprzeciwko Yongsan w szerokiej, półkolistej pętli. Przez większą część tego miejsca rzeka Naktong ma około 400 m szerokości i 1,8 m głębokości, co pozwala piechocie brodzić w wodzie z pewną trudnością, ale uniemożliwiając pojazdom przekraczanie jej bez dodatkowej pomocy. Miejsce to było obserwowane przez sieć punktów obserwacyjnych na wzniesieniach, z których siły 24 Dywizji Piechoty monitorowały obszar rzeki. Siły w rezerwie miały przypuścić kontratak na każdą próbę przejścia północnych Koreańczyków przez rzekę. Dywizja była jednak bardzo rozproszona i osłabiona stratami bojowymi, toteż jej linia była bardzo słaba.
Przeprawa północnych Koreańcyzków.
W nocy z 5 na 6 sierpnia 800 żołnierzy Koreańskiej Armii Ludowej zaczęło brodzić przez rzekę w pobliżu Ohang, 5,6 km na południe od Pugong-ni i na zachód od Yongsan, niosąc lekką broń i zapasy nad głowami lub na tratwach. Druga grupa próbowała przekroczyć rzekę dalej na północ, ale napotkała na opór i cofnęła się. Rankiem 6 sierpnia komuniści zaatakowali, próbując przebić się przez ich linie do Yongsan. To zaskoczyło Amerykanów, spodziewających się ataku z dalszej północy, i doprowadziło do ich odwrotu. Północni Koreańczycy przechwycili dużą ilość amerykańskiego sprzętu. Atak zagroził przełamaniem linii amerykańskich i przerwaniem linii zaopatrzeniowych na północy.
Pomimo amerykańskich kontrataków, komuniści byli w stanie kontynuować natarcie i zająć wzgórze Cloverleaf oraz grzbiet Oblong-ni, operacyjnie ważny teren stojący okrakiem na głównej drodze w obszarze wybrzuszenia. Do 10 sierpnia cała północnokoreańska 4 Dywizja przeszła przez rzekę i zaczęła posuwać się na południe, oskrzydlając linie amerykańskie. Następnego dnia rozproszone elementy wojsk komunistycznych zaatakowały Yongsan. Siły północnokoreańskie wielokrotnie atakowały linie amerykańskie w nocy, kiedy żołnierze odpoczywali i mieli większe trudności ze stawieniem oporu.
Porażka wojsk północnokoreańskich.
1 Tymczasowa Brygada Morska, w połączeniu z "Task Force Hill", przeprowadziła zmasowany kontratak na wzgórze Cloverleaf i grzbiet Obong-ni 17 sierpnia. Początkowo uparta obrona komunistów powstrzymywała natarcie marines. Następnie północni Koreańczycy przeprowadzili własny kontratak w nadziei na odepchniecie marines, ale to się im nie udało. Do zmroku 18 sierpnia północnokoreańska 4 Dywizja została prawie unicestwiona, a grzbiet Obong-ni i wzgórze Cloverleaf zostały odbite przez siły amerykańskie. Następnego dnia pozostałości 4 Dywizji wycofały się całkowicie za rzekę. W swoim pośpiesznym odwrocie komuniści pozostawili dużą liczbę dział i innego sprzętu, z którego Amerykanie następnie korzystali.
Korytarz wschodni.
Teren wzdłuż frontu Armii Republiki Korei we wschodniej części worka pusańskiego utrudniał poruszanie się atakujących. Główna droga biegła z Taegu 80 km na wschód do P'ohang-dong na wschodnim wybrzeżu Korei. Główna droga z północy na południe przecinająca tę linię biegła na południe od Andong przez Yongch'on, w połowie drogi pomiędzy Taegu i P'ohang-dong. Oprócz niej, jedyne naturalne przejście przez linie wojsk ONZ w tej części worka znajdowało się w mieście An'gang-ni, 19 km na zachód od P'ohang-dong, położonym w pobliżu nierównej doliny prowadzącej do głównego węzła kolejowego Kyongju, który był punktem przeładunkowym dla transportu zaopatrzenia do Taegu. Gen. Walker zdecydował się nie wzmacniać znacząco obrony tego obszaru, ponieważ uznał, że miejscowy teren uniemożliwia znaczący atak przeciwnika, woląc odpowiedzieć na ewentualne zagrożenie wysyłaniem posiłków z tras transportowych oraz wsparciem powietrznym z lotniska Yongil, które znajdowało się na południe od P'ohang-dong.
Potrójna ofensywa.
Na początku sierpnia trzy dywizje Koreańskiej Armii Ludowej rozpoczęły ofensywę przez trzy korytarze przechodzące przez obszar na wschodzie worka pusańskiego, przy czym 8 Dywizja zaatakowała Yongch'on, 12 Dywizja uderzyła na P'ohang-dong, a 5 Dywizja w połączeniu z 766 Samodzielnym Pułkiem Piechoty poszła na An'gang-ni. 8 Dywizja wyruszyła na Yongch'on z Uiseong, ale jej atak nie dotarł do korytarza Taegu-P'ohang po tym, jak nacierający zostali zaskoczeni i oskrzydleni przez południowokoreańską 8 Dywizję. Walki te były tak ciężkie, że północnokoreańska 8 Dywizja była zmuszona utrzymywać swoje pozycje przez tydzień, zanim podjęła kolejną próbę natarcia. Zatrzymana ponownie przez opór południowych Koreańczyków, zatrzymała się w oczekiwaniu na posiłki. Jednak pozostałe dwa ataki komunistów w tym rejonie były bardziej skuteczne, zaskakując siły ONZ.
Na wschód od miejsca, w którym walczyły dwie dywizje o numerze 8 (południowo- i północnokoreańska), 12 Dywizja Koreańskiej Armii Ludowej przekroczyła rzekę Naktong w Andong, przemieszczając się przez góry w małych grupach, aby dotrzeć do P'ohang-dong. Planiści ONZ nie przewidzieli, że 12 Dywizja będzie w stanie skutecznie przekroczyć rzekę i dlatego byli nieprzygotowani. W międzyczasie 3 Dywizja Armii Republiki Korei była związana walką z północnokoreańską 5 Dywizją wzdłuż przybrzeżnej drogi prowadzącej do P'ohang-dong. Starcia tych dwóch dywizji skupiały się na mieście Yongdok, a każda ze stron kilkakrotnie zdobywała i odbijała miasto. 5 sierpnia zaatakowali komuniści, ponownie zajmując miasto i spychając przeciwnika na południe. 6 sierpnia południowi Koreańczycy rozpoczęli kontrofensywę w celu odbicia miasta. Jednak oddziały północnokoreańskiej 5 Dywizji były w stanie zinfiltrować przybrzeżną drogę na południe od Yongdok w Hunghae. To oznaczało pełne okrążenie południowokoreańskiej 3 Dywizji, uwięzionej kilka kilometrów od P'ohang-dong. 766 Samodzielny Pułk zbliżył się do 3 Dywizji i zajął obszar wokół P'ohang-dong.
10 sierpnia 8 Armia zorganizowała grupę bojową o nazwie Grupa Zadaniowa P'ohang, złożoną z 17, 25 i 26 Pułku Armii Republiki Korei, a także południowokoreańskiego 1. batalionu antypartyzanckiego, batalionu morskiego i baterii amerykańskiego 18 Pułku Artylerii Polowej. Ta grupa zadaniowa otrzymała misję usunięcia sił północnokoreańskich z regionu górskiego. W tym samym czasie 8 Armia utworzyła Grupę Zadaniową Bradley, składającą się z elementów 8 Pułku Piechoty 2 Dywizji Piechoty. Grupa Zadaniowa Bradley otrzymała zadanie obrony P'ohang-dongu. Później nastąpiła skomplikowana seria walk w regionie P'ohang-dongu i An'gang-ni, gdy siły południowokoreańskie, wspierane z powietrza przez amerykańskie samoloty, związały walką siły komunistyczne w tym rejonie. Północnokoreańska 12 Dywizja działała w dolinie na zachód od P'ohang-dongu i była w stanie odeprzeć Grupę Zadaniową P'ohang oraz południowokoreańską Dywizję Stołeczną, która znajdowała się wzdłuż linii obronnej dalej na wschód. W tym samym czasie północnokoreański 766 Pułk Piechoty i elementy 5 Dywizji walczyły z Grupą Zadaniową Bradley w P'ohang-dong i na południe od miasta. Ogień artylerii okrętowej amerykańskich okrętó wypędził wojska komunistyczne z miasta, ale bitwa przeistoczyła się następnie w zaciekłe walki o ziemię niczyją, gdy boje przeniosły się na okoliczne wzgórza.
Walki o P'ohang-dong.
Do 13 sierpnia wojska północnokoreańskie operowały w górach na zachód i południowy zachód od lotniska Yongil. Dowódcy USAF, obawiając się ataków komunistów, ewakuowali 39 i 40 Eskadrę Myśliwską z pasa startowego, wbrew woli gen. MacArthura. W tym przypadku lądowisko pozostawało pod ochroną sił lądowych ONZ i nigdy nie znalazło się pod bezpośrednim ostrzałem. Eskadry zostały przeniesione na lotnisko Tsuiki na wyspie Kiusiu w Japonii. W międzyczasie południowokoreańska 3 Dywizja, otoczona na początku miesiąca, zdołała przebić się na południe, do wioski Changsa-dong, gdzie amfibie Marynarki Wojennej Stanów Zjednoczonych ewakuowały ocalałych żołnierzy tej dywizji w nocy 16 sierpnia. Przepłynęli oni 32 km na południe do zatoki Yongil, aby dołączyć do innych sił ONZ w skoordynowanym ataku, mającym na celu wypchnięcie sił północnokoreańskich z regionu.
Do 14 sierpnia duże siły Koreańskiej Armii Ludowej były całkowicie skoncentrowane na zajęciu P'ohang-dong. Jednak nie były w stanie go utrzymać z powodu przewagi powietrznej Amerykanów i ostrzeliwania miasta przez marynarkę wojenną. Łańcuch dostaw sił północnokoreańskich całkowicie się załamał i nie można było dostarczyć większych ilości żywności, amunicji oraz innych zapasów. Siły ONZ rozpoczęły swoją ostateczną kontrofensywę przeciwko zatrzymanym siłom komunistycznym 15 sierpnia. Intensywne walki wokół P'ohang-dong trwały przez kilka dni, a każda ze stron poniosła dużą liczbę ofiar w ciągłych atakach i kontratakach. Do 17 sierpnia siły ONZ były w stanie wypchnąć wojska północnokoreańskie z obszarów Kyongju i An'gang-ni, oddalając bezpośrednie zagrożenie nieprzyjacielską ofensywą na drodze zaopatrzeniowej do Taegu. Do 19 sierpnia wojska komunistyczne całkowicie wycofały się z obszaru ofensywy.
Taegu.
Krótko przed rozpoczęciem bitwy o worek pusański, gen. Walker ustanowił Taegu jako kwaterę główną 8 Armii. Położone dokładnie w centrum worka, Taegu stało u wejścia do doliny rzeki Naktong, obszaru, w którym siły północnokoreańskie mogłyby posuwać się w zwarciu w dużych ilościach. Naturalne przeszkody zapewniane przez rzekę Naktong na południu i górzysty teren na północy zbiegały się wokół Taegu, które było również głównym węzłem komunikacyjnym i ostatnim dużym miastem Korei Południowej poza samym Pusanem, które pozostało w rękach ONZ. Od południa do północy miasto było bronione przez amerykańską 1 Dywizję Kawalerii oraz południowokoreańską 1 i 6 Dywizję II Korpusu. 1 Dywizja Kawalerii została rozstawiona na długiej linii wzdłuż rzeki Naktong na południu, a jej 5 i 8 Pułk Kawalerii utrzymywały linię 24 km wzdłuż rzeki, podczas gdy 7 Pułk Kawalerii w rezerwie wraz z jednostkami artylerii był gotowy wzmocnić obronę wszędzie tam, gdzie komuniści spróbowaliby się przebić.
Natarcie na Taegu.
Pięć dywizji Koreańskiej Armii Ludowej zebrało się naprzeciwko sił ONZ w Taegu; patrząc z południa na północ: 10, 3, 15, 13, i 1 Dywizja zajmowały linię od Tuksong-dong i wokół Waegwan do Kunwi. Komuniści planowali wykorzystać naturalny korytarz doliny Naktong od Sangju do Taegu jako główną oś ataku dla następnego uderzenia na południe. Natarcie wspierały również elementy 105 Dywizji Pancernej.
Do 7 sierpnia północnokoreańska 13 Dywizja przekroczyła rzekę Naktong w Naktong-ni, 64 km na północny zachód od Taegu. Wojska południowokoreańskie zaatakowały 13 Dywizję natychmiast po tym, jak zakończyła ona przeprawę, zmuszając oddziały komunistyczne do rozproszenia się w górach. Dywizja zebrała się ponownie na wschodzie i rozpoczęła nocny atak, przełamała obronę południowych Koreańczyków i rozpoczęła marsz, który prowadził 32 km na południowy wschód od Naktong-ni pod głównej drodze do Taegu. W ciągu tygodnia, południowokoreańska 1 i 13 Dywizja koncentrowała się w obszarze Tabu-dong, około 24 km na północ od Taegu.
W dniach 12-16 sierpnia północnokoreańska 15 Dywizja sformowała szyk bojowy po wschodniej stronie rzeki Naktong, w pobliżu Yuhak-san, 4,8 km na północny zachód od Tabu-dong. Szybko jednak została zatrzymana w walce pod Yuhak-san przez południowokoreańską 1 Dywizję.
Wzgórze Triangulation.
Na południe od Waegwan dwie kolejne dywizje północnokoreańskie były gotowe do przekroczenia rzeki Naktong w ataku skoordynowanym z dywizjami na północy. Doświadczona północnokoreańska 3 Dywizja była skoncentrowana w okolicach Songju, podczas gdy niesprawdzona 10 Dywizja stacjonowała w rejonie Koryong. Te dwie dywizje przecięły się na linii amerykańskiej 1 Dywizji Kawalerii. 7 Pułk 3 Dywizji rozpoczął przekraczanie Naktong 9 sierpnia. Pomimo tego, że został zauważony i ostrzelany, większość żołnierzy bezpiecznie dotarła na wschodni brzeg i przeniosła się w głąb lądu na wzgórza. 5 Pułk Kawalerii i jego artyleria, teraz w pełni zaalarmowana, zauważyły pozostałe dwa pułki i zmusiły je do odwrotu na zachodni brzeg. Tylko niewielka liczba żołnierzy północnokoreańskich dotarła na wschodni brzeg, gdzie albo zostali schwytani, albo ukrywali się do czasu ponownego przekroczenia rzeki następnej nocy.
O świcie 9 sierpnia 1 Dywizja Kawalerii dowiedziała się o tym, że wróg sforsował rzekę. Piechota północnokoreańska zebrała się na wzgórzu 268, znanym również jako wzgórze Triangulation, które znajdowało się 4,8 km na południowy wschód od Waegwan i 16 km na północny zachód od Taegu. Wzgórze było ważne ze względu na bliskość linii komunikacyjnych, ponieważ główna koreańska autostrada północ-południe i główna dwutorowa linia kolejowa Seul-Pusan przechodziły u jego podstawy. 1 Dywizja Kawalerii kontratakowała zgromadzenie sił północnokoreańskich, aby zmusić je do powrotu za rzekę, ale ich początkowe natarcie zostało odparte. Następnego ranka, 10 sierpnia, naloty i zapory artyleryjskie wstrząsnęły wzgórzem 268, niszcząc siły komunistyczne, których resztki wycofały się za rzekę.
Yongp'o.
Plan Koreańskiej Armii Ludowej dotyczący ofensywy na Taegu z zachodu i południowego zachodu wymagał od 3 i 10 Dywizji skoordynowanego ataku. Elementy 10 Dywizji zaczęły przekraczać Naktong w godzinach porannych 12 sierpnia, w pobliżu Tuksong-dong, na drodze Koryong-Taegu, ale zostały odparte. Bardziej zdeterminowana przeprawa komunistów rozpoczęła się wczesnym rankiem 14 sierpnia. Ten atak również utknął w martwym punkcie i został zepchnięty z powrotem do rzeki. O zmroku jedyny uchwycony przez północnych Koreańczyków przyczółek w Yongp'o został zlikwidowany.
Bombardowania dywanowe.
W górach na północny wschód od Waegwan południowokoreańska 1 Dywizja odpierała ataki komunistów przez całą, pierwszą połowę sierpnia. Naciski Koreańskiej Armii Ludowej na tę dywizję nigdy nie ustawały na dłuższy czas. Amerykańscy planiści wierzyli, że główny atak północnych Koreańczyków nadejdzie z zachodu, więc zmobilizowali swoje siły na zachód od Taegu. Błędnie sądzono, że w pobliżu Taegu znajdowało się do 40 000 żołnierzy komunistycznych. W rzeczywistości tylko 70 000 żołnierzy północnokoreańskich walczyło wokół całego worka pusańskiego.
14 sierpnia gen. MacArthur zarządził nalot dywanowy na prostokątny obszar o powierzchni 70 km2 po zachodniej stronie rzeki Naktong, naprzeciwko południowokoreańskiej 1 Dywizji. 16 sierpnia bombowce zrzuciły na ten obszar około 960 ton bomb. Atak wymagał wykorzystania całego komponentu bombowego amerykańskich sił powietrznych w Korei i stanowił największą operację USAF od czasu bitwy o Normandię w czasie II wojny światowej.
Informacje uzyskane później od północnokoreańskich jeńców ujawniły, że dywizje Dowództwa Dalekiego Wschodu, o których sądzono, że są nadal na zachód od Naktong, przeszły już na wschodnią stronę i nie znajdowały się w obszarze bombardowania. Nie znaleziono dowodów na to, że w wyniku bombardowania zginął choćby jeden żołnierz Korei Północnej. Wydaje się jednak, że bombardowanie zniszczyło znaczną liczbę baterii artyleryjskich Koreańskiej Armii Ludowej, ponieważ ostrzał artyleryjski na pozycje ONZ znacznie osłabł po zakończeniu tej misji. Dowódcy naziemnych i powietrznych oddział ONZ przeciwstawiali się przyszłym masowym atakom bombowym, chyba że zostaną przedstawione dokładne informacje o koncentracji sił wroga, a sytuacja będzie krytyczna. Zamiast tego zalecili, żeby myśliwce bombardujące i bombowce nurkujące aktywniej wspierały siły lądowe na linii frontu.
Wrześniowe natarcia.
Koreańska Armia Ludowa została zepchnięta do granic swoich możliwości, a wiele jednostek miało znacznie zmniejszone stany osobowe i skuteczność bojową pod koniec sierpnia w porównaniu z początkiem bitwy. Komunistów dotykały coraz większe problemy logistyczne, brakowało żywności, broni, sprzętu i żołnierzy z uzupełnień. Pod koniec sierpnia dowództwo ONZ miało w Korei więcej żołnierzy bojowych niż Korea Północna; ponadto ONZ miała prawie całkowitą przewagę w powietrzu i na morzu. Straty w czołgach Koreańskiej Armii Ludowej liczone już były w setkach, a do 1 września komuniści mieli mniej niż 100 sprawnych czołgów w porównaniu z 600 czołgami amerykańskimi. Pod koniec sierpnia jedyną pozostałą przewagą północnych Koreańczyków była ich inicjatywa, ponieważ żołnierze komunistyczni zachowali wysokie morale i wystarczające zapasy, aby kontynuować ofensywę na dużą skalę.
Dzięki informacjom sowieckiego wywiadu północni Koreańczycy byli świadomi tego, że siły ONZ gromadzą się w worku pusańskim i że muszą wkrótce przeprowadzić ofensywę, albo przegrają tę bitwę. Planując nowe uderzenie, dowódcy Koreańskiej Armii Ludowej uznali, że jakakolwiek próba oflankowania sił ONZ jest niemożliwa przez wsparcie artylerii amerykańskich sił morskich. Zamiast tego zdecydowali się na ataki frontalne, aby przełamać obronę przeciwnika i zniszczyć ją. Drugim celem było otoczenie Taegu i zniszczenie jednostek ONZ w tym mieście. W ramach tego zadania siły północnokoreańskie najpierw odcięłyby wrogie linie zaopatrzenia do Taegu.
Planiści z Korei Północnej powiększyli swoje siły w oczekiwaniu na nową ofensywę. Koreańska Armia Ludowa, pierwotnie licząca 10 dywizji w dwóch korpusach, została powiększona do 14 dywizji z kilkoma niezależnymi brygadami. Nowe oddziały zostały sprowadzone z sił rezerwowych z Korei Północnej. Marsz. Ch’oe Yong Gŏn służył jako zastępca dowódcy Koreańskiej Armii Ludowej, z gen. Kim Ch'aekem odpowiedzialnym za kwaterę główną frontu. Pod nimi znajdował się II Korpus na wschodzie i I Korpus na zachodzie. II Korpus obejmował 10, 2, 4, 9, 7 i 6 Dywizję Piechoty, a także 105 Dywizję Pancerną, wspierając ją 16 Brygadą Pancerną i 104 Brygadą Ochrony. I Korpus kontrolował 3, 13, 1, 8, 15, 12 i 5 Dywizję z 17 Brygadą Pancerną jako wsparcie. Siły te liczyły łącznie około 97 850 ludzi, chociaż jedną trzecią z nich stanowili świeży rekruci bez doświadczenia bojowego lub przymusowi poborowi z łapanek na terenie Korei Południowej, a także brakowało im broni i ciężkiego sprzętu. Do 31 sierpnia mieli oni do czynienia z siłami ONZ liczącymi już 120 000 żołnierzy na pierwszej linii oraz 60 000 żołnierzy w jednostkach wsparcia.
20 sierpnia dowództwo Koreańskiej Armii Ludowej wydało rozkazy operacyjne dla podległych im jednostek. Rozkazy te wymagały jednoczesnego, pięciostopniowego ataku na linie ONZ. To przytłoczyłoby obrońców i pozwoliłoby komunistom przedrzeć się przez ich linie w co najmniej jednym miejscu, aby zepchnąć siły ONZ do morza. Pięć zgrupowań bojowych zostało uporządkowanych w następujący sposób:
22 sierpnia północnokoreański premier i dyktator Kim Ir Sen nakazał zakończenie wojny do 1 września, ale skala ofensywy na to nie pozwalała. Grupy 1 i 2 miały rozpocząć atak o 23:30 31 sierpnia, a grupy 3, 4 i 5 miały uderzyć o godzinie 18:00 2 września. Ataki miały ściśle łączyć się ze sobą, aby przytłoczyć oddziały ONZ w każdym punkcie jednocześnie, wymuszając w wielu miejscach przełamanie linii frontu, której ONZ nie byłaby w stanie wzmocnić. Koreańska Armia Ludowa postanowiła oprzeć się głównie na nocnych atakach, aby przeciwdziałać głównym atutom ONZ w zakresie przewagi powietrznej i siły ognia na morzu. Północnokoreańscy generałowie uważali, że takie nocne ataki uniemożliwią siłom ONZ skuteczne prowadzenie ognia i spowodują dużą liczbę ofiar od bratobójczego ognia artylerii ONZ.
Ataki zaskoczyły planistów i żołnierzy ONZ. Do 26 sierpnia dowództwo ONZ wierzyło, że zneutralizowano już ostatnie poważne zagrożenia dla worka pusańskiego i przewidywali zakończenie wojny pod koniec listopada. Jednostki Armii Republiki Korei wciąż jednak cierpiały na niskie morale z powodu niepowodzeń w obronie własnego terytorium w dotychczasowej części wojny. Dowódcy sił ONZ patrzyli z nadzieją w przyszłość, wyczekując operacji Chromite, desantu morskiego daleko za liniami wroga w porcie Inczon 15 września i nie spodziewali się, że komuniści zdołają przed tą datą przeprowadzić jeszcze jakąś poważną ofensywę.
Wielka Ofensywa Naktong była jedną z najbardziej brutalnych bitew wojny koreańskiej. Pięciopunktowa ofensywa doprowadziła do ciężkich walk wokół Hamanu, Kyongju, wzgórz Naktong, rzeki Nam, Yongsanu, Tabu-Dong i Ka-san. Ataki Koreańskiej Armii Ludowej przyniosły początkowo znaczące zyski terytorialne i zmusiły żołnierzy ONZ wzdłuż worka pusańskiego do utworzenia cienkiej linii obrony, opartej na mobilnych rezerwach, przerzucanych na zagrożone odcinki, aby odeprzeć nacierających w danym miejscu. Komuniści początkowo odnosili sukcesy, zdołali przedrzeć się przez linie ONZ w wielu miejscach i poczynić znaczne sukcesy w rozdzielaniu i spychaniu jednostek ONZ na południe. W dniach 4-5 września sytuacja była tak tragiczna dla żołnierzy ONZ, że 8 Armia i Armia Republiki Korei przeniosły swoje kwatery główne z Taegu do Pusanu, aby zapobiec ich opanowaniu przez wroga, chociaż gen. Walker pozostał w Taegu z niewielkim, wysuniętym oddziałem. Amerykanie i południowi Koreańczycy przygotowali również swoje systemy logistyczne do wycofania na mniejszy obwód obronny zwany Linią Davidsona. Jednak do 6 września gen. Walker zdecydował, że kolejny odwrót nie będzie konieczny. Po 8 września bitwa przerodziła się w kosztowny impas dla dwóch nadmiernie rozciągniętych armii.
15 września wyczerpani żołnierze północnokoreańscy zostali zaskoczeni lądowaniem w Inchon, daleko za ich liniami. Siły, które pozostały pod workiem pusańskim po 15 dniach wrześniowych walk, zostały zmuszone do odwrotu w wyniku ryzyka całkowitego odcięcia. Izolowany opór pojedynczych jednostek komunistycznych trwał do 18 września, lecz w tym dniu wojska ONZ rozpoczęły kontrofensywę na pełną skalę i ścigały wycofujące się jednostki Koreańskiej Armii Ludowej na północ, kończąc walki wokół worka pusańskiego.
Następstwa.
Za walki w worku pusańskim 17 żołnierzom amerykańskim przyznano Medale Honoru. Mjr Louis J. Sebille był jedynym żołnierzem Sił Powietrznych, który otrzymał to odznaczenie worek pusański, w dodatku pośmiertnie. Z szeregów Armii Amerykańskiej odebrali je: st. sierż. sztab. Melvin O. Handrich, st. szer. Melvin L. Brown, kpr. Gordon M. Craig, st. szer. Joseph R. Ouellette, st. sierż. Ernest R. Kouma, st. sierż. Travis E. Watkins, por. Frederick F. Henry, st. szer. Luther H. Story, st. sierż. sztab. Charles W. Turner, st. szer. David M. Smith, st. sierż. sztab. Loren R. Kaufman, i st. szer. William Thompson. Podczas pościgu za wycofującymi się po bitwie komunistami zasłużyli na Medal Honoru również sierż. William R. Jecelin i kpr. John W. Collier. Ponadto mjr British Army Kenneth Muir, jako jedyny z żołnierzy Brytyjskiej Wspólnoty Narodów został odznaczony Krzyżem Wiktorii za tę bitwę.
Straty.
Siły ONZ i Koreańskiej Armii Ludowej poniosły ogromne straty. Zespół bojowy amerykańskiego 5 Pułku Piechoty miał 269 zabitych, 574 rannych i 4 schwytanych podczas bitwy. Amerykańska 1 Dywizja Kawalerii straciła 770 zabitych, 2613 rannych i 62 wziętych do niewoli. 2 Dywizja Piechoty odnotowała śmierć 1120 żołnierzy, rany 2563, wzięcie do niewoli 67 i zaginięcie 69. 24 Dywizja Piechoty straciła 402 zabitych, 1086 rannych, 5 schwytanych i 29 zaginionych. Zespół bojowy 29 Pułku Piechoty miał 86 zabitych, 341 rannych, 1 schwytanego i 7 zaginionych. 25 Dywizja Piechoty zgłosiła 650 zabitych, 1866 rannych, 4 schwytanych i 10 zaginionych. Z innymi jednostkami niedywizyjnymi, łączna liczba ofiar Armii Amerykańskiej w bitwie o worek pusański wyniosła 3390 zabitych, 9326 rannych, 97 schwytanych (z których 9 zmarło w niewoli) i 174 zaginionych, co daje łącznie 12 987 ofiar. Korpus Piechoty Morskiej Stanów Zjednoczonych stracił 185 zabitych, Marynarka Wojenna Stanów Zjednoczonych 14 zabitych, a Siły Powietrzne 53 zabitych. Kolejnych 736 żołnierzy amerykańskich (ze wszystkich rodzajów sił zbrojnych) zostało zabitych, 2919 rannych i 12 zaginionych podczas pościgu za wrogiem na północ. Oficjalna liczba ofiar w szeregach Sił Zbrojnych USA to 4599 zabitych, 12 058 rannych, 2701 zaginionych i 401 schwytanych. Liczba ofiar Armii Republiki Korei jest prawie niemożliwa do oszacowania, ale wiadomo, że stanowiła co najmniej dwukrotność całkowitej liczby ofiar amerykańskich lub co najmniej 40 000. Stany Zjednoczone straciły w tej bitwie również 60 czołgów, co zwiększyło łączną liczbę tych maszyn straconych przez Amerykanów do tego momentu wojny do 136.
W bitwie o worek pusański padła także niewielka liczba ofiar brytyjskich, w tym pięciu żołnierzy zabitych. J.W. Addison był pierwszą ofiarą brytyjską w wojnie koreańskiej; zginął 23 sierpnia na pokładzie HMS "Comus", kiedy okręt został zaatakowany przez samolot lotnictwa Korei Północnej. 29 sierpnia por. marynarki I. M. MacLachlan, dowódca 800 Morskiego Dywizjonu Lotniczego, zginął w wypadku lotniczym na pokładzie HMS "Triumph". Dodatkowo w pobliżu Taegu zginęło trzech żołnierzy brytyjskich z 27 Brygady; szer. Reginald Streeter zginął 4 września, a kpt. C. N. A. Buchanan i szer. T. Taylor 6 września. Kolejnych 17 brytyjskich żołnierzy zostało rannych w worku pusańskim.
W bitwie zginęła także dwóch korespondentów wojennych: Ian Morrison, reporter "The Times" oraz Christopher Buckley, reporter "The Daily Telegraph", zginęli 13 sierpnia w pobliżu Waegwan, kiedy ich pojazd wjechał na minę. Razem z nimi zginął jeden z oficerów Indyjskich Sił Zbrojnych, płk Manakampat Kesavan Unni Nayar, przedstawiciel Komisji Narodów Zjednoczonych ds. Korei.
Straty poniesione w bitwie o worek pusański przez Koreę Północną są prawie niemożliwe do dokładnego oszacowania z powodu braku dokumentacji. Trudno jest określić, ilu obywateli Korei Południowej zostało przymusowo wcielonych do komunistycznego wojska podczas bitwy, a także ilu z nich zdezerterowało, a nie zginęło w bitwie. Większe starcia w worku pusańskim doprowadziły do zniszczenia całych pułków, a nawet dywizji Koreańskiej Armii Ludowej, a ich siłę należało oszacować na podstawie oceny w meldunkach północnokoreańskich przechwyconych przez ONZ. 1 września Koreańska Armia Ludowa liczyła około 97 850 żołnierzy, a co do jednej trzeciej tej liczby podejrzewa się, że byli to przymusowi poborowi z Korei Południowej. W następstwie bitwy o worek pusański tylko 25 000 lub 30 000 żołnierzy komunistycznych wróciło do Korei Północnej do końca miesiąca. Ponad jedna trzecia atakujących poniosła śmierć w walkach lub została schwytana. Oznaczałoby to, że ofiary Koreańskiej Armii Ludowej od 1 do 15 września mogą wynosić od około 41 000 do 36 000 zabitych i wziętych do niewoli, przy nieznanej liczbie rannych. Dodając do tego 5690 zabitych w na Bowling Alley, 3500 na wzgórzu Naktong, co najmniej 3700 w Taegu i nieznaną liczbę w P'ohang-dong przed 1 września, straty komunistów pod koniec bitwy prawdopodobnie przekroczyły 50 000 lub nawet 60 000 żołnierzy. Stracili oni także 239 czołgów T-34 i 74 działa samobieżne SU-76; praktycznie cały posiadany sprzęt pancerny.
Zbrodnie wojenne.
Wojska komunistyczne okupujące Koreę Południową były oskarżane o wiele przypadków znęcania się nad jeńcami wojennymi wziętymi do niewoli podczas walk. Wśród nich zdarzały się oskarżenia o tortury i egzekucje bez sądu niektórych schwytanych żołnierzy ONZ. Dochodziło do przypadków bicia, kastracji i palenia żywcem jeńców oraz wykorzystywania ich do ćwiczenia walk na bagnety. W regionie Taegu zostały znalezione ciała schwytanych żołnierzy z przestrzelonymi głowami i ze związanymi rękami na plecach. Wiadomo było, że tego typu morderstwa miały miejsce również w Masan, gdzie znane były także pojedyncze przypadki wykorzystywania jeńców jako ludzkich tarcz w czasie natarcia przeciwko oddziałom ONZ. Powszechnie znanym faktem było dobijanie ciężko rannych żołnierzy ONZ w północnokoreańskiej niewoli, a w co najmniej jednym przypadku bezbronni kapelani i sanitariusze zostali zaatakowani przez komunistów pomimo noszenia odpowiednich identyfikatorów. Ponadto Koreańska Armia Ludowa przymusowo wcielała południowokoreańskich cywilów w swoje szeregi na masową skalę, zabijając każdego, kto próbował zdezerterować.
Najbardziej niesławną zbrodnią wojenną Korei Północnej była masakra na wzgórzu 303 dokonana 17 sierpnia, kiedy to 41 amerykańskich jeńców zostało zabitych przez oddziały północnokoreańskie nacierające na Taegu. Mord ten skłonił dowódcę wojsk ONZ gen. MacArthura do ostrzeżenia Koreańczyków z północy za pośrednictwem ulotek i audycji, że zostaną pociągnięci do odpowiedzialności za swoje zbrodnie. Wiadomo, że dowódcy Koreańskiej Armii Ludowej wydali rozkazy dotyczące lepszego traktowania jeńców wojennych po tych incydentach, lecz podobne okrucieństwa wobec nich nadal trwały.
Oddziały ONZ, zwłaszcza południowokoreańskie, były również oskarżane o zabijanie lub usiłowanie zabicia schwytanych żołnierzy przeciwnika. Cywile z Korei Południowej, z których niektórzy byli lewicowymi lub komunistycznymi sympatykami, byli systematycznie więzieni lub zabijani w masakrach Ligi Bodo, z których część miała miejsce podczas bitwy o worek pusański. Krótko przed bitwą wycofujący się żołnierze 1 Dywizji Kawalerii i amerykańskie samoloty bojowe zabiły około 250-300 południowokoreańskich cywilów, głównie kobiety i dzieci, w masakrze No Gun Ri. Dowódcy amerykańscy przyjęli politykę strzelania do zbliżających się grup uchodźców, w obawie przed infiltratorami sympatyzującymi z wojskami Korei Północnej. Takie zabójstwa były prowadzone np. podczas walk nad rzeką Naktong, kiedy dowódcy ogłosili uchodźców „piąta kolumną” i wydali takie rozkazy, jak „strzelanie do wszystkich uchodźców, którzy przejdą przez rzekę”.
Oceny.
Niektórzy historycy twierdzą, że cele Korei Północnej w worku pusańskim były nieosiągalne od samego początku. Według historyka T. R. Fehrenbacha, Amerykanie, którzy byli lepiej wyposażeni niż północni Koreańczycy, byliby w stanie łatwo pokonać swoich przeciwników, gdyby mieli szansę uformować ciągłą linię obrony. Tymczasem komuniści przebili się przez ich obronę w kilku punktach i przez krótki czas byli w stanie wykorzystać swoje zdobycze. Jednak w ciągu tygodnia tempo ofensywy zostało spowolnione i Koreańska Armia Ludowa nie była w stanie utrzymać tempa swojego natarcia. Na większości długości linii frontu przez całą bitwę prowadzono tylko patrole i działania zwiadowcze.
Desant w Inczon był miażdżącym ciosem dla Koreańskiej Armii Ludowej, zastając ją całkowicie nieprzygotowaną i przełamując i tak już słabe siły północnokoreańskie wzdłuż worka pusańskiego. Praktycznie bez wyposażenia, z wyczerpanymi żołnierzami i niskim morale, komuniści znajdowali się w bardzo niekorzystnej sytuacji i nie byli w stanie kontynuować nacisku na worek pusański, próbując jednocześnie odeprzeć lądowanie w Inczon. 23 września Koreańska Armia Ludowa była w całkowitym odwrocie spod worka pusańskiego, a siły ONZ szybko ścigały ich na północ i odzyskiwały utracone na początku wojny tereny.
Zniszczenie Koreańskiej Armii Ludowej pod Pusan sprawiło, że kontynuacja wojny przez komunistów stało się niemożliwa przy użyciu samych tylko wojsk północnokoreańskich. Ogromne straty w ludziach i sprzęcie były porównywalne do strat Armii Republiki Korei poniesionych w pierwszych miesiącach wojny. Północni Koreańczycy całkowicie upadli jako siła bojowa, a pozostała część ich rozgromionych wojsk wycofała się do Korei Północnej, zdolna jedynie do słabych prób spowalniania sił ONZ, które były teraz w ofensywie z przytłaczającą przewagą lądową, powietrzną i morską. Wiele jednostek północnokoreańskich po prostu się poddało, a ich liczba żołnierzy została zredukowana z tysięcy do zaledwie kilkuset ludzi.
Dzięki udanej akcji utrzymania worka pusańskiego, zwycięstwo sił ONZ zapoczątkowało ruchy wojsk, które miały ukształtować pozostałą część wojny. Gen. MacArthur i Połączeni Szefowie Sztabów, naciskani przez przywódców USA w Waszyngtonie, postanowili agresywnie ścigać pobitą Koreańską Armię Ludową także na terytorium Korei Północnej. 8 Armii nakazano posunąć się jak najdalej na północ, aż do Mandżurii i granicy Korei Północnej z Chinami, mając na celu przede wszystkim zniszczenie tego, co pozostało z Koreańskiej Armii Ludowej, zaś celem politycznym było zjednoczenie całej Korei pod rządami prezydenta Korei Południowej Syngmana Rhee. To rozsierdziło rząd komunistycznych Chin, które zagroziły, że „nie będą stać z boku, jeśli imperialiści bezmyślnie napadną na terytorium ich sąsiada”. Ostrzeżenia ze strony innych państw, aby nie przekraczać 38. równoleżnika, zostały zlekceważone i gen. MacArthur rozpoczął ofensywę we wrogim kraju, gdy Korea Północna odmówiła poddania się. Ostatecznie doprowadziło to do chińskiej interwencji w listopadzie, gdy wojska ONZ zbliżyły się do rzeki Jalu, a to, co pierwotnie było określane jako „ofensywa do domu przed Bożym Narodzeniem”, zamieniło się w wojnę, która trwała przez kolejne dwa i pół roku.

</doc>
<doc id="195285" url="https://pl.wikipedia.org/wiki?curid=195285" title="Cigacice">
Cigacice

Cigacice (tuż po wojnie "Cygaczyce", ) – wieś w Polsce położona nad Odrą w województwie lubuskim, w powiecie zielonogórskim, w gminie Sulechów.
Wschodnim skrajem Cigacic przebiega droga ekspresowa S3 (most nad Odrą o długości 571,84 m). W miejscowości znajduje się port rzeczny oraz most na Odrze.
Według danych na 30 czerwca 2021 miejscowość zamieszkuje 769 mieszkańców.
Historia.
Przed 1945 r. wieś posiadała charakter wypoczynkowo-uzdrowiskowy (tzw. „Luftkurort”). Zakładano tu także liczne winnice i produkowano wina. W 1937 r., w ramach polityki zniemczania nazw pochodzenia słowiańskiego, władze nazistowskie zmieniły nazwę wsi na "Odereck".
W latach 1945-54 wieś należała i była siedzibą gminy Cigacice, następnie do 1973 r. gromady Cigacice. W latach 1975–1998 miejscowość administracyjnie należała do województwa zielonogórskiego.
Zabytki i kultura.
Na skarpie odrzańskiej stoi zabytkowy, neogotycki kościół św. Michała Archanioła.
W miejscowości są pozostałości niemieckich umocnień z II wojny światowej (Linia Środkowej Odry). Udostępniana jest zabezpieczona kopuła obserwacyjna; jedyny widoczny dziś fragment żelbetowego, jednokondygnacyjnego schronu obserwacyjnego nr 712. Kopuła znajduje się, przy południowym przyczółku mostu drogowego na Odrze (po wschodniej stronie szosy). Obiekt jest pod prawną opieką zielonogórskiego oddziału Towarzystwa Przyjaciół Fortyfikacji.
Od 2005 we wsi działa Teatr Wielki w Cigacicach - nieformalna grupa kabaretowa, złożona z mieszkańców Cigacic i okolicznych miejscowości. Animatorem teatru jest mieszkający w Cigacicach Dariusz Kamys, członek kabaretu Hrabi.

</doc>
<doc id="195286" url="https://pl.wikipedia.org/wiki?curid=195286" title="Droga krajowa nr 28 (Polska)">
Droga krajowa nr 28 (Polska)

Droga krajowa nr 28 – droga krajowa klasy GP oraz klasy G w południowej Polsce, przebiegająca przez województwa: małopolskie oraz podkarpackie. Nazywana jest "trasą karpacką" (niem. "Tatraer Reichsstraße").
Droga biegnie prawie równolegle do drogi krajowej nr 94 wzdłuż podnóża Karpat. Z zachodu na wschód prowadzi przez Pogórze Śląskie, Beskid Makowski, Beskid Wyspowy, Kotlinę Sądecką, Pogórze Rożnowskie, Obniżenie Gorlickie, Doły Jasielsko-Sanockie, Góry Słonne i Pogórze Przemyskie. Droga krajowa nr 94 spełnia jednak ważniejszą rolę w komunikacji w tym obszarze, gdyż droga krajowa nr 28 ma charakter drogi górskiej z dużą liczbą zakrętów, co wiąże się z mniejszym bezpieczeństwem i komfortem jazdy. Odznacza się natomiast dużymi walorami turystycznymi. Trasa kończy się na przejściu granicznym z Ukrainą w Medyce. Droga biegnie na południu równolegle do linii kolei transwersalnej.
W Wujskiem przy drodze krajowej nr 28 znajduje się punkt startowy do organizowanego corocznie w czerwcu Bieszczadzkiego Wyścigu Górskiego na trasie Wujskie – szczyt Gór Słonnych. Wyścig zaliczany jest jako runda Górskich Samochodowych Mistrzostw Polski.
Historia.
Początkowa jako trasa (szlak) do 1918 położona była w austriackiej prowincji Galicja. Jako tzw. Tatraer Reichsstraße łączyła Białą z Żywcem, Suchą Beskidzką i Sanok z Samborem na terenie dzisiejszej Ukrainy. Od roku 1843 oznaczona pod numerem 82. Route. W roku 1852 oddano do użytku utwardzony odcinek z Sanoka do Przemyśla przez Góry Słonne. W następnym roku Sanok i okolice wizytował młody Franciszek Józef I. Droga ta po 1918 została włączona do polskiej sieci drogowej dnia 10 grudnia 1920. Do 1945 należała do sieci drogowej Generalnego Gubernatorstwa jako droga „24. Route”.
W roku 1985 polska sieć drogowa została zreorganizowana. Istniejącym drogom krajowym zmieniono nazwy i oznaczenia. Odcinek łączący Zator z Wadowicami otrzymał oznaczenie drogi krajowej nr 950, dalszy przebieg do Przemyśla został wyznaczony jako droga krajowa 98. W roku 2000 numeracja dróg po raz kolejny zmieniła się – wtedy przemieniono nr 98 na 28.
Przemysł, gospodarka, restauracje i handel przy drodze nr 28.
Przy drodze zlokalizowane są m.in. zakłady produkcji lodów Koral w Nowym Sączu, Fabryka Maszyn Glinik S.A. w Gorlicach, Fabryka Amortyzatorów oraz Krośnieńskie Huty Szkła w Krośnie, fabryka przemysłu gumowego w Sanoku, fabryka elektroniki Fideltronik Poland sp. z o.o. w Suchej Beskidzkiej oraz rozlewnia wód „Kuracjusz Beskidzki” w Suchej Beskidzkiej. W Jaśle znajdują się m.in. Rafineria Lotos i krośnieńska fabryka mebli Nowy Styl S.A. W Krośnie przy skrzyżowaniu z ul. Krakowską znajduje się hipermarket Carrefour, a przy skrzyżowaniu z drogą „G” hipermarkety budowlane Leroy Merlin, Merkury Market i centrum handlowe VIVO, jadąc dalej przy granicy Krosna w Miejscu Piastowym znajduje się hipermarket budowlany OBI. W Sanoku przy DK28 (ul. Królowej Bony) nad Sanem znajduje się supermarket Kaufland. Dwa kilometry na południe od głównej drogi w Jedliczu mieści się Rafineria Nafty Jedlicze S.A. W Suchej Beskidzkiej, Wadowicach, Jaśle, Nowym Sączu i w Krośnie przy drodze nr 28 znajdują się stacje paliw BP. W miejscowościach takich jak: Rabka-Zdrój, Iwonicz-Zdrój i Rymanów-Zdrój, leżących przy drodze nr 28, znajdują się ośrodki przyrodolecznicze z bazą hotelową oraz Spa.
9 lutego 2016 podpisano umowę na wykonanie obwodnicy Sanoka. Zakończenie inwestycji przewidziano na rok 2019.
Klasa drogi.
Droga posiada parametry klasy GP na odcinkach
oraz klasy G na odcinku Sanok – Kuźmina – Bircza – Przemyśl.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
We wcześniejszych latach droga była objęta ograniczeniami największego dopuszczalnego nacisku na oś:

</doc>
<doc id="195287" url="https://pl.wikipedia.org/wiki?curid=195287" title="DK28">
DK28



</doc>
<doc id="195288" url="https://pl.wikipedia.org/wiki?curid=195288" title="Arnika">
Arnika

Arnika ("Arnica" L.) – rodzaj roślin należących do rodziny astrowatych. Należy do niego około 30 gatunków roślin. Przedstawiciele tego rodzaju występują głównie na terenie Ameryki Północnej, tylko dwa gatunki pochodzą z Eurazji ("A. montana", "A. angustifolia"). We florze Polski występuje tylko jeden gatunek – arnika górska "Arnica montana".
Morfologia.
Rośliny jednoroczne i byliny. Kwiaty żółte, zebrane w koszyczki. Zazwyczaj mają głęboki system korzeniowy, liście pojedyncze, wydłużone i przeważnie owłosione. Ulistnienie naprzeciwległe. Nasiona z puchem kielichowym, rozsiewane przez wiatr.
Systematyka.
Angiosperm Phylogeny Website adaptuje podział na podrodziny astrowatych ("Asteraceae") opracowany przez Panero i Funk w 2002, z późniejszymi uzupełnieniami. Zgodnie z tym ujęciem rodzaj "Arnica" należy do plemienia "Madieae", podrodziny "Asteroideae" (Juss.) Chev. W systemie APG III astrowate są jedną z kilkunastu rodzin rzędu astrowców ("Asterales"), wchodzącego w skład kladu astrowych w obrębie dwuliściennych właściwych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd astropodobne ("Asteranae" Takht.), rząd astrowce ("Asterales" Lindl), rodzina astrowate ("Asteraceae" Dumort.), rodzaj arnika ("Arnica" L.).
Uprawa.
W Polsce gatunki ozdobne uprawia się rzadko, gdyż w naszym klimacie późnym latem rośliny często ulegają gniciu z powodu nadmiernej wilgotności. 
Arniki wymagają stanowiska w pełnym słońcu oraz wilgotnej, żyznej i przepuszczalnej gleby. Rozmnaża się je przez podział lub z nasion.

</doc>
<doc id="195289" url="https://pl.wikipedia.org/wiki?curid=195289" title="Architektura Stargardu">
Architektura Stargardu

Układ urbanistyczny Starego Miasta.
Stare Miasto i otaczające je planty leżą w strefie A ochrony zabytków i znajdują się pod nadzorem Wojewódzkiego Konserwatora Zabytków w Szczecinie, ze względu na dużą koncentrację zabytków. Obecnie jest wdrażany plan rewitalizacji zabudowy Starówki oraz niektórych rejonów Stargardu, który ma na celu budowanie konkurencyjności miasta w skali ponadlokalnej. Centralną częścią Starego Miasta jest Rynek Staromiejski na planie kwadratu z 5 ulicami wylotowymi. Pozostałe w większości mają zachowany historyczny kształt. Ślady o osadnictwa przedlokacyjnego możemy zauważyć w postaci ciągu historycznych ulic "Johannisstrasse" i "Grosse Wall" (dziś obydwie Bolesława Chrobrego) oraz bardziej regularnej siatki bloków zabudowy wytyczonych po 1253 roku.
Zabytki.
Więcej informacji o zabytkach : Zabytki w Stargardzie

</doc>
<doc id="195291" url="https://pl.wikipedia.org/wiki?curid=195291" title="Pałac Dioklecjana">
Pałac Dioklecjana



</doc>
<doc id="195293" url="https://pl.wikipedia.org/wiki?curid=195293" title="Hermann Goring">
Hermann Goring



</doc>
<doc id="195294" url="https://pl.wikipedia.org/wiki?curid=195294" title="Meteoryt tunguski">
Meteoryt tunguski



</doc>
<doc id="195295" url="https://pl.wikipedia.org/wiki?curid=195295" title="Hermann Wilhelm Göring">
Hermann Wilhelm Göring



</doc>
<doc id="195297" url="https://pl.wikipedia.org/wiki?curid=195297" title="Abdaniec">
Abdaniec



</doc>
<doc id="195299" url="https://pl.wikipedia.org/wiki?curid=195299" title="Luba (herb szlachecki)">
Luba (herb szlachecki)



</doc>
<doc id="195301" url="https://pl.wikipedia.org/wiki?curid=195301" title="Łuba (herb szlachecki)">
Łuba (herb szlachecki)



</doc>
<doc id="195302" url="https://pl.wikipedia.org/wiki?curid=195302" title="Wolność i Praworządność">
Wolność i Praworządność

Wolność i Praworządność (WiP) – polska prawicowa partia polityczna o charakterze konserwatywno-liberalnym i eurosceptycznym.
Została zarejestrowana 22 czerwca 2005 jako Platforma Janusza Korwin-Mikkego, jako tymczasowy twór na potrzeby najbliższych wyborów, po których miała zostać rozwiązana. Utworzona z inicjatywy Janusza Korwin-Mikkego, który jednak do niej nie wstąpił, delegując doń kilkunastu swoich zaufanych współpracowników. Ugrupowanie wzięło udział w wyborach parlamentarnych i prezydenckich w 2005. Z list partii startowali głównie członkowie Unii Polityki Realnej, ale także inne osoby, jak np. Bogusław Wolniewicz czy Andrzej Pilipiuk. Wbrew wcześniejszym zapowiedziom, PJKM nie została rozwiązana. Od tej pory pełniła rolę koła ratunkowego dla frakcji Janusza Korwin-Mikkego, który stopniowo tracił wpływ na Unię Polityki Realnej. W 2009, po wystąpieniu z UPR, Janusz Korwin-Mikke przystąpił do tej partii i objął w niej przewodnictwo. Wkrótce ugrupowanie przyjęło nazwę „Wolność i Praworządność”, a 9 października 2010 podjęło decyzję o połączeniu się z grupą działaczy wywodzących się z UPR i skupionych wokół Stanisława Żółtka, w celu utworzenia formacji Unia Polityki Realnej – Wolność i Praworządność (obecny Kongres Nowej Prawicy). Partia ta została zarejestrowana 25 marca 2011, a dzień wcześniej decyzją sądu WiP przestała istnieć.
Historia partii.
Po nieudanych próbach wejścia w koalicję UPR z PO, PiS lub LPR oraz problemami wewnętrznymi UPR Janusz Korwin-Mikke zdecydował się założyć partię pod własnym imieniem. Nazwa partii celowo miała nasuwać skojarzenie z Januszem Korwin-Mikkem – gdyż, według niego samego, dużo więcej ludzi zna jego nazwisko niż UPR.
22 czerwca 2005 została zarejestrowana partia o nazwie „Platforma Janusza Korwin-Mikke”. Partia w wyborach do Sejmu RP V kadencji nie przekroczyła 5% progu wyborczego. W 2006 Platforma Janusza Korwin-Mikke zawiesiła działalność, jednak nie została wykreślona z rejestru partii politycznych.
28 marca 2009 Janusz Korwin-Mikke ogłosił pomysł reaktywacji PJKM i startu w wyborach do Parlamentu Europejskiego. Ostatecznie koncepcja ta upadła, a Janusz Korwin-Mikke poparł komitet UPR.
17 października 2009 Janusz Korwin-Mikke wystąpił z UPR, mimo że partia ogłosiła go już kandydatem w wyborach prezydenckich. Polityk reaktywował równocześnie ciągle będącą zarejestrowaną PJKM.
11 listopada 2009 odbył się konwent Platformy Janusza Korwin-Mikke, na którym przegłosowano zmianę nazwy na Wolność i Praworządność oraz uchwalono program partii i wybrano nowe władze. Funkcję prezesa objął Janusz Korwin-Mikke. 30 grudnia 2009 zmianę nazwy partii z PJKM na WiP zatwierdził sąd.
Postanowieniem sądu z 6 października 2010 WiP została wyrejestrowana z ewidencji partii politycznych. 3 dni później na konwencie w Krakowie przyjęto uchwałę zalecającą członkom WiP wstępowanie do Unii Polityki Realnej Stanisława Żółtka, w celu utworzenia ugrupowania Unia Polityki Realnej – Wolność i Praworządność (obecny Kongres Nowej Prawicy). 3 grudnia wniosek o rejestrację partii został złożony. Prawna likwidacja WiP zakończyła się 24 marca 2011, a UPR-WiP zarejestrowana została dzień później. Janusz Korwin-Mikke został prezesem, a dotychczasowi wiceprezesi WiP objęli stanowiska II i IV wiceprezesa nowej partii.
Udział partii w wyborach.
Wybory parlamentarne w 2005.
PJKM zarejestrowała się we wszystkich okręgach wyborczych z wyjątkiem okręgu Sieradz. Platforma Janusza Korwin-Mikkego otrzymała w kraju w wyborach do Sejmu 185 885 głosów, tj. 1,57%, co nie pozwoliło na otrzymanie finansowania z budżetu państwa (wymagane 3% głosów) i uzyskanie miejsc w Sejmie. Najlepszy wynik PJKM uzyskała w okręgu Sosnowiec – 2,81%. W wyborach do Senatu partia wystawiła kilkunastu kandydatów (m.in. byłego posła Władysława Reichelta), którzy uzyskiwali od 5,5 do 12,5% w okręgu. Żaden z nich nie zdobył mandatu.
Wybory prezydenckie w 2005.
W wyborach prezydenckich w 2005 Platforma Janusza Korwin-Mikkego zebrała ponad 180 tys. podpisów (wymagane 100 tys.) i zarejestrowała swojego kandydata na prezydenta RP – Janusza Korwin-Mikkego, który uzyskał 1,43% głosów i zajął 6. miejsce spośród 12 kandydatów.
Wybory prezydenckie w 2010.
W wyborach prezydenckich w 2010 Wolność i Praworządność zebrała 138 tys. podpisów, by zarejestrować swojego kandydata na prezydenta RP – Janusza Korwin-Mikkego. Uzyskał on 416 898 głosów poparcia (2,48%), co dało mu czwarty wynik spośród dziesięciu kandydatów.
Wybory samorządowe w 2010.
W wyborach samorządowych w 2010 WiP wspólnie m.in. z popierającymi Stanisława Żółtka działaczami UPR startowała w ramach komitetu wyborczego „Ruch Wyborców Janusza Korwin-Mikke”, którego pełnomocnikiem wyborczym był Tomasz Sommer. Komitet wystawił listy kandydatów głównie do sejmików, co miało miejsce w 13 województwach. Najlepsze rezultaty RW JKM uzyskał w województwach małopolskim (2,69%) i mazowieckim (2,32%). W skali kraju kandydaci RW JKM uzyskali 1,22% głosów, co dało 7. miejsce spośród wszystkich komitetów. Komitet wystawił również kilku kandydatów na prezydentów miast. Lider WiP Janusz Korwin-Mikke wystartował na prezydenta Warszawy, zajmując 4. miejsce z wynikiem 3,90% głosów.
Program partii.
Przed wyborami w 2005 partia postulowała m.in.:
Do wyborów w 2005 PJKM szła pod hasłem „Precz z pięcioma B” (biurokracją, bezrobociem, biedą, bezprawiem, bałaganem).
Szczegółowy program był identyczny z programem gospodarczym Unii Polityki Realnej, zatwierdzonym przez Radę Główną UPR 27 listopada 2004.
Organizacja partii.
Organami statutowymi partii były: konwent (składający się z członków partii), prezydium rady (składające się z prezesa, I i II wiceprezesa, sekretarza oraz skarbnika), rada (mogąca liczyć od 15 do 21 osób) oraz komisja rewizyjna (trzyosobowa). Istniała także kilkuosobowa rada honorowa.

</doc>
<doc id="195303" url="https://pl.wikipedia.org/wiki?curid=195303" title="Mistrzostwa Europy w Lekkoatletyce 1934">
Mistrzostwa Europy w Lekkoatletyce 1934

I Mistrzostwa Europy w Lekkoatletyce odbyły się w Turynie we Włoszech w dniach 7-9 września 1934 roku. Rozegrano zawody w dwudziestu dwóch konkurencjach – trzynastu biegowych, ośmiu technicznych i jednym wieloboju. W zawodach uczestniczyli wyłącznie mężczyźni. Areną rywalizacji był Stadion im. Benita Mussoliniego. Klasyfikację medalową wygrała reprezentacja Trzeciej Rzeszy.
Tło zawodów.
W 1926 roku ówczesny prezes Węgierskiego Związku Lekkiej Ateltyki Szilard Stankovits na posiedzeniu Rady Międzynarodowej Federacji Amatorskiej Lekkiej Atletyki (IAAF) zaproponował powołanie do życia mistrzostw Europy jednak jego propozycja została odrzucona. Osiem lat później, na Kongresie IAAF w 1932 roku, Węgier przedstawił swój projekt i przeprowadził zmiany statutu IAAF dzięki czemu przy tej organizacji powołana została Komisja Europejska IAAF. Rok później, 24 września 1933 w Berlinie, zaakceptowano regulamin mistrzostw i przyznano organizację pierwszej ich edycji Turynowi we Włoszech.
Państwa uczestniczące.
Według nieoficjalnych podsumowań, w zawodach wzięło udział 223 sportowców reprezentujących dwadzieścia trzy drużyny narodowe. Jest to o trzech zawodników mniej niż w raporcie oficjalnym. W nawiasach podano liczbę zawodników w reprezentacjach narodowych.

</doc>
<doc id="195304" url="https://pl.wikipedia.org/wiki?curid=195304" title="Deutsche Telekom">
Deutsche Telekom

Deutsche Telekom AG – największe niemieckie przedsiębiorstwo telekomunikacyjne i zarazem największy operator telekomunikacyjny w Unii Europejskiej.
Wcześniej, telekomunikacyjne ramię państwowego monopolisty "Deutsche Bundespost", podzielone na trzy części i sprywatyzowane w 1996 roku. W 2008 roku niemiecki rząd posiadał 15% akcji przedsiębiorstwa, a kolejne 17% pośrednio przez państwowy bank KfW.
Główna siedziba przedsiębiorstwa mieści się w Bonn.
Deutsche Telekom AG jest głównym sponsorem klubu piłkarskiego Bayern Monachium.

</doc>
<doc id="195308" url="https://pl.wikipedia.org/wiki?curid=195308" title="Jezioro Melville’a">
Jezioro Melville’a

Jezioro Melville’a (, ) – jezioro w Kanadzie, w prowincji Nowa Fundlandia i Labrador. Położone we wschodniej części półwyspu Labrador.
Powierzchnia: 2933 km²
&lt;br&gt;Głębokość maksymalna: 217 m
&lt;br&gt;Wysokość: 0 m n.p.m.
Przez Jezioro Melville’a przepływa rzeka Churchill.

</doc>
<doc id="195310" url="https://pl.wikipedia.org/wiki?curid=195310" title="Mweru">
Mweru

Mweru (ang. "Lake Mweru", fr. "Lac Moero") – jezioro tektoniczne w Afryce, położone na pograniczu Demokratycznej Republiki Konga i Zambii, ok. 150 km na zachód od jeziora Tanganika, w odgałęzieniu Wielkich Rowów Afrykańskich.
Przez jezioro Mweru przepływa rzeka Luapula.
Jezioro Mweru zostało odkryte dla Europejczyków w 1867 roku przez Davida Livingstone’a.

</doc>
<doc id="195314" url="https://pl.wikipedia.org/wiki?curid=195314" title="Bardejów">
Bardejów

Bardejów (słow. "Bardejov"; hist. "Bardiów", "Bardyjów"; niem. "Bartfeld"; węg. "Bártfa"; czes. "Bardijov" lub "Bardějov"; cyg. "Bartwa") – miasto powiatowe w północno-wschodniej Słowacji, w kraju preszowskim, w historycznym regionie Szarysz.
Położenie.
Bardejów leży na wysokości 277 m n.p.m. na północnych krańcach Pogórza Ondawskiego nad rzeką Topľa. Liczba mieszkańców miasta wynosi 33 696 osób "[2011]", powierzchnia miasta – 72,336 km². Do miasta włączono też kilka pobliskich miejscowości, tak więc obecnie miasto dzieli się na dzielnice:
Przez Bardejów przebiega droga krajowa nr 77 ze Svidníka do Popradu, z którą łączy się droga lokalna 545 z Preszowa do przejścia granicznego Konieczna-Becherov. W Bardejowie znajduje się stacja kolejowa Bardejov, kończy się tu linia kolejowa z Preszowa. Znajduje się tu muzeum regionu Szarysz (Szaryskie Muzeum w Bardejowie) z bogatą i unikatową pod względem naukowym kolekcją lokalnej fauny ekspozycją historyczną oraz jedną z największych w Europie ekspozycją ikon karpackich. Kilka kilometrów od Bardejowa znajduje się uzdrowisko Bardejów-Zdrój i Muzeum Architektury Ludowej (skansen).
Historia.
Okolice miasta były zamieszkane już w neolicie. W XI wieku teren ten mógł razem z resztą dzisiejszej Słowacji zostać przyłączony krótkotrwale do Polski przez Bolesława Chrobrego, jednak po jego śmierci obszar definitywnie wrócił pod panowanie Królestwa Węgier. U schyłku XII w. na skutek akcji kolonizacyjnej powstał tutaj klasztor cystersów, założony przez zakonników przybyłych z Polski.
Pierwsza pisemna wzmianka o Bardejowie, którą tworzy zapis w tzw. Kronice Ipatijewskiej, pochodzi z 1241. Kolejna wzmianka pisemna, której kopia znajduje się w bardejowskim Archiwum Powiatowym, pochodzi z roku 1247. W dokumencie tym król Bela IV rozstrzyga spory, zaistniałe między niemieckimi osadnikami z Preszowa a bardejowskimi cystersami. Wymienieni są oni jako "fratres de Copryvnicia Cisterciensis ordinis", co wskazuje, że zostali oni na te tereny sprowadzeni przez władców węgierskich z Koprzywnicy w ziemi sandomierskiej, gdzie od 1185 r. istniało ich opactwo.
Na przełomie XIII i XIV w. w rejonie klasztoru osiedlili się niemieccy osadnicy ze Śląska. W rozwoju osady pomogły przywileje przysługujące miastom, jakie nadał jej w 1320 r. król Karol Robert Andegaweński. Mianowicie, uwolnił mieszkańców tej osady, występującej tu jako "Bardfalva", na 10 lat od wszelkich opłat, a po upływie tego czasu miano płacić do skarbu królewskiego po pół wiardunku trzy razy do roku (na św. Jerzego, na św. Mikołaja i na Trzech Króli). Mieszkańcy zostali też zwolnieni z czynszu od siebie i swojego mienia na rzecz wójta. Wójtostwo, w tym dwa łany wolne od opłat i wyłączne prawo stawiania młynów, otrzymał niejaki Wawrzyniec. Jednocześnie dokument ten wyznaczał granice obszaru, jaki ma być własnością miasta. Ziemie te były w następnych wiekach przedmiotem licznych sporów między miastem a okoliczną szlachtą, zwłaszcza właścicielami feudalnego "państwa" z siedzibą na zamku Makowica.
Prawdopodobnie jeszcze w XIII w. bardejowski klasztor cystersów zanikł. Nie ma dowodów, aby został zniszczony w trakcie któregoś z najazdów tatarskich. W każdym razie nie ma o nim ani o zakonnikach wzmianki w dokumencie Karola Roberta z roku 1320, jest w nim natomiast wspominany miejscowy pleban, co świadczy o istnieniu kościoła.
W XIV i XV w. Bardejów był ważnym ośrodkiem rzemiosła i handlu, zdobywając kolejne przywileje, m.in. prawo składu. Do rozkwitu miasta przyczyniło się jego położenie na szlaku handlowym z Półwyspu Bałkańskiego do Polski i na Ruś. Kupcy bardejowscy sprzedawali w Polsce m.in. wina tokajskie. Już w 1352 r. król Ludwik I nadał miastu przywilej urządzania dorocznego jarmarku na św. Idziego, mającego trwać osiem dni. Król Zygmunt Luksemburski przedłużył ten jarmark w 1403 r. do dwóch tygodni, a w 1427 r. ustanowił drugi jarmark na św. Jana. Król Ferdynand Habsburg w 1563 r. nadał przywilej na dwa nowe jarmarki, mające się odbywać na trzy dni przed św. Maciejem i św. Tomaszem, a także cotygodniowe targi w sobotę.
W 1352 r. król Ludwik I kazał otoczyć Bardejów murem obronnym z basztami. W XV w. miasto miało już kompletne mury, w których było 5 bram. W 1365 r. miasto uzyskało prawo miecza – od tej pory mogło wydawać wyroki śmierci i wykonywać je. Miało również swojego kata. W 1376 r. zostało podniesione przez króla Ludwika I do rangi wolnego miasta królewskiego. Jednak w 1412 r. król Węgier Zygmunt Luksemburski zastawił Bardejów za sprawą Ścibora ze Ściborzyc szlachcicowi A. Balickiemu pod pożyczkę 13 000 złotych. W 1477 r. król Maciej Korwin unieważnił zastaw, a podatki nakazał płacić do swojego skarbu.
W ciągu niespełna stu lat od początku XIV do początku XV w. Bardejów urósł do rangi jednego z największych i najbogatszych miast ówczesnych Górnych Węgier. Świadczy o tym fakt, że w 1437 r. w obrębie murów miejskich istniało 517 domów, zamieszkiwanych przez ok. 3000 mieszkańców. Dalszych ok. 300 domów rozlokowanych było na przedmieściach. W tym samym roku w mieście były zarejestrowane 64 rzemiosła, 51 cechów rzemieślniczych i 146 majstrów rzemieślniczych. Od 1453 r. miasto posiadało herb, nadany przez króla Władysława Pogrobowca. Od połowy XV w. Bardejów był członkiem związku pięciu wolnych miast królewskich wschodniej Słowacji – Pentapolitany.
Rozwoju miasta nie załamały liczne dotykające go konflikty zbrojne. Podczas wojny polsko-węgierskiej w 1402 r. Bardejów oblegały wojska polskie. W 1430 r. miasto napadli husyci. Później niszczyły je wojny węgiersko-habsburskie i wojny z Turkami.
Szczyt rozwoju Bardejowa przypadł na przełom XVI i XVII w. Z tego czasu pochodzi większość zabytkowych budowli. W mieście od 1539 r. istniało ewangelickie gimnazjum, założone przez Leonarda Stöckela, który także opracował i wydał statut szkoły. Funkcjonowała tu publiczna biblioteka i teatr. Działały dwie drukarnie: pierwsza z nich została założona już w 1548 r. przez wspomnianego L. Stöckela. Papier i pergamin dla nich wytwarzali miejscowi rzemieślnicy. Pod koniec XVII w. miasto zaczęło jednak podupadać, do czego przyczyniły się m.in. toczące się w tych okolicach węgierskie powstania przeciw Habsburgom.
W 1679 r. dotknęła je epidemia, w 1680 r. wielki pożar; podobne katastrofy powtarzały się przez cały XVIII w. W 1725 r. dotknęło miasto trzęsienie ziemi, w wyniku którego m.in. ucierpiała wieża kościoła św. Idziego. Kolejne pożary miały miejsce w 1774 i w 1878 r. - w tym drugim uległo spaleniu prawie całe miasto w obrębie murów obronnych.
Od XVIII w. datuje się lecznicze wykorzystanie okolicznych źródeł mineralnych, w tym rozwój Bardejowskiego Zdroju.
Według danych zebranych przez Eugeniusza Janotę około 1860 r. w samym mieście było 166 domów, w większości murowanych, a wraz z przedmieściami 642. Liczba ludności przekraczała nieco 4 tysiące, z czego 2600 rzymskich katolików, do 200 grekokatolików, 860 protestantów wyznania augsburskiego i 480 żydów. Rzemieślnicy bardejowscy zrzeszeni byli w 24 cechach, z czego najwięcej było ciżmarzy (54), tkaczy (40), garncarzy (24), kapeluszników (20) i bednarzy (18). Pracowali także jeszcze m.in. mydlarze, powroźnicy, siodlarze, rymarze, grzebieniarze, złotnicy czy piernikarze. Wymieniono również 36 koszykarzy, zajmujących się pleceniem rozmaitych koszy - byli to z reguły murarze, cieśle itp, którzy w zimie nie mieli innej pracy. W 1786 r. cesarz Józef II ustanowił jeszcze dwa kolejne jarmarki, na św. Józefa i na św. Teresę oraz drugi (oprócz soboty) dzień targowy we środę.
Impulsem do ponownego rozwoju miasta było połączenie go linią kolejową z Preszowem w 1893 r. . I i II wojna światowa ominęły miasto. Po II wojnie światowej w mieście powstały liczne zakłady: przemysłu maszynowego, obuwniczego, skórzanego, meblarskiego i spożywczego. W latach 50. XX w. ruszyła odbudowa i renowacja starówki.
Zastój w rozwoju miasta w XVIII i w XIX w. pozwolił na zachowanie wielu zabytków, które przy intensywnej urbanizacji zapewne uległyby zniszczeniu. Z tego powodu w 1950 r. centrum Bardejowa ogłoszono rezerwatem miejskim.
Zabytki.
W 2000 r. bardejowskie Stare Miasto wraz z tzw. suburbium żydowskim zostało wpisane na listę światowego dziedzictwa UNESCO jako czwarty zespół architektoniczny na Słowacji.

</doc>
<doc id="195315" url="https://pl.wikipedia.org/wiki?curid=195315" title="IRL">
IRL



</doc>
<doc id="195316" url="https://pl.wikipedia.org/wiki?curid=195316" title="Llewella z Amberu">
Llewella z Amberu



</doc>
<doc id="195317" url="https://pl.wikipedia.org/wiki?curid=195317" title="Monterey Pop Festival">
Monterey Pop Festival



</doc>
<doc id="195321" url="https://pl.wikipedia.org/wiki?curid=195321" title="Nikaragua (jezioro)">
Nikaragua (jezioro)

Nikaragua (, indiańskie "Cocibolca") – jezioro w południowej Nikaragui, największe jezioro w Ameryce Środkowej. Położone jest w rowie tektonicznym, ciągnącym się równolegle do wybrzeża pacyficznego, od którego dzieli go odległość zaledwie 20 km. Bardziej na północ w tym samym rowie położone jest jezioro Managua.
Nikaragua ma 8150 km² powierzchni i 108 km³ objętości. Jego średnia głębokość wynosi 15 m, zaś maksymalna 45 m. Nad jeziorem Nikaragua leży jedno z najstarszych miast Nikaragui – Granada.
Na jeziorze znajdują się liczne wyspy – ponad 400, z czego 300 skupia się w północnej jego części, wokół półwyspu Asese, tzw. Wysepki Granady, z których największa to wulkaniczna Ometepe (277 km²). Na niej znajdują się dwa wulkany Concepción (1700 m n.p.m.) i Maderas (1395 m n.p.m.). W południowo-zachodniej części jeziora znajduje się grupa wysp Solentiname.
Jezioro Nikaragua łączy się z jeziorem Managua przez rzekę Tipitapa, a przez rzekę San Juan łączy się z Morzem Karaibskim.
W jeziorze Nikaragua żyją endemiczne gatunki zwierząt pierwotnie morskich, które w toku ewolucji przystosowały się do środowiska słodkowodnego. Najbardziej znaną rybą występująca w tym zbiorniku wodnym jest podgatunek żarłacza tępogłowego, rekin "Carcharhinus nicaraguensis".

</doc>
<doc id="195322" url="https://pl.wikipedia.org/wiki?curid=195322" title="Łajka zachodniosyberyjska">
Łajka zachodniosyberyjska

Łajka zachodniosyberyjska (ros. западносибирская лайка, ang. Westsiberian Laika) – jedna z ras psów, należąca do grupy szpiców myśliwskich, zaliczana do grupy łajek. Podlega próbom pracy.
Budowa.
Wygląd ogólny.
Pies średniej wielkości o mocnej budowie. Wysokość w kłębie 54-60 cm dla psów, suki 52-58 cm. Indeks (długość tułowia x 100 : wysokość w kłębie) u psów 103-107, u suk 104-108. U psów kłąb wyniesiony jest około 1-2 cm ponad krzyż, u suk wyniesienie kłębu do 1 cm.
Głowa.
W widoku z góry ma kształt ostrego klina o umiarkowanie szerokiej mózgoczaszce. kufa w przybliżeniu ma długość równą długości mózgoczaszki. Profil kufy umiarkowanie klinowaty. Linie grzbietu nosa i góry mózgoczaszki są równoległe do siebie. Stop łagodnie zaznaczony. Oczy nieduże i owalne, pożądane skośne ustawienie, kolor piwny lub brązowy przy każdym umaszczeniu. Uszy stojące w kształcie nieco wyciągniętego trójkąta, wysoko osadzone, ruchliwe.
Szyja o długości zbliżonej do długości głowy, muskularna, u psów otoczona kołnierzem z długiego włosa, noszona wysoko pod kątem 40-50° w stosunku do linii tułowia.
Tułów.
Tułów o mocnym kośćcu i muskulaturze. Skóra gładka bez fałd. Grzbiet prosty, szeroki i muskularny. Zad umiarkowanie spadzisty. Klatka piersiowa głęboka, szeroka i długa. Spód klatki piersiowej sięga do łokci i niżej. Brzuch lekko podciągnięty.
Kończyny.
Przednie i tylne proste, ustawione równolegle. Barki muskularne, kąt w stawie ramiennym 90-100°, łokcie ustawione wprost do tyłu, przedramiona proste, sródręcza ustawione lekko odsiebnie. Długie podudzia, palce ściśle zwarte, łapy o okrągłym kształcie. Wilcze pazury należy amputować.
Ogon.
Niezbyt długi, opuszczony w dół sięga do stawu skokowego lub jest o 1-2 cm krótszy. Ogon zwykle jest ciasno zakręcony i przyciśnięty do grzbietu lub biodra, albo zakręcony sierpowato i noszony nad grzbietem. Sporadycznie pies może nosić ogon opuszczony w dół.
Szata i umaszczenie.
Szata składa się z włosów okrywowych oraz miękkiego, gęstego podszerstka. Włosy okrywowe grube i proste, ułożone równolegle do ciała. U psów na szyi i barkach włosy są odstające i tworzą kołnierz. Na nogach sierść jest krótka i ściśle przylegająca, jedynie po tylnej stronie kończyn może tworzyć dłuższe frędzle. Charakterystyczne jest występowanie sierści pomiędzy palcami. Ogon równomiernie porośnięty twardymi, prostymi włosami.
Maść różnorodna, koloru białego, kremowego ("kość słoniowa"), "pieprz i sól", rudy, szary, wilczasty, łaciaty i srokaty w wymienionych kolorach.
Charakterystyka psychiczna.
Charakter.
Pies samodzielny, niezależny, lecz równocześnie nawiązujący głęboką więź ze swoim właścicielem, chociaż nie zawsze chętny do podporządkowania się poleceniom. Jest psem inteligentnym. Zawsze przyjazny w stosunku do ludzi, choć zdarza mu się, rzadko, wykazywać agresję wobec innych psów.
Temperament.
Jak wszystkie szpice, łajka zachodniosyberyjska jest psem niepokornym, niechętnie wykonującym nużące polecenia. Wykazuje dużą wrażliwość na sposób traktowania. Pies ukarany przez właściciela, choćby podniesieniem głosu, może stracić do niego zaufanie i nabrać dystansu. Z drugiej strony jednak, właściwie układana i dobrze traktowana przez właściciela łajka, wiąże się z nim bardzo mocno emocjonalnie i staje się najwierniejszym przyjacielem.
Pielęgnacja.
Pomimo obfitej szaty łajka zachodniosyberyjska nie wymaga wielu zabiegów pielęgnacyjnych. Jedynie w okresie linienia należy regularnie szczotkować psa w celu usunięcia obumarłego włosa. W pozostałym okresie wystarczy sporadyczne szczotkowanie. Pies, który ma możliwość kąpieli w czystej rzece lub jeziorze, chętnie sam się kąpie i nie wymaga dodatkowych zabiegów pielęgnacyjnych. Nie należy czesać i szczotkować mokrej sierści. Opieka sanitarna i zapobieganie pasożytom skóry i owłosienia jak u innych psów, zgodnie z zaleceniami weterynarza.
Szkolenie.
Łajka jest inteligentna i uczy się szybko, co nie oznacza, że chętnie wykonuje polecenia. W szkoleniu jako zasadę należy przyjąć stosowanie atrakcyjnych dla psa form, przypominających zabawę, częste zmienianie wykonywanych ćwiczeń, motywowanie psa nagrodami. Żadnych efektów nie przyniesie surowa dyscyplina i ostre traktowanie psa. W takich warunkach przestanie on współpracować z właścicielem.
Osobną kwestią jest szkolenie łajki do polowania. Polowanie z łajką jest o tyle specyficzne, że to nie myśliwy kieruje psem, ale łajka pracuje samodzielnie, nieraz w znacznym oddaleniu, a po wytropieniu głosi zwierzynę i prowadzi na nią myśliwego. W szkoleniu inicjatywa pozostaje po stronie psa, który sam wykorzystuje swój rozbudowany instynkt łowiecki do nauki zachowania się w lesie i tropienia zwierzyny. Najlepszą nauką polowania jest wypuszczenie do lasu szczeniaka razem z dorosłą polującą łajką.
Historia.
Łajka zachodniosyberyjska została wyodrębniona jako rasa w latach 50. XX wieku w wyniku krzyżowania występujących w strefie leśnej zachodniej Syberii, blisko spokrewnionych ze sobą odmian łajek, głównie mansijskiej i chantejskiej. Wpływ na rozwój rasy miały również psy myśliwskie zawiezione tam przez myśliwych z Rosji. Wzorzec łajki zachodniosyberyjskiej został opracowany w ZSRR w 1959 r. a zatwierdzony przez FCI jako rasa w 1980 r.
Linki zewnętrzne.
Laika Breeds – strona internetowa poświęcona rosyjskim łajkom (w języku angielskim)

</doc>
<doc id="195326" url="https://pl.wikipedia.org/wiki?curid=195326" title="Odbitka próbna">
Odbitka próbna

Odbitka próbna (proof) – w poligrafii służy sprawdzeniu lub zatwierdzeniu projektu przed ostatecznym drukiem.
Odbitki próbne analogowe.
Wykonywane są metodą stykową przez naświetlenie odpowiedniego materiału poprzez klisze offsetowe. Zasadniczo w proofie analogowym chodzi o symulację kolorów przyszłego druku (próba koloru).
Odbitki próbne cyfrowe.
Wykonywane są z zapisu cyfrowego poprzez wydruk na odpowiednich drukarkach. Proofy cyfrowe można podzielić na:

</doc>
<doc id="195327" url="https://pl.wikipedia.org/wiki?curid=195327" title="Avondale (Chicago)">
Avondale (Chicago)

Avondale – jedna z 77 oficjalnie wyznaczonych dzielnic ("community areas") Chicago, położona w północno-zachodniej części miasta, pomiędzy rzeką Chicago a ulicami Diversey Avenue, Addison Street i Pulaski Road. Jej potoczna nazwa, funkcjonująca wśród Polonii, to Jackowo, która pochodzi od parafii i polskiego kościoła pw. św. Jacka, który usytuowany jest w samym sercu dzielnicy, przy ulicy Wolfram.
Dzielnica Avondale została włączona w granice administracyjne miasta Chicago w 1889 roku wraz z miasteczkiem Town of Jefferson – obecnie dzielnicą miasta o nazwie Jefferson Park.
Duże zagęszczenie fabryk w okolicy spowodowało, że w Avondale chętnie osiedlali się imigranci z Europy – zwłaszcza Niemcy, Skandynawowie i Polacy, którzy wybudowali tu polski kościół i zaczęli nazywać Jackowem rejon w którym mieszkali.
Dziś Avondale to zróżnicowana pod względem etnicznym dzielnica z polskimi sprzedawcami na stacjach benzynowych i dziesiątkami polskich kawiarni, restauracji, biur i sklepów. Zwyczajowo Amerykanie określają Jackowo mianem Chicago's "Polish Village", czyli chicagowska "Polska wioska", właśnie taki napis widnieje tu na miejskich tablicach.
W ostatnich latach w okolicach Avondale osiedla się coraz więcej emigrantów z Meksyku i Portoryko, a Polacy przeprowadzają się dalej na zachód metropolii lub na przedmieścia.

</doc>
<doc id="195329" url="https://pl.wikipedia.org/wiki?curid=195329" title="Soliterka">
Soliterka

Soliterka (egoistka, dezobliżantka; fr. "désobligente") – mała kareta na jedną osobę. Pojazd konny przeznaczony na krótkie trasy i do spacerów. Modny w 2 połowie XVIII wieku.

</doc>
<doc id="195330" url="https://pl.wikipedia.org/wiki?curid=195330" title="Lando">
Lando

Lando – znany od XVIII w. otwarty powóz czterokołowy, dwu- lub czterokonny, z czterema miejscami dla pasażerów i z podwyższonym siedzeniem z przodu dla powożącego.
Dwa jednakowe siedzenia pasażerów umieszczone są naprzeciw siebie. Charakterystyczny dla lando jest półkolisty kształt, w którym dolna krawędź drzwi jest najniższym punktem korpusu pojazdu. Lando wyposażone jest w rozkładaną na dwie części (przód i tył) budę na zawiasach, tworzącą po zamknięciu dach z oknami po bokach. Na zewnątrz pojazd obijany jest najczęściej czarną, lakierowaną skórą. 
Pojazd został skonstruowany w XVII w. w znanej z produkcji karet niemieckiej miejscowości Landau in der Pfalz (stąd nazwa). Początkowo używany jako pojazd dworski głównie w Niemczech i w Anglii, a w XIX i na początku XX w. jako reprezentacyjny i wyjazdowy pojazd miejski. Współcześnie można w niektórych miastach spotkać lando w charakterze fiakra.

</doc>
<doc id="195331" url="https://pl.wikipedia.org/wiki?curid=195331" title="Leżajka">
Leżajka



</doc>
<doc id="195332" url="https://pl.wikipedia.org/wiki?curid=195332" title="Procesy załogi Ravensbrück">
Procesy załogi Ravensbrück

Procesy załogi Ravensbrück – siedem procesów nazistowskich zbrodniarzy wojennych (w większości kobiet), członków załogi byłego obozu koncentracyjnego Ravensbrück, które odbyły się w Hamburgu przed Brytyjskimi Trybunałami Wojskowymi po zakończeniu II wojny światowej. Wśród oskarżonych znaleźli się zarówno esesmani, jak i esesmanki pełniące służbę na różnych stanowiskach w obozie, a także byli więźniowie funkcyjni (kapo i pielęgniarki). W sumie osądzono 38 osób, z czego 21 kobiet.
Pierwszy proces.
Pierwszy proces załogi Ravensbrück toczył się od 5 grudnia 1946 do 3 lutego 1947. Na ławie oskarżonych zasiadło 16 osób, z których jedna, lekarz SS Adolf Winkelmann, zmarł 1 lutego 1947 przed ogłoszeniem wyroku. Wśród oskarżonych znalazły się między innymi okrutne strażniczki SS Dorothea Binz i Elisabeth Marschall, zbrodniczy lekarze SS Percy Treite i Rolf Rosenthal oraz słynąca z sadyzmu kapo Carmen Mory. Oskarżonym zarzucono popełnienie rozlicznych okrucieństw wobec więźniarek Ravensbrück. Wszyscy oskarżeni (z wyjątkiem Winkelmanna) zostali uznanymi za winnych masowej eksterminacji, przeprowadzania eksperymentów pseudomedycznych oraz maltretowania i katowania więźniarek. Zapadło 11 wyroków śmierci przez powieszenie oraz cztery wyroki skazujące na kary pozbawienia wolności od 10 do 15 lat.
Wyroki w pierwszym procesie załogi Ravensbrück:
Wyroki śmierci wykonano 2 i 3 maja 1947 (z wyjątkiem Salvequart, którą powieszono 26 czerwca 1947) w więzieniu w Hameln.
Na ławie oskarżonych mieli zasiąść także Fritz Suhren (były komendant Ravensbrück) i Hans Pflaum (odpowiedzialny za pracę przymusową więźniarek), lecz udało im się zbiec. Schwytani w 1949 zostali wydani władzom francuskim. Trybunał wojskowy w Rastatt uznał ich winnymi popełnionych zbrodni i skazał na śmierć przez rozstrzelanie. Wyroki wykonano 12 lipca 1950.
Drugi proces.
Drugi proces załogi Ravensbrück toczył się od 5 do 27 listopada 1947, a jedynym oskarżonym był Friedrich Opitz, kolejny esesman, który zdołał zbiec i nie został osądzony w pierwszym procesie załogi Ravensbrück. Opitz zarządzał jedną z fabryk, w których pracowały więźniarki. Został uznany za winnego i skazany na karę śmierci przez powieszenie, którą wykonano 26 lutego 1948.
Trzeci proces.
Trzeci proces załogi Ravensbrück, zwany także procesem obozu dla dziewcząt Uckermark, toczył się od 14 do 28 kwietnia 1948. Uckermark był podobozem Ravensbrück, pełniącym funkcję obozu poprawczego dla młodych niemieckich kobiet, który został zamieniony pod koniec wojny (w styczniu 1945) w obóz zagłady dla chorych oraz niezdolnych do pracy więźniarek obozu głównego. Oskarżono 5 byłych funkcjonariuszek SS, które pełniły służbę w Uckermark. Akt oskarżenia obejmował zarzuty selekcji więźniarek do komór gazowych oraz ich maltretowania. Trzy oskarżone strażniczki SS zostały uznane za winne, natomiast Lottę Toberentz (byłą kierowniczkę obozu poprawczego) i Johannę Braach (strażniczkę w obozie poprawczym) uniewinniono, gdyż nie pełniły one służby w podobozie Uckermark, gdy stał się on obozem zagłady.
Wyroki w trzecim procesie załogi Ravensbrück (proces Uckermark):
Czwarty proces.
Czwarty proces załogi Ravensbrück toczył się w maju i czerwcu 1948. Na ławie oskarżonych zasiadło 5 oskarżonych należących do sztabu medycznego Ravensbrück, w tym dwóch lekarzy SS i trzy pielęgniarki będące byłymi więźniarkami. Zarzuty stawiane oskarżonym obejmowały masową eksterminację więźniarek w komorach gazowych, przeprowadzanie eksperymentów pseudomedycznych oraz maltretowanie więźniarek. Wyrok ogłoszono 8 czerwca 1948. Wszyscy oskarżeni zostali uznani za winnych.
Wyroki w czwartym procesie załogi Ravensbrück:
Piąty proces.
Piąty proces załogi Ravensbrück toczył się w czerwcu 1948. Oskarżenie objęło trzech esesmanów, byłych członków załogi Ravensbrück, którym zarzucono dokonywanie morderstw na więźniach obozu (Arthur Conrad stał na czele plutonu egzekucyjnego). W wyroku, który został ogłoszony 15 lipca 1948, wszystkich oskarżonych uznano za winnych zarzucanych im przestępstw.
Wyroki w piątym procesie załogi Ravensbrück:
Szósty proces.
Szósty proces załogi Ravensbrück toczył się od 1 do 26 lipca 1948. Na ławie oskarżonych zasiadło dwóch esesmanów, którym zarzucono maltretowanie więźniów w obozie Ravensbrück. Obaj oskarżeni zostali uznani za winnych i skazani na kary pozbawienia wolności.
Wyroki w szóstym procesie załogi Ravensbrück:
Siódmy proces.
Siódmy proces załogi Ravensbrück toczył się od 2 do 21 lipca 1948. Oskarżenie objęło 6 byłych strażniczek SS pełniących służbę w Ravensbrück. Zarzuty objęły przeprowadzanie selekcji oznaczającej śmierć więźniarek w komorach gazowych oraz ich bicie i katowanie. Dwie oskarżone zostały skazane na karę śmierci, dwie na kary pozbawienia wolności oraz dwie uniewinnione z braku dowodów.
Wyroki w siódmym procesie załogi Ravensbrück:

</doc>
<doc id="195334" url="https://pl.wikipedia.org/wiki?curid=195334" title="Julian z Amberu">
Julian z Amberu



</doc>
<doc id="195335" url="https://pl.wikipedia.org/wiki?curid=195335" title="Violent Revolution">
Violent Revolution

Violent Revolution – dziesiąty album studyjny grupy Kreator wydany w 2001 roku. Płyta dotarła do 38. miejsca listy Media Control Charts w Niemczech.
Okładkę płyty wykonał Andreas Marshall (m.in. Blind Guardian), natomiast produkcją płyty zajął się Andy Sneap (Machine Head, Nevermore). Według danych z kwietnia 2002 album sprzedał się w nakładzie 2,511 egzemplarzy na terenie Stanów Zjednoczonych.

</doc>
<doc id="195336" url="https://pl.wikipedia.org/wiki?curid=195336" title="Wolant (powóz)">
Wolant (powóz)

Wolant (fr. "volante") – resorowany czterokołowy pojazd zaprzęgowy, powóz typu milord bez budy. Pojazd o charakterze spacerowo-wyjazdowym w dwukonnym lub jednokonnym zaprzęgu, znany od XIX wieku. Wolant posiada jedno siedzisko stałe i kozioł dla stangreta. Nazwa najczęściej używana w Wielkopolsce.

</doc>
<doc id="195337" url="https://pl.wikipedia.org/wiki?curid=195337" title="Colonatus">
Colonatus



</doc>
<doc id="195338" url="https://pl.wikipedia.org/wiki?curid=195338" title="Pileus">
Pileus



</doc>
<doc id="195339" url="https://pl.wikipedia.org/wiki?curid=195339" title="1349 (zespół muzyczny)">
1349 (zespół muzyczny)

1349 – norweski zespół blackmetalowy, założony w 1997 roku w Oslo. We wczesnym okresie jako gitarzysta grał w zespole Balfori, który opuścił zespół zasilając szeregi grupy Lunaris. Kiedy grupa Alvheim przestała istnieć, kilku członków zespołu postanowiło utworzyć nową blackmetalową grupę, 1349. Zespół zwrócił szczególną uwagę fanów black metalu ze względu na dobrze znanego perkusistę Frosta z grupy Satyricon. Po wydaniu debiutanckiej EP "1349" przez wytwórnię Holycaust w 2001 r. po dwóch latach nadszedł czas na płytę długogrającą "Liberation," jeden z ważniejszych albumów tego gatunku, wydany przez wytwórnię Candlelight. Nazwa zespołu – 1349 – to rok, w którym czarna śmierć dotarła do Norwegii.

</doc>
<doc id="195340" url="https://pl.wikipedia.org/wiki?curid=195340" title="Tytus Kwinkcjusz Flamininus">
Tytus Kwinkcjusz Flamininus

Titus Quinctius Flamininus (229 p.n.e. – 174 p.n.e.) był rzymskim politykiem i dowódcą wojskowym zaangażowanym w rzymski podbój Grecji.
Zdobywał laury wojenne pod dowództwem Marcellusa w II wojnie punickiej, u którego służył jako trybun wojskowy w 208 p.n.e. W 204 p.n.e. był mianowany propretorem w Tarencie zyskując sobie reputacje sprawiedliwego zarządcy. Był potem członkiem komisji kolonizacyjnych i komisji do przydziału ziemi. Zachęcony poparciem starał się o konsulat z pominięciem przewidzianych przez "cursus honorum" pośrednich stanowisk. Został konsulem w 198 p.n.e., pomimo tylko trzydziestu lat, mniej niż wymagany wiek dla tego urzędu. Dwaj trybunowie ludu, Marek Fulwiusz i Maniusz Kurion publicznie przeciwstawiali się jego kandydaturze do urzędu konsula, ale senat przezwyciężył sprzeciw oddając rzecz pod głosowanie ludowe i Flaminius, co może świadczyć o jego dużej popularności w Rzymie, został wybranym razem z Sekstusem Eliuszem Paulusem.
Po swoim wyborze na urząd konsula został wysłany jako następca Publiusza Sulpicjusza Galby, który był konsulem z Gajuszem Aureliuszem w 200 p.n.e. i dowodził w II wojnie macedońskiej. W tym czasie król Macedonii Filip V postanowił przejąć inicjatywę w tej wojnie. Wyruszył z armią królewską na Epir zachęcony do tego przez informacje o buncie wśród legionistów. Zablokował przełęcz prowadzącą do Epiru, a cała armia obsadziła wąwóz rzeki Aoosu. Filip wiedział, że Rzymianie chcąc maszerować na Pellę, będą musieli najpierw zaatakować go na tej idealnej dla niego pozycji obronnej. Konsul Galba nie mógł się zdecydować na szturm, gdyż pozycja wydawała się nie do zdobycia. W tym momencie przybył Tytus Kwinkcjusz Flamininus, przejął dowodzenie w wojnie z Filipem i nadał jej nowego pędu. Zdecydował się on na atak frontalny na pozycję Filipa i Rzymianie dotarli do połowy wąwozu, ale ponieśli duże straty i musieli się wycofać. Następnym razem z pomocą miejscowych pasterzy Rzymianie górskimi ścieżkami dostali się na tyły armii królewskiej dzięki czemu odnieśli zwycięstwo, choć Filip uniknął całkowitej klęski a falanga wywalczyła sobie drogę odwrotu. Rzymianie mogli się uważać za całkowitych zwycięzców, a największym zwycięzcą okazał się młody konsul, który wkrótce po przybyciu dokonał tego, czego przez poprzedni rok nie dokonało 2 jego poprzedników. Rozbił główną armię królestwa Macedończyków. Flamininus wyruszył na południe w kierunku Etolii, aby po połączeniu się z siłami Związku Etolskiego, ruszyć w kierunku Tesalii. Filip uchodząc stosował taktykę spalonej ziemi, która kontrastowała niepochlebnie z szacunkiem dla własności Greków wprowadzonej w życie przez Flamininusa. To przekonywało Greków do trzymania strony Rzymian. Flamininus wyparł Filipa V Macedońskiego z większej części Grecji, poza kilkoma twierdzami.
Widomym znakiem poparcia Rzymian dla doprowadzenia wojny z Antygonidą do końca było powierzenie władzy prokonsularnej na rok 197 p.n.e. na obszarze Grecji właśnie Tytusowi Kwinkcjuszowi Flamininusowi, oraz wybranie jego brata – Lucjusza konsulem na ten rok. W 197 p.n.e. Flamininus ostatecznie zwyciężył Filipa w bitwie pod Kynoskefalaj (wzgórze „Psia Głowa”) w Tesalii, gdzie rzymskie legiony rozbiły falangę macedońską, która okazała się przestarzałą formacją. Filip był zmuszony do poddania się, wydania wszystkich miast greckich, które podbił i płacenia Rzymowi 1000 talentów, ale jego królestwo zostało zachowane by służyć jako państwo buforowe między Grecją i Ilirią. To wywołało niezadowolenie w Związku Etolskim, sojuszniku Rzymu w Grecji, który chciał, by Macedonia został rozbita całkowicie.
Podczas okresu od 197 do 194 p.n.e. Flamininus kierował politycznymi sprawami greckich państw. W 196 p.n.e. Flamininus pojawił się na Igrzyskach istmijskich w Koryncie i ogłosił uroczyście wolność greckich państw. Bardzo wykształcony, rozmiłowany w kulturze greckiej, biegle znał grekę i był przygotowany do roli oswobodziciela Grecji. Zyskał sobie wielką sympatię wśród Greków, którzy okrzyknęli go ich wyzwolicielem i bili monety z jego portretem. Gdy Nabis, tyran Lacedemonu, zdobył Argos, Flamininus ze swoimi greckimi sojusznikami, najechał Lakonię (195 p.n.e.) i zrabował Spartę. Po powrocie do Rzymu w 196 p.n.e. przyznano Flamininusowi prawo do triumfu. Razem z nim wróciło do Rzymu 1200 uwolnionych Rzymian, którzy zostali wzięci do niewoli i sprzedani w Grecji podczas II Wojny Punickiej.
W międzyczasie, Eumenes II z Pergamonu zaapelował do Rzymu o pomoc przeciwko królowi Syrii Antiochowi III Seleucydzie. Flamininus został wysłany by negocjować z nim w 192 p.n.e. i ostrzegł go przed mieszaniem się w sprawy miast państw greckich. Dyplomatyczną zasługą Flamininusa było powstrzymanie Filipa i większości Grecji od przymierza z królem Antiochem III i zablokowanie jego dążenia do przeniesienia wojny z Azji do Europy. Flamininus brał udział w bitwie pod Termopilami w 191 p.n.e., w której Antioch został pokonany przez Rzymian pod wodzą konsula Maniusza Acyliusza. W 189 p.n.e. Flamininus sprawował urząd cenzora.
W 183 p.n.e. został wysłany by negocjować z Prusjaszem I z Bitynii wydanie Hannibala, który został wygnany tam z Kartaginy, ale Hannibal popełnił samobójstwo by uniknąć niewoli. Pomimo że nie mamy dalszych informacji o Flamininusie, wydaje się, że zmarł około 174 p.n.e.

</doc>
<doc id="195341" url="https://pl.wikipedia.org/wiki?curid=195341" title="Filip V Macedoński">
Filip V Macedoński



</doc>
<doc id="195342" url="https://pl.wikipedia.org/wiki?curid=195342" title="Marcin Baran">
Marcin Baran

Marcin Baran (ur. 16 listopada 1963 w Krakowie) – polski poeta, eseista, dziennikarz, laureat Wrocławskiej Nagrody Poetyckiej „Silesius”.
Życiorys.
Urodził się jako syn lekarzy: Erazma i Mirosławy z domu Kowalskiej. Ukończył studia polonistyczne na Uniwersytet Jagiellońskim. W latach 80. i 90. XX wieku był związany z pismem „brulion”. Debiutował w 1990 roku tomem "Pomieszanie". Opublikował wiele tomików wierszy, tom prozy poetyckiej "Prozak liryczny", wraz z Marcinem Świetlickim i Marcinem Sendeckim zredagował antologię "Długie pożegnanie. Tribute to Raymond Chandler". W 1997 roku był nominowany do literackiej nagrody Nike za tom "Zabiegi miłosne"'. W 2013 roku został nagrodzony Wrocławską Nagrodą Poetycką Silesius za tom wierszy "Niemal całkowita utrata płynności". Jego wiersze były tłumaczone m.in. na język niemiecki, słoweński i czeski.
W latach 2000–2003 był związany z tygodnikiem „Przekrój”, później pracował w krakowskim Instytucie Książki, w TVP Kultura. Był I zastępca redaktora naczelnego i sekretarzem redakcji w Dzienniku Polskim, a także dyrektorem programowym Bruno Schulz Festiwal we Wrocławiu. Był regularnym uczestnikiem wydawanego w latach 2010–2015 pisma mówionego "Gadający Pies". Mieszka w Krakowie.

</doc>
<doc id="195343" url="https://pl.wikipedia.org/wiki?curid=195343" title="Flamininus">
Flamininus



</doc>
<doc id="195344" url="https://pl.wikipedia.org/wiki?curid=195344" title="Wektor wodzący">
Wektor wodzący

Wektor wodzący (wektor położenia) danego punktu "A" – wektor zaczepiony w początku "O" układu współrzędnych, mający koniec w punkcie "A"
W fizyce wektor wodzący określa położenie układu w przestrzeni konfiguracyjnej. W przypadku pojedynczego, punktowego ciała poruszającego się w przestrzeni wektor wodzący można wyrazić np. za pomocą trzech współrzędnych kartezjańskich
gdzie t oznacza np. czas. Wektor wodzący kreśli trajektorię, po której porusza się wybrany punkt ciała.
W przypadku układu złożonego o "n" stopniach swobody wektor wodzący jest "n"-elementowym wektorem w przestrzeni konfiguracyjnej układu, przy czym wyraża się go za pomocą tzw. współrzędnych uogólnionych, których liczba jest równa liczbie stopni swobody układu

</doc>
<doc id="195346" url="https://pl.wikipedia.org/wiki?curid=195346" title="Darłowo (gmina wiejska)">
Darłowo (gmina wiejska)

Darłowo – gmina wiejska w województwie zachodniopomorskim, w północno-zachodniej części powiatu sławieńskiego. 
Według danych z 31 grudnia 2013 r. gmina miała 8030 mieszkańców. Gminę zamieszkuje 13,9% ludności powiatu.
Siedzibą gminy jest miasto Darłowo, które nie wchodzi w skład gminy (jest osobną gminą miejską).
Miejsce w województwie (na 114 gmin):
powierzchnia 26., ludność 51.
Położenie.
Według danych z 1 stycznia 2014 powierzchnia gminy wynosi 269,45 km². Gmina stanowi 25,9% powierzchni powiatu.
Gmina leży na Równinie Słupskiej i Wybrzeżu Słowińskim nad Morzem Bałtyckim. Tereny leśne zajmują 22% powierzchni gminy, a użytki rolne 58%.
W latach 1975–1998 gmina położona była w województwie koszalińskim.
Sąsiednie gminy:
Historia.
Gmina Darłowo (pocz. "gmina Darłów") powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu sławieńskiego – została powierzona administracji wojewody gdańskiego, po czym z dniem 28 czerwca 1946 została przyłączona do woj. szczecińskiego. 6 lipca 1950 gmina wraz z całym powiatem sławieńskim weszła w skład nowo utworzonego woj. koszalińskiego. Po wojnie siedziba gminy znajdowała się we wsi Kowalewice Stare.
Według stanu z 1 lipca 1952 gmina składała się z 19 gromad: Barzowice, Bobolin, Borzyszkowo, Cisowo, Domasławice, Kopań, Kopnica, Kowalewice, Kowalewiczki, Krupy, Nowy Jarosław, Rusko, Sińczyca, Stary Jarosław, Sulimice, Zagórzyn, Zakrzewo, Zielnowo i Żukowo Morskie. Gmina została zniesiona 29 września 1954 wraz z reformą wprowadzającą gromady w miejsce gmin.
Gminę Darłowo o podobnym składzie przywrócono 1 stycznia 1973 wraz z kolejną reformą reaktywującą gminy. 15 stycznia 1976 roku do gminy Darłowo włączono obszary sołectw: Słowinko i Słowino z gminy Malechowo. 2 lutego 1991 roku dokonano podziału wspólnych organów władzy samorządowej dla miasta Darłowa i gminy wiejskiej Darłowo.
Przyroda i turystyka.
W gminie znajdują się 2 duże nadmorskie jeziora: Bukowo i Kopań. Przez gminę przepływają dwie rzeki dostępne dla kajaków: Wieprza i Grabowa, które uchodzą do morza w Darłowie. Przez gminę prowadzą szlaki turystyczne: czerwony "Nadmorski" wzdłuż całego wybrzeża i niebieski z Darłowa do Sławna. 
Na terenie gminy znajduje się Uzdrowisko Dąbki, obejmujące sołectwa: Dąbki, Bobolin, Bukowo Morskie, Porzecze, Żukowo Morskie.
Komunikacja.
Droga krajowa nr 37 o długości ok. 14,5 km łączy port morski w Darłowie i jego nadmorską dzielnicę – Darłówko z centrum miasta, a dalej po najkrótszej możliwej trasie przez Domasławice i Słowino z drogą nr 6 w okolicy Karwic
Przez gminę Darłowo prowadzą drogi wojewódzkie: nr 203 łącząca Darłowo z Koszalinem (37 km) i przez Postomino (22 km) z Ustką (38 km) oraz nr 205 do Darłówka (3 km) i Sławna (22 km) i dalej do Bobolic (80,5 km).
Darłowo uzyskało połączenie kolejowe w 1878 r. po doprowadzeniu linii z Korzybia przez Sławno. W 1991 r. cała linia została zamknięta, a w 2005 r. odcinek Sławno - Darłowo ponownie otwarty. Przez południową część gminy prowadzi linia kolejowa Stargard - Wejherowo (otwarta w 1869 r.). Obecnie w gminie czynne są 3 stacje: Sińczyca, Nowy Jarosław na trasie Darłowo - Sławno i na trasie Szczecin - Gdańsk Wiekowo.
W gminie czynny jest jeden urząd pocztowy: Dąbki (nr 76-156). Gminę obsługują także urzędy pocztowe w Darłowie.
Administracja.
W 2016 r. wykonane wydatki budżetu gminy wiejskiej Darłowo wynosiły 52,2 mln zł, a dochody budżetu 47,2 mln zł. Zobowiązania samorządu (dług publiczny) według stanu na koniec 2016 r. wynosiły 12,4 mln zł, co stanowiło 26,2% poziomu dochodów.
Podział administracyjny.
W skład gminy wchodzi 31 sołectw: Barzowice, Bobolin, Boryszewo, Bukowo Morskie, Cisowo, Dąbki, Dobiesław, Domasławice, Drozdowo, Gleźnowo, Jeżyce, Jeżyczki, Kopań, Kopnica, Kowalewice, Krupy, Nowy Jarosław, Palczewice, Pęciszewko, Porzecze, Rusko, Sińczyca, Słowino, Stary Jarosław, Sulimice, Wicie, Wiekowice, Wiekowo, Zakrzewo, Zielnowo i Żukowo Morskie.

</doc>
<doc id="195347" url="https://pl.wikipedia.org/wiki?curid=195347" title="Haruspik">
Haruspik

Haruspik (łac. "aruspex", "haruspex" l.mn. "haruspices") – kapłan pogański zajmujący się haruspicją, czyli rodzajem wróżby z wnętrzności zwierząt ofiarnych (najczęściej wątroby). Jednym z głównych obszarów ich działań była wiedza w zakresie interpretacji prodigiów. Tym mianem określano zdarzenia w Rzymie lub na podległym mu terytorium, które – zdaniem Rzymian – uznawano za „nienaturalne” i interpretowano jako złowieszcze znaki bądź ostrzeżenia; mogły nimi być krwawe deszcze czy chociażby uderzenia piorunów.
Etruskowie przejęli ten zwyczaj od Hetytów i państwa Mari, z kolei od nich przejęli go Rzymianie. Jak pisze Dionizjusz z Halikarnasu, etruscy kapłani zwali się Θνοδκοοι. 
Model wątroby, na którym wyróżniono 16 rejonów nieba i 40 pól odpowiadających wpływom 40 bogów, porównywali z wątrobą ofiarnego zwierzęcia i na tej podstawie ustalano bardzo szczegółowe przepowiednie.
W Starożytnym Rzymie specjalność kolegium kapłańskiego, którego członkowie zajmowali się interpretowaniem woli bogów na podstawie kształtu wątroby zwierząt ofiarnych, zaliczano do tzw. "disciplina etrusca", którą uważano za szczególnie świętą i czcigodną. Cesarz Klaudiusz powołał kolegium haruspików, a Aleksander Sewer utworzył katedrę haruspicji.

</doc>
<doc id="195349" url="https://pl.wikipedia.org/wiki?curid=195349" title="David Pelletier">
David Pelletier

David Pelletier (ur. 22 listopada 1974 w Sayabec) – kanadyjski łyżwiarz figurowy, startujący w parach sportowych z Jamie Salé. Jest mistrzem olimpijskim z Salt Lake City (2002), mistrzem świata (2001), dwukrotnym mistrzem czterech kontynentów (2000, 2001), dwukrotnym zwycięzcą finału Grand Prix (2000, 2001) oraz trzykrotnym mistrzem Kanady. Zakończył karierę w 2002 r. Jest trenerem łyżwiarstwa w klubie Edmonton Oilers.
Pelletier i Salé zostali mistrzami olimpijskimi po ujawnieniu skandalu związanego ze zmową sędziowską, za którą ukarana została francuska sędzina Marie-Reine Le Gougne. Pelletier i Salé zdobyli złoty medal olimpijski 4 dni po konkursie, pierwotni zwycięzcy Jelena Bierieżna i Anton Sicharulidze także zachowali tytuł i złoty medal olimpijski.
Życie prywatne.
Pelletier był żonaty z łyżwiarką figurową występującą w konkurencji par tanecznych, Marie-Josee Fortin przez rok, tuż przed podjęciem współpracy z Jamie Salé. Po zakończeniu pierwszego małżeństwa Pelletier zaczął spotykać się ze swoją partnerką Jamie Salé, której oświadczył się w Wigilię Bożego Narodzenia w 2004 roku. Para pobrała się 30 grudnia 2005 r. w Banff Springs Hotel w Albercie. 30 września 2007 r. w St. Alberta na świat przyszedł ich syn Jesse Joe Pelletier. W czerwcu 2010 r. para poinformowała o swojej separacji i planowanym rozwodzie. Pomimo drugiego małżeństwa Salé, Pelletier i Salé dzielą opiekę nad synem.
Kariera.
Pierwszą partnerką sportową Davida była Julie Laporte z którą odnosił sukcesy w kategorii juniorów i juniorów młodszych w zawodach krajowych, a także dwukrotnie wziął udział w mistrzostwach świata juniorów, gdzie para zajęła kolejno 5. miejsce w 1992 r. oraz 7. miejsce w 1993 r. Pomimo tego, Pelletier twierdził, że potrzebuje odmiany przez co zakończył współpracę z Laporte i rozpoczął występy z Allison Gaylor. 
Z Gaylor jeździł przez cztery sezony w latach 1993–1997. W sezonie 1994/95 zadebiutowali na mistrzostwach świata, gdzie uplasowali się na 15. lokacie. Ich największych wspólnym sukcesem był srebrny medal mistrzostw Kanady w 1995 r. Po dwóch kolejnych słabszych sezonach Pelletier i Galor zakończyli współpracę.
W sezonie 1997/98 partnerką Pelletiera była młoda solistka Caroline Roy. Para wystąpiła jedynie na mistrzostwach Kanady w 1998 r., gdzie zajęła 6. miejsce. Na wynik mogła mieć wpływ informacja, którą Pelletier otrzymał kilka dni przed zawodami o tragicznej śmierci jego pierwszej partnerki sportowej Julie Laporte, która zginęła w wypadku samochodowym. Pelletier i Roy zakończyli współpracę zaraz po mistrzostwach krajowych.
Partnerstwo z Salé.
Pelletier i Salé odbyli pierwsze wspólne treningi w 1996 r., jednak nie doprowadziło to do podjęcia współpracy.
Gdy w 1998 r. o pomoc w poszukiwaniu nowej partnerki Pelletier poprosił trenera Richarda Gauthiera proponując przy tym po raz kolejny Jamie Salé. W lutym 1998 r. Pelletier udał się do Edmonton na treningi próbne. Po miesiącu Salé przeprowadziła się do Montrealu w celu rozpoczęcia wspólnych treningów.
W pierwszym z czterech wspólnych sezonów Pelletier i Salé zaczęli regularnie stawać na podium zawodów z cyklu Grand Prix. Zdobyli brązowe medale na NHK Trophy oraz Skate Canada International. Oprócz tego zostali wicemistrzami Kanady. W sezonie 1999/2000 rozpoczęli swoją trzyletnią dominacje na mistrzostwach Kanady oraz międzynarodowych m.in. wygrywając trzykrotnie Skate Canada International. W 2000 r. zostali mistrzami czterech kontynentów w Osace, a na mistrzostwach świata uplasowali się tuż za podium. W sezonie 2000/01 byli niepokonani oprócz srebra na Trophée Eric Bompard. Zdobyli swój pierwszy złoty medal finału Grand Prix w Tokio, a następnie wywalczyli drugi tytuł mistrzów czterech kontynentów oraz tytuł mistrzów świata przed rodzimą publicznością w Vancouver. Po sezonie 2000/01 zakończyli współpracę z dotychczasowym trenerem Richardem Gauthierem.
W sezonie olimpijskim 2001/2002 byli niepokonani. Po wygraniu dwóch zawodów z cyklu Grand Prix awansowali do finału i wygrali go po raz drugi w karierze, tym razem w kanadyjskim Kitchener. Byli jednymi z faworytów do złota olimpijskiego w Salt Lake City.
Pelletier i Salé stali się jednymi z bohaterów Zimowych Igrzysk Olimpijskich 2002 w Salt Lake City, gdzie po skandalu sędziowskim doszło do bezprecedensowej w historii igrzysk decyzji. Oryginalnie, Pelletier i Sale zdobyli srebrny medal 11 lutego 2002 r., jednak po ujawnieniu afery sędziowskiej wyniki zostały zmienione. Pierwotny, krzywdzący werdykt, przyznający Kanadyjczykom drugie miejsce zmieniono i ostatecznie zdobyli oni złoty medal ex aequo z parą rosyjską Jelena Bierieżna i Anton Sicharulidze, którzy pomimo skandalu zachowali swój złoty medal. Skandal przyczynił się do zmian w sposobie oceniania zawodów łyżwiarskich. Druga ceremonia medalowa miała miejsce 17 lutego w której wzięli udział jedynie Kanadyjczycy i Rosjanie, zaś Chińczycy, którzy zdobyli brąz odmówili udziału.
Po zakończeniu kariery.
Po sezonie olimpijskim 2001/02 Pelletier i Salé wycofali się z amatorskiego łyżwiarstwa i występowali w rewiach oraz pokazach łyżwiarskich m.in. "Stars on Ice". Podczas Zimowych Igrzysk Olimpijskich 2006 w Turynie byli komentatorami sportowymi dla "USA Network". 
Obydwoje zostali uhonorowani w "Skate Canada Hall of Fame" w 2008 r. Ponadto zostali członkami "Canadian Olympic Hall of Fame" w 2009 r. Pomimo rozwodu w 2010 r. kontynuowali wspólne występy do 2012 r. W 2017 r. byli wspólnie ambasadorami zawodów Skate Canada International.
Pelletier został trenerem łyżwiarskim w klubie Edmonton Oilers 17 września 2014 r.

</doc>
<doc id="195352" url="https://pl.wikipedia.org/wiki?curid=195352" title="Marek Furiusz Kamillus">
Marek Furiusz Kamillus

Marek Furiusz Kamillus ("Marcus Furius Camillus") (ur. około 446 p.n.e., zm. 364 p.n.e.) – dowódca rzymski, 6-krotny trybun wojskowy. Jego sukcesy na polu bitwy zaowocowały nadaniem mu przydomka – „drugiego założyciela Rzymu”.
Życiorys.
Marek Kamillus przeszedł do historii jako wybitny dowódca. Odznaczył się w bitwie przeciwko Wolskom i Etruskom, w armii dyktatora Aulusa Postumiusa Tubertusa. W roku 396 p.n.e. mianowano go trybunem, a później dyktatorem podczas nowej wojny z Etruskami. Również i tym razem osiągnął zwycięstwo i zdobył etruskie miasto Weje. Mocno ufortyfikowane miasto zdobyte dzięki podkopowi tak obliczonemu, aby jego wyjście przypadało na samym rynku miasta. Po jego zdobyciu (396 p.n.e.), odbył okazały triumf, w którym jako pierwszy w historii jechał rydwanem zaprzężonym w cztery białe konie. Był to także ostatni przypadek, by triumfator miał pomalowaną na czerwono twarz. W czasie wojny z Falerami znów został trybunem, ale musiał ustąpić ze stanowiska, oskarżony o nadużycia. Jego oddziały rozczarowane wydanym przez niego zakazem plądrowania zdobytego miasta, oskarżyły go bowiem o przywłaszczenie części zdobyczy. W roku 389 p.n.e. udał się na dobrowolne wygnanie do Ardei.
Jednak parę miesięcy później odzyskał władzę, kiedy Galowie z Brennusem na czele zdobyli Rzym oraz złupili i spalili miasto. Mężczyźni zdolni do walki, kobiety i dzieci schronili się na Kapitolu. Ludność przed masakrą uratowały gęsi kapitolińskie – święte ptaki bogini Junony, które swym krzykiem ostrzegły obrońców przed nocnym atakiem Galów. Kamillus zebrał armię i zaatakował wroga w pobliżu Ardei. Następnie wyruszył na odsiecz Rzymowi. Galowie zgodzili się wycofać w zamian za zapłacenie okupu w wysokości 1000 funtów złota. Gdy gwichty na szali okazały się posłom rzymskim podejrzane skarżyli się wodzowi galijskiemu; ten ze śmiechem zdjął swój długi miecz i wraz z ciężkim pasem rzucił go na szalę odważników mówiąc – "Vae victis" (łac. Biada zwyciężonym). Wtedy to właśnie nadciągnął Kamillus ze swoimi oddziałami i rzekłszy do posłów „Nie złotem, lecz mieczem Rzym wykupuje swobodę” siłą wyparł Galów z miasta. Później wielokrotnie jeszcze powierzano mu urzędy trybuna i dyktatora. Prowadził wojny z Ekwami, Latynami, Wolskami i ponownie z Galami. Zmarł w wieku ponad 80 lat, padając ofiarą zarazy.

</doc>
<doc id="195353" url="https://pl.wikipedia.org/wiki?curid=195353" title="Marcus Furius Camillus">
Marcus Furius Camillus



</doc>
<doc id="195355" url="https://pl.wikipedia.org/wiki?curid=195355" title="Scypion Afrykański">
Scypion Afrykański



</doc>
<doc id="195358" url="https://pl.wikipedia.org/wiki?curid=195358" title="Szalom Asz">
Szalom Asz

Szalom Asz (Szalom Asch), jid. שלום אַש (ur. 1 listopada 1880 w Kutnie, zm. 10 lipca 1957 w Londynie) – polsko-żydowski prozaik, dramaturg i eseista piszący w języku jidysz.
Życiorys.
Szalom różnił się od reszty rodzeństwa, więc ojciec zaczął przygotowywać swego najmłodszego syna do funkcji rabina. Miał najlepszego nauczyciela Tory. Nauczył się sam czytać po polsku i po niemiecku, a także po rosyjsku. Przeczytanie „Księgi pieśni” Heinego sprawiło, że zaczął zapoznawać się z literaturą nieżydowską – Goethem, Lessingiem, Schillerem. Lektura tych zakazanych ksiąg wykluczyła go z rodziny i gminy żydowskiej już w wieku 17 lat. Najpierw został nauczycielem we wsi pod Kutnem, a potem przeniósł się do Włocławka, gdzie pisał listy Żydom, którzy tej umiejętności nie posiedli. Poznawał w tym czasie twórczość Prusa i Tołstoja.
Interesował go ruch syjonistyczny, który stawał się coraz bardziej popularny. Początkujący pisarz koncentrował się więc na tematach nacjonalistycznych, odkrywając równolegle literaturę jidysz, np. Icchaka Lejba Pereca, czasopismo „Der Jid”. W 1899 roku Asz spotkał się z Perecem, a w 1900 roku przy jego wsparciu opublikował w „Der Jid” opowiadanie „Mojszełe”. Przeniósł się do Warszawy, gdzie zaznał biedy, gdyż przez następne lata nie mógł nic wydać. Dopiero w 1902 roku ukazał się zbiór nowel zatytułowany „W złym czasie”. W tym czasie rodzina Asza wyemigrowała do Ameryki. Szalom ożenił się z Matyldą, córką swojego przyszłego tłumacza na język polski – Mojszy Szpiry. Miał z nią trzech synów: Nathana, Mosesa, Johana i córkę Ruth. W Krakowie poznał Stanisława Witkiewicza i Stefana Żeromskiego, z którymi się zaprzyjaźnił, później w gronie jego przyjaciół znalazły się także Eliza Orzeszkowa, Maria Dąbrowska oraz malarz – Jan Stanisławski. Po wystawieniu w Petersburgu dramatu „Sabbatai Ziwi” (ros. „Czasy Mesjasza”) i odniesieniu sukcesu, Asz wyjechał do Berlina, gdzie ogromne wrażenie zrobił na nim „Kupiec Wenecki”, i to pod jego wpływem powstał w Kolonii najbardziej znany dramat pisarza „Bóg zemsty”. Wzbudził on wielkie kontrowersje w środowiskach żydowskich, gdyż bohater prowadzi dom publiczny, ale i przyniósł wielki sukces autorowi. Dzięki temu stać go było na wyjazd do ziemi przodków – do Palestyny i Egiptu.
W 1910 roku odwiedził swoją rodzinę w USA. Potem mieszkał w Paryżu. Z chwilą wybuchu I wojny światowej wyjechał znowu do Ameryki. Po wojnie działał w Berlinie i na Litwie, aby w roku 1920 wrócić do Stanów i otrzymać tamtejsze obywatelstwo. W 1925 przyjechał do Europy – do Niemiec, Francji i Polski, odwiedził też ZSRR. 9 listopada 1932 roku za zasługi na polu literatury otrzymał Krzyż Oficerski Orderu Odrodzenia Polski. Od roku 1938 osiadł w USA, gdzie tworzył kolejną trylogię, składającą się z następujących dzieł: „Mąż z Nazaretu”, „Apostoł” i „Maria”, z których pierwsze wywołało ostrą krytykę zarówno wśród chrześcijan, jak i żydów. W 1946 roku powstał „Płonący cierń” – tom nowel o Holocauście i dramat „Narodziny Hitlera”. 
Szalom Asz ostatnie lata życia spędził w Bat Jam w Izraelu.
W 1946 i 1947 był nominowany do Literackiej Nagrody Nobla.

</doc>
<doc id="195360" url="https://pl.wikipedia.org/wiki?curid=195360" title="Pielinen">
Pielinen

Pielinen, Pielis, Pielisjärvi – jezioro we wschodniej Finlandii, czwarte pod względem powierzchni jezioro kraju. Położone na Pojezierzu Fińskim, w rejonie Północnej Karelii.
Powierzchnia jeziora: 894 km²
Wymiary: 100 km x 10 km (maks. 20 km)
Głębokość maksymalna: 61 m
Wysokość: 94 m n.p.m.
Na jeziorze Pielinen znajdują się liczne wyspy, w tym Paalasmaa.
Miasta leżące nad jeziorem Pielinen: Nurmes i Lieksa.
Nazwę jeziora nadano planetoidzie (1536) Pielinen.

</doc>
<doc id="195361" url="https://pl.wikipedia.org/wiki?curid=195361" title="Pielis">
Pielis



</doc>
<doc id="195362" url="https://pl.wikipedia.org/wiki?curid=195362" title="Pielisjrvi">
Pielisjrvi



</doc>
<doc id="195369" url="https://pl.wikipedia.org/wiki?curid=195369" title="Powstanie Bar-Kochby">
Powstanie Bar-Kochby

Powstanie Bar-Kochby – zbrojne wystąpienie Żydów w latach 132–135 n.e., skierowane przeciwko Cesarstwu Rzymskiemu, mające na celu zrzucenie rzymskiego zwierzchnictwa nad prowincją Judei. Drugie spośród powstań Żydów przeciwko Rzymianom (po tzw. wojnie żydowskiej).
Źródła dotyczące powstania.
Najważniejszymi źródłami historycznymi dla powstania Bar Kochby są przede wszystkim relacje Kasjusza Diona, Euzebiusza z Cezarei, Justyna Męczennika, "Historia Augusta" (w biografii Hadriana), także źródła talmudyczne. Wgląd w wydarzenia dają także wykopaliska archeologiczne, w tym odkrycia qumrańskie i numizmatyczne.
Przyczyny.
W 129 roku cesarz rzymski Hadrian wydał zarządzenie, aby na miejscu zburzonej Świątyni Jerozolimskiej zbudować świątynię Jowisza Kapitolińskiego. Miasto Jerozolima miało być przy tym całkowicie przebudowane na wzór hellenistyczny i służyć jako kolonia rzymska. Ponadto zabroniono Żydom pod karą śmierci ceremonii obrzezania, którą cesarz postrzegał jako formę samookaleczenia tego samego rodzaju co kastracja.
W 132 roku wybuchło kolejne powstanie żydowskie. Przyjmuje się, że jego główną przyczyną był między innymi brak zgody na budowę świątyni Jowisza w miejscu świątyni jerozolimskiej oraz chęć zapobieżenia przekształceniu Jerozolimy w kolonię rzymską.
Przebieg.
Wodzem powstania, z tytułem „księcia Izraela” (hebr. "nasi ha-Jisrael"), został Szymon ben Koziba (inaczej Szymon Bar-Kochba), a arcykapłanem jego wuj Eleazar syn Charsoma. Obaj przywódcy wywodzili się z rodu Hasmoneuszy.
W wyniku walk Żydzi wyzwolili cały obszar prowincji wraz z Jerozolimą i ruinami Świątyni, w których wznowiono służbę ofiarniczą. W sumie powstańcy zdobyli ok. 50 twierdz oraz ok. 1000 miast i wsi.
Powstańcy prześladowali i zabijali chrześcijan za odmowę wyparcia się wiary w Jezusa Chrystusa i uznania Szymona ben Koziby za Mesjasza.
Cesarz Hadrian wezwał z Brytanii generała Juliusza Sewera oraz Kwintusa Lolliusza Urbikusa, a do stłumienia powstania ściągnięto prawdopodobnie Legion XXII z Egiptu i – być może – Legion IX z odległej północy (z Brytanii lub Dolnej Germanii), na co jednak brak dowodów. W 135 roku Rzymianie wkroczyli do Judei, rozpoczynając walki z żydowskimi powstańcami. Stosowali zwykłą dla Rzymian taktykę dzielenia, izolowania i likwidowania kolejnych enklaw powstańczych.
Latem 135 roku zdobyli Jerozolimę. Jako ostatni punkt oporu w Judei padła kwatera główna powstańców Bethar, na południowy zachód od Jerozolimy (siedziba Sanhedrynu i zarazem miejsce przebywania Szymona Bar-Kochby). Zamordowani zostali niemal wszyscy obrońcy, a pozostałych przy życiu sprzedano jako niewolników.
Skutki powstania.
Ogółem podczas walk Rzymianie zburzyli 50 twierdz oraz 985 miast i wsi. Zginęło ok. 580 tysięcy Żydów. Wzgórze Świątynne w Jerozolimie zostało zaorane. Stanęła tam świątynia Jowisza i posąg Hadriana. Miasto nazwano "Colonia Aelia Capitolina" i uczyniono z niej kolonię dla wysłużonych żołnierzy syryjskich i fenickich. Zakazano praktyk judaizmu. Nazwę kraju zmieniono z Judei na Syria Palestina (Syria palestyńska, inaczej filistyńska – od starożytnych wrogów Żydów, Filistynów). Na terenie dawnej Jerozolimy wybudowano świątynie ku czci Jowisza, Serapisa, Dionizosa oraz Kastora i Polluksa. Żydom zabroniono mieszkać, wkraczać i zbliżać się do miasta. Żydom wolno było tylko patrzeć na Jerozolimę z daleka ("de loginquo eam oculis tantum videre permissum est") a na teren świątyni mogli wejść tylko 9 dnia miesiąca aw, aby przy Ścianie Płaczu opłakiwać swoje nieszczęście.
W ciągu kilku wieków (155–617) wybuchały kolejne powstania żydowskie. W większości wypadków były jednak szybko tłumione.
Numizmatyka powstańcza.
W trakcie powstania Bar Kochby rebelianci sięgnęli po najważniejszy środek propagandowy i emitowali własne monety wybijane na monetach, które były aktualnie w obiegu na terenie Judei i w regionie. Wynikało to z problemów związanych z działaniami wojennymi oraz brakiem kruszcu. Monety zawierały następujące inskrypcje:
Na monetach wyemitowanych w pierwszym roku powstania znalazły się także inne inskrypcje:
Ponadto na monetach pojawiły się następujące wyobrażenia: fasada świątyni jerozolimskiej, gałązki palmy, mirt i wierzba. Także naczynia i instrumenty świątynne: dzban i amfora oraz harfa i lira. Pojawiły się również monety-hybrydy: jedna strona wyobraża rok pierwszy, natomiast po drugiej stronie - rok drugi, trzeci, a nawet czwarty. Niektóre monety z czasów powstania Bar Kochby znajdują się w zbiorach Muzeum Narodowego w Krakowie.

</doc>
<doc id="195373" url="https://pl.wikipedia.org/wiki?curid=195373" title="Franciszek Spula">
Franciszek Spula

Franciszek Spula, także Frank Spula (ur. w Chicago) – działacz Polonii amerykańskiej.
Życiorys.
Ukończył studia w zakresie biznesu na Uniwersytecie DePaul w Chicago, pracował następnie w organizacjach polonijnych. Pełni funkcję prezesa Związku Narodowego Polskiego, największej polonijnej organizacji bratniej pomocy w Stanach Zjednoczonych (z siedzibą w Chicago). Od października 2005 jest także prezesem Kongresu Polonii Amerykańskiej. Oba stanowiska objął po zmarłym w marcu 2005 Edwardzie Moskalu. Na stanowisko prezesa ZNP został wybrany podczas konwencji w Filadelfii w czerwcu 2005 (na niepełną kadencję do 2007).
Po decyzji z 17 września 2009 administracji prezydenta Baracka Obamy o rezygnacji z budowy elementów tarczy antyrakietowej w Polsce i Czechach, Frank Spula zaapelował do Baracka Obamy o naprawę stosunków z Warszawą, nadwerężonych – m.in. rezygnacją USA z budowy w Polsce tarczy antyrakietowej. Przypomniał, że Polonia amerykańska liczy ponad 10 milionów wyborców. Spula sformułował wobec administracji pięć postulatów. Wezwał Obamę do włączenia do swego kierownictwa „eksperta doświadczonego w sprawach polsko-amerykańskich”, przeprowadzenia „przeglądu polityki USA wobec Polski” w celu umocnienia wzajemnych stosunków, dotrzymania umowy o dostarczeniu Polsce rakiet Patriot, informowania Polski i konsultowania się z nią w sprawach negocjacji Ameryki z Rosją oraz objęcia Polski programem turystycznego ruchu bezwizowego do USA.

</doc>
<doc id="195377" url="https://pl.wikipedia.org/wiki?curid=195377" title="Frank Spula">
Frank Spula



</doc>
<doc id="195378" url="https://pl.wikipedia.org/wiki?curid=195378" title="MLB (ujednoznacznienie)">
MLB (ujednoznacznienie)



</doc>
<doc id="195382" url="https://pl.wikipedia.org/wiki?curid=195382" title="Schneidemühl">
Schneidemühl



</doc>
<doc id="195384" url="https://pl.wikipedia.org/wiki?curid=195384" title="Liegnitz">
Liegnitz



</doc>
<doc id="195386" url="https://pl.wikipedia.org/wiki?curid=195386" title="Grunberg">
Grunberg



</doc>
<doc id="195387" url="https://pl.wikipedia.org/wiki?curid=195387" title="Schneidemuhl">
Schneidemuhl



</doc>
<doc id="195388" url="https://pl.wikipedia.org/wiki?curid=195388" title="Irena Kirszenstein-Szewińska">
Irena Kirszenstein-Szewińska



</doc>
<doc id="195389" url="https://pl.wikipedia.org/wiki?curid=195389" title="Żebrowski">
Żebrowski

Żebrowski – polskie nazwisko

</doc>
<doc id="195396" url="https://pl.wikipedia.org/wiki?curid=195396" title="Nadwiślańskie Jednostki Wojskowe">
Nadwiślańskie Jednostki Wojskowe

Nadwiślańskie Jednostki Wojskowe – polska formacja wojskowa istniejąca w latach 1974–2001, podległa resortowi spraw wewnętrznych. Żołnierze tej formacji pełnili zadania ochronno-reprezentacyjne na obiektach administracji państwowej.
Historia formacji.
Nadwiślańskie Jednostki Wojskowe MSW powstały 1 września 1974 r. z przekształcenia Nadwiślańskiej Brygady MSW im. Czwartaków AL. Było to związane z rozbudową Nadwiślańskiej Brygady MSW im. Czwartaków AL podległej ministrowi spraw wewnętrznych.
Swoją nazwę Nadwiślańskie Jednostki Wojskowe zawdzięczają położeniu siedziby ich dowództwa i koszar min. 1 Warszawskiej Brygady Zmotoryzowanej im. Czwartaków AL w Warszawie przy ulicy Podchorążych 38 w pobliżu Wisły.
Do 1990 r. pełniły tylko zadania ochronno-reprezentacyjne na obiektach administracji państwowej. Po zmianach ustrojowych zostały rozbudowywane i otrzymały nowe zadania. Były nadal podporządkowane ministrowi spraw wewnętrznych, jednocześnie wchodząc w skład Sił Zbrojnych Rzeczypospolitej Polskiej.
W 1990 r. z rozkazu ministra spraw wewnętrznych z dnia 13 lipca 1990 (nr 001/90) powołano w strukturze NJW MSW jednostkę specjalną GROM Grupa Reagowania Operacyjno-Manewrowego, funkcjonującą jako jednostka wojskowa 2305. Dowódcą został gen. Sławomir Petelicki. GROM przekazano z MSW do MON w 1999 r.
W 1992 r. w czasach transformacji ustrojowej pojawiła się koncepcja przekształcenia Nadwiślańskich Jednostek Wojskowych w Gwardię Narodową Rzeczypospolitej Polskiej, która byłaby podporządkowana prezydentowi. Koncepcja nie została jednak zrealizowana.
Od 1 stycznia 1997 r., po zniesieniu urzędu Ministra Spraw Wewnętrznych i utworzeniu w jego miejsce urzędu Ministerstwa Spraw Wewnętrznych i Administracji, na mocy ustawy z dnia 8 sierpnia 1996 r. pt. "Przepisy wprowadzające ustawy reformujące funkcjonowanie gospodarki i administracji publicznej", Nadwiślańskie Jednostki Wojskowe MSW zmieniły nazwę na Nadwiślańskie Jednostki Wojskowe Ministerstwa Spraw Wewnętrznych i Administracji (MSWiA).
22 stycznia 2000 r. MSWiA podjęło decyzję o likwidacji jednostek (decyzja nr 23). Decyzja została przesądzona zapisem art. 134 ust. 2 Konstytucji RP z dnia 2 kwietnia 1997 roku, który określa rolę Prezydenta RP jako najwyższego zwierzchnika Sił Zbrojnych, sprawowaną poprzez Ministra Obrony Narodowej. Według Ustawy o działach administracji rządowej, polscy żołnierze mogą pozostawać tylko pod komendą Ministerstwa Obrony Narodowej. Zadania, za które były odpowiedzialne Nadwiślańskie Jednostki Wojskowe MSWiA, zostały przejęte przez Biuro Ochrony Rządu.
Ostatnim dowódcą i likwidatorem Nadwiślańskich Jednostek Wojskowych MSWiA był płk Damian Jakubowski. 1 Warszawską Brygadę Zmotoryzowaną im. Czwartaków AL liczącą prawie 3 tysiące żołnierzy wraz z kilkoma innymi jednostkami przejęło w części Biuro Ochrony Rządu BOR. MSWiA postanowiło, że pozostały sprzęt likwidowanych jednostek zostanie rozparcelowany między policję i straż graniczną.103 Pułk Lotnictwa dysponujący śmigłowcami wejdzie w skład krajowego systemu ratowniczo-gaśniczego, budynki i nieruchomości zostaną przejęte przez Ministerstwo Obrony Narodowej lub pozostaną w gestii MSWiA zaś tereny, które zajmowały Nadwiślańskie Jednostki Wojskowe w całym kraju zostaną przekazane starostwom powiatów. Część żołnierzy rozwiązanych jednostek znalazła zatrudnienie w BOR, GROM-ie i Straży Granicznej. Około pół tysiąca żołnierzy zawodowych i 200 pracowników cywilnych straciło pracę w wyniku likwidacji NJW.
Do końca grudnia 2001 r. Nadwiślańskie Jednostki Wojskowe MSWiA zostały ostatecznie zlikwidowane.
Zadania tej formacji w zakresie ochrony obiektów pełni obecnie Służba Ochrony Państwa.
Zadania.
Do zadań, które wykonywały Nadwiślańskie Jednostki Wojskowe należała ochrona ważnych obiektów państwowych (Sejmu, Senatu przy ulicy Wiejskiej w Warszawie, Urzędu Prezesa Rady Ministrów itd.), specjalnych oraz ochrona polskich placówek dyplomatycznych i konsularnych za granicą, ochrona obiektów i przedstawicielstw dyplomatycznych oraz konsularnych w naszym kraju, wykonywanie usług transportu lotniczego specjalnego, poczty specjalnej i wspieranie działań antyterrorystycznych. Zadania ochrony i reprezentacyjne realizowała 1 Warszawska Brygada Zmotoryzowana im. Czwartaków AL JW 2610.
W latach 90. XX wieku przeorientowano zakres zadań Nadwiślańskich Jednostek, skupiając się w większym stopniu na ochronie obiektów rządu w tym na ochronie pirotechnicznej, oraz poszerzając zakres zadań o ochronę zagranicznych placówek dyplomatycznych w Polsce i polskich misji dyplomatycznych za granicą, a także na działaniach antyterrorystycznych. W ramach prowadzonego systemu ochrony NJW MSWiA dysponowało stałymi posterunkami wartowniczymi oraz dokonywało pieszych i zmotoryzowanych patroli. Na terenie ochranianych obiektów NJW MSWiA przeprowadzały rozpoznania radiologiczne, chemiczne i pirotechniczne oraz w przypadku wykrycia któregoś z ww. zagrożeń były odpowiedzialne za jego neutralizację np. materiału wybuchowego.
Żołnierze NJW MSWiA ochraniający obiekty posiadali od 1996 r. uprawnienia Policji, umożliwiające im podejmowanie interwencji wobec osób naruszających prawo np. zakłócających porządek publiczny czy dokonujących kradzieży w rejonach pełnionej przez nich służby. Uprawnienia te obejmowały możliwość legitymowania, zatrzymania, dokonywania kontroli osobistej, przeglądania bagaży, stosowania środków przymusu bezpośredniego, a nawet użycia broni palnej.
Ponadto w przypadku zaistnienia sytuacji kryzysowej Nadwiślańskie Jednostki Wojskowe MSWiA miały obowiązek wspierać Straż Graniczną oraz Państwową Straż Pożarną. Trzystu żołnierzy NJW MSWiA od 1 lipca 1998 r. patrolowało ulice wraz z policjantami w łączonych patrolach.
Umundurowanie.
Wzór charakterystycznego munduru żołnierzy tej formacji, noszonego podczas pełnienia służby wartowniczej i reprezentacyjnej, ze stojącym kołnierzem bluzy z wyszywanymi patkami, bryczesami, długimi czarnymi butami, pasem typu oficerskiego, granatowym sznurem służbowym lub srebrnym typu oficerskiego w przypadku kompanii honorowej, był oparty na mundurze przedwojennej Kompanii Zamkowej. Na głowie żołnierze mieli czapki garnizonowe okrągłe do 1993 roku a później rogatywki.
W latach 1965–1992.
Żołnierzy 1 Warszawskiej Brygady Zmotoryzowanej MSW oraz żołnierzy pełniących służbę w innych jednostkach NJW MSW obowiązywały przepisy ubiorcze żołnierzy Wojska Polskiego, które dotyczyły umundurowania oraz sposobów noszenia oznak wojskowych, orderów, odznaczeń, medali itd.
Do 1980 r. podoficerowie i szeregowcy służby zasadniczej NJW MSW (za wyjątkiem 1 WBZmot.) nosili umundurowanie koloru i wzoru obowiązującego w wojskach lądowych Ministerstwa Obrony Narodowej, ich otoki na czapkach garnizonowych były koloru granatowego (mundury identyczne jak żołnierzy WOWewn), zaś żołnierze 103 pułku lotniczego NJW MSW nosili umundurowanie koloru i wzoru obowiązującego w wojskach lotniczych, lecz z pewnymi zastrzeżeniami dotyczącymi umundurowania w czasie pełnienia służby. Po 1980 r. wszyscy żołnierze NJW (z wyjątkiem 103 pułku lotniczego) otrzymali umundurowanie wzoru obowiązującego w 1 WBZmot.
Szeregowcy i podoficerowie zasadniczej służby wojskowej 1 Warszawskiej Brygady Zmotoryzowanej w czasie pełnienia służby wartowniczej i reprezentacyjnej oraz jako mundur wyjściowy nosili:
Żołnierze zawodowi NJW MSW posiadali mundur wyjściowy oraz służbowy wzoru i koloru wojsk lądowych MON. Podczas pełnienia służby reprezentacyjnej nosili mundur wzoru NJW MSW.
Od 1993.
W 1993 r. zarządzeniem Ministra Spraw Wewnętrznych Nr 98 straciły moc przepisy ubiorcze z 1972 r. Według nowych przepisów w czasie pełnienia służby reprezentacyjnej oraz służby wartowniczej na posterunkach o charakterze reprezentacyjno-ochronnym żołnierze służby zasadniczej Nadwiślańskich Jednostek Wojskowych MSW nadal nosili mundur wyjściowy (w kolorze khaki) charakterystyczny dla NJW, czapkę rogatywkę (otok czapki i kolor patek zmieniono na szafirowy), buty bukatowe czarne, czarny pas oficera z koalicyjką i sznur służbowy NJW. Na pozostałych posterunkach żołnierze zasadniczej służby wojskowej NJW MSW nosili beret w kolorze szafirowym i umundurowanie polowe.
Żołnierze zawodowi NJW MSW w czasie pełnienia służby reprezentacyjnej na posterunkach o charakterze reprezentacyjno-ochronnym nosili:
W pozostałych sytuacjach nosili umundurowanie polowe.
Udział w wydarzeniach politycznych.
W początkowym okresie stanu wojennego w Polsce 1 Warszawska Brygada Zmotoryzowana im. Czwartaków AL została wyznaczona do ochrony obiektów RTV w ramach operacji "Azalia" po zajęciu ich przez pododdziały 6 Pomorskiej Dywizji Powietrznodesantowej
W trakcie prezydentury Lecha Wałęsy i Aleksandra Kwaśniewskiego utrzymały swoją pozycję w MSW.
W czerwcu 1992 r. w mediach pojawiły się informacje o próbie wyprowadzenia wojsk NJW z koszar w związku z ogłoszeniem tzw. Listy Macierewicza, która zawierała nazwiska domniemanych agentów SB w Sejmie i wśród najwyższych urzędników państwowych. Doszło do upadku rządu Jana Olszewskiego i odejścia Antoniego Macierewicza, który był ministrem spraw wewnętrznych w rządzie Jana Olszewskiego. Sprawa ta nie została w pełni wyjaśniona.
Jednostki wojskowe.
W skład Nadwiślańskich Jednostek Wojskowych, wbrew nazwie, wchodziły także jednostki niestacjonujące nad Wisłą. Najwięcej spośród dwudziestu kilku jednostek stacjonowało w Warszawie i okolicy, lecz niektóre były rozlokowane w innych miejscach w kraju np. Katowicach, Kielcach, Olsztynie i w Bieszczadach.
Od 1992 po przejęciu jednostek z WOWewn do jesieni 1999 r. (w czasie pokoju) NJW MSW liczyły około 12,5 tysiąca żołnierzy, w tym 2 tysiące żołnierzy zawodowych.
Struktury operacyjne NJW obejmowały: dowództwo, brygadę zmotoryzowaną, brygadę łączności, dwa pułki ochrony, dwa pułki zabezpieczenia, pułk zmotoryzowany, pułk lotniczy, pułk dowodzenia, ośrodek szkolenia, oddział Żandarmerii Wojskowej, oraz jednostki i instytucje pomocnicze.
Dowództwo Nadwiślańskich Jednostek Wojskowych MSW mieściło się w Warszawie przy ul. Podchorążych 38.
Lista jednostek wojskowych NJW MSW.
Dowództwo NJW MSW (JW 2601) – Warszawa;
Brygady:
Pułki:
Bataliony:
Inne jednostki:
Rozbudowa w 1992.
Na podstawie decyzji Prezydenta RP z dnia 4 listopada 1991 roku od 1 stycznia 1992 r. Nadwiślańskim Jednostkom Wojskowym MSW zostało podporządkowanych pięć jednostek wojskowych z rozwiązanych Wojsk Obrony Wewnętrznej, wraz ze strukturą sztabową oraz Oddział Zabezpieczenia Stanowisk Kierowania:

</doc>
<doc id="195397" url="https://pl.wikipedia.org/wiki?curid=195397" title="Jakub z Marchii">
Jakub z Marchii

Jakub z Marchii, wł. "Giacomo della Marca" (ur. we wrześniu 1393 w Monteprandone, zm. 28 listopada 1476 w Neapolu we Włoszech) – święty katolicki, kaznodzieja, franciszkanin. Ukończył studia prawnicze, był legatem Stolicy Apostolskiej oraz inkwizytorem. Jako misjonarz przemierzył ojczyste Włochy oraz inne kraje Europy.
Dzieciństwo.
Wychował się w wielodzietnej i ubogiej rodzinie, ciężko pracował już w latach dziecięcych, zajmował się pasieniem owiec. W zdobyciu wykształcenia pomógł mu wuj, który był kapłanem. Jakub z Marchii ukończył studia prawnicze, studiował na kilku włoskich uniwersytetach.
Działalność.
Mając 22 lata, wstąpił do Zakonu Braci Mniejszych. Święcenia kapłańskie przyjął w 1420, po ukończeniu studiów filozoficzno-teologicznych. Z polecenia św. Bernardyna ze Sieny (1380–1444) powierzono mu prestiżowy urząd kaznodziei. Jakub wyróżniał się wiedzą teologiczną i prawniczą oraz świętością życia. Jako misjonarz przewędrował prawie całe Włochy. Ewangelię głosił w wielu krajach Europy: w Bośni, Dalmacji, Albanii, Czechach, Polsce, na Rusi, w Norwegii, Danii, na Węgrzech, w Prusach i Austrii.
Krzewił kult Najświętszego Imienia Jezus. Zakładał klasztory o surowszej regule, według zaleceń św. Bernardyna ze Sieny. Był legatem trzech papieży. Poświęcał się także pracy społecznej, był mediatorem między skłóconymi miastami włoskimi. Zakładał tzw. „pobożne banki”, w których ubodzy mogli zaciągać nisko oprocentowane kredyty. Z pokory nie przyjął ofiarowywanej mu godności biskupiej w Mediolanie. Pozostawił po sobie kilka rozpraw ascetycznych i wiele listów.
Zmarł w Neapolu, 28 listopada 1476. Beatyfikował go papież Urban VIII w 1624, kanonizował Benedykt XIII w 1726. W liturgii wspominany jest 28 listopada. W 2001 roku ciało świętego zostało przeniesione do rodzinnego Monteprandone. Przechowywane jest w oszklonym sarkofagu w kościele franciszkanów.

</doc>
<doc id="195398" url="https://pl.wikipedia.org/wiki?curid=195398" title="NJW">
NJW



</doc>
<doc id="195400" url="https://pl.wikipedia.org/wiki?curid=195400" title="Open proxy">
Open proxy

Open proxy – typ serwera pośredniczącego (serwera proxy) dostępnego dla wszystkich użytkowników sieci Internet. 
Serwery tego typu są instalowane jako serwery pośredniczące dla wybranej grupy użytkowników, jednak czasem (najczęściej wskutek błędnej konfiguracji) są dostępne dla wszystkich jako serwery publiczne. 
Używanie open proxy pozwala zamaskować prawdziwy adres IP, co może służyć ukrywaniu pierwotnego adresu IP nadawcy, na przykład w celu ominięcia ograniczeń (np. filtrów, blokad) narzucanych przez drugą stronę transmisji w Internecie. 

</doc>
<doc id="195401" url="https://pl.wikipedia.org/wiki?curid=195401" title="Herb Sulechowa">
Herb Sulechowa

Herb Sulechowa – jeden z symboli miasta Sulechów i gminy Sulechów w postaci herbu.
Wygląd i symbolika.
Herb przedstawia na białej tarczy dwie wieże koloru czerwonego. Między wieżami stoi rycerz w zbroi, trzymający złotą tarczę z czarnym orłem z przepaską srebrną (orzeł Piastów śląskich).
Herb nawiązuje do herbu księcia Henryka III głogowskiego, który lokował miasto.
Historia.
Wizerunek herbowy znany jest od XV wieku. Na pieczęciach miejskich występował w różnych konfiguracjach – pierwotnie z księciem, później z knechtem. Zmieniała się także ilość tarcz z orłem dolnośląskim oraz kolor zbroi – pierwotnie była błękitna.

</doc>
<doc id="195402" url="https://pl.wikipedia.org/wiki?curid=195402" title="Herb Chojnowa">
Herb Chojnowa

Herb Chojnowa – jeden z symboli miasta Chojnów w postaci herbu.
Wygląd i symbolika.
Herb przedstawia na błękitnej tarczy herbowej blankowany, ceglany mur miejski z trzema blankowanymi basztami koloru srebrnego (białego). Wszystkie baszty mają czerwone stożkowe dachy. Środkowa jest nieco wyższa od pozostałych i posiada dwa okna w układzie jedno nad drugim, a boczne baszty – po jednym oknie. Pomiędzy dachami baszt prawej (heraldycznie) i środkowej - złote słońce z dwunastoma promieniami. Pomiędzy dachami baszt środkowej i lewej (heraldycznie) – srebrny księżyc, skierowany barkiem w lewo. W bramie orzeł dolnośląski na złotym (żółtym) tle.
Historia.
Herb używany od XIV wieku, przy czym często spotykane są drobne zmiany wizerunku.

</doc>
<doc id="195403" url="https://pl.wikipedia.org/wiki?curid=195403" title="Krzymów">
Krzymów



</doc>
<doc id="195404" url="https://pl.wikipedia.org/wiki?curid=195404" title="Zjednoczenie (polityka)">
Zjednoczenie (polityka)

Zjednoczenie – powstanie jednolitego państwa z dwóch lub więcej dotychczas niepodległych państw. Zjednoczenie to następuje albo jednorazowo, albo w wyniku dłuższego procesu historycznego. W okresie późnego średniowiecza w wielu państwach Europy po okresie rozdrobnienia feudalnego następowało zjednoczenie księstw, które ponownie jednoczyły się w duże królestwa. W czasach nowożytnych przykładami zakończenia dłuższych procesów zjednoczeniowych było zjednoczenie Niemiec i zjednoczenie Włoch w XIX wieku.
Zjednoczeniem bywa też określane wcielenie Niemieckiej Republiki Demokratycznej do Republiki Federalnej Niemiec po 1990 r. Tymczasem z prawnego punktu widzenia była to inkorporacja.
Także organizacja społeczna lub polityczna powstała ze scalenia kilku mniejszych, np. Zjednoczenie Polskie Rzymsko-Katolickie ("Polish Roman-Catholic Union of America") w Stanach Zjednoczonych.

</doc>
<doc id="195405" url="https://pl.wikipedia.org/wiki?curid=195405" title="Panathinaikos AO">
Panathinaikos AO

 Atlitikos Omilos (nowogr. Παναθηναϊκός Αθλητικός Όμιλος, Παναθηναϊκός – pol. "Wszechateński") – grecki klub sportowy, jeden z najbardziej utytułowanych klubów piłkarskich tego kraju. Klub jest znany także z sekcji koszykówki i siatkówki.
Historia.
Chronologia nazw:
Piłkarski klub PO Athinon został założony w Atenach 3 lutego 1908 roku, kiedy Giorgos Kalafatis wraz z 40 innymi sportowcami zdecydował się opuścić Panellinios GS po decyzji klubu o zawieszeniu swojej drużyny piłkarskiej. Nazwa klubu oznaczała "Klub Piłkarski Aten" a klub grał na boisku przy ulicy Patission. W listopadzie 1908 startował w mistrzostwach Grecji pod patronatem SEAGS (Stowarzyszeniu Greckich Związków Atletycznych i Gimnastycznych).
W 1910 roku, po sporze wśród członków zarządu, Giorgos Kalafatis z większością graczy i trenerem postanowił wycofać się z PO Athinon i rozpoczął grać na nowym terenie na placu Amerikis. Następnie nazwa klubu zmieniła się na Panellinios PO (pol. "Panhelleński Piłkarski Klub"), a na kolory klubu wybrano zielony i biały. W turniejach piłki nożnej pod patronatem SEAGS klub uczestniczył do 1914, dopóki I wojna światowa nie przeszkodziła w organizacji kolejnych sezonów.
W 1918 klub zmienił nazwę na Panellinios PAO. W 1919 po założeniu Asocjacji Klubów Piłkarskich Aten-Pireusu (EPS) brał udział w rozgrywkach lokalnych. W 1921 Asocjacja zmieniła nazwę na Enosi Podosferikon Somation Ellados (EPSE). W sezonach 1920/21 i 1921/22 zwyciężył w turnieju EPSE. W 1922 władze miejskie przekazały teren pod nowy stadion Leoforos. 15 marca 1924 klub przyjął obecną nazwę Panathinaikos Athlitikos Omilos (PAO), (pol. "Pan-Ateński Atletyczny Klub"). W 1926 roku założono Grecką Federację Piłkarską (HFF), która zorganizowała pierwsze oficjalne mistrzostwa Grecji w 1927 roku. W sezonie 1929/30 klub zdobył pierwszy oficjalny tytuł mistrza Grecji.
W 1979 roku klub piłkarski odłączył się od Stowarzyszenia i został przekształcony w niezależną strukturę zawodowego klubu sportowego.
Nowy kryzys dotknął klub, gdy 20 grudnia 2010 prezes klubu Nikos Pateras podał się do dymisji, po raz drugi w ciągu 6 miesięcy (po raz pierwszy zrezygnował z przewodnictwa w marcu 2010 roku, ale wtedy po trzech miesiącach wrócił, po czym wznowiono pełne finansowanie klubu). Jednak inni główni akcjonariusze klubu odmówili przejęcia kierownictwa klubem. Nikos Pateras proponował na prezesa Adamantiosa Polemisa, ale zatwierdzony został Ioannis Vekris. W 2011 z powodu problemów finansowych i nieporozumień w kierownictwie, Zarząd postanowił zmniejszyć budżet i sprzedać wielu graczy. W 2012 roku właściciel Skai TV, Giannis Alafouzos, opracował plan sprzedaży akcji Vardinogiannis (54,7%) i udostępnił je fanom w całej Grecji, aby Panathinaikos mógł przezwyciężyć kryzys.
Stadion.
Klub rozgrywa swoje mecze domowe na stadionie narodowym Spyros Louis w Atenach, który może pomieścić 74.767 widzów. Dawniej występował na stadionie Apostolos Nikolaidis, powstałym w 1922, który mógł pomieścić 17.100 widzów.
Władze Klubu.
Zarząd Klubu
Obecny skład.
 
Sztab szkoleniowy.
Sztab szkoleniowy i medyczny w sezonie 2021/2022
Sponsorzy.
Sponsorzy techniczni i główni
Sponsorzy i partnerzy w sezonie 2021/2022

</doc>
<doc id="195407" url="https://pl.wikipedia.org/wiki?curid=195407" title="Turban">
Turban

Turban (z języka perskiego: دلبنت "dulband") – męskie nakrycie głowy używane często w Indiach, krajach Półwyspu Arabskiego, w Iranie i Afganistanie, oraz w muzułmańskich krajach Afryki m.in. w Sudanie. W poszczególnych krajach nazywany jest lokalnymi nazwami: po arabsku عمامة; "‘imamah", turecku "tülbent", w hindi "pagri". Turban jest zwijany ręcznie z tkaniny bawełnianej o długości do 4 m. Sposobu wiązania turbanu muzułmanie uczą się przede wszystkim od starszych (np. ojców). Nie ma jednej metody. Stąd różny ich wygląd w poszczególnych krajach.
Nieco zmodyfikowane turbany używane też były czasem przez kobiety, na przykład w latach trzydziestych i czterdziestych XX wieku.

</doc>
<doc id="195411" url="https://pl.wikipedia.org/wiki?curid=195411" title="Herb San Marino">
Herb San Marino

Herb San Marino przedstawia trzy baszty ozdobione piórami na trzech wierzchołkach góry Monte Titano. Baszty to Rocca (Guaita), Cesta (Fratla), Montale. Według legendy ukrył się tam przed prześladowaniami cesarza Dioklecjana święty Maryn. Założył tam niewielką wspólnotę chrześcijańską, dając początek maleńkiemu państwu. Tarczę herbową oznacza wieniec z liści laurowych i dębowych, wieńczy ją (mimo że San Marino zawsze było republiką) korona, która miała oznaczać niezależność, dodana w 1862. Dewiza „Libertas” odnosi się do faktu przekazania góry Monte Titano przez świętego Maryna na własność osobom zamieszkałym na jej zboczach, uwalniając ich od wszelkiej zależności od władzy świeckiej i religijnej.

</doc>
<doc id="195412" url="https://pl.wikipedia.org/wiki?curid=195412" title="Gerard z Amberu">
Gerard z Amberu



</doc>
<doc id="195413" url="https://pl.wikipedia.org/wiki?curid=195413" title="(136199) Eris">
(136199) Eris

Eris (symbol: ) – planeta karłowata, jeden z obiektów dysku rozproszonego.
Eris została odkryta 5 stycznia 2005 roku na zdjęciach, które wykonano 21 października 2003 roku. Odkrycie tego obiektu ogłoszono 29 lipca 2005. Odkrywcy nadali jej nieoficjalną nazwę „Xena”. 13 września 2006 roku uzyskała stałą nazwę Eris, od imienia greckiej bogini niezgody.
(136199) Eris jest obiektem transneptunowym, którego masę już wkrótce po odkryciu oszacowano jako większą niż masa Plutona i z tego powodu w mediach nazywany był dziesiątą planetą. Jednak 24 sierpnia 2006 roku zdecydowano, że Eris, podobnie jak Pluton i Ceres, zaliczona będzie do nowej klasy obiektów – planet karłowatych.
Odkrycie.
Eris została odkryta 5 stycznia 2005 w Obserwatorium Palomar przez Michaela E. Browna, Chadwicka A. Trujillo i Davida Rabinowitza. Zespół ten od wielu lat zajmuje się systematycznym przeszukiwaniem obrzeży Układu Słonecznego w poszukiwaniu dużych obiektów i już wcześniej odkrywał tego typu obiekty – między innymi Quaoar i Sedna. Astronomowie prowadzili rutynowe obserwacje przy użyciu 48-calowego Teleskopu Samuela Oschina w Obserwatorium Palomar w Kalifornii. Eris została sfotografowana już 21 października 2003, ale dopiero ponowna analiza komputerowa zebranych danych pozwoliła na stwierdzenie jej wolnego przemieszczania się na tle gwiazd. Dzięki następnym obserwacjom wstępnie określono jej orbitę i rozmiary.
Orbita.
Okres orbitalny (136199) Eris wynosi ok. 562 lat. Podobnie jak Pluton, Eris posiada silnie ekscentryczną orbitę – o mimośrodzie ok. 0,43. W peryhelium ciało zbliża się do Słońca na 38,7 jednostek astronomicznych, a w aphelium oddala na ponad 97,5 au (dla porównania, peryhelium orbity Plutona sięga 29, aphelium – 49 au). Jej nachylenie względem płaszczyzny ekliptyki jest jeszcze większe niż Plutona – wynosi aż 43,8°. Obiekt ten jest wystarczająco jasny (ma 19 wielkość gwiazdową), aby być dostępnym dla obserwacji fotograficznych nawet w niezbyt wielkich teleskopach. Przyczyną tak późnego odkrycia tego obiektu było nachylenie jego orbity – większość poszukiwań koncentruje się na okolicach płaszczyzny ekliptyki, wokół której znaleźć można większość materiału Układu Słonecznego.
Obecnie Eris oddalona jest o prawie 96 au od Słońca, po przejściu aphelium orbity ok. 1978 roku. Poza kometami długookresowymi oraz niektórymi sondami kosmicznymi, Eris i jej księżyc Dysnomia są jednymi z najodleglejszych znanych ciał Układu Słonecznego.
Właściwości fizyczne.
Rozmiary.
Pierwsza próba określenia rozmiarów Eris na podstawie ilości emitowanego promieniowania podczerwonego mierzonego przez Kosmiczny Teleskop Spitzera nie powiodła się z powodu błędu.
2 lutego 2006 dr Bertoldi i inni z Instytutu Maxa Plancka w Bonn opublikowali w czasopiśmie „Nature” rezultaty pomiarów promieniowania termicznego obiektu (w zakresie 1,2 mm), szacując średnicę Eris na 3000±400 km. Źródłem tej niepewności jest ograniczona dokładność samej metody pomiaru (±300 km). Dodatkowa niepewność (±100 km) związana jest z nieznaną prędkością obrotową i nachyleniem osi obiektu. Autorzy przyznawali, że było ok. 16% prawdopodobieństwa, że rzeczywista średnica obiektu jest poniżej dolnej granicy, czyli 2600 km. Jednak nawet w tym wypadku wymiary Eris byłyby większe od Plutona (średnica 2370 km).
9 i 10 grudnia 2005 roku dokonano obserwacji przy użyciu Kosmicznego Teleskopu Hubble’a. Na ich podstawie określono wartość średnicy planety karłowatej na 2398 km z niepewnością ±97 km. NASA oficjalnie zaprezentowała te dane 11 kwietnia 2006 roku.
Obserwacje Eris dokonane w listopadzie 2010 roku, w czasie przejścia tej planety na tle słabej gwiazdy z konstelacji Wieloryba wskazały, że Eris może nie mieć rozmiarów większych niż Pluton (2370 km ±20 km), a może być nawet o ok. 100–120 kilometrów mniejsza. W roku 2011 średnica Eris została doprecyzowana na 2326 ±12 km.
Powierzchnia.
Obserwacje spektroskopowe w bliskiej podczerwieni wykonane przy użyciu dużego (średnica 8 m) teleskopu Gemini North na Mauna Kea wykazały obecność lodu metanowego na powierzchni Eris. Podobną charakterystykę ma powierzchnia Plutona. Obecność lodu metanowego wskazuje na istnienie pierwotnej powierzchni, która nigdy nie została znacząco ogrzana od momentu powstania. Oznacza to, że Eris zawsze pozostawała na dalekich peryferiach Układu Słonecznego. Powierzchnia Eris ma szare zabarwienie, w przeciwieństwie do lekko czerwonawego Plutona. Przyczyna tej różnicy nie jest obecnie znana.
Równocześnie nowe obserwacje pokazują, że Eris jest otoczona przez gruby płaszcz lodu, gdyż odbija prawie całe światło, które na nią pada. Oznacza to, że jest prawdopodobnie pokryta bardzo cienką warstwą zamarzniętej atmosfery, która przypuszczalnie zawiera zamrożony azot zmieszany z metanem. Przyczyną zamarzania atmosfery Eris jest prawdopodobnie jej wydłużona orbita, sięgająca daleko od Słońca.
Księżyc.
Eris ma księżyc o nazwie Dysnomia (wcześniej używano prowizorycznego oznaczenia S/2005 (2003 UB313) 1 lub nieoficjalnej nazwy „Gabrielle”, od imienia przyjaciółki bohaterki serialu telewizyjnego ""). Odkrycia dokonano 10 września 2005 roku przy użyciu teleskopu Keck II zaopatrzonego w system optyki adaptacyjnej. Dysnomia jest około 500 razy mniej jasna od Eris; jej średnicę szacuje się na około 150 km. Dalsze obserwacje ustaliły, że Dysnomia porusza się wokół Eris po niemal kołowej orbicie o okresie około 16 dni. Dzięki oddziaływaniu grawitacyjnemu między Eris i Dysnomią udało się również ustalić, że Eris jest 1,27 razy masywniejsza od Plutona i jest najmasywniejszym znanym obiektem transneptunowym.
Konsekwencje odkrycia.
Niektórzy astronomowie już od wielu lat postulowali „degradację” Plutona do rangi dużej planetoidy, czy też tzw. obiektu transneptunowego i zmianę definicji pojęcia „planeta”. Na odkrywane nowe ciała z Pasa Kuipera funkcjonowały określenia plutonki, twotino i cubewano, związane z parametrami ich orbit. Rozmiary Plutona i utarta tradycja, zaliczająca go do planet, wstrzymywały naukowców od radykalnych kroków w kwestiach nazewniczych; odkrycie większego obiektu nie było jednak wielkim zaskoczeniem.
Podczas sympozjum Międzynarodowej Unii Astronomicznej (IAU) w Pradze 24 sierpnia 2006 roku przyjęto nową definicję planety. Eris wraz z Plutonem i Ceres uznane zostały za planety karłowate. Od sierpnia 2008 roku planety karłowate krążące poza orbitą Neptuna nazywane są również plutoidami.

</doc>
<doc id="195414" url="https://pl.wikipedia.org/wiki?curid=195414" title="Kolarski rekord świata w jeździe godzinnej">
Kolarski rekord świata w jeździe godzinnej

Kolarski rekord świata w jeździe godzinnej – prestiżowy rekord w świecie kolarskim ustanawiany na torze. Aktualnie należy do Włocha Filippo Ganny, który 8 października 2022 roku na welodromie w Grenchen przejechał w ciągu godziny 56,792 km.
Kilka rekordów (z lat osiemdziesiątych i dziewięćdziesiątych) zostało anulowanych przez Międzynarodową Unię Kolarską, która uznała, że zawodnicy używali podczas swoich rekordowych prób zbyt nowatorskich konstrukcyjnie rowerów.
Chronologia kolarskiego rekordu świata w jeździe godzinnej:
Rekordy anulowane (osiągnięte z użyciem sprzętu, który potem został zabroniony):

</doc>
<doc id="195417" url="https://pl.wikipedia.org/wiki?curid=195417" title="Wohltemperiertes Klavier">
Wohltemperiertes Klavier



</doc>
<doc id="195418" url="https://pl.wikipedia.org/wiki?curid=195418" title="Gate 13">
Gate 13

Gate 13 (z ang., w tłumaczeniu na polski: Bramka 13; gr. "Θυρα 13") – najpopularniejszy fanklub Panathinaikosu Ateny, greckiego klubu piłkarskiego.
Nazwa wywodzi się od części historycznego stadionu im. Apostolosa Nikolaidisa w Atenach, gdzie siadywali najzagorzalsi fani klubu. Przy bramce 13 znajdował się tzw. młyn. Fanklub został założony w roku 1966 i był pierwszym w historii sportowym fanklubem założonym w Grecji.

</doc>
<doc id="195420" url="https://pl.wikipedia.org/wiki?curid=195420" title="Jakub w Marchii">
Jakub w Marchii



</doc>
<doc id="195425" url="https://pl.wikipedia.org/wiki?curid=195425" title="ME w lekkoatletyce 1934">
ME w lekkoatletyce 1934



</doc>
<doc id="195426" url="https://pl.wikipedia.org/wiki?curid=195426" title="MTV Unplugged in New York">
MTV Unplugged in New York

MTV Unplugged in New York – album koncertowy amerykańskiego zespołu grunge'owego Nirvana. Koncert był zorganizowany przez MTV, jako jeden z serii koncertów MTV Unplugged, w którym wykonawcy grali koncert na instrumentach akustycznych. Płyta została wydana 1 listopada 1994 roku, ponad pół roku po samobójczej śmierci lidera grupy, Kurta Cobaina i rozpadzie zespołu. Jest to trzecia najlepiej sprzedająca się płyta Nirvany. Jej sprzedaż na całym świecie wynosi ok. 16 mln.
Koncert był bardzo stonowany i spokojny, w odróżnieniu od standardowych koncertów grupy. Zorganizowany został w studiu, gdzie wszyscy fani siedzieli na krzesłach ustawionych dookoła zespołu. Zespół grał głównie spokojne utwory takie jak „Come as You Are”, czy „Something in the Way”. Nirvana zaprezentowała także covery The Vaselines, Davida Bowiego, Meat Puppets oraz Leadbelly. Koncert odbył się w listopadzie 1993.
W Polsce nagrania uzyskały status platynowej płyty.
W 2003 album został sklasyfikowany na 311. miejscu listy 500 albumów wszech czasów magazynu Rolling Stone.

</doc>
<doc id="195428" url="https://pl.wikipedia.org/wiki?curid=195428" title="Zaskroniec">
Zaskroniec



</doc>
<doc id="195431" url="https://pl.wikipedia.org/wiki?curid=195431" title="Flaga Erytrei">
Flaga Erytrei

Flaga Erytrei składa się z trzech trójkątów – zielony trójkąt prostokątny symbolizuje żyzność, niebieski trójkąt prostokątny symbolizuje ocean, a trójkąt czerwony (równoramienny) upamiętnia krew przelaną w walce o wolność ojczyzny. Na czerwonym trójkącie znajduje się żółta gałązka oliwna otoczona wieńcem oliwnym – po każdej stronie wieńca znajduje się 14 liści.
Flaga została oficjalnie przyjęta 5 grudnia 1995.

</doc>
<doc id="195433" url="https://pl.wikipedia.org/wiki?curid=195433" title="Muzeum Sztuki i Techniki Japońskiej „Manggha”">
Muzeum Sztuki i Techniki Japońskiej „Manggha”

Muzeum Sztuki i Techniki Japońskiej „Manggha” (w latach 1994–2007 Centrum Sztuki i Techniki Japońskiej „Manggha”) – muzeum w Krakowie założone w 2007 roku, narodowa instytucja kultury, wpisane do Państwowego Rejestru Muzeów (nr 118) w 2013 roku.
Historia.
W 1920 roku krytyk, pisarz i kolekcjoner Feliks Jasieński przekazał krakowskiemu Muzeum Narodowemu swoje zbiory przedmiotów związanych z Japonią (w tym dzieła malarzy japońskich). Po śmierci kolekcjonera (1929) zbiory nie były wystawiane (czego powodem był m.in. brak miejsca, kolekcja liczyła bowiem ponad 6500 przedmiotów), z wyjątkiem wystawy w krakowskich Sukiennicach w 1944 roku. Wystawę tę zobaczył wówczas 19-letni Andrzej Wajda, który zafascynował się tą sztuką.
W 1987 roku, prawie pół wieku po tamtej wystawie, Andrzej Wajda odebrał nagrodę filmową Kioto. Postanowił całą sumę przeznaczyć na wybudowanie w Krakowie budynku, w którym można by umieścić zbiory Feliksa Jasieńskiego.
W realizacji tego planu Andrzeja Wajdę wsparły władze Krakowa oraz rząd Japonii (pomoc ambasadora Nagao Hyōdo). Do powstania muzeum przyczynili się także przyjaciele reżysera z Fundacji Kyoto-Kraków Andrzeja Wajdy i Krystyny Zachwatowicz. Około miliona dolarów przekazał na budowę centrum Związek Zawodowy Kolei Wschodniej Japonii (z przewodniczącym Akirą Matsuzakim).
Projekt koncepcyjny wykonał i podarował Fundacji Kyoto-Kraków znany, japoński architekt Arata Isozaki. Z biurem Isozakiego po stronie polskiej współpracował architekt Krzysztof Ingarden i JET Atelier. Jest to bardzo nowoczesny obiekt, odwołujący się jednak do dawnej sztuki japońskiej. W centrum znajdują się sale wystawowe oraz konferencyjne. Oprócz stałej ekspozycji organizowane są także wystawy czasowe (związane ze sztuką, kulturą i techniką japońską). Ponadto instytucja prowadzi kursy parzenia herbaty, układania kwiatów (ikebana) oraz kursy języka japońskiego. Centrum jest siedzibą Ogólnopolskiego Klubu Bonsai.
Centrum Sztuki i Techniki Japońskiej „Manggha” w Krakowie zostało otwarte 30 listopada 1994 roku.
W 1997 roku Centrum Manggha otrzymało Nagrodę Specjalną Fundacji Japońskiej.
11 lipca 2002 roku cesarz Akihito wraz z małżonką Michiko odwiedzili Mangghę. Na specjalne życzenie cesarza zorganizowana została wystawa drzeworytów dziewiętnastowiecznego artysty japońskiego Hiroshige Utagawy. Para cesarska ofiarowała Centrum sprzęt audiowizualny, który wykorzystywany jest w szkole języka japońskiego.
Od 1 grudnia 2004 roku Centrum Manggha jest samodzielną instytucją kultury. Do tego czasu była oddziałem Muzeum Narodowego w Krakowie. Od 2007 istnieje pod obecną nazwą.
W 2006 roku zostało wybrane jako jedna z 20 najciekawszych realizacji architektonicznych w Polsce po 1989 roku w konkursie „Polska. Ikony architektury”.
Status prawny.
Centrum działa w oparciu o ustawę o organizowaniu i prowadzeniu działalności kulturalnej oraz Statut Centrum Sztuki i Techniki Japońskiej MANGGHA. Zgodnie ze statutem Centrum jest państwową instytucją kultury posiadającą osobowość prawną, której organizatorem jest Minister Kultury. Nadzór nad Muzeum sprawuje Minister Kultury i Dziedzictwa Narodowego.
Nazwa.
Nazwa "Manggha" wywodzi się bezpośrednio od pseudonimu Feliksa Jasieńskiego, którego kolekcja stanowiła impuls dla powstania muzeum. Pseudonim ten nawiązuje z kolei do zbioru drzeworytów japońskiego artysty Hokusaia pod takim właśnie tytułem (, we współczesnej transkrypcji: "Manga"). Obecnie wyraz ten ma poza Japonią nieco inne znaczenie i odnosi się do japońskich komiksów. Twórczość Hokusaia stanowi tylko niewielką część aktualnej kolekcji muzeum.
Instytucja została otwarta w 1994 roku jako Centrum Sztuki i Techniki Japońskiej „Manggha”, zaś w 2007 decyzją Ministra Kultury i Dziedzictwa Narodowego otrzymała status muzeum i zmieniła oficjalną nazwę na Muzeum Sztuki i Techniki Japońskiej „Manggha”. Feliks Jasieński uznawany jest za patrona muzeum.

</doc>
<doc id="195434" url="https://pl.wikipedia.org/wiki?curid=195434" title="Hymn Erytrei">
Hymn Erytrei

Ertära Ertära Ertära – hymn narodowy Erytrei, został oficjalnie przyjęty w 1993 tuż po uzyskaniu niepodległości przez ten kraj. Słowa (w języku tigrinia) napisał Solomon Tsehaye Beraki, a melodię skomponowali Isaac Abraham Meharezghi i Aron Tekle Tesfatsion.

</doc>
<doc id="195435" url="https://pl.wikipedia.org/wiki?curid=195435" title="Ertra, Ertra, Ertra">
Ertra, Ertra, Ertra



</doc>
<doc id="195436" url="https://pl.wikipedia.org/wiki?curid=195436" title="Centrum Sztuki i Techniki Japońskiej">
Centrum Sztuki i Techniki Japońskiej



</doc>
<doc id="195437" url="https://pl.wikipedia.org/wiki?curid=195437" title="Alan Hinkes">
Alan Hinkes

Alan Hinkes (ur. 26 kwietnia 1954 w Northallerton) – brytyjski himalaista. Uważa się za zdobywcę wszystkich 14 ośmiotysięczników, czyli tzw. Korony Himalajów i Karakorum. Jego osiągnięcie jest jednak kwestionowane.
Wątpliwości dotyczą zdobycia najwyższego punktu Czo Oju w 1990 roku. W wyprawie brało udział kilku innych wspinaczy, którzy podali, że na płaskowyżu Czo Oju panowała wówczas gęsta mgła, która nie pozwoliła im dotrzeć do samego szczytu i zmusiła do odwrotu. Hinkes twierdził z kolei, że samotnie kontynuował wspinaczkę i przez następną godzinę chodził po płaskowyżu góry i stwierdził, że nie można już z tego miejsca wejść wyżej. Z uwagi na te kontrowersje większość statystyków nie zalicza Hinkesowi wejścia na Czo Oju.

</doc>
<doc id="195440" url="https://pl.wikipedia.org/wiki?curid=195440" title="Płytka wyobraźnia to kalectwo">
Płytka wyobraźnia to kalectwo

Płytka wyobraźnia to kalectwo – społeczna akcja reklamowa mająca na celu ostrzeżenie ludzi (zwłaszcza młodych) przed skokami do wody w nieznanych miejscach oraz możliwymi skutkami takich skoków w przypadkach, gdy zbiornik wodny okaże się zbyt płytki. Organizatorem akcji jest powstałe w 1995 roku Stowarzyszenie Przyjaciół Integracji.
Historia kampanii.
Kampania rozpoczęła się w roku 1995, początkowo (do roku 2000) pod nazwą "Nieświadomość".
Od 2001 akcja została wsparta reklamą społeczną w postaci spotów radiowych i telewizyjnych oraz plakatów i ulotek dystrybuowanych na basenach i kąpieliskach. W latach 2002 i 2003 reklama społeczna prezentowana była również w kinach, a pakiet informacyjny (zawierający między innymi kasetę wideo z materiałem informacyjnym) dotarł do 1000 szkół średnich.
Działania dodatkowe.
Oprócz akcji ostrzegającej organizatorzy kampanii starają się również pomóc ofiarom skoków do wody w niebezpiecznych punktach poprzez poradnik dla takich osób oraz Fundusz Pierwszy krok.

</doc>
<doc id="195447" url="https://pl.wikipedia.org/wiki?curid=195447" title="Krzeszów (województwo dolnośląskie)">
Krzeszów (województwo dolnośląskie)

Krzeszów (niem. "Grüssau") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra.
Podział administracyjny.
W latach 1945–1954 i 1973–1976 miejscowość była siedzibą gminy Krzeszów. W latach 1954–1972 wieś należała i była siedzibą władz gromady Krzeszów. W latach 1975–1998 miejscowość administracyjnie należała do województwa jeleniogórskiego.
Położenie.
Wieś położona w Sudetach Środkowych, w Kotlinie Krzeszowskiej, nad rzeką Zadrną, u ujścia jej lewego dopływu Cedronu na wysokości 450–470 m n.p.m.
Nazwa.
Nazwa miejscowości notowana była w formach "Cressebor" (1242), "Cresofbor" (1249), "Cresowbor" (1254), "Cresovbor" (1256), "Grizow" (1289), "Cressowe", "Cressow" (1289), "Grisowe", "Grisow" (1292), "Grissow" (1326), "Grizovia" (1326), "Grysovia" (1332), "Grysow" (1334), "Antiquum Gryssow" (1375), "Gryssaw" (1429), s. ordinis Cisterciensis "Grissovii" (1668), coenobium "Grussoviense" (1687), "Gruͤssau" (1785), "Grüssau" (1845), "Krasobór Grüssau" (1900), "Grüssau" – "Krasnobór" (1900), "Grüssau" – "Krzeszów", -"owa", "krzeszowski" (1946). Być może pierwotną formą była "Krzesiborz", która została utworzona przez dodanie sufiksu -"jь" do nazwy osobowej *"Krzesibor", wywodzącej się od czasowników "krzesić" ‘wzniecać’ i *"boriti" ‘walczyć’. Niemiecka forma "Grüssau" stanowi substytucję fonetyczną wtórnej nazwy "Krzeszów" i prawdopodobnie powstała ona przez skojarzenie ze średnio-wysoko-niemieckim "grieʒ" ‘piasek, żwir’ oraz zamianę końcówki na -"au". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Grissoviense monasterium".
Historia.
W roku 1242 księżna Anna, wdowa po Henryku Pobożnym, ufundowała w Krzeszowie klasztor benedyktynów sprowadzonych z czeskich Opatovic. Jej wnuk Bolko I Surowy, wówczas książę jaworski, w roku 1289 wykupił dobra klasztorne, a w roku 1292 ufundował opactwo cystersów, którzy przybyli z Henrykowa.
W obręb dóbr klasztornych wchodziły już wtedy m.in.: Lubawka, Błażkowa, Gorzeszów, Czadrów, Jawiszów, Lipienica, Dobromyśl, Kochanów i Okrzeszyn. Nie udało się jednak utrzymać wszystkich dóbr i część wsi, szczególnie po czeskiej stronie, klasztor utracił. Klasztor cieszył się poparciem kolejnych panujących w księstwie świdnickim i szybko bogacił. Wzniesiono na obecnym miejscu pierwszy kościół, który stał się miejscem spoczynku książąt świdnickich. Spoczęli tu: Bolko I Surowy, Bolko (zmarły wcześnie syn Bolka I), Bernard świdnicki, Henryk I jaworski, Henryk II świdnicki, Bolko II Mały. Już w 1306 r. napisano pierwszy rocznik klasztorny, a ok. 1350 r. umieszczono w kościele sarkofag księcia Bolka I Surowego.
Dobra klasztorne powiększały się też w wyniku prywatnych legatów i donacji. W ten sposób w 1349 r. cystersi weszli w posiadanie Szarocina, w 1350 r. wójt Kamiennej Góry Henschelinus sprzedał im Przedwojów, a w 1354 r. bracia Czyrnowie sprzedali opatowi swoją część Starych Bogaczowic, z kolei w 1357 r., opat Henryk sprzedał Żarów Jeschcowi de Schelewicz ze Świdnicy, a w 1359 r. niejaka Utha, wdowa po Predilu, ofiarowała klasztorowi Miłochów koło Świdnicy. Wreszcie w 1360 r. książę Bolko II nadał mu sołectwo w Lubawce. W 1343 r. książę Bolko II nadał cystersom przywilej na prowadzenie robót górniczych, który dotyczył Chełmska Śląskiego, Wójtowej, Błażkowej, Olszyn, Dobromyśla, Uniemyśla i Okrzeszyna, ale brak informacji o jego wykorzystaniu w owym czasie. Dzięki nadaniom książęcym i prywatnym opactwo stało się jednym z największych posiadaczy ziemskich na Śląsku. Ciężkie czasy nastały w latache wojen husyckich, a następnie wojny trzydziestoletniej.
Ponowny rozkwit nastąpił na początku XVIII w. Klasztor był wówczas właścicielem m.in. miast Chełmsko i Lubawka, zamku w Bolkowie, ok. 40 wsi i mniejszych osad z otaczającymi je gruntami, probostwa w Cieplicach koło Jeleniej Góry i w Wierzbnej koło Świdnicy, a nawet opiekował się kaplicą na szczycie Śnieżki. Za sprawą energicznych opatów, korzystających obficie z nastrojów i zdobyczy kontrreformacji, sprowadzono do Krzeszowa, głównie z Czech, uznanych artystów: architektów, rzeźbiarzy i malarzy. Klasztor stał się w tym czasie ważnym ośrodkiem kulturalnym i artystycznym na Śląsku, a jego znaczenie upadło dopiero z chwilą wybuchu wojen śląskich w 1740 r.
Po trzeciej z tych wojen, w 1763 r., tereny te weszły ostatecznie w skład państwa pruskiego. W roku 1810 nastąpiła kasata klasztoru i przejęcie jego dóbr przez państwo. W latach 1919–1940 klasztorem władali benedyktyni przesiedleni z klasztoru w Pradze.
3 września 1940 klasztor przejęły władze III Rzeszy. Benedyktyni zostali zmuszeni do opuszczenia klasztoru. W klasztorze umieszczono m.in. Niemców karpackich, od 5 października 1941 Żydów śląskich przed ich wywiezieniem do obozu Theresienstadt, zimą roku 1944/1945 niemieckich przesiedleńców z Węgier jako "gości Führera". Pod koniec wojny w klasztorze zdeponowano zbiory Biblioteki Pruskiej z Berlina.
W roku 1945 wieś została przyłączona do Polski. Jej dotychczasowych mieszkańców wysiedlono do Niemiec. W roku 1946 klasztor objęły ss. benedyktynki ze Lwowa.
Współczesność.
W roku 2004 zespół klasztorny został uznany za Pomnik Historii. Obecnie w Krzeszowie odbywa się „Festiwal Piosenki Religijnej i Patriotycznej”.
W kwietniu 2016 wyburzono zabytkowy dawny kościół ewangelicki imienia Zbawiciela z lat 1912–1913, sfinansowany staraniem Związku Gustawa Adolfa. Zbór ten był niewielką budowlą, z krytym dachówką przedsionkiem od wschodu. Portal wejściowy zwieńczono krzyżem, literami CD i datą 1912. Ściany północna i południowa świątyni posiadały po 2 duże okna. Na wieży znajdował się witraż przedstawiający Jezusa Chrystusa. Halowe wnętrze (pozbawione empor) posiadało drewniane sklepienie w kształcie kolebkowo-beczkowym. Od strony wschodniej znajdował się chór z organami. Ściany zdobiły obrazy lub epitafia. Po stronie zachodniej stał ołtarz główny, nad którym umocowano duży krucyfiks. Obok znajdowały się wejścia do zakrystii. Do zboru przylegał cmentarz, na którym widoczne są pozostałości nagrobków.
Zabytki.
Do wojewódzkiego rejestru zabytków wpisane są obiekty:
inne zabytki:
Ponadto na Górze Świętej Anny na wschód od miejscowości, znajduje się zrekonstruowana barokowa kaplica św. Anny z 1623 r.
Sanktuarium Maryjne.
W bazylice pw. Wniebowzięcia NMP w ołtarzu głównym mieści się najcenniejszy obraz diecezji legnickiej – ikona Matki Bożej Łaskawej. Słynący łaskami obraz czczony jest na przestrzeni dziejów przez Czechów, Polaków, Niemców i Węgrów. Jest to najstarszy, bo pochodzący z I połowy XIII wieku wizerunek Matki Boskiej na ziemiach Polski, i jeden z pięciu najstarszych w Europie. Do Krzeszowa trafił on prawdopodobnie ze sprawą Bolka I – fundatora klasztoru. 2 czerwca 1997 Jan Paweł II podczas pielgrzymki do Legnicy ukoronował obraz. Uroczysta intronizacja obrazu odbyła się w Krzeszowie 17 sierpnia 1997. W okresie od 25 marca 1996 do 10 września 1997 na terenie diecezji legnickiej miała miejsce peregrynacja kopii wizerunku Madonny Krzeszowskiej. Obraz nawiedził wówczas 523 kościoły i 37 kaplic zakonnych.
Obraz namalowany jest temperą na modrzewiowej desce o rozmiarach 60 × 37,5 cm. Zadumana Matka Boska z Dzieciątkiem Jezus na prawym ramieniu lewą dłoń trzyma na sercu. Głowa i ramiona Maryi otulone są czerwonobrunatną chustą. Dziecię odziane jest w zielonkawozłotą szatę i w lewej rączce trzyma zwinięty pergamin, prawą rękę zaś unosi w geście błogosławieństwa. Główkę kieruje w stronę Matki. Tło obrazu jest złote. Obraz otacza barokowa rama z kunsztowną ornamentacją i napisem „Gratia Sanctae Mariae” (Łaska Świętej Maryi). Twórca ani też data namalowania obrazu nie są znane. Corocznie, 15 sierpnia, w dniu odpustu obraz jest zdejmowany z ołtarza głównego i niesiony w uroczystej procesji przez przedstawicieli stanów: kapłanów, ojców, matki, młodzież męską i żeńską, górników i dzieci przy dźwiękach pieśni maryjnych.
Matka Boska Łaskawa zwana jest też Królową Sudetów.

</doc>
<doc id="195451" url="https://pl.wikipedia.org/wiki?curid=195451" title="Command &amp; Conquer (seria)">
Command &amp; Conquer (seria)

Command &amp; Conquer (skrótowo "C&amp;C") – seria komputerowych strategicznych gier czasu rzeczywistego. Podzielona na trzy podserie: ', ' oraz '. Pierwszą grę z serii zatytułowano "Command &amp; Conquer". Pierwotnym twórcą gier był Westwood Studios, współpracującym ściśle z brytyjskim wydawcą Virgin Interactive. W trakcie prac nad ' firma została wykupiona przez Electronic Arts. Po serii nieudanych projektów jak "" czy "Earth &amp; Beyond", Electronic Arts rozwiązał Westwood Studios, zwolnił część pracowników i nabył wszelkie prawa do serii "Command &amp; Conquer".
Do serii należy także gra FPP/TPP – "Renegade" (zaliczana do podserii "Tiberian"). Akcja gry rozgrywa się w czasach zbliżonych do "Tiberian Dawn", a gracz kieruje jednostką znaną z gier strategicznych: Komandosem (Commando).
Rozgrywka.
W większości gier wchodzących w skład serii zadaniem gracza jest rozbudowa bazy, zbieranie surowców, wytrenowanie piechoty oraz budowa pojazdów, które utworzą armię zdolną pokonać wrogów. W każdej z gier występują co najmniej dwie strony konfliktu różniące się dostępnymi technologiami oraz jednostkami. W miarę postępów w grze gracz dostaje do dyspozycji coraz większą liczba budynków oraz może trenować i produkować lepsze jednostki. W niektórych misjach gracz pozbawiony jest możliwości budowy pojazdów i trenowania jednostek, i do wypełnienia zadania musi wystarczyć mu przydzielona na początku misji grupa żołnierzy (zazwyczaj nieliczna). Pewne zadania w misjach ograniczone są czasowo i niewykonanie zadania w określonym limicie czasowym zakończy misję niepowodzeniem.
Czasami gracz ma możliwość wyboru kolejnej misji. W pewnych sytuacjach jest to możliwość zrealizowania postawionych celów w inny sposób, natomiast w innych wykonanie jednej misji może pomóc graczowi w kolejnych (na przykład wykonanie dodatkowej misji pozwoli na odcięcie wrogowi możliwości wzywania posiłków).
Podserie.
Seria "".
Seria "Tiberian" ma miejsce w równoległym, alternatywnym świecie końca lat 90. XX wieku. We Włochy uderzył meteoryt z zarodnikami nieznanej na Ziemi rośliny, co doprowadziło do katastrofy ekologicznej. Nazwa nowego elementu flory, Tyberium, nawiązuje do miejsca upadku ciała niebieskiego w okolicach rzeki Tyber. Wyniki badań nowej rośliny, prowadzonych przez dr. Ignatio Moebiusa, znalazły się w obszarze zainteresowań dwóch fikcyjnych frakcji: powołaną przez ONZ Global Defence Initiative oraz organizacji paramilitarnej, Bractwa Nod dowodzonym przez charyzmatycznego Kane’a. Obie strony, kierowane sprzecznymi intencjami wobec wykorzystania Tyberium, doprowadziły do czterech wojen tyberiańskich.
Seria "".
Seria "Red Alert" jest umiejscowiona w alternatywnej wersji historii. Albert Einstein stworzył wehikuł czasu, cofnął się w czasie i usunął Hitlera z dziejów. Mimo tych działań, II wojna światowa wybuchła, wywołana przez Sowietów i ich przywódcę Józefa Stalina, będąc tłem pierwszej gry w serii.
III wojna światowa rozpoczęła się wraz z deklaracją zmanipulowanego i nieposłusznego figuranta, premiera Związku Socjalistycznych Republik Radzieckich Aleksandra Romanova. Yuri, główny inspirator wojny z Aliantami w trakcie konfliktu doprowadził do przewrotu i wyeliminował Romanova oraz generała Władimira. Starania Yuriego do przejęcia władzy nad światem z wykorzystaniem sił psychicznych, zostały powstrzymane wspólnymi siłami Aliantów i Sowietów.
Zarzewiem kolejnej wojny była eliminacja Alberta Einsteina i jego badań nad chronosferą. Brak alianckiej superbroni tak skutecznie wykorzystywanej przez poprzednie wojny, odbiła się także na Sowietach pozbawionych broni atomowej skutkując powstaniem kolejnego mocarstwa, Kraju Wschodzącego Słońca.
Seria "".
Seria "Generals" jest pozbawiona związku fabularnego z innymi grami z serii "Command &amp; Conquer". Występują trzy strony: USA, Chińska Republika Ludowa oraz organizacja terrorystyczna Global Liberation Army (GLA). W wyniku terrorystycznego ataku jądrowego w Pekinie, ChRL podjęło się zadania likwidacji GLA. Starania te okazały się bezowocne, ponieważ w wyniku działań pozostałych komórek GLA do wojny z terroryzmem włączyły się Stany Zjednoczone Ameryki, naruszając strefę wpływów ChRL. 
Projekty anulowane.
W 2006 roku ukazało się zbiorcze wydanie wszystkich gier należących do serii (poza "Sole Survivor Online") od 1997 roku. Reedycje gier wchodzących w skład "The First Decade" zostały przystosowane do pracy z nowymi komputerami PC.
Odbiór serii.
W 2009 roku seria "Command &amp; Conquer" odniosła sukces komercyjny poprzez sprzedanie ponad 30 milionów kopii gier z całej serii.
Gry z serii prawie zawsze uzyskują wysokie oceny na internetowych stronach agregujących, Game Rankings i Metacritic, które podsumowują oceny z recenzji gier wideo. Jak pokazuje tabela po prawej, najwyżej oceniana jest pierwsza gra z serii – "Command &amp; Conquer (Tiberian Dawn)", która osiągnęła wynik 94% na Metacritic. Kolejną najlepiej ocenianą grą jest "", która osiągnęła pułap ponad 90% na Game Rankings. Natomiast inne gry z serii Command &amp; Conquer uzyskują wyniki średnio około 80%, w tym również dodatki i rozszerzenia.
Długa historia "Command &amp; Conquer" spowodowała przyznanie serii kilku rekordów Guinnessa. Aktualnie posiada ich 6, gdzie większość z nich została uwzględniona w Guinness World Records: Gamer Edition 2008. Są to między innymi rekordy za „najlepiej sprzedającą się serię RTS”, „największą liczbę platform dla RTS” oraz „najdłuższe odgrywanie roli w grze wideo”, które zostało przyznane Josephowi Kucanowi za 15 lat wcielania się w rolę Kane’a, nikczemnego przywódcy Bractwa Nod.

</doc>
<doc id="195456" url="https://pl.wikipedia.org/wiki?curid=195456" title="One Take Radio Sessions">
One Take Radio Sessions

One Take Radio Sesssions znana także jako The Trawlerman's Song – płyta EP nagrana przez Marka Knopflera i wydana w 2005 (zob. 2005 w muzyce).
Pierwszy utwór z tej płyty pochodzi z poprzedniej płyty Knopflera Shangri-La, pozostałe piosenki także pochodzą z tej płyty ale nagrane zostały na żywo i w innych aranżacjach.

</doc>
<doc id="195457" url="https://pl.wikipedia.org/wiki?curid=195457" title="Kopalnia Węgla Kamiennego Morcinek">
Kopalnia Węgla Kamiennego Morcinek

Kopalnia Węgla Kamiennego „Morcinek”, KWK Morcinek – zlikwidowana w latach 1998-2002 kopalnia węgla kamiennego koksującego w Kaczycach na Śląsku Cieszyńskim. Była jedną z najmłodszych kopalń w Polsce, w latach 1993-1998 należąca do Jastrzębskiej Spółki Węglowej.
Historia kopalni.
Oznaczenie złoża przed powstaniem kopalni.
Pierwsze informacje o próbie oznaczania złoża w rejonie kopalni pochodzą z końca XIX w. W tamtym czasie przedsiębiorstwo z Ostrawy prowadziło odwierty na obszarze Pogwizdowa, jednakże tamte odwierty nie stwierdziły obecności węgla w tym rejonie. Na początku XX w. ponownie przystąpiono do oznaczania węgla w okolicach Pogwizdowa. Niemieckie przedsiębiorstwo „Berg und Hüttenwerksgeselschaft”, w latach 1903-1909 wydrążyło otwór poznawczy „Pogwizdów XIII” o głębokości 1227 m. W latach 1911-1917 Towarzystwo Budowy Kopalni „Bruxer” wykonało w granicach obszaru górniczego „Kaczyce” pięć otworów: „Pogwizdów XI”, „Otrębów 13", „Kaczyce D6", „Kaczyce D-17" i „Kończyce Wielkie XVIII”. Przypuszcza się, że mimo iż dowiercono się wtedy do pokładów węgla, według ówczesnej wiedzy eksploatację tychże oceniono jako nieopłacalną, a wręcz niemożliwą. Dokumentacja tych odwiertów znajdowała się do roku 1962 w czechosłowackich archiwach, kiedy to została przekazana Państwowemu Instytutowi Geologicznemu. W latach 1944-1945 niemieckie przedsiębiorstwo „Haniellueg” wykonało odwiert „Kaczyce Górne IV/43", którego drążenie zostało przerwane wraz z końcem wojny na głębokości 1059,7 m. Wzrost zapotrzebowania na węgiel koksujący po 1945 r. spowodował, że zaczęto ponownie poszukiwać nowych złóż węgla. W 1953 roku Przedsiębiorstwo Poszukiwań Nafty i Gazu wykonało otwór „Kończyce Wielkie I” o głębokości 1206 m. W 1959 r. wykonano otwór „Brzezówka IG-1", o głębokości 1551,9 m. Próbki z tego ostatniego odwiertu zostały dogłębnie zbadane pod kątem przewierconych warstw i ich szacowanej grubości. Na podstawie powyższych odwiertów oraz korzystając z otrzymanych dokumentacji z odwiertów wykonanych wcześniej przez Niemców na początku XX w. Państwowy Instytut Geologiczny opracował "Dokumentację geologiczną złoża węgla kamiennego „Brzezówka – Kaczyce” w kategorii C2". Dokumentacja ta stwierdzała duże zawartości bilansowe węgla w rejonie miejscowości Kaczyce-Pogwizdów-Kończyce. To opracowanie spowodowało, że kierownictwo Rybnickiego Zjednoczenia Przemysłu Węglowego dążyło do budowy kopalni w tym rejonie. Jednak ze względu na sytuację polityczną decyzja została zawieszona. Do planów budowy powrócono w drugiej połowie lat 70., na skutek polityki ekonomiczno-gospodarczej rządu Edwarda Gierka. Mimo dość słabego rozpoznania złoża, na fali ciągłego rozwoju przemysłu wydobywczego, zdecydowano o budowie kopalni. Decyzja oprócz znaczenia dla przemysłu miała jeszcze jedno, równie istotne podłoże. W bezpośrednim rejonie granicy państwowej, w odległości 1600 – 1800 m od Olzy znajdowały się szyby główne czechosłowackiej kopalni ČSM, a nieco dalej kopalni 9. květen. Przy tak niewielkiej odległości od granicy na najwyższych szczeblach władzy istniało podejrzenie, że czechosłowackie kopalnie, mając przecież w swoich archiwach poniemieckie oszacowania polskich złóż w tamtym rejonie, mogły chcieć podbierać węgiel z filaru ochronnego Olzy lub nawet eksploatować węgiel po polskiej stronie. Wobec tych okoliczności zdecydowano o budowie kopalni. Decyzją Prezydium Rządu nr 52/77 z dnia 13 maja 1977 r., zdecydowano o rozpoczęciu w 1978 r. budowy kopalni Kaczyce (nazwa ta była używana do 1986, kiedy kopalni nadano imię Gustawa Morcinka). Równolegle Minister Górnictwa powołał zespół któremu zlecił opracowanie "Studium przedprojektowego zagospodarowania złoża węgla koksującego w rejonie Kaczyc".
Powstanie i budowa kopalni.
W grudniu 1977 r. Biuro Projektów Górniczych w Gliwicach opracowało "Studium budowy kopalni węgla kamiennego „Kaczyce" (był to "de facto" projekt budowy kopalni). W tym samym czasie przystąpiono do wykonywania kolejnych odwiertów na terenie przyjętego obszaru górniczego w celu lepszej diagnostyki złóż. W latach 1977-1978 wykonano 11 otworów. Badanie pobranych próbek potwierdziły występowanie węgla typu 35 praktycznie od stropu karbonu. Stwierdzono też, że pokłady węgla są znacznie większe, aniżeli prognozowano z wcześniej wykonanych odwiertów. Obszar górniczy ustalono na 22,6 km². Prace nad projektem kopalni przebiegały nadzwyczaj szybko. Zlecenie wykonania projektu Biuro Projektów Górniczych w Gliwicach otrzymało 14 maja 1977 r., a już po trzech miesiącach, 10 września 1977 r. wytyczono otwór badawczy pod szyb. W projekcie kopalni uwzględniono dwa etapy budowy kopalni. Docelowo po zakończeniu realizacji przedsięwzięcia kopalnia miała wydobywać 12 Gg węgla na dobę netto.Dyrekcja budowanej kopalni znajdowała się w Żorach. Była ona wspólna dla wszystkich nowych inwestycji górniczych w ROW i nosiła nazwę "Świerklany-Suszec-Kaczyce w budowie”".Już po rozpoczęciu prac budowlanych zmieniono lokalizację szybów – szyby I i II umieszczono bliżej siebie, ale także bliżej granicy z Czechosłowacją i z rzeką Olzą (decyzja o zmianie lokalizacji szybów została podjęta na podstawie intuicji ówczesnego głównego geologa budowanej kopalni). Dla potwierdzenia słuszności tej decyzji, jako korzystniejszej dla całej inwestycji, wykonano dwa dodatkowe otwory badawcze w miejscach planowanych szybów. Badania potwierdziły, że w tych miejscach głębokość potrzebna dla osiągnięcia stropu karbonu będzie najmniejsza, a także stwierdzono brak występowania poziomów kurzawkowych, które mogłyby wykluczyć zamierzone lokalizacje. Zmiana miejsc usytuowania szybów pozwoliła przyspieszyć znacznie realizację przedsięwzięcia (ponieważ zmniejszyła się odległość między szybami I i II). Szyby głębiono z wcześniejszym odwodnieniem i odgazowaniem warstw skalnych za pomocą pomocniczych odwiertów z powierzchni (wykonano 10 takich otworów do głębokości ok. 600 m każdy). Szyby głębiło Przedsiębiorstwo Budowy Szybów z Bytomia. Szyb I rozpoczęto budować od stycznia, a szyb II od marca 1978 r. Równolegle do głębienia szybów na powierzchni instalowano fundamenty pod wieżę szybową, a także potrzebną dla późniejszego zakładu infrastrukturę. Podczas głębienia szybów spotkano się ze znacznymi problemami z odwodnieniem (szczególnie w przypadku szybu I) – po przekroczeniu trzechsetnego metra miejscami woda wydobywała się do 300 l/min. Wobec tego od trzechsetnego metra rozpoczęto montaż obudowy dwuwarstwowej. Szyby ukończono 1 marca 1982 r. W tym samym miesiącu zamontowano stałe maszyny wyciągowe i przystąpiono do głębienia korytarza łączącego szyby I i II. Głębienie szybów zakończono w 1985 r. Kopalnia posiadała wtedy trzy szyby, wszystkie o średnicy 8 m.:
Planowano jeszcze budowę szybów IV i V, ale wskutek tragicznego stanu finansów kopalni na początku lat 90. z budowy zrezygnowano (szyb V wykopano do głębokości 650 m). Częściowo wykonany szyb V wykorzystywany był przez cały okres pracy kopalni jako podziemny zbiornik metanu.
Kopalnia posiadała zelektryfikowaną bocznicę kolejową, towarową stację kolejową, lokomotywownię, zakład ciepłowniczy (uruchomiony w 1984 głównie na potrzeby kopalni, osiedla przykopalnianego oraz osiedla Pogwizdów) oraz rozbudowaną infrastrukturę naziemną. Dla górników powstały nowe osiedla mieszkaniowe w Kaczycach, Pogwizdowie i Cieszynie. Przy kopalni rozwijał się klub sportowy – "Morcinek Kaczyce", a od 1985 także klub żeglarski "Naktuz".
Eksploatacja.
Ostatecznie złoże zostało udostępnione trzema szybami na poziomach 800 m i 950 m. Ze względu na brak środków, na głębokości 1100 m wykonano jedynie połączenie między szybami i budowę wstrzymano. Projektowane dzienne wydobycie 12000 ton węgla na dobę nie zostało nigdy osiągnięte, a w wyniku realizacji jedynie pierwszego etapu budowy udało się uzyskać dzienne wydobycie rzędu 6000-7000 ton.
Zastane warunki geologiczno-górnicze okazały się być bardzo trudne: występowała IV kategoria zagrożenia metanowego, I, II i III stopień zagrożenia wodnego, zagrożenie pożarowe oraz zagrożenie klimatyczne wynikające z wysokiej temperatury skał na głębokich poziomach (stopień geotermiczny wynosił ok. 28-33 m/°C).
W trakcie eksploatacji wystąpiły także szkody górnicze na obszarze ok. 5,6 km², gdzie maksymalne osiadania osiągają rozmiar od 2,47 – 7,5 m. Dotknęły one jednak rozsianą zabudowę terenów rolniczych Kaczyc i Pogwizdowa i nie spowodowały większych szkód.
Wielkość wydobycia kopalni, koszt jednostkowy produkcji oraz wynik na sprzedaży uzyskane w KWK „Morcinek” w latach 1987-1998:
Przyczyny nierentowności i likwidacja kopalni.
W latach 1987-1997 kopalnia stale uzyskiwała ujemny przychód ze sprzedaży węgla. Przyczyniły się do tego skomplikowane warunki górniczo-geologiczne, w których eksploatacja w latach 90. XX wieku była bardzo kosztowna. Od początku istnienia, ze względu na trudną sytuację gospodarczą w Polsce w tamtych czasach, kopalnia była bardzo mocno niedoinwestowana.
„Morcinek” został zaprojektowany jako kopalnia dwupoziomowa o zdolności wydobywczej 12 Gg węgla na dobę. W projekcie kopalni zakładano dwa etapy budowy; zakończono tylko pierwszy z nich – budowa kopalni o zdolności produkcyjnej do około 6-7 Gg węgla na dobę netto. Zakończenie tego etapu budowy nastąpiło w 1993 r. Ważnym faktem jest to, że dokumentacje geologiczne, oraz projekty zagospodarowania złoża oparte były na bardzo niskim stopniu rozpoznania złoża (4,8% zasobów było udokumentowanych w sposób pozwalający na eksploatację). Napotkane nadzwyczaj trudne warunki górniczo-geologiczne oraz bardzo skomplikowana budowa geologiczna złoża kopalni, znacząco odbiegająca od oczekiwań, były głównymi czynnikami rzutującymi na nierentowności kopalni. Mimo podjętych prób restrukturyzacji, wprowadzenia unowocześnionego sprzętu, wprowadzenia czterozmianowej organizacji pracy, kopalnia pozostawała najbardziej nierentownym zakładem Jastrzębskiej Spółki Węglowej, znacznie odbiegając od średnich wyników finansowych pozostałych kopalni spółki. Kosz wydobycia tony węgla w 1997 roku w kopalni „Morcinek” wynosił 202,02 zł, podczas, kiedy średni koszt wydobycia tony w pozostałych zakładach spółki wynosił 146,67 zł. W 1997 roku rynkowa cena tony węgla wynosiła 152,79 zł. Prosty rachunek pokazuje, że w tamtym roku kopalnia przynosiła 49,23 zł straty na każdej wydobytej tonie węgla. Głównymi przyczynami tak wysokich kosztów wydobycia w kopalni były:
Fatalna sytuacja górnictwa w tamtym okresie zmusiła zarząd spółki do podjęcia kroków w celu likwidacji kopalni. Podjęcie decyzji o zamknięciu poprzedzono licznymi ekspertyzami wykonanymi przez:
Wykonane opracowania analityczno-projektowe pokazały, że możliwości poprawy rentowności kopalni za pomocą zwiększenia wydobycia są mocno ograniczone – główną przyczyną takiego stanu rzeczy było znaczne niedoinwestowanie na etapie budowy tej kopalni. Oceniono, że inwestycje związane z poprawą rentowności kopalni przekraczały możliwości finansowe JSW. Wzięto tutaj pod uwagę fakt, że w tamtym czasie zamierzano wykonać olbrzymie inwestycje w pozostałych kopalniach należących do spółki (m.in. zlecono budowę nowych poziomów w kopalniach „Borynia”, „Pniówek” i „Zofiówka”). W związku z tym, że szacunkowe nakłady na budowę nowego poziomu „1100 m” na Morcinku (czyli realizację II etapu budowy kopalni) określano w kwocie około 250-300 mln zł, zrezygnowano z opcji realizacji założeń II etapu budowy KWK „Morcinek”, decydując tym samym o likwidacji zakładu. Biorąc pod uwagę dzisiejsze warunki na rynku węgla kamiennego, można przypuszczać, że doinwestowanie Morcinka przyniosłoby znaczne zyski, a kopalnia stała by się rentowna w przeciągu kilku lat. Jednak stan kopalni, jak i całego sektora górniczego na rok 1997, kiedy podjęto decyzję o likwidacji, dawał uzasadnione podejrzenia trwałej nierentowności zakładu – cytując ministra Jerzego Hausnera: "należy uznać, iż decyzja o likwidacji Kopalni Węgla Kamiennego „Morcinek” w Kaczycach była słuszna w momencie jej podjęcia."
W 1997 r. zarząd Jastrzębskiej Spółki Węglowej podjął decyzję o likwidacji kopalni Morcinek. Wydobycie węgla przerwano 30 października 1998. Maszyny i urządzenia zdemontowano i przewieziono do innych zakładów JSW, a także KWK Bogdanka. Przy wlotach szybów utworzono betonowe skipy, do których podjeżdżały ciężarówki, wysypując bezpośrednio do szybów materiał skalny z pobliskiej żwirowni. Wieże szybowe zostały wysadzone 20 czerwca 2000 r. Likwidację zakończono ostatecznie w roku 2001 zamknięciem magazynu przykopalnianego. Pracownicy zostali w większości przeniesieni do innych kopalń spółki, część dostała odprawy i się przekwalifikowała, a część odeszła na emerytury.
Stan obecny.
Tereny i zabudowania kopalni należą dziś do Skarbu Państwa i pozostają w użytkowaniu wieczystym gminy Zebrzydowice, Jastrzębskiej Spółki Węglowej S.A. lub Spółki Restrukturyzacji Kopalń S.A. Pomimo licznych ofert inwestycyjnych ze strony tych jednostek, tereny nadal nie są zagospodarowane. Ze względu na nadgraniczne położenie, ze strony czeskiej pojawiają się natomiast oferty eksploatacji złóż byłej KWK Morcinek. Czesi chcieliby przedłużyć swoje korytarze na stronę polską i w ten sposób kontynuować wydobycie (kopalnie "ČSM" i "Darkov"). Jednakże na rzece Olzie zlokalizowany jest bardzo wysoki uskok geologiczny. Strop karbonu po czeskiej stronie znajduje się w okolicach sześćsetnego metra, podczas gdy KWK Morcinek wydobywało z głębokości ponad 1000 m. W związku z tym ewentualne przekopy po stronie czeskiej wymagałyby olbrzymich nakładów finansowych związanych z pogłębianiem szybów i przygotowaniem przekopów. Czeska strona była także zainteresowana wykopaniem po polskiej stronie granicy byłego szybu V KWK Morcinek, który miałby służyć jako szyb wentylacyjny dla potrzeb czeskich kopalni. W listopadzie 2007 r. strona czeska i JSW podpisała list intencyjny w tej sprawie, w którym zdeklarowano się stworzyć polsko-czeskie przedsięwzięcie obejmujące rozszerzenie pól eksploatacyjnych kopalni ČSM na polską stronę i ponowne drążenie szybu V KWK Morcinek który służyłby jako szyb wentylacyjny. Węgiel wyjeżdżałby po czeskiej stronie szybami już istniejących czeskich kopalni, gdyż ponowne drążenie szybów I i II byłej KWK Morcinek byłoby zbyt drogie. Wydobytym po czeskiej stronie węglem dzieliłyby się udziałowcy czescy i polscy według posiadanych udziałów w przedsięwzięciu. Znaczny procent wykwalifikowanych pracowników czeskich kopalń to Polacy, którzy skuszeni większymi zarobkami po czeskiej stronie (wynikającymi z różnicy kursów złotówki i korony czeskiej) porzucili polskie górnictwo i rozpoczęli pracę u Czechów.
Tereny byłej kopalni Morcinek obecnie traktowane są jako pola rezerwowe. Istnieje teoretyczna możliwość wznowienia wydobycia na tamtym terenie, ale koszty ponownego przygotowania kopalni do wydobycia znacznie przekroczyłyby sumę miliarda złotych. Kopalnię Morcinek często wykorzystuje się jako bardzo jaskrawy przykład nieudolnej restrukturyzacji prowadzonej w sektorze górniczym pod koniec lat 90. Podczas podejmowania decyzji o jej zamknięciu nie przewidziano możliwości rychłej zmiany koniunktury na rynku węgla. Decyzję o zamknięciu podjęto opierając się na danych z najbardziej niekorzystnego okresu na polskim rynku węgla (lata 1989-1998). Z dzisiejszego punktu widzenia można przypuszczać, że decyzja o zamknięciu kopalni była nazbyt pochopna. Spekulacje te można podeprzeć choćby posunięciami czeskich kopalń, które poważnie rozważają plany eksploatacji polskich złóż, mimo że posiadają dużo niekorzystniejszą pozycję dla eksploatacji węgla na tych terenach niż miał Morcinek.
Na terenie kopalni w roku 1999 rozpoczęła działalność spółka KARBONIA PL z kapitałem czeskim, która obecnie zajmuje się m.in. sprzedażą energii elektrycznej z polskich elektrowni kopalniom w Czechach oraz od września 2004 wydobyciem metanu zalegającego w pokładach byłej KWK Morcinek, a następnie sprzedażą gazu odbiorcom lokalnym i transportem poprzez transgraniczny rurociąg odbiorcom w Czechach. Spółka posiada także koncesję na rozpoznawanie złoża węgla kamiennego w obszarze „Morcinek 1".

</doc>
<doc id="195459" url="https://pl.wikipedia.org/wiki?curid=195459" title="KWK Morcinek">
KWK Morcinek



</doc>
<doc id="195460" url="https://pl.wikipedia.org/wiki?curid=195460" title="KS Rozwój Katowice">
KS Rozwój Katowice



</doc>
<doc id="195461" url="https://pl.wikipedia.org/wiki?curid=195461" title="Przeobrażenie zupełne">
Przeobrażenie zupełne



</doc>
<doc id="195463" url="https://pl.wikipedia.org/wiki?curid=195463" title="Louis-Olivier Taillon">
Louis-Olivier Taillon

Louis-Olivier Taillon (ur. 26 września 1840, zm. 25 kwietnia 1923) – kanadyjski prawnik i polityk, dwukrotny premier prowincji Quebec z ramienia Konserwatywnej Partii Quebecu.
Życiorys.
Taillon urodził się 26 września 1840 w rodzinie farmerskiej. Studiował prawo. W 1865 przyjęty do palestry. Początkowo praktykował prawo w rodzinnym Terrebonne, a następnie przeniósł się do Montrealu i dołączył do kancelarii François-Xavier-Anselme Trudela.
Po raz pierwszy wybrany do parlamentu prowincjonalnego w 1875. Wybierany ponownie w 1878 i 1881. Pełnił szereg funkcji administracyjnych. W 1884 mianowany prokuratorem generalnym prowincji przez premiera Johna Jonesa Rossa. Po przegranych przez konserwatystów wyborach 1886 rząd Rossa próbował kontynuować prace jako gabinet mniejszościowy. Po jego ostatecznym upadku w 1887 Taillon objął premierostwo, lecz zaledwie na cztery lata, próbując dalej rządzić w oparciu o mniejszość parlamentarną. Po ostatecznym upadku rządu i przejęciu władzy przez posiadających dokładnie połowę mandatów parlamentarnych liberałów, Tailon został liderem opozycji. W 1890, na kilka lat wycofał się z czynnego życia politycznego po tym, jak przegrał walkę o przewodniczenie partii z Jakiem Cartierem. W niecały rok później, po powrocie konserwatystów do władzy, tym razem pod kierownictwem Charles'a-Eugène'a Boucher de Boucherville'a, wszedł do rządu obejmując ministerstwo bez teki. Po odejściu Boucherville w 1891, Taillon odzyskał kontrolę nad partią konserwatywną oraz fotel premiera, który utrzymał aż do 1896, kiedy to zrezygnował z pełnionych funkcji, by zaangażować się w politykę na poziomie federalnym.
W rządzie Charles'a Tuppera otrzymał ministerstwo poczty. Po dwukrotnej przegranej w walce o miejsce w parlamencie federalnym w latach 1896 i 1900 ostatecznie wycofał się z życia politycznego pozostając czynny w administracji i życiu społecznym. W latach 1891-1915 sprawował funkcję poczmistrza Montrealu. Był także przewodniczącym izby adwokackiej prowincji Quebec, członkiem wielu stowarzyszeń. Otrzymał doktoraty honorowe "Bishop's College" i Uniwersytetu Laval.
Zmarł 25 kwietnia 1923. Pochowany w Montrealu na cmentarzu "Our-Lady-of-Sn"ows.

</doc>
<doc id="195464" url="https://pl.wikipedia.org/wiki?curid=195464" title="2003UB313">
2003UB313



</doc>
<doc id="195467" url="https://pl.wikipedia.org/wiki?curid=195467" title="Fort Karola">
Fort Karola

Fort Karola (niem. "Blockhaus, Fort Carl") – pozostałości fortu na Górze Ptak (841 m n.p.m.) koło Lisiej Przełęczy. Fort wybudowano w 1790 r., z rozkazu króla Prus Fryderyka Wilhelma II jako niewielką strażnicę na granicy Prus i Austrii z kilkuosobową załogą, strzegącą drogi do Radkowa (Szosa Stu Zakrętów).
Historia.
Aby przygotować się na ewentualny atak, postanowiono zbudować szereg twierdz, wspomagających je fortów i blokhauzów. Budowniczym Fortu Karola (nazwanego tak na cześć cesarza Karola VI) był major Bonawentura von Rauch (któremu pomagał syn, w 1790 świeżo upieczony absolwent wojskowej Akademii Inżynieryjnej w Poczdamie, późniejszy generał i pruski minister wojny Gustav von Rauch). Rauch za namową sołtysa Karłowa Franza Pabla planował zbudowanie kolejnej twierdzy na Szczelińcu. W zamyśle miał być to fragment systemu obronnego powiązanego z twierdzą w Srebrnej Górze. Przy wznoszeniu fortu wykorzystano znajdujące się na miejscu piaskowcowe skały, które włączono również w system obronny. Za zasługi poniesione przy budowie fortu Bonawentura von Rauch został mianowany majorem, a sołtys Karłowa Franz Pabel pierwszym w historii mianowanym przewodnikiem górskim, z prawem pobierania opłat.
Zmiany polityczne spowodowały przerwanie prac przy budowie Fortu Karola. Udostępniono dla zwiedzających tarasy widokowe na Szczelińcu Wielkim i w Forcie Karola. W XIX wieku fort został opuszczony i zaczął popadać w ruinę. 
Architektura.
Do chwili obecnej zachowały się jedynie fragmenty muru z resztkami bramy i oknem, schody oraz platforma widokowa. Wewnątrz fortu znajduje się otoczony niegdyś murami dziedziniec o wymiarach 10x14 m, z którego prowadzą schodki na platformę (punkt widokowy) z wmurowanym postumentem z zaznaczonymi stronami świata.
Szlaki turystyczne.
Obok fortu przechodzi żółty szlak z Dusznik-Zdroju do Karłowa.
Podobne fortyfikacje w okolicy.
Niedaleko, w odległości 1,7 km położona jest inna placówka ostrzegawcza z tego okresu – Bateria nad Pasterką. Nie zachował się Fort na Szczytniku w Górach Stołowych, na miejscu którego w latach 1831–1837 wybudowano Zamek Leśna. Dalsze, równie słabo zachowane jak Fort Karola, pozostałości fortów na ziemi kłodzkiej znajdują się w Górach Bystrzyckich: na Kamiennej Górze koło Pokrzywna: Fort Fryderyka (niem. "Fort Friedrich") nazywany wcześniej "Blockhaus" i koło wsi Huta - Fort Wilhelma, (niem. "Fort Wilhelm"). 

</doc>
<doc id="195471" url="https://pl.wikipedia.org/wiki?curid=195471" title="MAR-290">
MAR-290

MAR-290 – izraelska samobieżna wieloprowadnicowa wyrzutnia rakietowa. Stanowi ona połączenie podwozia czołgów M51 Isherman oraz Centurion i czteroprowadnicowej wyrzutni rakiet kalibru 290 mm. Ich produkcję rozpoczęto pod koniec lat 60. XX wieku, a do służby weszły w 1973 roku.
Pierwszy raz wyrzutnie MAR-290 zostały wykorzystane w boju podczas operacji „Pokój dla Galilei”.
Historia.
W trakcie wojny sześciodniowej Izrael przejął radzieckie samobieżne wyrzutnie rakietowe, które znajdowały się na wyposażeniu sił zbrojnych państwa arabskich, w szczególności Syrii i Egiptu. Z czasem na podstawie badań technicznych zdobytego sprzętu izraelska armia podjęła starania, żeby skonstruować własne mobilne wyrzutnie rakietowe, które byłyby dostosowane do wymagań ówczesnego pola walki.
Projekt ten otrzymał nazwę MAR-290 i pod koniec lat 60. XX wieku rozpoczęto prace nad skonstruowaniem nowego pojazdu. Konstrukcje pierwszych wyrzutni opierały się na podwoziu czołgu M51 Isherman (wersja ta nosiła nazwę Episkopi, hebr. אפיסקופי). Zamiast wieży na specjalnej platformie obrotowej zamontowana była czteroprowadnicowa wyrzutnia rakiet kalibru 290 mm. Takie połączenie pozwalało na operowanie wyrzutnią w trudnych warunkach terenowych, w których pojazdy kołowe nie poradziłyby sobie.
Na początku lat 80. XX wieku skonstruowano nową wersję MAR-290 na podwoziu czołgu Centurion (hebr. דור שני, Dor szeni, dosł. druga generacja lub hebr. אשל הירדן, Eszel ha-Jarden). Tym razem zmodyfikowano prowadnice wyrzutni i nadano im kształt tub o długości 6 m oraz zmieniono system ładowania.
Dane techniczne.
Pojazd miał długość 7,5 m, szerokość ok. 3,4 m oraz wysokość 3,4–3,6 m. MAR-290 mógł rozwijać prędkość około 35 km/h. Wersja na podwoziu Centuriona napędzana była dwunastocylindrowym silnikiem gaźnikowym Rolls-Royce Meteor o mocy 640 KM. Załoga wersji "Eszel ha-Jardan" miała się składać od czterech, a "Episkopi" z pięciu osób.
Wersja z podwoziem czołgu Centurion mogła pokonywać przeszkody pionowe o wysokości 0,9 m, rowy o szerokości 3,35 m oraz brody o głębokości 1,45 m bez wcześniejszego przygotowania.
Pocisk kalibru 290 mm do wyrzutni miał długość 5,45 m i ważył 600 kg. Zasięg wyrzutni MAR-290 na podwoziu M51 Ishermana wynosił 25 km, a w przypadku wyrzutni na podwoziu Centuriona zasięg zwiększono do 40 km. Pełna salwa zajmowała 10 s, a przeładowanie 10 min.
Pojazd wyposażony był dodatkowo w karabin maszynowy kalibru 7,62 mm.
Użycie.
Samobieżna wyrzutnia rakietowa MAR-290 została wprowadzona do wyposażenia izraelskiej armii w 1973 roku, ale nie wzięła udziału w wojnie Jom Kipur. Pierwszy raz wyrzutnie zostały użyte w boju w czasie wojny w Libanie w 1982 roku do ostrzału syryjskich zestawów przeciwlotniczych.

</doc>
<doc id="195478" url="https://pl.wikipedia.org/wiki?curid=195478" title="Algorytm Sutherlanda-Hodgmana">
Algorytm Sutherlanda-Hodgmana

Algorytm Sutherlanda-Hodgmana – analityczny algorytm obcinania, który znajduje część wspólną dwóch wielokątów, przy czym wielokąt obcinający musi być wypukły (wielokąt obcinany może być wypukły lub niewypukły); wielokąty są dane jako ciągi wierzchołków.
Chociaż algorytm najczęściej znajduje zastosowanie właśnie dla przypadków dwuwymiarowych, to łatwo uogólnić go na większą liczbę wymiarów i np. w przestrzeni trójwymiarowej można znaleźć część wspólną dowolnego obiektu z wielościanem. Tutaj zostanie opisany algorytm dla dwóch wymiarów.
Opis metody.
Algorytm jest iteracyjny i wykorzystuje strategię dziel i zwyciężaj, tzn. dzieli problem na wiele elementarnych, łatwych do rozwiązania podproblemów. Wykorzystuje fakt, iż wielokąt wypukły można przedstawić jako część wspólną półpłaszczyzn wyznaczanych przez boki tego wielokąta. Znalezienie części wspólnej wielokąta i półpłaszczyzny jest bardzo proste.
W jednym kroku algorytmu znajdowana jest część wspólna wielokąta oraz półpłaszczyzny, a otrzymany w ten sposób wielokąt jest przetwarzany w kroku kolejnym:
Po przejrzeniu wszystkich wierzchołków otrzymuje się ciąg wierzchołków wielokąta będącego częścią wspólną formula_1 i półpłaszczyzny. Niestety może zdarzyć się tak, że wielokąt zostanie rozdzielony na dwa lub więcej wielokątów i wówczas pojawiają się dodatkowe krawędzie leżące na prostej formula_9 Można je jednak wyeliminować po zakończeniu całego algorytmu.
Pewnym problemem jest określenie po której stronie prostej formula_7 znajduje się wnętrze wielokąta obcinającego formula_11 Rozwiązanie jest następujące: należy przeglądać wierzchołki formula_2 kolejno, tzn. formula_13 i na ich postawie wyznaczać równanie prostej, np. w postaci parametrycznej: formula_14 Wówczas jeśli wierzchołki są podawane w kierunku przeciwnym do ruchu wskazówek zegara, to wektory normalne wszystkich prostych wskazują wnętrze wielokąta.
Część wspólna wielokąta i półpłaszczyzny.
Najważniejszym elementem algorytmu jest wyznaczanie części wspólnej wielokąta formula_1 i półpłaszczyzny. Polega on na przeglądaniu kolejnych wierzchołków formula_16 lecz w jednej iteracji analizowana jest tylko jedna krawędź. Jeśli pierwszy wierzchołek formula_17 zostanie oznaczony przez formula_18 a drugi formula_19 przez formula_20 to:

</doc>
<doc id="195489" url="https://pl.wikipedia.org/wiki?curid=195489" title="Kaczyce (województwo śląskie)">
Kaczyce (województwo śląskie)

Kaczyce (cz. "Kačice", niem. "Katschitz") – wieś sołecka w gminie Zebrzydowice, w powiecie cieszyńskim w województwie śląskim. Położona na Wysoczyźnie Kończyckiej, w historycznych granicach regionu Śląska Cieszyńskiego. Powierzchnia sołectwa wynosi 927 ha, a liczba ludności 3056, co daje gęstość zaludnienia równą 329,7 os./km².
Podział administracyjny.
W latach 1954–1972 wieś należała i była siedzibą władz gromady Kaczyce.
W latach 1975–1998 miejscowość położona była w województwie katowickim.
Historia.
Założona w XIV wieku prawdopodobnie przez ród Kaczów (Kaczyce to nazwa patronimiczna), przedstawiciel którego wystąpił w dokumencie z 1297 jako "comite Wlodzimiro dicto Kacza". Po raz pierwszy wzmiankowana w 1332 roku jako "Kaczyce"(?), a w latach następnych jako "Katschitz" (1413), "Kaczycz" (1416), "Kaczicze" (1447), z kolei w 1723 odnotowano podział na Kaczyce Górne i Dolne ("Nieder/Ober Katschütz"). Wieś politycznie znajdowała się wówczas w granicach piastowskiego Księstwa Cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W 1688 miejscowość przynależała do parafii św. Michała Archanioła w Kończycach Wielkich. W następnych latach tamtejsi proboszczowie z dość dużym powodzeniem zrekatolicyzowali miejscowość po okresie reformacyjnym, gdy większość mieszkańców regionu zmieniła wyznanie na luteranizm.
Po Kaczach w XVIII wieku właścicielami szlacheckimi została rodzina Spensów z Boodenu. W 1796 właścicielem Kaczyc i Otrębowa został w spadku po ojcu Emanuel Traugott baron Spens z Booden, który w następnym roku sprzedał Otrębów Komorze Cieszyńskiej. Sam Pogwizdów stał się później własnością Beechsów, a od połowy XIX wieku do 1945 do Larischów.
Według austriackiego spisu ludności z 1900 w 152 budynkach w Kaczycach (57 w Dolnych, 55 w Górnych, 40 w Otrębowie) na obszarze 923 hektarów mieszkało 1057 osób (382 w Dolnych, 380 w Górnych, 295 w Otrębowie), co dawało gęstość zaludnienia równą 114,5 os./km². z tego 1050 (99,3%) mieszkańców było katolikami, 7 (0,7%) ewangelikami (wszyscy w Otrębowie), 1041 (98,5%) było polsko-, 8 (0,8%) niemiecko- (5 w Otrębowie, 3 w Kaczycach Górnych) a 7 (0,7%) czeskojęzycznymi (4 w Górnych, 3 w Dolnych). Do 1910 roku liczba budynków wzrosła do 156 a mieszkańców do 1170 (340 w Otrębowie na obszarze 242 hektarów, gęstość zaludnienia: 140,5 os./km²; 423 w Kaczycach Dolnych na obszarze 290 hektarów, gęstość zaludnienia: 145,9 os./km²; 407 w Kaczycach Górnych na obszarze 388 hektarów, gęstość zaludnienia: 104,9 os./km²), z czego 1165 (99,6%) było katolikami, 5 (0,4%) ewangelikami, 1166 (99,7%) polsko- a 4 (0,3%) niemieckojęzycznymi.
W lipcu 1920 roku miejscowość decyzją Rady Ambasadorów znalazła się w granicach Polski.
W okresie międzywojennym w miejscowości stacjonowała placówka Straży Granicznej I linii „Kaczyce”.
W okresie międzywojennym w miejscowości istniało regionalne gniazdo Towarzystwa Gimnastycznego „Sokół” w Cieszynie propagujące sport oraz gimnastykę.
Ważnym wydarzeniem dla miejscowości było powstanie w Otrębowie Kopalni Węgla Kamiennego Morcinek w latach 70. XX wieku, a zlikwidowanej w roku 2000.
Zabytek.
We wsi znajduje się jeden obiekt zabytkowy - drewniany kościół Podwyższenia Krzyża Świętego z 1620 roku, przeniesiony z ruptawskiej parafii w latach 1971–72, obecnie kościół parafialny miejscowej parafii erygowanej w 1976. Kościół ten znajduje się na Szlaku Architektury Drewnianej województwa śląskiego.
Turystyka.
Przez miejscowość przechodzą trasy rowerowe:
Komunikacja.
Przez Kaczyce kursują autobusy prywatnego przewoźnika LINEA TRANS w relacji Cieszyn – Jastrzębie-Zdrój. Do wsi kursuje również linia 32 ZGK w Cieszynie. Niegdyś kursowały tu także autobusy PKS Cieszyn.
Przez Kaczyce przebiega linia kolejowa 90 Zebrzydowice – Cieszyn. Znajduje się tu stacja kolejowa.
Byłe przejścia graniczne.
Zachodnia granica miejscowości jest jednocześnie granicą Polski z Czechami. Przed przystąpieniem Polski do strefy Schengen 21 grudnia 2007 roku, funkcjonowały tu przejścia graniczne do Czech Kaczyce Dolne-Karviná Ráj I oraz Kaczyce Górne – Karwina Raj II.
Sport i rekreacja.
Na terenie Kaczyc działał klub piłkarski "Morcinek Kaczyce", który występował do niedawna w skoczowskiej klasie B.
Znajduje się tu również boisko ze sztuczną murawą oraz nowy plac zabaw z boiskiem do siatkówki plażowej.

</doc>
<doc id="195490" url="https://pl.wikipedia.org/wiki?curid=195490" title="Żarnówka (województwo małopolskie)">
Żarnówka (województwo małopolskie)

Żarnówka – wieś w Polsce, położona w województwie małopolskim, w powiecie suskim, w gminie Maków Podhalański, w dolinie potoku Żarnowianka (dopływ Skawy), kilka kilometrów na wschód od Makowa Podhalańskiego. Leży u stóp Koskowej Góry – 866 m n.p.m. Graniczy z Wieprzcem, Kojszówką, Juszczynem, Makowem Podhalańskim, Bieńkówką i Bogdanówką
Wieś jest zamieszkiwana przez Górali Babiogórskich..
Zajmuje powierzchnię 18,7 km², a zamieszkują ją 1342 osoby.
Historia.
Wieś została założona na początku XVII wieku przez starostów lanckorońskich. Zajęte przez Austriaków, zostało wystawione na sprzedaż. Zakupiła ją księżna kurlandzka Franciszka Krasińska. Jako jedyna nie weszła w skład tzw. klucza makowskiego, które wykupił hrabia Saint Genois d’Anneaucourt. Po śmierci księżnej wieś trafiła w ręce spadkobierców – m.in. księżnej Augusty Montleart. Później miała kilku właścicieli.
W latach 1975–1998 miejscowość należała administracyjnie do województwa bielskiego.
Inne.
Wieś posiada szkołę, niedawno została utworzona także parafia Najświętszego Serca Pana Jezusa. We wsi działają ochotnicza straż pożarna oraz koło gospodyń wiejskich.

</doc>
<doc id="195493" url="https://pl.wikipedia.org/wiki?curid=195493" title="Angelos Basinas">
Angelos Basinas

Angelos Basinas (grec. Άγγελος Μπασινάς, ur. 3 stycznia 1976 w Spacie) – grecki piłkarz, defensywny pomocnik, reprezentant Grecji.
Basinas jest wychowankiem Panathinaikosu Ateny, w którym grał do 2006 roku, gdy to podczas zimowego okna transferowego podpisał kontrakt z RCD Mallorca, do którego przeszedł za darmo. W 2008 roku odszedł z Mallorki do AEK Ateny i w klubie tym spędził pół roku, a następnie przeszedł do angielskiego Portsmouth. 17 sierpnia 2010 przeszedł do AC Arles-Avignon podpisując z tym klubem roczny kontrakt. W 2011 roku zakończył karierę piłkarską.
Jego największym sukcesem w reprezentacji jest mistrzostwo Europy wywalczone z reprezentacją Grecji pod wodzą Otto Rehhagela w Portugalii w 2004 roku. Jest autorem bramki dla Grecji w meczu fazy grupowej Mistrzostw Europy 2004 w Portugalii, kiedy to przyszli mistrzowie wygrali z gospodarzami 2:1, a Basinas udanie wyegzekwował rzut karny.

</doc>
<doc id="195495" url="https://pl.wikipedia.org/wiki?curid=195495" title="Grzechynia">
Grzechynia

Grzechynia – wieś w Polsce, położona w województwie małopolskim, w powiecie suskim, w gminie Maków Podhalański, około 18 km od granicy ze Słowacją.
W latach 1954–1968 wieś należała i była siedzibą władz gromady Grzechynia, po jej zniesieniu w gromadzie Juszczyn. W latach 1975–1998 wieś położona była w województwie bielskim.
Położenie.
Wieś znajduje się na północno-wschodnim końcu Pasma Przedbabiogórskiego (Pasma Jałowieckiego), które według regionalizacji Polski Jerzego Kondrackiego zaliczane jest do Beskidu Makowskiego. Zabudowania i pola uprawne miejscowości zajmują dolinę potoku Grzechynka (dopływ Skawy) na wysokości od 350 do 872 m n.p.m. (średnia wysokość wynosi 565 m n.p.m.), oraz zbocza dwóch pasm górskich po obydwu stronach tej doliny. Północno-zachodnie zbocza tworzy główny grzbiet Pasma Przedbabiogórskiego ze szczytami Magurka (872 m) i Ostra Góra (565 m) oraz odgałęziającymi się od niego wzniesieniami Skupniówka (649 m), Koty (658 m) i Grzechynia (552 m), a południowo-wschodnie – grzbiet oddzielający dolinę Grzechyni od doliny Skawicy i miejscowości Skawica i Białka. W grzbiecie tym wyróżnia się wzniesienia: Nad Dejówką (694 m), Witkowska Góra (780 m) i Kudyjówka (636 m). Porasta je las Gronik. Obszar wsi porośnięty jest w około 52% lasem, z przewagą buków i świerków.
Wieś nie pasuje do żadnego z powszechnie spotykanych modeli, ponieważ w XX wieku została gruntownie przekształcona. Wcześniej miała postać osad połączonych ze sobą leśnymi drogami. Pola w systemie tarasowym ułożone są równolegle do drogi głównej, ale nie jest wykluczone, że pierwotnie miało to postać wsi łańcuchowej, lecz tylko do momentu pojawienia się parceli ziemskich i tarasów, co musiało nastąpić ze względu na pochylenie terenu i możliwość spływów błotnych i śnieżnych do doliny w stronę osad mieszkalnych.
Historia.
Grzechynia wzmiankowana była na przełomie XVI i XVII wieku przez starostów lanckorońskich. Po rozbiorach, przejęta przez rząd austriacki, weszła w skład klucza makowskiego. Różne źródła podają o istnieniu na tym terenie osady o innej nazwie we wcześniejszych latach, jednak nie zostały przeprowadzone żadne badania mające potwierdzać tę tezę i wynika to bardziej z ludowych podań.
Najczęściej spotykaną wersją pochodzenia nazwy jest legenda o przybyciu na tereny wsi króla Jana Kazimierza, który w zamian za oferowaną mu przez mieszkańców pomoc przekazał im ziemie na własność (były one częścią folwarku suskiego). Jednakże w wyniku intrygi możnowładców i proboszcza makowskiego, słusznie walczących o swoją własność, przywileje nie zostały uznane, a buntujących się chłopów wyklęto i zakazano chowania na cmentarzu przy makowskiej parafii, do której wieś należała. Według przekazów trwało to 20 lat, a w tym czasie umarła tylko jedna osoba. Po śmierci proboszcza i przyjściu na jego miejsce nowego zakaz został zniesiony. Jest to najbardziej znana wersja pochodzenia nazwy wsi. Dwa największe dzwony w Grzechyni, znajdujące się na szczytach dwóch pasm, noszą nazwy „Jan” i „Kazimierz”. Inny przekaz mówi o zamieszkujących na tych terenach uciekinierach pańszczyźnianych i dezerterach.
Pierwsza bezsprzeczna wzmianka pochodzi z 1530 roku, gdy Stanisław i Piotr Porębski oddali ją w ręce królewskie. 
Pewne jest, że na Polach Grzechyńskich stoczono bitwę, w której śmierć poniosło ok. 300 konfederatów barskich. Te i inne walki konfederacji na tych terenach upamiętnia kapliczka Konfederatów Barskich w Suchej Beskidzkiej. Z Grzechyni pochodzi znany kapelan krakowskiej Solidarności Kazimierz Jancarz, który został pochowany na cmentarzu parafialnym w Makowie Podhalańskim (Grzechynia należy do parafii Maków Podhalański).
Przy dziękczynnej powojennej kaplicy na os. Mędralowa znajduje się zabytkowa kapliczka z figurą Chrystusa upadającego pod krzyżem. Są tu również pozostałości bunkrów z okresu II wojny światowej.
Gospodarka.
Wieś ma charakter typowo turystyczny. Nieliczne uprawy rolnicze, głównie ziemniaków, pszenicy, żyta, są przeznaczone na potrzeby własne gospodarstw rolnych. Ma to związek z dużym rozdrobnieniem areału ziemskiego i trudnymi warunkami uprawy. Gdzieniegdzie hoduje się konie, głównie hucuły. Na terenie wsi znajdują się liczne zakłady produkujące dekoracje drewniane, meble i asortyment z drewna, a także pracownia rzeźbiarska.
Na terenie wsi znajdują się dwa ośrodki wypoczynkowe związane głównie z oazami katolickimi: Jasna Polana Ojca Pio (nieczynna) i prowadzony przez suspendowanego księdza Piotra Natanka Niepokalanów, a ponadto pensjonat agroturystyczny Drwalówka.
Transport.
Obecna główna droga asfaltowa powstała po drugiej wojnie światowej w miejsce kolejki wąskotorowej. Kolejka miała zapewniać transport materiału z i do znajdujących się w Grzechyni: tartaku oraz trzech młynów. Po drugiej wojnie światowej kolejka została zlikwidowana, obecnie nie pozostały po niej nawet podkłady. Nie pozostał też ani jeden młyn, a ostatni z istniejących został zamknięty w latach 80. XX wieku.
Droga przez Grzechynię jest także skrótem do Zawoi i granicznego przejścia turystycznego na Słowację, ale najlepiej korzystać z niego tylko w lecie z powodu problemów z podjazdem na strome stoki w zimie.

</doc>
<doc id="195496" url="https://pl.wikipedia.org/wiki?curid=195496" title="Lagarfljót (jezioro)">
Lagarfljót (jezioro)

Lagarfljót ("Lögurinn") – jezioro położone we wschodniej Islandii w pobliżu Egilsstaðir. Ma powierzchnię 53 km², max. 112 m głębokości, długość 25 km i szerokość w najszerszym miejscu ok. 2,5 km. Do jeziora wpływa rzeka Lagarfljót. W pobliżu jeziora znajduje się największy kompleks leśny Islandii – Hallormsstaðursskogar oraz jeden z najwyższych wodospadów w tym kraju (118 m wysokości) – Hengifoss. Poniżej znajduje się drugi wodospad – Litlanesfoss.
Podobnie jak na temat szkockiego Loch Ness, na temat tego jeziora również krążą legendy o żyjącym w jego głębiach potworze.

</doc>
<doc id="195497" url="https://pl.wikipedia.org/wiki?curid=195497" title="Proces załogi Buchenwaldu (US vs. Jozjasz, książę Waldecku i Pyrmontu i inni)">
Proces załogi Buchenwaldu (US vs. Jozjasz, książę Waldecku i Pyrmontu i inni)

Proces załogi Buchenwaldu (US vs. Jozjasz, książę Waldecku i Pyrmontu i inni) odbył się w dniach 11 kwietnia – 14 sierpnia 1947 roku przed amerykańskim Trybunałem Wojskowym w Dachau, a na ławie oskarżonych zasiadło 31 zbrodniarzy, byłych członków załogi niemieckiego obozu koncentracyjnego Buchenwald.
Oskarżeni.
Czołowymi oskarżonymi byli: Hermann Pister (ostatni komendant obozu), książę Jozjasz z Waldecku i Pyrmontu (SS-Obergruppenführer oraz regionalny Wyższy Dowódca SS i Policji, współodpowiedzialny za funkcjonowanie obozu), lekarz SS Hans Eisele (przeprowadzał on zbrodnicze eksperymenty medyczne na więźniach i został już uprzednio skazany na karę śmierci za zbrodnie popełnione w obozie koncentracyjnym Dachau), Max Schobert (organizator pracy przymusowej) oraz Ilse Koch (nazywana przez więźniów „suką z Buchenwaldu”, żona byłego komendanta Buchenwaldu i Majdanka Karla Otto Kocha, słynąca z okrucieństwa). Hans Merbach odpowiadał za tzw. „pociąg śmierci”, w którym zginęły setki więźniów podczas transportu do Dachau.
Wszyscy zostali oskarżeni o popełnienie licznych zbrodni i okrucieństw na więźniach obozu, między innymi zarzucano im masowe morderstwa, głodzenie, maltretowanie i bicie więźniów. Wszystkich oskarżonych uznano za winnych. 22 oskarżonych skazano na karę śmierci przez powieszenie, a 9 na kary pozbawienia wolności od dożywotniego pozbawienia wolności do 10 lat. Ilse Koch w trakcie pobytu w areszcie zaszła w ciążę z innym niemieckim więźniem i stąd dożywotnie pozbawienie wolności zamieniono jej jedynie na 4 lata pozbawienia wolności. Wyroki śmierci wykonano w różnych terminach. Wykonanych zostało jednak tylko 11 z 22 wyroków śmierci, gdyż 10 z nich zostało następnie zamienionych na dożywotnie pozbawienie wolności lub karę 20 lat pozbawienia wolności, a Hermann Pister, również skazany na tę karę, zmarł w więzieniu 28 września 1948 roku przed jej wykonaniem. W niektórych wypadkach kary pozbawienia wolności zostały skrócone.

</doc>
<doc id="195498" url="https://pl.wikipedia.org/wiki?curid=195498" title="Lagarfljot">
Lagarfljot



</doc>
<doc id="195499" url="https://pl.wikipedia.org/wiki?curid=195499" title="Þórisvatn">
Þórisvatn

Þórisvatn – sztuczny zbiornik wodny leżący w południowo-wschodniej Islandii. Ma 83 do 88 km² i 109 do 114 m głębokości. Jest to największy zbiornik wodny znajdujący się na tej wyspie.

</doc>
<doc id="195501" url="https://pl.wikipedia.org/wiki?curid=195501" title="Otto Rehhagel">
Otto Rehhagel

Otto Rehhagel (ur. 9 sierpnia 1938 w Essen) – niemiecki trener piłkarski i były zawodnik.
Kariera piłkarska.
Rehhagel jest wychowankiem lokalnego klubu Rot-Weiss Essen (1960–1963), po odejściu z rodzinnego miasta grał w klubach Bundesligi: Hercie Berlin (1963–1965) oraz 1. FC Kaiserslautern (1965–1972). W Bundeslidze rozegrał 201 meczów.
Kariera trenerska.
W roku 1974 rozpoczął karierę trenerską w klubie Kickers Offenbach i po kilku innych krótkich kontraktach rozpoczął pracę z Werderem Brema, który trenował od 1980 do 1995 roku. Podczas tego okresu Werder wyrósł na jedną z potęg krajowej ligi. Rehhagel poprowadził zespół do dwóch tytułów Mistrza Niemiec (1988 i 1993) oraz dwóch zwycięstw w Pucharze Niemiec i zwycięstwie w Pucharze Zdobywców Pucharów.
Przez nieco mniej niż rok trenował Bayern Monachium w sezonie 1995-96. Został niespodziewanie zwolniony trzy tygodnie przed finałem Pucharu UEFA w 1996, po rozczarowującym finiszu ligi. Jego miejsce zajął Franz Beckenbauer, który doprowadził klub do zwycięstwa w finale. Po tej przygodzie Rehhagel trenował 1. FC Kaiserslautern (1996–2000), które doprowadził do sensacyjnego mistrzostwa Niemiec w 1998 roku zaraz po awansie z 2. ligi.
W 2001 roku został trenerem reprezentacji Grecji. Kraj bezpośrednio zakwalifikował się do Euro 2004, wyprzedzając Hiszpanię i Ukrainę. Ich szanse na zwycięstwo w całej imprezie były oceniane na ok. 100-1, jednak sensacyjne zwycięstwa z Portugalią, Francją i Czechami, faworytami do zwycięstwa, doprowadziły Grecję do finału, gdzie pokonała Portugalię 1:0 (gol Angelosa Charisteasa). Rehhagel został pierwszym zagranicznym szkoleniowcem reprezentacji zdobywającym mistrzostwo Starego Kontynentu.
Otto zaadaptował na greckim terenie defensywne podejście do gry, używając energicznych pomocników, którzy kryli dobrze wyszkolonych technicznie przeciwników i napastników, czyhających na nieliczne sytuacje. Kiedy został oskarżony o nudną grę powiedział: "Nikt nie powinien zapomnieć, że to trener przystosowuje taktykę do charakterystycznych cech dostępnych piłkarzy". Interesujące jest to, że kiedy trenował Werder Brema, jego klub prezentował szybki i spektakularny futbol oparty na ataku.
Po rezygnacji Rudiego Völlera z funkcji trenera reprezentacji Niemiec z powodu odpadnięcia już w pierwszej rundzie portugalskiego czempionatu, Rehhagel był rozważany jako jeden z najsilniejszych kandydatów do objęcia funkcja selekcjonera reprezentacji swojej ojczyzny. Miał wsparcie kibiców, pomimo niezbyt dużego zaufania środowiska piłkarskiego. Kiedy trzech pozostałych kandydatów odrzucono Rehhagel otrzymał oficjalną propozycję, którą odrzucił 10 lipca 2004 roku.
W Grecji Rehhagel zwany jest także Królem Otto (βασιλιάς Όθων), możliwe, że wynika to ze zbieżności imion z pierwszym królem Grecji, jednak ten pseudonim został mu nadany już podczas pracy w Niemczech. Grecy lubią go porównywać również do mitologicznego Heraklesa, nadając mu pseudonim "Rehakles".
Grecja, trenowana przez Rehhagela zajęła trzecie miejsce w swojej grupie eliminacyjnej do niemieckiego mundialu, przez co nie awansowała do niego. Później awansował jeszcze z Grecją do Euro 2008 i Mundialu 2010. Oba turnieje zakończyli po fazie grupowej. Po odpadnięciu z mundialu w RPA w 2010 roku, Otto Rehhagel zrezygnował ze stanowiska selekcjonera reprezentacji Grecji.

</doc>
<doc id="195503" url="https://pl.wikipedia.org/wiki?curid=195503" title="Porisvatn">
Porisvatn



</doc>
<doc id="195505" url="https://pl.wikipedia.org/wiki?curid=195505" title="Mývatn">
Mývatn

Mývatn (isl. "mý" = komar, muszka + "vatn" = jezioro, czyli "jezioro komarów") – jezioro w północno-wschodniej Islandii o powierzchni 37 km² głębokość od 2 do 4,5 m. Jezioro jest pod ścisłą ochroną od 1974. 
Jezioro powstało ok. 38 000 lat temu. Woda jest bogata w składniki mineralne i glony, co powoduje, że woda jeziora jest błękitno-zielona. Leży na obszarze złożonym z formacji skalnych i pól lawowych, źródeł geotermalnych, czynnych wulkanów tarczowych i kraterów. 
Jezioro leży na obszarze ostoi ptaków IBA. Latem gnieździ się tu aż 16 gatunków kaczek, których jest łącznie ok. 150 tys. W zimie można zobaczyć łabędzie krzykliwe ("Cygnus cygnus"). Ptaki wędrowne reprezentowane są tu przez 240 gatunków, natomiast 76 gatunków wylęga się na miejscu. Od 20 maja do 20 lipca na część terenu w obrębie jeziora nie można w ogóle wchodzić, aby w czasie wylęgu ptaków zapewnić im maksymalny spokój (informują o tym odpowiednie tablice).

</doc>
<doc id="195507" url="https://pl.wikipedia.org/wiki?curid=195507" title="Myvatn">
Myvatn



</doc>
<doc id="195508" url="https://pl.wikipedia.org/wiki?curid=195508" title="Rozwój Katowice">
Rozwój Katowice

Rozwój Katowice – polski klub piłkarski z Katowic grający w IV lidze.
Historia.
Klub wywodzi się z Towarzystwa Gimnastycznego „Sokół” Katowice-Brynów założonego w 1919 roku. 27 listopada 1925 roku klub zarejestrowano w Górnośląskim Związku Okręgowym Piłki Nożnej, toteż jest to oficjalna data powstania klubu. Pierwszym prezesem klubu był Robert Neuman. Założycielami klubu byli pracownicy kopalni Wujek wraz z rodzinami: Emanuel Wakerman, Robert Neuman, Alfred Hatko, Franciszek Student, Wilhelm Kwiatkowski, Wincenty Poloczek, Franciszek Kluzik. 26 stycznia 1927 roku w Okręgowym Związku Bokserskim zarejestrowano sekcję bokserską, co uczyniło z klubu Rozwój Katowice klub wielosekcyjny. Z biegiem lat w klubie powstawały kolejne sekcje sportowe: w 1927 – sekcja siatkówki, w 1930 – sekcja gimnastyczna, w 1954 – sekcja tenisa stołowego, w 1960 – sekcja rugby, w 1962 – sekcja lekkoatletyczna, w 1963 – sekcja piłki ręcznej, w 1971 – sekcja koszykówki, w 1984 – sekcja gimnastyki artystycznej i sekcja szachowa.
W 1939 roku Rozwój Katowice awansował do A-klasy, lecz w wyniku wybuchu II wojny światowej klub zawieszono. Reaktywowano go po wojnie we wrześniu 1946 roku. W sezonie 1947-1948 klub zgłoszono do rozgrywek C-klasy. W latach 1949–1952 w wyniku fuzji z K.S. Ligocianką Ligota zmiana nazwy na ZKS GÓRNIK Katowice-Ligota. W 1957 roku drużyna tenisa stołowego awansowała do klasy „A”. W sezonie 1993/1994 klub wywalczył awans do IV ligi, w sezonie 1995/1996 klub wszedł do III ligi. W następnym sezonie 1997/1998 klub spadł do IV ligi, natomiast w sezonie 1998/1999 drużyna kolejny raz awansowała do III ligi. W sezonie 2000/2001 drużyna zdobyła –
4. miejsce w rozgrywkach III ligi. Od 1998 roku drużyna nieprzerwanie występowała w III lidze. W sezonie 2006/2007 klub uplasował się na 9. miejscu.
Obecnie w klubie Rozwój Katowice szkoli się około 300 piłkarzy. Nazwa „Rozwój” miała inspirować członków do aktywnego rozwoju sportowego.
Stadion.
Pierwszym boiskiem, na którym piłkarze Rozwoju Katowice rozgrywali swoje mecze był plac wojskowy 73 Pułku Piechoty przy ulicy Koszarowej. Obecnie tereny te podlegają kąpielisku „Bugla”. Za szatnie służyły pomieszczenia położone przy ulicy Mikołowskiej 109 – w restauracji „Rzychoń”, natomiast sekretariat znajdował się przy ulicy Św. Barbary 8 – w prywatnym mieszkaniu działacza Wilhelma Kwiatkowskiego. Kolejnym boiskiem, które służyło do roku 1969 roku piłkarzom klubu był obiekt przy ulicy Mikołowskiej. Boisko to powstało pomiędzy 1930 a 1935 rokiem i służyło sportowcom do wybuchu II wojny światowej. Po wojnie w latach 1946–1956 odnowiono boisko, a także zbudowano boisko do siatkówki, koszykówki, piłki ręcznej, bieżnię czterotorową oraz rzutnie i skocznie o nawierzchni ziemnej. W 1969 roku w wyniku przebudowy ronda im. Maczka teren gdzie znajdowało się boisko zostało zabrane przez Urząd Miasta Katowice pod budowę Centralnego Ośrodka Informatyki Górniczej (COIG). Przez następnych kilka lat piłkarze grywali na obiektach KS Ligocianki i Górnika Piotrowice. W 1974 roku zostało oddane do użytku obecne boisko przy ulicy Zgody. W latach 1983–1984 z powodu jego remontu drużyna Rozwoju Katowice rozgrywała mecze na obiekcie Kolejarza Katowice, natomiast trenowała na Załęskiej Hałdzie. Obecnie na obiekt sportowy klubu składa się: stadion posiadający 970 krzesełek, trzy boiska treningowe, budynek klubowy i kilka pomieszczeń organizacyjnych. Na stadionie swoje spotkania w ramach Polskiej Ligi Futbolu Amerykańskiego do 2012 roku rozgrywali futboliści AZS Silesia Rebels (obecnie grają na Stadionie Śląskim).
Obiekty Klubu Sportowego Rozwój Katowice położone są w dzielnicy Katowice – Brynów przy Kopalni Węgla Kamiennego „Wujek”. Obiekty są bardzo dobrze skomunikowane z pozostałą częścią miasta i aglomeracji. W promieniu 3 km znajdują się: autostrada A4, Drogowa Trasa Średnicowa oraz najważniejsze drogi krajowe. Obiekty Rozwoju Katowice znajdują się 5 km od ścisłego centrum Katowic oraz największych centrów komunikacyjnych i handlowych. Łączna powierzchnia obiektów wynosi 6,7 hektara. Główny wjazd znajduje się od strony ulicy Zgody, pozostałe od ulic: Ligockiej, Załęskiej i W.Pola.
Klub Sportowy Rozwój dysponuje stadionem głównym o ogólnej liczbie miejsc siedzących 970. Wokół boiska o wymiarach 105 × 68 metra rozmieszczonych jest 9 sektorów w tym sektor VIP, sektor media oraz sektor przystosowany do przyjęcia zorganizowanej grupy kibiców przyjezdnych (sektor „A” – 204, sektor „B” – 96, sektor „C” – 96, sektor „D” – 204, sektor „VIP” – 112, sektor media – 46, sektor „H-gości” – 210). Wszystkie miejsca siedzące to krzesełka w kolorach zielonym i żółtym.
Stadion wyposażony jest w trzy główne bramy wejściowe (w tym jedną tylko dla kibiców przyjezdnych na ich sektor), wejście na płytę boiska dla zawodników i sędziów, miejsca przystosowane dla osób niepełnosprawnych, spikerkę, centrum dowodzenia, telebim, internet bezprzewodowy oraz monitoring.
Poza stadionem klub dysponuje dwoma boiskami treningowymi oraz dwoma budynkami klubowymi. W budynku A znajdują się biura zarządu oraz szatnie i inne pomieszczenia zaplecza sportowego, biura firm, natomiast w budynku B znajduje się siłownia.
Obecny skład.
"Stan na 2 stycznia 2019"
Sztab szkoleniowy.
"Stan na 2 stycznia 2019"

</doc>
<doc id="195509" url="https://pl.wikipedia.org/wiki?curid=195509" title="Hvítárvatn">
Hvítárvatn

Hvítárvatn (również Hvítárlón) – jezioro glacjalne w Islandii, w interiorze, o powierzchni 30 km² i maksymalnej głębokości 84 m. Przez jezioro przepływa rzeka Hvítá od której bierze swoją nazwę. Jezioro leży u podnóża lodowca Langjökull, przy drodze F35.

</doc>
<doc id="195512" url="https://pl.wikipedia.org/wiki?curid=195512" title="Hvitarvatn">
Hvitarvatn



</doc>
<doc id="195513" url="https://pl.wikipedia.org/wiki?curid=195513" title="Zabytki w Stargardzie">
Zabytki w Stargardzie

Na zabytki i obiekty uznane za zabytkowe składa się zabudowa miasta od XIII do pocz. XX w. Większość tych budowli znajduje się w obrębie Starego Miasta, są to głównie obwarowania miejskie i obiekty sakralne, zaś poza murami Starego Miasta - głównie domy z końca XIX i z początku XX, budowane w stylu secesyjnym.
Obwarowania miejskie.
Zabytki Stargardu znajdują się na Europejskim Szlaku Gotyku Ceglanego (zobacz link w artykule "Europejski Szlak Gotyku Ceglanego").
Mury obronne.
Powstały w II poł. XIII w. na miejscu dawnych drewniano-ziemnych obwałowań. Nowy mur był ceglano-kamienny o wysokości do 6 m. W XV i XVI w. mury zmodernizowano, podwyższając je nadbudową z cegły. Ponadto wybudowano 45 czatowni, 9 baszt o wysokości do 30 metrów oraz dobudowano dwie nowe bramy (Świętojańską i Młyńska) do dwóch już istniejących. Łączna długość obwarowań miejskich wynosiła łącznie 2 260 m. W XIX większość obwarowań zlikwidowano, rozebrano część murów, zniwelowano wały, zasypano fosy, na których powstały planty. Do dziś pozostały odcinki murów liczące łącznie 1 040 m, 4 baszty i 3 bramy. Najlepiej zachowany odcinek murów znajduje się w pobliżu Bramy Pyrzyckiej. Mury obronne miasta wraz z zespołem kościoła pod wezwaniem Najświętszej Marii Panny Królowej Świata, rozporządzeniem Prezydenta RP z 17 września 2010 r. uznane zostały za Pomnik Historii. Dzięki tytułowi „pomnika historii” Stargard będzie miał łatwiejszy dostęp do środków finansowych przeznaczanych przez Ministerstwo Kultury i Dziedzictwa Narodowego na renowacje zabytków. Ponadto Stargard będzie mógł liczyć na promocję miejskich zabytków w publikacjach na temat najcenniejszych obiektów historycznych w Polsce.

</doc>
<doc id="195514" url="https://pl.wikipedia.org/wiki?curid=195514" title="Oskarżyciel publiczny">
Oskarżyciel publiczny

Oskarżyciel publiczny, inaczej organ ścigania – jeden ze znanych polskiemu prawu karnemu rodzajów oskarżycieli; organ państwowy, który we własnym imieniu wnosi lub popiera oskarżenie (obwinienie) w sprawach o czyny zabronione, które ustawa nakazuje lub zezwala ścigać skargą publiczną. 
W szeroko rozumianym postępowaniu karnym i w sprawach o wykroczenia oskarżyciel publiczny jest stroną, która reprezentuje interes społeczeństwa (interes publiczny) w ściganiu przestępstw i wykroczeń. Ze względu na brak prywatnego interesu celem działania oskarżyciela nie jest ukaranie sprawcy za wszelką cenę, naprawienie szkody itp., lecz uzyskanie sprawiedliwego i zgodnego z prawem rozstrzygnięcia o przedmiocie procesu. Dlatego oskarżyciel publiczny ma prawo działać również na korzyść oskarżonego. 
W Polsce oskarżycielem publicznym przed wszystkimi sądami jest prokurator (nie prokuratura). Inne organy mogą sprawować funkcję oskarżyciela publicznego tylko na podstawie konkretnego przepisu i w ograniczonym zakresie. Wstąpienie do procesu prokuratora powoduje przejście na niego tego uprawnienia. Jedynym wyjątkiem jest postępowanie karne skarbowe: organ finansowy działa w nim jako oskarżyciel publiczny obok (albo zamiast) prokuratora. 
Na ich zlecenie i pod ich nadzorem działają następujące umundurowane i uzbrojone formacje:
Powyższe służby, podobnie jak straże gminne, Straż Ochrony Kolei, Straż Leśna, Straż Parku, Państwowa Straż Rybacka, Państwowa Straż Łowiecka, państwowi inspektorzy pracy, Inspekcji Handlowej, Państwowej Inspekcji Sanitarnej, naczelnicy urzędów skarbowych, naczelnicy urzędów celno-skarbowych, Szef Krajowej Administracji Skarbowej, prezes Urzędu Komunikacji Elektronicznej, dyrektor Państwowej Agencji Rozwiązywania Problemów Alkoholowych oraz niektóre inne organy administracji publicznej, a także organy kontroli państwowej i samorządu terytorialnego, mogą natomiast pełnić samodzielnie (bez udziału prokuratury) rolę organów ścigania w sprawach w sprawach o określone ustawami przestępstwa lub w sprawach o wykroczenia leżące w obszarze ich działalności

</doc>
<doc id="195515" url="https://pl.wikipedia.org/wiki?curid=195515" title="Mistrzostwa Europy w Lekkoatletyce 1938">
Mistrzostwa Europy w Lekkoatletyce 1938

II Mistrzostwa Europy w Lekkoatletyce odbyły się w dwóch europejskich metropoliach. Zawody mężczyzn zorganizowano w Paryżu we Francji w dniach 3-5 września 1938 roku na Stadionie Olimpijskim, zaś zawody kobiet zostały przeprowadzone w dniach 17-18 września 1938 r. na Praterstadion w Wiedniu, należącym w tym czasie do Trzeciej Rzeszy. Rozegrano zawody w trzydziestu dwóch konkurencjach – osiemnastu biegowych, trzynastu technicznych i jednym wieloboju. Po raz pierwszy w mistrzostwach uczestniczyły kobiety. Były to jedyne mistrzostwa Europy w lekkiej atletyce, podczas których zorganizowano oddzielne zawody kobiece w innym mieście. Klasyfikację medalową wygrała reprezentacja Trzeciej Rzeszy.
Przebieg zawodów.
Reprezentacja III Rzeszy zdominowała rywalizację podczas Mistrzostw zdobywając dwanaście złotych medali i trzydzieści dwa medale w ogóle. Kolejne miejsca w klasyfikacji zajęły ekipy Wielkiej Brytanii (cztery złota i osiem medali w ogóle) i Szwecji (trzy złota i trzynaście medali w ogóle). Drugi z gospodarzy, Francja, zdobył jedynie trzy medale, po jednym z każdego kruszcu.
Podczas rywalizacji mężczyzn w Paryżu do najważniejszych wydarzeń należą: złoty medal Brytyjczyka Donalda Finlaya i nowy rekord Europy w biegu na 110 metrów przez płotki, dwa złote medale i nowe rekordy mistrzostw Holendra Martinusa Osendarpa na dystansach 100 i 200 metrów, złoto rekordzisty świata Sydneya Woodersona w biegu na 1500 metrów oraz dominacja fińskich zawodników w biegach długich (złote medale Taisto Mäkiego na 5000 metrów, Ilmari Salminena na 10 000 metrów i Väinö Muinonena w maratonie), co potwierdziło reputacji tzw. "latających Finów".
W rywalizacji kobiet w Wiedniu, największy sukces osiągnęła Polka Stanisława Walasiewicz, która zdobyła cztery medale: dwa złota na 100 i 200 metrów oraz dwa srebra w skoku w dal i w sztafecie 4 × 100 metrów. Włoszka Claudia Testoni zdobyła złoto w biegu na 80 metrów przez płotki i ustanowiła na tym dystansie nowy rekord świata czasem 11,6 sekund. Poza tymi wynikami zawody zostały zdominowane przez zawodniczki z III Rzeszy, które zdobyły łącznie piętnaście z dwudziestu siedmiu medali. Pomiędzy innymi medalistkami znalazła się Holenderka Fanny Blankers-Koen, późniejsza mistrzyni i multimedalistka olimpijska, dla której był to pierwszy sukces w zawodach międzynarodowych. W skoku wzwyż złoto początkowo zdobyła Niemka Dora Ratjen, lecz gdy odkryto, że jest mężczyzną zdyskwalifikowano ją oficjalnie "z powodu naruszeń zasad amatorstwa", a mistrzostwo przyznano ostatecznie Węgierce Ibolyi Csák.
Państwa uczestniczące.
Według nieoficjalnych podsumowań, w zawodach wzięło udział 350 sportowców reprezentujących dwadzieścia trzy drużyny narodowe. Jest to o dwóch zawodników mniej niż w raporcie oficjalnym. W nawiasach podano liczbę zawodników w reprezentacjach narodowych.

</doc>
<doc id="195520" url="https://pl.wikipedia.org/wiki?curid=195520" title="Łajka (rasa)">
Łajka (rasa)



</doc>
<doc id="195524" url="https://pl.wikipedia.org/wiki?curid=195524" title="Stacja antarktyczna">
Stacja antarktyczna



</doc>
<doc id="195525" url="https://pl.wikipedia.org/wiki?curid=195525" title="Krystyna Miłobędzka">
Krystyna Miłobędzka

Krystyna Miłobędzka (ur. 8 czerwca 1932 w Margoninie) – polska poetka, dramaturg, doktor nauk humanistycznych, żona Andrzeja Falkiewicza.
Życiorys.
Jako poetka debiutowała w roku 1960 cyklem "Anaglify", opublikowanym w „Twórczości”. Laureatka wielu nagród poetyckich, w tym: nagrody im. Barbary Sadowskiej (1992), Fundacji Kultury (1993), nagrody Ministra Kultury (2001) oraz Nagrody Literackiej Czterech Kolumn za całokształt twórczości (2003), nagrody Poznańskiego Przeglądu Nowości Wydawniczych (2004) oraz Prezydenta Wrocławia (2004). W roku 2009 uhonorowana Nagrodą Artystyczną Miasta Poznania za całokształt twórczości poetyckiej i dramaturgicznej. Tom "Po krzyku" został uznany przez Przekrój książką roku 2004 i nominowany do Nagrody Literackiej Nike w 2005. W 2013 za całokształt twórczości otrzymała Wrocławską Nagrodę Poetycką „Silesius”. Laureatka Poznańskiej Nagrody Literackiej – Nagrody im. Adama Mickiewicza 2020.
Autorka scenariuszy przedstawień teatralnych dla dzieci i prac teoretycznych poświęconych teatrowi dziecięcemu. Najwięcej z jej scenariuszy zrealizował Teatr Lalki i Aktora Marcinek w Poznaniu. Pracowała m.in. w Instytucie Technologii Drewna w Poznaniu oraz w Teatrach Lalek w Słupsku, Wrocławiu i Wałbrzychu. Mieszka w Puszczykowie.

</doc>
<doc id="195527" url="https://pl.wikipedia.org/wiki?curid=195527" title="Powrót króla">
Powrót króla

Powrót króla (ang. "The Return of the King") – tytuł trzeciego i ostatniego tomu powieści (błędnie nazywanej trylogią) pt. "Władca Pierścieni" autorstwa J.R.R. Tolkiena. Tom obejmuje księgę piątą i szóstą powieści, a został po raz pierwszy wydany 20 października 1955 r. w Wielkiej Brytanii. Zawiera także sześć dodatków z dodatkowymi informacjami o Śródziemiu.
Tytuł.
W początkowym zamyśle Tolkiena "Władca Pierścieni" miał być pojedynczym tomem składającym się z sześciu ksiąg oraz rozszerzeń. Pierwotny wydawca podzielił powieść na trzy części, publikując księgi piątą i szóstą wraz z apendyksami pod tytułem "Powrót króla". Tolkien uznał, że wyjawia on zbyt wiele treści i wskazał, że preferowanym przez niego tytułem była "Wojna o Pierścień".
Proponowanym tytułem księgi V była "Wojna o Pierścień". Księga VI miała ukazać się pod nazwą "Koniec Trzeciej Ery". Oba tytuły zostały użyte w "Wydaniu Tysiąclecia".
"Powrót króla" został ostatecznie opublikowany jako trzecia i zarazem ostatnia część "Władcy Pierścieni", 20 października 1955.
Treść.
Księga V: Wojna o Pierścień.
Gandalf oraz Peregrin Tuk docierają do Minas Tirith, stolicy Gondoru, przynosząc namiestnikowi Denethorowi wieści o planowanym przez siły Saurona ataku na jego miasto. Pippin rozpoczyna służbę u Denethora w ramach odpłaty za poświęcenie Boromira, zmarłego syna Denethora i jego dziedzica. Odziany w srebrzysto-czarny uniform Strażnika Wieży, Pippin obserwuje wybuch wojny, podczas gdy Denethor popada w szaleństwo w chwili, gdy siły Mordoru zbliżają się do miasta. Faramir, młodszy brat Boromira wraca ze swojej misji z niedobitkami kompanii, której dowodził. Chwilę po przybyciu zostaje mu wydany rozkaz obrony ruin Osgiliath przed atakiem orków. Osgiliath pada, zaś śmiertelnie ranny Faramir powraca do Denethora. Widząc upadek miasta oraz swojego ostatniego syna w objęciach śmierci, Denethor rozkazuje ułożyć stos, pragnąc, by jego i jego syna pochłonęły płomienie. Minas Tirith zostaje oblężone przez siły Saurona, .
W międzyczasie w Rohanie Théoden i Rohirrimowie zbierają siły po Bitwie o Rogaty Gród, z której wyszli zwycięsko. Aragorn, po skonfrontowaniu Saurona przez "palantír" z Isengardu, wyrusza, by odnaleźć zaginioną armię Umarłych z Dunharrow przebywającą na Ścieżce Umarłych. Przy pomocy swoich towarzyszy Legolasa i Gimlego oraz kompanii Strażników z Arnoru wyrusza, by przekonać Armię Umarłych do walki z najeźdźcą Gondoru. Gdy Aragorn udaje się, by wykonać swoje zadanie, król Théoden zwołuje Jeźdźców Rohanu, by pomóc Gondorowi w potrzebie. Prośby Merry’ego, gorliwie pragnącego walczyć, są zbywane przez Théodena. Prowadzone przez leśne plemię Wosów, siły Théodena podróżują przez zapomnianą ścieżkę w celu dotarcia do Minas Tirith niespostrzeżonymi przez orków patrolujących główny szlak.
Siły Mordoru, dowodzone przez przerażającego Czarnoksiężnika z Angmaru, odnoszą sukces w przełamaniu bram Minas Tirith, lecz później zostają przygniecione nadjeżdżającą kawalerią Rohanu. Do bitwy dołącza także "Czarna Flota z Umbaru". Siły Mordoru z początku radują się z jej przybycia, lecz później ulegają przerażeniu widząc na niej królewskie godło. Misja Aragorna zakładająca wykorzystanie Umarłych do przezwyciężenia Korsarzy z Umbaru się powiodła. Gondorczycy, którzy byli niewolnikami na statkach, przybywają, by walczyć z siłami Mordoru. W bitwie na polach Pelennoru Czarnoksiężnik zostaje zabity z pomocą Merry’ego przez Dernhelma, którym okazuje się Éowina, siostrzenica króla Théodena. Denethor próbuje spalić na stosie siebie i swojego syna, lecz Gandalfowi i Pippinowi udaje się uratować Faramira. Denethor ujawnia, że używał "palantíru".
Gandalf uświadamia sobie, że Denethor spoglądał w kryształ wielokrotnie i był z tego powodu zmanipulowany przez Saurona. Ponadto Denethor stwierdza, że nie zaakceptuje Aragorna jako nowego króla i wówczas dokonuje samospalenia. Jednakże Faramir zostaje przeniesiony do Domów Uzdrowicieli, gdzie zostaje wyleczony przez Aragorna. Aragorn leczy także Merry’ego i Éowinę, którzy zostali zranieni przez Czarnoksiężnika przed jego ostatecznym upadkiem. Wiedząc, że powołanie nowych sił do walki przez Saurona jest kwestią czasu, Aragorn i Gandalf postanawiają zaatakować Czarną Bramę, chcąc odwrócić uwagę sił ciemności, by Frodo Baggins i Samwise Gamgee mogli dotrzeć do Góry Przeznaczenia i zniszczyć Jedyny Pierścień.
Gandalf i Aragorn prowadzą armię do Czarnej Bramy Mordoru i przystępują do oblężenia sił Saurona. Posłaniec z Czarnej Bramy, Rzecznik Saurona, przedstawia przedmioty należące do Froda: zbroję z mithrilu, elficki płaszcz i sztylet, po czym domaga się złożenia broni i poddanie woli Saurona jako warunku wypuszczenia Froda. Gandalf uznaje, że posłaniec kłamie i odrzuca jego propozycję. Rozpoczyna się bitwa, Pippin zabija trolla, który pada na niego, po czym traci przytomność, gdy nadlatują orły.
Księga VI: Powrót króla.
Przyjmując obowiązki powiernika Pierścienia na siebie, Sam ratuje swojego pana przed torturami i śmiercią z rąk orków w Wieży Cirith Ungol, gdzie przebierają się za orków. Frodo i Sam udają się do jałowych ziem Mordoru, gdzie zostają złapani przez bandę sług Saurona, lecz udaje im się zbiec. Plan Gandalfa mający na celu odwrócenie uwagi Saurona od Pierścienia odnosi sukces: Mordor jest prawie pusty, gdyż większość orków udała się, by walczyć z armią dowodzoną przez Gandalfa i Aragorna. Po wyczerpującej i niebezpiecznej podróży Frodo i Sam docierają do swojego celu: Szczeliny Zagłady. Gdy Frodo zamachuje się chcąc wyrzucić Pierścień, ulega jego wpływowi i przywłaszcza go. W tym samym momencie Gollum, który śledził dwóch bohaterów, atakuje Froda i odgryza jego palec z Pierścieniem. Gollum cieszy się odzyskawszy swój skarb, lecz traci równowagę i spada w przepaść razem z Pierścieniem. Pierścień zostaje zniszczony, uwalniając Śródziemie od władzy Saurona. Góra Przeznaczenia wybucha gwałtownie, więżąc Froda i Sama wśród potoków lawy do chwili, gdy na pomoc przybywają orły. Po upadku Saurona jego armie uciekają. Sauron pojawia się jako olbrzymi cień chcący pochłonąć armie ludzi, lecz jest bezsilny i rozwiewa go wiatr. Podlegli mu ludzie poddają się. Zwycięskie armie pozwalają im odejść do swych krain. Frodo i Sam zostają ocaleni i spotykają się z innymi członkami Drużyny, a następnie dostępują zaszczytów na Polach Cromallen w Ithilien.
W Minas Tirith Faramir i Éowina spotykają się w Domu Uzdrowicieli i zakochują się w sobie. Aragorn przybywa do Minas Tirith i zostaje koronowany na króla Gondoru w ceremonii mającej miejsce poza murami miasta, podczas której Frodo przynosi Aragornowi koronę królów Gondoru. Wyleczony Faramir zostaje Księciem Ithilien, a Beregond, który ocalił życie Faramira przed szaleństwem Denethora, zostaje mianowany kapitanem jego straży. Gandalf i Aragorn podążają na górę miasta, po czym znajdują młody pęd Białego Drzewa, które Aragorn sadzi w miejsce martwego drzewa. Niedługo potem, Arwena córka Elronda z Rivendell, a także Celeborn i Galadriela, przybywają do Minas Tirith. Aragorn poślubia Arwenę. Po pożegnaniu się hobbici powracają do domu i zastają Shire w stanie zniszczenia, jego mieszkańców sterroryzowanych przez Lotha (zwanego "Szefem"), którego kontroluje nieznana osoba o imieniu "Sharkey". Sharkey przejął całkowitą władzę nad Shire wykorzystując zepsutych ludzi. Rozpoczął karczowanie drzew pod szyldem chęci uprzemysłowienia krainy.
Meriadok, Peregrin, Frodo i Sam obmyślają plan, jak przywrócić dawny stan rzeczy. Doprowadzają do powstania hobbitów i odnoszą zwycięstwo w Bitwie nad Wodą, dzięki któremu udaje im się uwolnić Shire. Na progu drzwi do Bag End spotykają Sharkeya, którym okazuje się Saruman przebywający tam wraz z Grímą. Ten ostatni podcina gardło swojemu dawnemu panu, po czym sam zostaje zabity przez łuczników hobbitów przy próbie ucieczki. Duch Sarumana zostaje odepchnięty na wschód, zaś jego ciało natychmiast się rozkłada. Z czasem Shire odzyskuje dawny blask. W miejscach wielu z drzew ściętych przez Sarumana Sam zasadza ziarna otrzymane w podarunku przez Galadrielę. Domy zostają odbudowane, a pokój powraca. Sam żeni się z Różą Cotton. Frodo nie może wyzdrowieć z rany, którą mu zadał Czarnoksiężnik z Angmaru. Frodo udaje się na Zachód wraz z Gandalfem, Bilbem i wieloma elfami. To wydarzenie zostaje później uznane za koniec Trzeciej Ery. Sam, Merry i Pippin obserwują, jak Gandalf, Bilbo i Frodo oraz elfowie odpływają na Najdalszy Zachód. Jako dziedzic dóbr Froda, Sam powraca do Bag End. Gdy powraca, zostaje przywitany przez Różę i córkę, Elanor.
Dodatki.
Informacje przedstawione w tej części służyły zilustrowaniu Wojny o Pierścień oraz jej przyczyn oraz uzupełnienie luk w zasadniczym wątku historii. Ich źródłem miały być dokumenty, pisane lub gromadzone przez hobbitów (na czele z Czerwoną Księgą Marchii Zachodniej).
Do tej części książki należą:

</doc>
<doc id="195528" url="https://pl.wikipedia.org/wiki?curid=195528" title="Árnessýsla">
Árnessýsla

Árnessýsla – region administracyjny (isl. "sýsla") w Islandii, położony w południowo-zachodniej części kraju (region Suðurland). Zajmuje powierzchnię 1769 km². Ośrodkiem administracyjnym regionu jest Selfoss.
W Árnessýsla znajduje się wiele ciekawych miejsc:

</doc>
<doc id="195532" url="https://pl.wikipedia.org/wiki?curid=195532" title="Lista momentów bezwładności">
Lista momentów bezwładności

Momenty bezwładności ciał mają wymiar fizyczny masa × długość². Jednostką miary momentu bezwładności w układzie SI jest kg×m².
Momenty bezwładności figur płaskich.
Momenty bezwładności figur płaskich mają wymiar długość4.
Osiowe momenty bezwładności względem osi x przechodzącej przez środek ciężkości, chyba że jest wyszczególnione inaczej:

</doc>
<doc id="195546" url="https://pl.wikipedia.org/wiki?curid=195546" title="ME w lekkoatletyce 1938">
ME w lekkoatletyce 1938



</doc>
<doc id="195547" url="https://pl.wikipedia.org/wiki?curid=195547" title="Bieg na 80 metrów przez płotki">
Bieg na 80 metrów przez płotki

Bieg na 80 metrów przez płotki – nierozgrywana już konkurencja lekkoatletyczna, jeden z dystansów biegów płotkarskich kobiet. Obecnie zastąpił go bieg na 100 metrów przez płotki.
W biegu na 80 m przez płotki zawodniczki musiały pokonać osiem płotków o wysokości 76,2 cm. Pierwszy płotek znajdował się po 12 m od startu, kolejne rozstawione były co 8 m, a od ostatniego płotka do mety dzieliło zawodniczki 12 m.
Bieg na 80 m przez płotki rozgrywany był na Igrzyskach Olimpijskich od 1932 do 1968, a na mistrzostwach Europy od 1938 do 1966.
Rekordzistką świata jest Wiera Korsakowa, która 16 czerwca 1968 r. w Rydze przebiegła dystans 80 metrów przez płotki w czasie 10,2.

</doc>
<doc id="195548" url="https://pl.wikipedia.org/wiki?curid=195548" title="Druk Orłowa">
Druk Orłowa

Druk Orłowa to technika druku polegająca na przenoszeniu farby drukowej z formy drukowej na wałki gumowe, a z nich nie na podłoże drukowe, jak to jest w offsecie, ale na formę farbiarską, na której powstaje wielobarwny rysunek. Z formy farbiarskiej (nomenklatura stosowana przez Orłowa) obraz jest przenoszony na podłoże. Forma farbiarska może być płaska (druk płaski) lub wypukła (druk wypukły). Przy formie wypukłej powierzchnia podłoża ulega lekkiemu przetłoczeniu i otrzymuje się efekty zbliżone do stalorytu. Ponieważ ta technika druku łączy w sobie elementy offsetu i typografii to jest nazywana typooffsetem. Technika druku Orłowa była stosowana przy produkcji banknotów w carskiej Rosji, uzyskując przy druku carskich rubli, niespotykane przejścia barwne. Nazwa techniki wywodzi się od nazwiska jej twórcy. Typooffset i staloryt to techniki stosowane również obecnie przy zabezpieczeniach druku, zwłaszcza przy produkcji banknotów.

</doc>
<doc id="195549" url="https://pl.wikipedia.org/wiki?curid=195549" title="Langjökull">
Langjökull

Langjökull – drugi co do wielkości lodowiec na Islandii (po Vatnajökullu) o powierzchni 932 km². Jego czapa lodowa przykrywa znaczną część wygasłego kompleksu wulkanicznego Langjökull, którego centralnym wulkanem jest Hveravellir znajdujący się w północno-wschodniej części lodowca.

</doc>
<doc id="195552" url="https://pl.wikipedia.org/wiki?curid=195552" title="Annelie Ehrhardt">
Annelie Ehrhardt

Annelie Ehrhardt (z domu Jahns, ur. 18 czerwca 1950 w Ohrsleben) – lekkoatletka NRD, startowała w biegach płotkarskich.
Ehrhardt odnosiła wiele sukcesów w biegu na 100 m przez płotki. W 1972 ustanowiła rekord świata na tym dystansie czasem 12,5 s. Po wprowadzeniu elektronicznego pomiaru czasu jej nowy rekordowy wynik - 12,59 s - był niepobity do 1978, kiedy poprawiła go Grażyna Rabsztyn.
Ehrhardt zdobyła złoty medal Igrzysk Olimpijskich w Monachium w 1972 na 100 m przez płotki (był to debiut olimpijski tej konkurencji, wcześniej biegano 80 m ppł). Pokonała wówczas Rumunkę Valerię Bufanu i swoją rodaczkę Karin Balzer. 
Ehrhardt odnosiła też sukcesy na mistrzostwach Europy, zdobywając srebro w Helsinkach 1971 i złoto w Rzymie 1974.

</doc>
<doc id="195553" url="https://pl.wikipedia.org/wiki?curid=195553" title="Anneliese Ehrhardt">
Anneliese Ehrhardt



</doc>
<doc id="195555" url="https://pl.wikipedia.org/wiki?curid=195555" title="Erich Ollenhauer">
Erich Ollenhauer

Erich Ollenhauer (ur. 27 marca 1901 w Magdeburgu, zm. 14 grudnia 1963 w Bonn) – niemiecki polityk, przewodniczący Socjaldemokratycznej Partii Niemiec (1952–1963).
Życiorys.
W 1920 wstąpił do Socjaldemokratycznej Partii Niemiec. Po zdobyciu władzy w Niemczech przez nazistów Adolfa Hitlera uciekł do Pragi, następnie przenosił się do innych państw europejskich, by ostatecznie osiąść w Londynie. W lutym 1946 powrócił do Niemiec. W wyborów do Bundestagu w 1949 uzyskał mandat deputowanego. Po śmierci Kurta Schumachera został wybrany nowym przywódcą partii. Był jej kandydatem na stanowisko kanclerza w wyborach parlamentarnych 1953 i 1957, jednak przegrał z Konradem Adenauerem. W 1961 nie uzyskał poparcia partii jako kandydat na kanclerza. Przegrał z burmistrzem Berlina Willym Brandtem.

</doc>
<doc id="195556" url="https://pl.wikipedia.org/wiki?curid=195556" title="In Your Honor">
In Your Honor

In Your Honor – piąty studyjny album amerykańskiego zespołu Foo Fighters. Został wydany 30 maja 2005 na dwóch płytach. Wydawnictwo uzyskało status platynowej płyty w Stanach Zjednoczonych, podwójnej platynowej płyty w Wielkiej Brytanii i potrójnej platynowej płyty w Australii i Kanadzie.

</doc>
<doc id="195560" url="https://pl.wikipedia.org/wiki?curid=195560" title="Dolina Trzech Stawów">
Dolina Trzech Stawów

Dolina Trzech Stawów (niem.: "Stauweiher", śl: "Sztauwajery") − park i kompleks rekreacyjno-sportowy, znajdujący się w Katowicach, w jednostce pomocniczej osiedle Ignacego Paderewskiego−Muchowiec.
Dolina Trzech Stawów ma powierzchnię 86 ha, w tym 9 ha powierzchni wodnej. Jest to obszar położony w sąsiedztwie obszarów zurbanizowanych, dość intensywnie wykorzystywany rekreacyjnie. Istnieje tu duże zróżnicowanie siedliskowe: trzy gatunki roślin chronionych i kilka gatunków chronionych płazów. Jest to miejsce żerowania na trasie przelotu wielu gatunków ptaków.
Nazwa kompleksu wzięła się od trzech wyróżniających się wielkością zbiorników wodnych (stawy: Kąpielowy, Kajakowy i Łąka), jakie powstały w dolince wytworzonej przez Potok Leśny, prawy dopływ Rawy. Z doliną sąsiaduje lotnisko Katowice-Muchowiec, którego głównym użytkownikiem jest Aeroklub Śląski. Na terenie parku znajduje się parking, liczne ścieżki rowerowe, przystań wodna z boiskami do siatkówki plażowej (ul. Murckowska 215) oraz stacja roweru miejskiego.

</doc>
<doc id="195561" url="https://pl.wikipedia.org/wiki?curid=195561" title="Michael J. Fox">
Michael J. Fox

Michael Andrew Fox, lepiej znany jako Michael J. Fox (ur. 9 czerwca 1961 w Edmonton) – kanadyjsko–amerykański aktor.
Życiorys.
Wczesne lata.
Urodził się w Edmonton w prowincji Alberta jako syn Phyllis Evelyn (z domu Piper) i Williama Nelsona Foxa. Jego ojciec był 25-letnim weteranem kanadyjskich sił zbrojnych, który później został dyspozytorem policji, podczas gdy matka była urzędniczką płacową i aktorką. Jego rodzina miała pochodzenie irlandzkie, angielskie i szkockie. Jego rodzina mieszkała w różnych miastach i miasteczkach w całej Kanadzie ze względu na karierę ojca, zanim w 1971 przeniosła się do Burnaby. Fox ukończył Burnaby Central Secondary School.
Kariera.
W wieku 15 lat przyjął rolę Jamiego Romano, 12-letniego młodszego siostrzeńca Leo w sitcomie CBC „Leo i ja” (1978). Rok później (1979) mając 18 lat przeniósł się do Los Angeles, by dalej rozwijać karierę aktorską. Wystąpił w komedii „Szaleństwa o północy” (1980) i dramacie sensacyjnym Marka L. Lestera „Klasa 1984” (1982). Rozpoznawalność wśród telewidzów zyskał dzięki roli Alexa P. Keatona, najstarszego dziecka Stevena i Elyse Keatonów (Michael Gross i Meredith Baxter) w sitcomie NBC „Więzy rodzinne” ("Family Ties", 1982–1989), za którą otrzymał nagrodę niemieckiego magazynu „Bravo” (1985), zdobył nagrodę Nickelodeon Kids’ Choice Awards (1988) i był czterokrotnie nominowany do Złotego Globu dla najlepszego aktora w serialu komediowym (1986, 1987–1989). Do pewnego czasu, ze względu na swoją „chłopięcą urodę”, mimo dorosłego wieku, grał nastolatków. Zasłynął rolą Marty’ego McFly w filmie „Powrót do przyszłości” i jego kontynuacjach.
W 2000 r. oznajmił, że z powodu choroby Parkinsona opuści serial "Spin City", w którym grał główną rolę. Od tego roku zaangażował się w działalność na rzecz wykorzystania komórek macierzystych w leczeniu tej choroby. Wolne chwile spędza na pisaniu – napisał autobiografię "Lucky Man" („Szczęśliwy facet”), w której opisuje swoje przejścia z chorobą; w 2003 r. napisał pilotażowy odcinek do serialu "Hench at Home". Ostatnią książkę pt. "Always Looking Up: The Adventures of an Incurable Optimist" („Nieuleczalny Optymista: Zawsze patrząc w górę.”) wydał w roku 2009.
Życie osobiste.
W 1988 ożenił się z aktorką Tracy Pollan, z którą ma czwórkę dzieci; syna Sama Michaela (ur. 30 maja 1989) oraz trzy córki – bliźniaczki Schuyler Frances i Aquinnah Kathleen (ur. 15 lutego 1996) i Esmé Annabelle (ur. 3 listopada 2001).

</doc>
<doc id="195562" url="https://pl.wikipedia.org/wiki?curid=195562" title="Gling-Gló">
Gling-Gló

Gling-Gló – debiutancki, a zarazem jedyny album islandzkiego zespołu jazzowego Björk Guðmundsdóttir &amp; tríó Guðmundar Ingólfssonar, w skład którego wchodzili piosenkarka Björk Guðmundsdóttir oraz członkowie trio jazzowego tríó Guðmundar Ingólfssonar: Guðmundur Ingólfsson (fortepian), Guðmundur Steingrímsson (perkusja) i Þórður Högnason (gitara basowa). Album został nagrany 1 i 3 września 1990 i wydany tego samego roku.
„Gling-Gló” to wyraz dźwiękonaśladowczy używany w języku islandzkim na określenie tykania zegara (czyli „tik-tak” po polsku).
"Gling-Gló" zawiera 16 utworów, głównie standardów islandzkiego jazzu, z czego 14 wykonywanych jest po islandzku, a pozostałe dwa po angielsku.

</doc>
<doc id="195563" url="https://pl.wikipedia.org/wiki?curid=195563" title="Biała (województwo małopolskie)">
Biała (województwo małopolskie)

Biała – wieś w Polsce, położona w województwie małopolskim w powiecie tarnowskim, gminie Tarnów. Wieś sąsiaduje z Tarnowem, leży przy ujściu Białej do Dunajca.
W latach 1975–1998 wieś administracyjnie należała do województwa tarnowskiego. Od 1999 znajduje się w powiecie tarnowskim.
30 września 2017 roku wieś liczyła 523 mieszkańców.
Przynależność administracyjna.
Do 1934 Biała stanowiła jednostkową gminę wiejską. 1 sierpnia 1934 weszła w skład gminy Klikowa w województwie krakowskim. 20 kwietnia 1951 siedzibę gminy przeniesiono z Klikowej do Łęgu koło Partynia, a jednostkę przemianowano na gminę Łęg Tarnowski. 1 lipca 1976 Biała znalazła się w gminie Tarnów.
Historia.
Pierwsze wzmianki o Białej pochodzą z XIV wieku. W dokumencie z lat 1398–1399 jako właściciele wsi wymienieni są Spytek, Tomek i Jakusz Bielscy. Wieś dzieliła się na dwie części: Białą Wielką – własność szlachecką i Białą Małą – własność duchowieństwa. Posiadaną przez siebie część wsi Spycimir Leliwita, kasztelan krakowski nadał bowiem plebanowi tarnowskiemu. Od 1400 część ta stanowiła uposażenie kustodii przy kolegiacie tarnowskiej.
Jan Długosz w Liber beneficiorum pisze, że około 1470 w Białej Małej był dwór z ogrodem i sadem, folwark oraz młyn, zaś w Białej Wielkiej karczma i folwark. W 1518 część szlachecką Białej kupiła Barbara z Zalasowskich, żona Jakuba, rajcy tarnowskiego. Według księgi poborów podatków z 1536 w obu częściach wsi było po 4 kmieci. W 1580 istniał młyn na Dunajcu, a przy nim funkcjonowała napędzana także energią wody piła traczna. Pod koniec XVI wieku części we wsi mieli Andrzej i Ambroży Ankwiczowie, Józef Romer i Mysłakowski. Od 1753 Biała wymieniana jest w spisie dóbr tarnowskich księcia Hieronima Sanguszki. W XIX wieku Biała była ważnym ośrodkiem młynarstwa, znajdowało się w niej 7 młynów wodnych.
W 1921 w Białej były 42 budynki mieszkalne i 212 mieszkańców. W 1929 na południe od wsi, tuż za Białą, powstała Państwowa Fabryka Związków Azotowych w Mościcach. Część mieszkańców znalazło w niej pracę. Negatywnym skutkiem był wzrost zanieczyszczenia powietrza oraz wody. W lipcu 1934 wielka powódź zniszczyła we wsi wiele gospodarstw, woda zalała pola uprawne.
W kampanii wrześniowej 1939 Biała znalazła się na linii frontu, podczas walk toczonych w dniach 5–6 września zniszczeniu uległo 17 gospodarstw. 29 lipca 1944 podczas przypadkowego starcia z niemieckimi żołnierzami we wsi zginęło trzech młodych żołnierzy z dowodzonego przez Stefana Kasprzyka plutonu Szarych Szeregów, należącego do placówki AK „Monika” w Mościcach. 26 września 1982 przy wale przeciwpowodziowym odsłonięto pomnik, zaprojektowany przez Marka Benewiata, upamiętniający to wydarzenie. Każdego roku odbywają się przy nim uroczystości rocznicowe.
W latach 70. XX wieku zbudowano kładkę nad Białą łączącą miejscowość z Zakładami Azotowymi w Tarnowie. 28 października 1990 biskup Władysław Bobowski poświęcił w Białej kaplicę pw. Dobrego Pasterza, w której nabożeństwa odprawiają księża z parafii w Łęgu Tarnowskim. W 2009 zerwaną kilka lat wcześniej kładkę na Białej odbudowało wojsko.

</doc>
<doc id="195566" url="https://pl.wikipedia.org/wiki?curid=195566" title="Beatricze">
Beatricze



</doc>
<doc id="195567" url="https://pl.wikipedia.org/wiki?curid=195567" title="Wyraz dźwiękonaśladowczy">
Wyraz dźwiękonaśladowczy



</doc>
<doc id="195568" url="https://pl.wikipedia.org/wiki?curid=195568" title="Catatonia">
Catatonia

Catatonia – walijski zespół rockowy założony w 1991 rozwiązany 2001 roku.
Historia.
Zespół powstał w 1991 roku w Cardiff (Walia). Jego muzykę wielu krytyków określało jako mieszankę brit popu lat 80 z początkującym angielskim indie rockiem. Ich muzykę także mocno cechuje przywiązanie do regionu z którego się wywodzą (Najlepiej jest to widoczne w piosence „International Velvet” z płyty pod tym samym tytułem). Swój debiutancki minialbum wydał w roku 1993, a dwa lata później pierwszy długogrający pod tytułem "Way Beyond Blue". Największe sukcesy zespół odnotował jednak dopiero po wydaniu albumu "International Velvet", który dotarł na wysokie miejsca list przebojów, a singel „Mulder &amp; Scully” był często prezentowany przez stację muzyczną MTV.

</doc>
<doc id="195569" url="https://pl.wikipedia.org/wiki?curid=195569" title="CEE">
CEE



</doc>
<doc id="195574" url="https://pl.wikipedia.org/wiki?curid=195574" title="Biała Tarnowska">
Biała Tarnowska



</doc>
<doc id="195582" url="https://pl.wikipedia.org/wiki?curid=195582" title="Pistolet maszynowy LF 57">
Pistolet maszynowy LF 57

 
LF 57 – włoski pistolet maszynowy kalibru 9 x 19 mm Parabellum skonstruowany i produkowany w firmie Luigi Franchi. 
Pierwszy prototyp tej broni powstał w 1956 (LF 56). W następnym roku rozpoczęto produkcję seryjną dopracowanego modelu oznaczonego jako LF 57. W 1962 roku kilka tysięcy pistoletów maszynowych LF 57 zakupiła włoska żandarmeria. W tym samym roku powstała samopowtarzalna wersja z lufą długości 406 mm (Police Model 1962) opracowana specjalnie na rynek amerykański.
Opis techniczny.
Pistolet maszynowy LF 57 działa na zasadzie odrzutu zamka swobodnego. Zamek w kształcie odwróconej litery "L" (dłuższe ramię znajduje się nad lufą), z nieruchomą iglicą. LF 57 strzela z zamka otwartego, mechanizm spustowy bez przerywacza umożliwia strzelanie wyłącznie seriami. Jedynym bezpiecznikiem jest samoczynny bezpiecznik umieszczony z przodu chwytu, wyłączany po mocnym ujęciu chwytu dłonią. Komora zamkowa tłoczona z blachy. Zasilanie z magazynków o pojemności 40 naboi. Kolba składana na lewą stronę komory zamkowej.

</doc>
<doc id="195584" url="https://pl.wikipedia.org/wiki?curid=195584" title="Shinji Aoyama">
Shinji Aoyama

 – japoński reżyser filmowy.
Studiował w Rikkyo University. Po skończeniu studiów pracował jako asystent reżysera (m.in. Kiyoshiego Kurosawy), jako krytyk filmowy i scenarzysta. Jego pełnometrażowy debiut to film "Helpless".
Za film "Eureka" (2000) otrzymał Nagrodę FIPRESCI i Nagrodę Jury Ekumenicznego na 53. MFF w Cannes.

</doc>
<doc id="195585" url="https://pl.wikipedia.org/wiki?curid=195585" title="Nowy Staw">
Nowy Staw

Nowy Staw (dawniej "Nytych", ) – miasto w Polsce, w województwie pomorskim, w powiecie malborskim, siedziba gminy miejsko-wiejskiej Nowy Staw, położone na Żuławach Wiślanych nad rzeką Świętą.
Pod względem historycznym Nowy Staw leży na Pomorzu Gdańskim.
Według danych z 1 stycznia 2018 Nowy Staw liczył 4 196 mieszkańców.
Transport.
Przez miasto przebiega linia kolejowa nr 256 Szymankowo – Nowy Dwór Gdański, wybudowana w 1886 r. Linia kolejowa jest obecnie wykorzystywana do przewozów towarowych, po zawieszeniu przewozów pasażerskich 10 lipca 1989 r. W 2009 r., dzięki współpracy przewoźnika Arriva PCC (obecnie Arriva RP) i Pomorskiego Towarzystwa Miłośników Kolei Żelaznych, reaktywowano wakacyjną linię turystyczną do Nowego Dworu Gdańskiego. W odległości 2 km od miasta przebiega droga krajowa nr 55 Nowy Dwór Gdański – Stolno. Nowy Staw jest węzłem dróg powiatowych. Miasto do 1996 r. było połączone z siecią linii wąskotorowych (750 mm) Żuławskiej Kolei Dojazdowej z Lisewem Malborskim oraz Nowym Dworem Gdańskim. W 2007 r. Rada Powiatu Malborskiego podjął uchwałę o zamiarze przejęcia linii kolejowej nr 256 oraz o planowanej reaktywacji przewozów pasażerskich do Szymankowa i Nowego Dworu Gdańskiego. W planach jest także odbudowa linii wąskotorowej do Nowego Dworu Gdańskiego i Malborka.
Do miejscowości dojeżdżają busy prywatnych przewoźników: przedsiębiorstwa transportowego „Latocha” na trasie: Nowy Staw – Dębina – Malbork, Nowy Staw – Kościeleczki – Malbork, Nowy Staw – Lubstowo – Malbork, przedsiębiorstwa transportowego „Oliwiabus” na trasie Malbork – Lichnowy oraz przedsiębiorstwa transportowego „Lisebus” na trasie Nowy Staw – Tczew.
Gospodarka.
Nowy Staw jest ośrodkiem obsługi żuławskiego regionu rolniczego. Istnieje szereg firm i instytucji zajmujących się usługami dla rolnictwa, m.in. Gminna Spółdzielnia „Samopomoc Chłopska”, Zakład Eksploatacji Centralnego Wodociągu Żuławskiego i Przedsiębiorstwo Usługowo-Handlowe Chemirol Sp. z o.o. W latach 1877–2007 funkcjonowała tutaj cukrownia „Nowy Staw”, zlikwidowana w ramach restrukturyzacji Krajowej Spółki Cukrowej.
Od początku lat 90. XX w. przemysł w Nowym Stawie przeżywa kryzys. Zamknięto słodownię, cegielnię, mleczarnię, Państwowy Ośrodek Maszynowy, młyn gospodarczy. Gminna Spółdzielnia „Samopomoc Chłopska” ograniczyła sieć swoich punktów usługowych. Na terenie gminy zaplanowano przeprowadzenie poszukiwań złóż gazu ziemnego.
Na terenie gminy w 2012 r. rozpoczęto budowę farmy wiatrowej, zakończoną w kwietniu 2013 roku uruchomieniem 19 turbin wiatrowych o maksymalnej mocy 2,05 MW każda, plus w dalszym terminie dodatkowych 3 turbin. Łącznie maksymalna moc 22 turbin wynosi 45,1 MW. W 2015 roku budowano farmę wiatrową Nowy Staw II z 14 wiatrakami o maksymalnej mocy 2 MW każdy. Łącznie uruchomiono w Nowym Stawie 36 turbin wiatrowych.
Edukacja i sport.
Zespół Szkolno-Przedszkolny, w skład którego wchodzi: przedszkole i Szkoła Podstawowa nr 2. W miejscowości funkcjonuje klub sportowy Grom Nowy Staw.
Współpraca międzynarodowa.
Miasta partnerskie: Wilster 

</doc>
<doc id="195593" url="https://pl.wikipedia.org/wiki?curid=195593" title="Sekretarz generalny Organizacji Narodów Zjednoczonych">
Sekretarz generalny Organizacji Narodów Zjednoczonych

Sekretarz generalny Organizacji Narodów Zjednoczonych kieruje pracami Sekretariatu ONZ.
Wybierany jest na kadencję pięcioletnią przez Zgromadzenie Ogólne na wniosek Rady Bezpieczeństwa. Do kompetencji sekretarza generalnego należy zarządzanie majątkiem ONZ i prawo uczestniczenia w posiedzeniach wszystkich organów organizacji.
Obowiązki Sekretarza
Sekretariat składa się z wielu biur i departamentów zajmujących się bieżącą działalnością ONZ. Sekretariat ma swoje biura w Genewie, Wiedniu i Nairobi. W sekretariacie pracuje ok. 15 tys. pracowników.

</doc>
<doc id="195594" url="https://pl.wikipedia.org/wiki?curid=195594" title="Sekretarz Generalny ONZ">
Sekretarz Generalny ONZ



</doc>
<doc id="195595" url="https://pl.wikipedia.org/wiki?curid=195595" title="Su-27">
Su-27

Su-27 (kod NATO – "Flanker") – współczesny radziecki/rosyjski jednomiejscowy samolot myśliwski przechwytujący, przeznaczony także do wywalczania przewagi w powietrzu.
Historia.
W związku ze zmianą koncepcji użycia lotnictwa myśliwskiego pod koniec lat sześćdziesiątych XX wieku w ZSRR rozpoczęto pracę nad przechwytującymi samolotami myśliwskimi, które miały stanowić przeciwwagę dla amerykańskich samolotów myśliwskich McDonnell Douglas F-15 Eagle.
W związku z tym w 1969 roku w Związku Radzieckim ogłoszono konkurs na samolot myśliwski zdolny do walki z samolotem amerykańskim o parametrach, na których podstawie opracowano Eagle’a. Parametry i wymagania tego samolotu zostały zawarte w programie PFI ("Perspektiwnyj Frontowoj Istrebitiel" – przyszłościowy myśliwiec frontowy).
Gdy podano parametry, które miał spełniać samolot, z prac nad projektem wycofał się Pawieł Suchoj. Uznał, że tych wytycznych nie da się spełnić w ZSRR. Jednak konstruktorzy z jego biura Oleg Samojtowicz oraz Walerij Nikołajenko i Władimir Antonow opracowali samolot i przedstawili do konkursu. Do konkursu na ten samolot przystąpiły trzy zespoły konstruktorów: Aleksandra Jakowlewa przedstawił projekt samolotu "Jak-45"; Artioma Mikojana – MiG-29 i Pawła Suchoja – "T-10" (później nazwany "Su-27"). Pierwszy z tych projektów odrzucono od razu, a do dalszych prac skierowano samolot "MiG-29", który miał stanowić "lekką" wersję myśliwca przechwytującego oraz "Su-27" – "ciężką" wersję myśliwca.
Po ustaleniach dokonanych w konkursie pracom konstrukcyjnym w biurze Suchoja nadano niesamowitego przyspieszenia, tak że pierwszy prototyp samolotu, który nazywano już "T-10" był gotowy pod koniec maja 1977 roku, a oblotu dokonano 20 czerwca 1977 roku na lotnisku Instytutu Prób w Locie w mieście Żukowski (Ramienskoje).
Prototyp samolotu jednak wykazał sporo braków, m.in.: brak dostatecznej wytrzymałości konstrukcji, występowanie nadmiernych oporów aerodynamicznych i drgań skrzydeł, oraz zbyt duża masa samolotu.
Po gruntowej zmianie prototypu i pozytywnych próbach w 1980 roku, rozpoczęła się produkcja w Zakładzie im. Jurija Gagarina w Komsomolsku nad Amurem serii informacyjnej samolotu w liczbie 5 sztuk, na podstawie prototypu "T-10". Samolot wtedy otrzymał oznaczenie "Su-27". Produkcja tej serii trwała do 1982 roku, lecz wraz z nią prowadzono dalsze prace nad kolejnym prototypem, oznaczonym jako "T-10S".
Ostatecznie w 1982 roku ruszyła produkcja seryjna "Su-27" (kod NATO – "Flanker-B"), na podstawie prototypu "T-10S". Pierwsze samoloty seryjne służyły nadal do prowadzenia prób. Dalej również rozwijano ten samolot i budowano kolejne wersje samolotów. Samoloty produkowano w dwóch niemal nieróżniących się od siebie modyfikacjach: "Su-27S" przeznaczonych dla Sił Powietrznych i "Su-27P" – dla lotnictwa Obrony Powietrznej.
Pierwszą wersją po wersji produkcyjnej był dwumiejscowy samolot szkolno-bojowy "Su-27UB" (kod NATO – "Flanker-C"), który był przeznaczony do szkolenia i treningu przy zachowaniu pełnych możliwości bojowych. Samolot ten został oblatany 7 maja 1985 roku. Samolot ten pomimo swojego przeznaczenia posiada pełne uzbrojenie i może być użyty w charakterze samolotu bojowego. W wersji tej, nie zmieniając rozmiarów samolotu, z przodu zabudowano dwumiejscową kabinę, a dla zrównoważenia większego przodu kadłuba, podniesiono usterzenie pionowe i samolot "Su-27UB" jest wyższy o 42 cm, powiększono też hamulec aerodynamiczny na grzbiecie samolotu. Zmiany te powodują, że samolot dwumiejscowy jest o około 1500 kg cięższy oraz ma niższe parametry od jednomiejscowego "Su-27".
W maju 1989 roku po raz pierwszy pokazano samolot "Su-27" i jego wersję "Su-27UB" na salonie lotniczym w Paryżu. Później był on wystawiany wielokrotnie, m.in.: w Singapurze, Farnborough (Wielkiej Brytanii), Abbotsford (Kanada), Oklahoma City (USA), Dubaju (Zjednoczone Emiraty Arabskie). W Polsce samolot pokazano w sierpniu 1991 roku w Poznaniu.
W połowie 1991 r. pierwsze "Su-27" sprzedano za granicę: 8 sztuk "Su-27SK" otrzymały Chiny, a w 1992 roku dalsze 16 sztuk. Trwały także rozmowy na temat sprzedaży samolotów "Su-27" do innych krajów, lecz ostatecznie nie doszło do ich sprzedaży. Oprócz Chin w latach 2003–2010 sprzedano jedynie 5 sztuk do Indonezji, pozostałe transakcje do Etiopii (17 sztuk) i Erytrei (2) i Angoli (2) obejmowały samoloty używane. Większym powodzeniem cieszyły się dopiero wielozadaniowe Su-30.
Po rozpoczęciu produkcji seryjnej i wprowadzeniu go do uzbrojenia trwały nadal prace nad kolejnymi wariantami samolotu "Su-27", które jednak ze względu na duże różnice w stosunku do poprzednika otrzymały już nowe oznaczenia: "Su-30", "Su-33", "Su-34", "Su-35" i "Su-37".
Służba w lotnictwie.
Pierwsze seryjne samoloty "Su-27" otrzymało Centrum Przygotowania Bojowego Pilotów Sił Powietrznych w Lipiecku, a następnie w grudniu 1984 roku pułk myśliwski stacjonujący w pobliżu Komsomolska nad Amurem.
Oficjalnie samolot "Su-27" został przyjęty na uzbrojenie w 1985 roku. Wtedy też zaczęto je wprowadzać do następnych pułków myśliwskich.
W momencie rozpadu ZSRR część tych samolotów została przyjęta przez siły zbrojne państw powstałych w wyniku rozpadu ZSRR. W ten sposób samoloty te znalazły się na wyposażeniu lotnictwa Ukrainy, Białorusi i Kazachstanu.
Ponadto samoloty te znalazły się na wyposażeniu lotnictwa chińskiego, które zakupiło je w Rosji, a także podjęło ich produkcję licencyjną. Maszyny oznaczone w Chinach jako "J-11" zakupił Wietnam. Samolotami wersji "Su-30MK", zakupionymi w Rosji, dysponuje również lotnictwo Indii.
W latach 1991–1994 Białoruś odsprzedała USA 4 tego typu samoloty.
Po raz pierwszy samoloty "Su-27" wzięły udział w działaniach bojowych w trakcie konfliktu gruzińsko–abchaskiego. W dniu 19 marca 1993 roku gruzińska obrona przeciwlotnicza zestrzeliła w pobliżu Suchumi rosyjski samolot "Su-27" rakietą przeciwlotniczą. Jest to pierwszy znany przypadek zestrzelenia samolotu tego typu.
Samoloty te brały udział w wojnie Etiopii z Erytreą (1998–2000). Etiopskie "Su-27" wykonywały misje patrolowe, a także służyły jako eskorta myśliwska dla samolotów MiG-21 i MiG-23, których używano jako bombowce. W czasie wykonywania tych misji udało im się zestrzelić cztery MiG-i 29 Erytrei, stąd nadano im przydomek „MiG Killers”. Część z etiopskich "Su-27" była pilotowana przez ukraińskich i rosyjskich instruktorów. Etiopia posiadała i w dalszym ciągu posiada 6 samolotów tego typu. Po wojnie Erytrea zakupiła kilka Su-27 w Rosji.
Su-27 jest używany w czasie Rosyjskiej Inwazji na Ukrainę. Dnia 7.05.2022 do sieci trafiło nagranie przedstawiające atak dwóch Su-27 Ukrainy na słynną Wyspę Węży na Morzu Czarnym.
Opis konstrukcji.
Samolot "Su-27" jest jednomiejscowym samolotem myśliwskim przechwytującym, przeznaczonym do przechwytywania celów powietrznych, zwłaszcza nisko latających, w każdych warunkach atmosferycznych. Samolot jest zbudowany w układzie dwusilnikowego, wolnonośnego średniopłata. Konstrukcja metalowa, głównie stopy aluminium z wykorzystaniem stopów tytanu.
Kadłub samolotu, o wygiętej osi i zmiennym przekroju, ma konstrukcję półskorupową. Struktura kadłuba wykonana jest w zasadzie ze stopów aluminium, a w tylnej części gondoli silnikowych zastosowano stopy tytanu. Kadłub w części dziobowej stanowi kompozytowa owiewka, za którą znajduje się antena radaru wraz z układem mechanizmu przeszukiwania oraz modułami elektroniki radaru. Część ta odchyla się do góry. Przednia część kadłuba o przekroju owalnym jest pochylona do dołu dla zapewnienia dobrej widoczności z kabiny.
Skrzydła samolotu są trójdźwigarowe, z pomocniczymi dźwigarami przednim i tylnym. Całkowicie metalowe skrzydła, są wykonane ze stopów aluminium, mają obrys pasmowy, z dodatnim skosem krawędzi natarcia skrzydła podstawowego. Strukturę skrzydła uzupełniają żebra prostopadłe do płaszczyzny dźwigarów. Mniej więcej w połowie rozpiętości skrzydła oraz w jego końcówce znajdują się dodatkowe żebra równoległe do osi podłużnej samolotu, wzmacniające skrzydła w punktach mocowania podwieszeń. Wewnątrz skrzydeł przestrzeń pomiędzy dźwigarami wypełniają integralne zbiorniki paliwa z charakterystycznymi podłużnymi wziernikami służącymi do kontroli i wymiany wypełniającej je pianki. Na końcach skrzydeł znajdują się stałe wyrzutnie pocisków rakietowych, będące jednocześnie wysięgnikami wyważającymi.
Usterzenie o konstrukcji metalowej jest zamontowane na podłużnych belkach, które przylegają z boku do silników. Oba usterzenia mają obrysy trapezowe o dużych dodatnich skosach. Powierzchnie sterowe są poruszane siłownikami hydraulicznymi. Usterzenie pionowe, o dużych statecznikach i niewielkich powierzchniach sterowych jest zdwojone. Stateczniki pionowe dwudźwigarowe o dźwigarach mocowanych do wręg zaskrzydłowych. U nasady obu stateczników pionowych znajdują się chwyty powietrza dla układu chłodzenia wyposażenia pokładowego. Usterzenie poziome płytowe, o działaniu różnicowym zastępującym równocześnie lotki.
Napęd stanowią dwa silniki turbinowe dwuprzepływowe "Lulka AL-31F" zaprojektowane w przedsiębiorstwie badawczo-produkcyjnym "Saturn". Do silników stosowana jest nafta lotnicza typu "T-1", "TS-1" i "RT".
Podwozie trójpodporowe z kołem przednim, chowane w locie. Wszystkie golenie mają amortyzatory olejowo-powietrzne. Podwozie przystosowane jest do korzystania z lotnisk z nawierzchnią utwardzoną. Koła główne po złożeniu mieszczą się płasko, w przykadłubowych częściach skrzydeł, uzupełnionych od dołu owiewkami. Podwozie przednie jest chowane do przodu, do wnęki pod kabiną pilota.
Kabina pilota – ciśnieniowa, klimatyzowana. Oszklenie kabiny jest wysunięte poza obrys kadłuba, składa się z cylindrycznego niedzielonego wiatrochronu i otwieranej do góry do tyłu kroplowej osłony. Osłona kabiny jest otwierana siłownikiem pneumatycznym. Kabina wyposażona jest w fotel wyrzucany "K-36DM", można go używać aż do prędkości wskazywanej 1400 km/h i do wysokości 25000 m. Kabina wyposażona jest w zestaw przyrządów pilotażowo-nawigacyjnych.
Samolot wyposażony jest w systemy kierowania uzbrojeniem w postaci radaru "RŁPK-27" z anteną o średnicy ok. 1,0 m, jest zdolny do wykrywania i śledzenia celów na tle ziemi. System może śledzić jednocześnie 10 celów, lecz umożliwia wskazywanie celu tylko jednej rakiecie. Posiada również bierny układ poszukiwania i śledzenia w podczerwieni sprzężony z dalmierzem laserowym "OEŁS", który zapewnia zasięg wykrywania i zwalczania celów powietrznych do 70 km, w sytuacji gdy jest niewskazane lub niemożliwe użycie radaru.
Uzbrojenie samolotu "Su-27" stanowi:
Wypadki.
Do najtragiczniejszego zdarzenia doszło 28 lipca 2002 roku we Lwowie. Podczas pokazu Su-27 w czasie wykonywania akrobacji spadł na płytę lotniska i eksplodował. Zginęło wówczas 77 osób, a 543 zostało rannych. Pilotom udało się katapultować.
16 sierpnia 2009 roku podczas ćwiczeń zespołów Russkije Witiazi (Rosyjscy Rycerze) i Striży, przed rozpoczynającym się Międzynarodowym Salonem Lotniczym i Kosmicznym MAKS-2009 w Moskwie, zderzyły się dwa Su-27 z zespołu Russkije Witiazi. 
Samolot Su-27UB, pilotowany przez płk. Igora Tkaczenkę i nawigatora Igora Kurylenkę, zderzył się w powietrzu z Su-27 pilotowanym przez Witalija Melnika. Obie maszyny runęły na ziemię w pobliżu miasta Żukowskij pod Moskwą. Piloci zdołali się katapultować, ale pułkownik Igor Tkaczenko (dowódca zespołu Russkije Witiazi) zmarł w wyniku odniesionych obrażeń. Ponadto w wyniku katastrofy zginęła mieszkanka wsi Sosny-2 oraz cztery osoby zostały ranne.
30 sierpnia 2009 roku o godzinie 13:17 samolot białoruskich sił powietrznych Su-27UBM (M – "модифицированный", zmodyfikowany) rozbił się na pokazach Air Show w Radomiu. Obaj piloci, płk Alaksandr Żuraulewicz i płk Alaksandr Marficki, zginęli.
W dniu 21 grudnia 2016 roku Su-27 wojsk lotniczych Kazachstanu wykonujący rutynowy lot treningowy uległ awarii technicznej i rozbił się. Jego pilot mjr Adilbek Isakow zdołał się katapultować.

</doc>
<doc id="195596" url="https://pl.wikipedia.org/wiki?curid=195596" title="Accidentalia negotii">
Accidentalia negotii

Accidentalia negotii (z łac.: podmiotowo istotne składniki treści czynności prawnej, klauzule) – pojęcie z zakresu prawa cywilnego, oznaczające kategorię składników treści czynności prawnej, które nie wpływają na istotę tej czynności (np. na to, czy daną umowę uzna się za umowę sprzedaży czy najmu), jednakże mocą woli stron zostały podniesione do rangi istotnych. 
Do "accidentalia negotii" mogą należeć między innymi postanowienia dotyczące warunku i terminu, "pactum de non cedendo", zastrzeżenie kary umownej, prawa pierwokupu i wiele innych klauzul o mniej lub bardziej uregulowanej treści.
Wyróżnia się:
"Accidentalia negotii" w prawie rzymskim.
Najczęstszymi klauzulami występującymi w prawie rzymskim były:
W prawie rzymskim niektórych czynności prawnych nie można było obwarować warunkiem ani terminem. Obwarowania takie pociągały za sobą nieważność czynności. Czynności te określano mianem "actus legitimi" i były to: akceptylacja, ustanowienie (datio) kognitora, "in iure cessio", mancypacja, wybór przedmiotu zapisanego w testamencie ("optio legata"), nabycie spadku i ustanowienie opieki.

</doc>
<doc id="195598" url="https://pl.wikipedia.org/wiki?curid=195598" title="Zadośćuczynienie">
Zadośćuczynienie

Zadośćuczynienie pieniężne – w prawie polskim jeden z dwóch sposobów wyrównania szkody niemajątkowej (drugim jest zasądzenie odpowiedniej sumy pieniężnej na wskazany przez poszkodowanego cel społeczny). Przepisy prawne szczegółowo regulują, w jakich przypadkach zadośćuczynienie może być przyznane. Podstawowymi przepisami w tym zakresie są art. 445 i 448 kodeksu cywilnego. Na podstawie art. 445 k.c. zadośćuczynienia można domagać się w razie uszkodzenia ciała, wywołania rozstroju zdrowia, pozbawienia wolności oraz w wypadku skłonienia za pomocą podstępu, gwałtu lub nadużycia stosunku zależności do poddania się czynowi nierządnemu. Z kolei art. 448 k.c. pozwala dochodzić zadośćuczynienia za naruszenie każdego dobra osobistego. 3 sierpnia 2008 r. weszły w życie zmiany w kodeksie cywilnym, pozwalające na przyznanie zadośćuczynienia za doznaną krzywdę również rodzinie poszkodowanego, który zmarł w wyniku uszkodzenia ciała lub wywołania rozstroju zdrowia (art. 446 § 4 k.c.). Przewiduje się także zadośćuczynienie za szkody prenatalne (art. 4461 k.c.) oraz od 2021 r. za niemożność nawiązania lub kontynuowania więzi rodzinnej (art. 4462 k.c.).
Zadośćuczynienie pieniężne pod nazwą "pokutnego" za naruszenia praw osobistych przewidziane było już m.in. w przedwojennym prawie autorskim w art. 62-63.
Funkcje zadośćuczynienia.
Funkcja kompensacyjna.
Podstawową funkcją zadośćuczynienia jest funkcja kompensacyjna. Pieniądze otrzymane przez poszkodowanego tytułem zadośćuczynienia mają zrekompensować mu negatywne przeżycia poprzez dostarczenie środków do realizacji jego pragnień i pełniejszego zaspokajania jego potrzeb. Wynika to z ogólnych zasad prawa cywilnego, które ma m.in. zapewniać możliwości wyrównania doznanych szkód. Oznacza to, iż wysokość zadośćuczynienia powinna odpowiadać możliwie dokładnie wysokości doznanej szkody, aby zadośćuczynienie z jednej strony nie było dla poszkodowanego źródłem zysku i karą dla sprawcy szkody, a z drugiej aby doznana szkoda niemajątkowa była w pełni zrekompensowana. 
Funkcja prewencyjna.
Jest nazywana również funkcją prewencyjno-wychowawczą. Przyznanie przez sąd zadośćuczynienia powinno powstrzymać sprawcę od dalszych naruszeń dóbr osobistych, a jednocześnie stanowić jasne przesłanie dla innych potencjalnych naruszycieli, że działania takie są negatywnie odbierane przez społeczeństwo i mogą się spotkać z określoną reakcją organów państwa. Funkcja ta jest jednak jedynie pożądanym efektem ubocznym realizowania funkcji kompensacyjnej.
Funkcja represyjna.
Przed nowelizacją kodeksu cywilnego w 1996 r. brzmienie art. 448 mogło uzasadniać tezę, że zadośćuczynienie pieniężne pełni również funkcję represyjną, gdyż przepis ten przewidywał możliwość przyznania zadośćuczynienia wyłącznie na rzecz PCK, czyli podmiotu, któremu sprawca naruszenia swoim działaniem szkody nie wyrządził. Obecnie poszkodowany może domagać się z tego przepisu odpowiedniej sumy pieniężnej dla siebie lub na wskazany przez siebie cel społeczny, więc tylko w tym drugim przypadku można ewentualnie mówić o represji. Jednak zdaniem części autorów, nie występuje tu funkcja represyjna, a jedynie z szeroko rozumianą funkcją kompensacyjną, gdyż satysfakcja z wygrania sprawy połączona z przyczynieniem się do przekazania pieniędzy na szczytny cel jest pozytywnym przeżyciem psychicznym dla poszkodowanego i kompensuje mu w jakimś stopniu doznaną szkodę niemajątkową. Nawet wśród autorów uznających istnienie funkcji represyjnej panuje jednak zgoda, że funkcja ta jest, podobnie jak funkcja prewencyjna, akcesoryjna do funkcji kompensacyjnej.
Przesłanki przyznania.
Przesłanki przyznania zadośćuczynienia różnią się w zależności od podstawy roszczenia. Trzeba także pamiętać, że nawet spełnienie przesłanek nie gwarantuje automatycznie przyznania zadośćuczynienia, gdyż sąd nie jest do tego zobligowany. Sąd może odmówić z ważnych przyczyn, np. gdy uzna, że szkoda jest znikoma albo poszkodowany przyczynił się do jej powstania swoim zachowaniem. 
Na podstawie art. 445 k.c..
Ponieważ art. 445 k.c. samodzielnie o przesłankach nie rozstrzyga, należy odwołać się do ogólnych podstaw odpowiedzialności deliktowej.
Rozmiar.
Z uwagi na kompensacyjny charakter zadośćuczynienia, przyznana suma pieniężna powinna być adekwatna do poniesionej szkody niemajątkowej. Wynika treści art. 445 i 448 k.c., które stanowią, że suma powinna być „odpowiednia”. Chociaż sumy tej nie sposób wyliczyć dokładnie, gdyż taka jest natura szkody niemajątkowej, można wymienić tytułem przykładu czynniki, które wpływają na wysokość szkody niemajątkowej, a tym samym na wysokość zadośćuczynienia:
Przyznana suma pieniężna nie powinna odbiegać od sum pieniężnych przyznawanych w podobnych sytuacjach przez inne sądy (postulat sprawiedliwości).
Właściwości roszczenia.
Przedawnienie.
Do przedawnienia roszczenia o zadośćuczynienie z tytułu naruszenia dóbr osobistych ma zastosowanie art. 4421 k.c. W tym szczególnym przypadku obowiązuje 3-letni termin przedawnienia. W przypadku, gdy naruszenie dóbr osobistych dotyczy wizerunku, roszczenie, zgodnie z art. 83 ustawy o prawie autorskim i prawach pokrewnych, przedawnia się po 20 latach.
Dziedziczność.
Co do zasady wyrażonej w art. 445 k.c. § 3 k.c. (do tego przepisu odsyła również art. 448 k.c.), roszczenie o zadośćuczynienie nie może być dziedziczone. Przepis dopuszcza tylko dwa wyjątki:
Zbywalność.
Zgodnie z art. 449 k.c. roszczenia z art. 444-448 k.c. nie są zbywalne. Jednak od tej zasady ustawodawca również wprowadził wyjątki. Roszczenie o zadośćuczynienie można zbyć, jeżeli:

</doc>
<doc id="195600" url="https://pl.wikipedia.org/wiki?curid=195600" title="Naturalia negotii">
Naturalia negotii

Naturalia negotii (z łac.; przedmiotowo nieistotne składniki treści czynności prawnej) - składniki treści czynności cywilnoprawnej, które powinny się znaleźć w jej treści, jednakże jeśli strony ich do tej treści nie włączą, czynność jest ważna, a brakujące elementy można ustalić na podstawie przepisów dyspozytywnych, zasad współżycia społecznego i ustalonych zwyczajów. 
Takim składnikiem jest np. ustalenie miejsca wykonania umowy. 

</doc>
<doc id="195601" url="https://pl.wikipedia.org/wiki?curid=195601" title="Essentialia negotii">
Essentialia negotii

Essentialia negotii (z łac. przedmiotowo istotne elementy treści czynności prawnej) – składniki treści czynności cywilnoprawnej, które określają typ tej czynności.
Przykładowo w przypadku sprzedaży składnikami przedmiotowo istotnymi są zobowiązanie się do przeniesienia własności i wydania rzeczy w zamian za zobowiązanie do zapłaty ceny.

</doc>
<doc id="195602" url="https://pl.wikipedia.org/wiki?curid=195602" title="Emergency on Planet Earth">
Emergency on Planet Earth

Emergency on Planet Earth – pierwszy studyjny album Jamiroquai, wydany w 1993 roku. Widać na nim fascynacje lidera zespołu, Jasona Kaya, funkiem i acid-jazzem. Lirycznie album porusza ważne światowe problemy, takie jak ochrona środowiska czy konieczność rozwiązania spraw trzeciego świata. Album w USA nie zdobył zbyt dużej popularności, ale za to okazał się dużym sukcesem komercyjnym w Europie i ojczyźnie Jamiroquai – Wielkiej Brytanii.

</doc>
<doc id="195604" url="https://pl.wikipedia.org/wiki?curid=195604" title="Akademia Rzygaczy">
Akademia Rzygaczy

Akademia Rzygaczy – nazwa stowarzyszenia skupiającego miłośników i pasjonatów Gdańska. Prowadzi wirtualną placówkę quasi-naukową pod tą samą nazwą.
Akademia Rzygaczy jako byt wirtualny (strona internetowa) utworzona została 3 czerwca 2003 r. przez Aleksandra Masłowskiego (pod pseud. „prof. wirt. Grün”). Celem jej istnienia było publikowanie efektów amatorskich badań historii Gdańska, z naciskiem na historię szczegółową, odnoszącą się do miejsc, obiektów i osób, które wcześniej nie były przedmiotem zainteresowania autorów publikacji popularnonaukowych. Liczba osób współtworzących Akademię Rzygaczy wahała się od kilku do kilkunastu. W 2005 r. nieformalna dotychczas grupa utworzyła stowarzyszenie zwykłe Akademia Rzygaczy.
Nazwa Akademii odnosi się do rzygacza – elementu architektonicznego, który ma za zadanie ochraniać budynek przez odprowadzanie wody od niego oraz być jego ozdobą. Członkowie Akademii Rzygaczy stawiają sobie podobne cele – chcą chronić historyczne budowle, działać na rzecz przywrócenia dawnego piękna Gdańska oraz, poprzez działalność edukacyjną, uświadomić innym to piękno.
30 lipca 2005 z inicjatywy i dzięki projektowi Akademii na fasadę Ratusza Głównomiejskiego powróciły gdańskie wzorce miar.
W ramach Akademii Rzygaczy działają wydziały:
oraz 

</doc>
<doc id="195606" url="https://pl.wikipedia.org/wiki?curid=195606" title="Pactum de non cedendo">
Pactum de non cedendo

Pactum de non cedendo (zakaz cesji) – zastrzeżenie umowne wyłączające lub ograniczające możliwość przeniesienia uprawnienia (wierzytelności) z umowy w drodze przelewu. Ograniczenie może polegać na konieczności uzyskania zgody dłużnika lub spełnieniu innych warunków określonych w umowie.
Klauzula ta ma moc prawną względem nabywcy wierzytelności, jeżeli o niej wiedział lub gdy została zawarta w piśmie stwierdzającym wierzytelność.
Zakaz cesji nie obowiązuje w przypadku sukcesji generalnej, gdy na nabywcę przechodzi całość stosunków majątkowych zbywającego (np. zbycie całego przedsiębiorstwa).

</doc>
<doc id="195611" url="https://pl.wikipedia.org/wiki?curid=195611" title="Marzlina">
Marzlina



</doc>
<doc id="195612" url="https://pl.wikipedia.org/wiki?curid=195612" title="Umowa sprzedaży">
Umowa sprzedaży

Sprzedaż – umowa cywilnoprawna, zobowiązująca do odpłatnego przeniesienia własności rzeczy ze sprzedawcy na kupującego. Jej odpowiednikiem w odniesieniu do usług jest w kodeksie cywilnym umowa zlecenia; z kolei ustawa o podatku od towarów i usług ignoruje ww. podział, mówiąc o "sprzedaży towarów i usług".
Umowa sprzedaży w prawie polskim.
Charakterystyka umowy sprzedaży.
Sprzedaż jest umową:
Elementy umowy sprzedaży.
Postanowienia istotne przedmiotowo ("essentialia negotii"), czyli elementy konstrukcyjne niezbędne do zakwalifikowania konkretnej umowy jako umowy sprzedaży to: określenie stron oraz określenie przedmiotu świadczeń każdej ze stron: określenie rzeczy i określenie ceny.
Strony umowy sprzedaży.
Stroną umowy sprzedaży może być każdy podmiot: osoba fizyczna lub prawna, jednostka organizacyjna niebędąca osobą prawną, której ustawa przyznała zdolność prawną.
Przedmiot umowy sprzedaży.
Przedmiotem umowy sprzedaży mogą być: rzeczy oznaczone indywidualnie albo co do gatunku, energie: elektryczna, wysokich ciśnień, gazowa, wodna, cieplna, woda, zwierzęta, prawa majątkowe zbywalne oraz zespoły rzeczy i praw. Rzecz będąca przedmiotem umowy sprzedaży nie musi stanowić własności sprzedawcy. Przedmiot umowy sprzedaży nie musi mieć ściśle skonkretyzowanej postaci w chwili zawierania umowy. Umowa może dotyczyć rzeczy mającej powstać w przyszłości.
Polski ustawodawca wprowadził ograniczenia co do przedmiotu sprzedaży. Nie mogą być przedmiotem umowy sprzedaży np. zabytki historyczne o dużym znaczeniu dla całego narodu. Istnieją też kategorie rzeczy, co do których potrzebne jest spełnienie dodatkowych formalności, jak np. broń palna czy narkotyki.
Cena.
Kupujący jest obowiązany do zapłaty sumy pieniężnej (ceny) określonej – w zakresie obrotu krajowego – co do zasady w walucie polskiej, której wysokość ma odpowiadać wartości przedmiotu sprzedaży (czyli cena ma być ekwiwalentna). Ekwiwalentność ceny jest rozumiana subiektywnie i może odbiegać od obiektywnej wartości rzeczy.
Obowiązki stron umowy.
Obowiązki sprzedawcy: 
Jeżeli kupującym jest konsument, sprzedawca obowiązany jest niezwłocznie wydać rzecz kupującemu, nie później niż trzydzieści dni od dnia zawarcia umowy, chyba że umowa stanowi inaczej. W razie opóźnienia sprzedawcy kupujący może wyznaczyć dodatkowy termin do wydania rzeczy, a po jego bezskutecznym upływie może odstąpić od umowy.
Sprzedawca obowiązany jest przed zawarciem umowy udzielić kupującemu potrzebnych wyjaśnień o stosunkach prawnych i faktycznych dotyczących rzeczy. Sprzedawca obowiązany jest wydać posiadane przez siebie dokumenty, które dotyczą rzeczy. Jeżeli treść takiego dokumentu dotyczy także innych rzeczy, sprzedawca obowiązany jest wydać uwierzytelniony wyciąg z dokumentu. Ponadto, jeżeli jest to potrzebne do należytego korzystania z rzeczy zgodnie z jej przeznaczeniem, sprzedawca
obowiązany jest załączyć instrukcję i udzielić wyjaśnień dotyczących sposobu korzystania z rzeczy.
Jeżeli kupującym jest konsument, sprzedawca jest obowiązany udzielić mu przed zawarciem umowy jasnych, zrozumiałych i niewprowadzających w błąd informacji w języku polskim, wystarczających do prawidłowego i pełnego korzystania z rzeczy sprzedanej. W szczególności należy podać: rodzaj rzeczy, określenie jej producenta lub importera, znak bezpieczeństwa i znak zgodności wymagane przez odrębne przepisy, informacje o dopuszczeniu do obrotu w Rzeczypospolitej Polskiej oraz, stosownie do rodzaju rzeczy, określenie jego energochłonności, a także inne dane wskazane w odrębnych przepisach. Jeżeli rzecz jest sprzedawana w opakowaniu jednostkowym lub w zestawie, informacje, o których mowa powyżej, powinny znajdować się na rzeczy sprzedanej lub być z nią trwale połączone. W pozostałych przypadkach sprzedawca jest obowiązany umieścić w miejscu sprzedaży informację, która może być ograniczona do rodzaju rzeczy, jej głównej cechy użytkowej oraz wskazania producenta lub importera rzeczy. Sprzedawca jest obowiązany zapewnić w miejscu sprzedaży odpowiednie warunki techniczno–organizacyjne umożliwiające dokonanie wyboru rzeczy sprzedanej i sprawdzenie jej jakości, kompletności oraz funkcjonowania głównych mechanizmów i podstawowych podzespołów. Na żądanie kupującego sprzedawca jest obowiązany wyjaśnić znaczenie poszczególnych postanowień umowy. Sprzedawca jest obowiązany wydać kupującemu wraz z rzeczą sprzedaną wszystkie elementy jej wyposażenia oraz sporządzone w języku polskim instrukcje obsługi, konserwacji i inne dokumenty wymagane przez odrębne przepisy.
Obowiązki kupującego:
Szczególne rodzaje sprzedaży.
Sprzedaż na raty.
Podstawowe cechy tego rodzaju sprzedaży to:
Zastrzeżenie własności rzeczy sprzedanej.
Strony mogą zamieścić w umowie zastrzeżenie własności sprzedanego przedmiotu na rzecz sprzedawcy aż do chwili zapłaty ceny ("pactum reservati dominii"), skutkiem czego zastrzeżenie własności niebezpodstawnie uważa się za sposób zabezpieczenia wierzytelności sprzedawcy o zapłatę ceny.
Sprzedaż z prawem odkupu.
Do umowy sprzedaży strony mogą wprowadzić postanowienie, że sprzedawca ma uprawnienie odkupienia od kupującego przedmiotu sprzedaży, aby stać się ponownie jego właścicielem (dochodzi wówczas do powstania prawa akcesoryjnego). Zastrzeżenie prawa odkupu może pełnić funkcję zabezpieczającą, jednakże wiąże się z pewnym ryzykiem dla sprzedawcy, ponieważ – jako skuteczne tylko między stronami – nie pozbawia kupującego faktycznej możności wykonywania wszelkich praw właściciela, które mu w pełni przysługują, a w tym np. sprzedaży rzeczy osobie trzeciej.
Sprzedaż z prawem pierwokupu.
Prawo pierwokupu ogranicza uprawnionego (właściciela) co do swobody rozporządzania przedmiotem sprzedaży.
Prawo pierwokupu może wypływać bądź z przepisu prawa (ustawowe prawo pierwokupu), bądź z czynności prawnej (umowne prawo pierwokupu może zostać zastrzeżone np. w umowie sprzedaży, darowizny, dzierżawy, najmu). Prawo pierwokupu nie może być zastrzeżone na wypadek innej umowy niż sprzedaż (np. umowy darowizny przy czym może mieć w niej swe źródło). Prawo pierwokupu stanowi zastrzeżenie uprawnienia pierwszeństwa przy kupnie oznaczonej rzeczy w razie, gdyby rzecz ta była komukolwiek sprzedawana. Obowiązek respektowania tego uprawnienia spoczywa na sprzedawcy rzeczy.
Sprzedaż konsumencka.
Sprzedaż konsumencka to dawniej pojęcie ustawowe, obecnie pojęcie wyłącznie prawnicze (pojęcie nauki i praktyki prawa).

</doc>
<doc id="195614" url="https://pl.wikipedia.org/wiki?curid=195614" title="Pistolet maszynowy Typ 64">
Pistolet maszynowy Typ 64

Typ 64 – chiński pistolet maszynowy kalibru 7,62 x 25 mm TT. Typ 64 posiada integralny tłumik dźwięku, ale odmiennie od innych typów broni wytłumionej nie jest przeznaczony dla oddziałów specjalnych, ale jest bronią powszechnie używaną w oddziałach piechoty.

</doc>
<doc id="195616" url="https://pl.wikipedia.org/wiki?curid=195616" title="Wada oświadczenia woli">
Wada oświadczenia woli

Wada oświadczenia woli (prawo cywilne) – pojęcie z zakresu części ogólnej prawa cywilnego. Wada oświadczenia woli wskazuje, w jakich okolicznościach pewne stany psychiki lub wiedzy człowieka, towarzyszące składaniu oświadczenia woli, uwzględniane są przez system prawny, określają wpływ na ważność czynności prawnych. W polskim systemie prawnym koncepcja wad oświadczenia woli bierze pod uwagę nie tylko stan psychiki i wiedzy osób składających oświadczenie woli, ale także interesy i dobrą wiarę osób, do których oświadczenie woli jest skierowane.
Rodzaje wad oświadczeń woli.
Wadami oświadczeń woli w prawie polskim są:
Skutki oświadczenia woli z wadami.
Wada oświadczenia woli może powodować: 
Uchylenie się od skutków prawnych oświadczenia woli złożonego pod wpływem błędu lub groźby.
Zgodnie z treścią art. 88 Kodeksu cywilnego uchylenie się od skutków prawnych oświadczenia woli, które zostało złożone innej osobie pod wpływem błędu lub groźby, następuje przez oświadczenie złożone tej osobie na piśmie. Oświadczenie takie należy złożyć w terminie roku od wykrycia błędu bądź też z upływem roku od czasu, kiedy ustąpił stan obawy (w przypadku groźby).
W prawie międzynarodowym prywatnym.
W prawie prywatnym międzynarodowym prawem właściwym dla wad oświadczenia woli jest prawo właściwe dla czynności prawnej, której dotyczą.

</doc>
<doc id="195617" url="https://pl.wikipedia.org/wiki?curid=195617" title="Medici">
Medici



</doc>
<doc id="195619" url="https://pl.wikipedia.org/wiki?curid=195619" title="Compensatio lucri cum damno">
Compensatio lucri cum damno

Compensatio lucri cum damno (łac. "potrącenie zysku ze stratą") – sytuacja, w której jedno zdarzenie szkodzące staje się dla poszkodowanego źródłem zarówno straty, jak i korzyści, np. na skutek niewłaściwego remontu zawalił się dom (strata), ale odzyskano i sprzedano cegły (zysk).
Podstawową przesłanką stosowania kompensacji stanowi tożsamość zdarzenia, którego następstwem jest szkoda, jak i odniesiona korzyść. Wpływa ona na miarkowanie odszkodowania.

</doc>
<doc id="195621" url="https://pl.wikipedia.org/wiki?curid=195621" title="Proces załogi Dachau (US vs. Martin Gottfried Weiss i inni)">
Proces załogi Dachau (US vs. Martin Gottfried Weiss i inni)

Proces załogi Dachau (US vs. Martin Gottfried Weiss i inni) odbył się w dniach 15 listopada – 13 grudnia 1945 roku przed Amerykańskim Trybunałem Wojskowym w Dachau. Na ławie oskarżonych zasiadł Martin Gottfried Weiss (były komendant obozu) oraz 39 innych członków załogi hitlerowskiego obozu koncentracyjnego Dachau. Wśród oskarżonych znaleźli się, oprócz Weissa, między innymi: lekarze Karl Klaus Schilling i Hans Eisele, odpowiedzialni za liczne eksperymenty pseudomedyczne przeprowadzone na więźniach. Oskarżony Johann Baptist Eichelsdorfer był ostatnim komendantem Kaufering IV, podobozu Dachau, dokąd wysyłano niezdolnych do pracy i chorych więźniów, pozostawiając ich swojemu losowi. Innymi ważniejszymi oprawcami, którzy stanęli przed trybunałem byli: Johann Kick (szef Wydziału Politycznego obozu, czyli obozowego Gestapo) i Franz Xaver Trenkle (jeden z głównych wykonawców egzekucji na więźniach i radzieckich jeńcach wojennych przetrzymywanych w obozie). Wśród oskarżonych znalazł się także były szef krematoriów w Auschwitz-Birkenau Otto Moll.
42 oskarżonym zarzucano udział w organizacji przestępczej, za jaką Trybunał uznał załogę Dachau. Jak stwierdził Trybunał, jedynym celem załogi obozu była masowa eksterminacja i maltretowanie więźniów. Wszyscy oskarżeni zostali uznani za winnych stawianych im zarzutów. 37 oskarżonych skazanych zostało za swoje zbrodnie na karę śmierci przez powieszenie (wykonano 28 wyroków, 9 oskarżonym karę śmierci zamieniono na kary pozbawienia wolności, a w przypadku Hansa Eisele wyrok wstrzymano, gdyż miał być on także jednym z oskarżonych w procesie załogi Buchenwaldu), a 3 na kary pozbawienia wolności.

</doc>
<doc id="195622" url="https://pl.wikipedia.org/wiki?curid=195622" title="Kalinówka Kościelna">
Kalinówka Kościelna

Kalinówka Kościelna – wieś w Polsce położona w województwie podlaskim, w powiecie monieckim, w gminie Knyszyn.
Opis.
Początki Kalinówki Kościelnej sięgają końca XIV wieku. Stanowiła ona wówczas własność Radziwiłłów. W późniejszym okresie stała się wsią plebańską probostwa kalinowskiego i wchodziła w skład zespołu wsi noszącego ogólną nazwę Kalinówka.
Wieś duchowna Kalinowka Koscielne położona była w 1795 roku w ziemi bielskiej województwa podlaskiego. Do 1954 roku miejscowość była siedzibą gminy Kalinówka. W latach 1954–1972 wieś należała i była siedzibą władz gromady Kalinówka Kościelna. W latach 1975–1998 miejscowość administracyjnie należała do województwa białostockiego.
W miejscowości znajduje się cmentarz rzymskokatolicki założony w XIX wieku. 
Pozostałe informacje.
Od 1985 roku w Kalinówce gospodarstwo rolne prowadzi były premier oraz minister spraw zagranicznych – Włodzimierz Cimoszewicz.

</doc>
<doc id="195624" url="https://pl.wikipedia.org/wiki?curid=195624" title="Część składowa rzeczy">
Część składowa rzeczy

Część składowa rzeczy – część rzeczy złożonej, a więc takiej rzeczy, która składa się z kilku rzeczy pojedynczych, połączonych ze sobą w ten sposób, że wskutek tego powstaje w świecie zewnętrznym nowa rzecz (np. dom). Z chwilą powstania rzeczy złożonej stosunki prawne dotyczące pojedynczych rzeczy pozostają w zawieszeniu i mogą być zrealizowane dopiero wówczas, kiedy rzecz pojedyncza zostanie odłączona od rzeczy złożonej, wygasają albo pozostają w mocy.
Częścią składową mogą być rzeczy i prawa. We współczesnym prawie polskim częściami składowymi mogą być tylko prawa związane z własnością nieruchomości (art. 50 KC). Kodeks cywilny stanowi, że częścią składową rzeczy jest wszystko, co nie może być od niej odłączone bez uszkodzenia lub istotnej zmiany całości albo bez uszkodzenia lub istotnej zmiany przedmiotu odłączonego (art. 47 § 2 KC). Jednakże przedmioty połączone z rzeczą tylko dla przemijającego użytku nie stanowią jej części składowych (art. 47 § 3 KC).
Wskutek połączenia rzeczy ("accessio") jedna rzecz samoistna przez połączenie z drugą rzeczą samoistną staje się częścią składową tej ostatniej jako rzeczy nadrzędnej. Możliwe są następujące wypadki połączenia jednej rzeczy z drugą:
Jeśli zatem właściciel gruntu buduje na swym gruncie dom z cudzego materiału, staje się właścicielem domu na tym gruncie zbudowanego, w myśl zasady: "superficies solo cedit". Własność gruntu rozciąga się odtąd na dom. Zgodnie z polskim kodeksem cywilnym własność nieruchomości rozciąga się na rzecz ruchomą, która została połączona z nieruchomością w taki sposób, że stała się jej częścią składową (art. 191 KC), przy czym z zastrzeżeniem wyjątków w ustawie przewidzianych, do części składowych gruntu należą w szczególności budynki i inne urządzenia trwale z gruntem związane, jak również drzewa i inne rośliny od chwili zasadzenia lub zasiania (art. 48 KC). Do przewidzianych w 48 KC wyjątków należą m.in.:

</doc>
<doc id="195626" url="https://pl.wikipedia.org/wiki?curid=195626" title="Islands (album Mike’a Oldfielda)">
Islands (album Mike’a Oldfielda)

Islands – album Mike’a Oldfielda wydany w roku 1987. Zawiera typowy dla twórczości Oldfielda w latach 80. zestaw piosenek i jeden długi utwór instrumentalny. Mike Oldfield był kompozytorem i autorem tekstów wszystkich utworów. Wielotematyczna suita "The Wind Chimes" zawiera wiele motywów muzycznych, rozwiniętych w obecnych na płycie piosenkach. Główną wokalistką została Anita Hegerland, ówczesna życiowa partnerka Mike’a Oldfielda. W piosenkach śpiewali także Bonnie Tyler, Kevin Ayers, Max Bacon oraz Jim Price. Album został wydany w dwóch różnych wersjach: amerykańskiej i brytyjskiej.
Album video.
W 1988 roku ukazała się kaseta VHS "The Wind Chimes", zawierająca teledyski do m.in. pięciu piosenek z płyty "Islands" i instrumentalnego utworu tytułowego. Przy produkcji tego ostatniego, skorzystano z najlepszych wówczas technik animacji komputerowej. Mike Oldfield był reżyserem wszystkich klipów do utworów z płyty "Islands". Współreżyserem teledysku do piosenki "Magic Touch" był znany później reżyser filmowy Alex Proyas. Album video ukazał się także na nośniku Laserdisc. W 2004 roku został dołączony do płyty DVD "Elements", zawierającej teledyski z największymi przebojami Mike’a Oldfielda. 

</doc>
<doc id="195627" url="https://pl.wikipedia.org/wiki?curid=195627" title="Islands">
Islands

Muzyka:
Geografia:

</doc>
<doc id="195630" url="https://pl.wikipedia.org/wiki?curid=195630" title="David Attenborough">
David Attenborough

Sir David Frederick Attenborough (ur. 8 maja 1926 w Londynie) – brytyjski biolog, popularyzator wiedzy przyrodniczej na świecie, pisarz, narrator i podróżnik. Młodszy brat aktora i reżysera Richarda Attenborough.
Życiorys.
Ukończył zoologię w Clare College na Uniwersytecie Cambridge i studia podyplomowe w dziedzinie antropologii. Jako pracownik stacji telewizyjnej BBC, z którą związany jest od 1952 roku, stworzył cykl filmów przyrodniczych, ukazujących nieznane wcześniej fakty z życia zwierząt i roślin.
W 1985 za działalność naukową otrzymał od królowej Elżbiety II tytuł szlachecki. Został odznaczony Orderem Imperium Brytyjskiego (CBE) oraz przyjęty do Royal Society. W 2005 został odznaczony brytyjskim Orderem Zasługi ("Order of Merit"). Na jego cześć jeden z gatunków ryb pancernych został nazwany "Materpiscis attenboroughi", z kolei gatunek dzbanecznika – "Nepenthes attenboroughii". W 2012 został uhonorowany Nagrodą Lowella Thomasa.
W 2018 otrzymał nagrodę Emmy w kategorii Najlepszy narrator za dokument "Błękitna planeta II", natomiast w 2019 za "Naszą planetę".
24 września 2020 r. założył konto na Instagramie i w 4 godziny i 44 minuty uzyskał pierwszy milion obserwatorów, a cztery dni później obserwowało go 4,3 mln osób.
Poglądy.
Jest agnostykiem wychowanym w niereligijnej rodzinie naukowców. W wywiadzie dla Radio Times o jego najnowszym programie o Darwinie i doborze naturalnym przyznał, że dostaje wiele nienawistnych maili od chrześcijan piszących, że „spłonie w piekle”.
Jest przeciwnikiem kreacjonizmu, ale nie uważa go za poważne zagrożenie dla nauki. Za przyczynę obecnego stanu środowiska naturalnego uważa lekceważenie przyrody mające swoje korzenie w "Księdze Rodzaju". Wzywa, by ochroną objąć znaczną powierzchnie lądów, mórz i oceanów. Zaangażował się też w popularyzowanie wiedzy o zagrożeniach dla środowiska naturalnego.
Życie prywatne.
W 1950 David Attenborough poślubił Jane Elizabeth Ebsworth Oriel. Małżeństwo trwało aż do jej śmierci w 1997. Para dochowała się dwójki dzieci – Roberta i Susan.
Jego syn Robert jest wykładowcą antropologii fizycznej na Australian National University w Canberze.

</doc>
<doc id="195634" url="https://pl.wikipedia.org/wiki?curid=195634" title="Wsiesław połocki">
Wsiesław połocki



</doc>
<doc id="195636" url="https://pl.wikipedia.org/wiki?curid=195636" title="Zakłady Hipolita Cegielskiego">
Zakłady Hipolita Cegielskiego



</doc>
<doc id="195637" url="https://pl.wikipedia.org/wiki?curid=195637" title="H. Cegielski Poznań S.A.">
H. Cegielski Poznań S.A.



</doc>
<doc id="195638" url="https://pl.wikipedia.org/wiki?curid=195638" title="Retriever z Nowej Szkocji">
Retriever z Nowej Szkocji

Retriever z Nowej Szkocji – jedna z ras psów, należąca do grupy psów aportujących, płochaczy i psów wodnych, zaklasyfikowana do sekcji psów aportujących. Podlega próbom pracy.
Rys historyczny.
Rasa i jej nazwa pochodzi ze wschodnich wybrzeży (Nowa Szkocja) Kanady. Drugi człon nazwy wziął się od angielskiego czasownika "to retrieve" – "przynosić" od zadań, jakie spełniają te psy w myślistwie.
Retrievery z Nowej Szkocji były używane do polowania na kaczki. Myśliwy zachęcał psa do zabawy na brzegu jeziora, a kiedy zaciekawione ptaki podpływały bliżej, wtedy padał strzał. Zestrzelone kaczki, pies aportował z wody na brzeg.
Wygląd.
Budowa.
Retrievery z Nowej Szkocji mają kościec średni lub ciężki i zwartą budowę ciała. Silnie umięśnione, o głębokiej klatce piersiowej, przystosowane są do aportowania nawet z bardzo zimnej wody.
Szata i umaszczenie.
Tollery posiadają gęsta sierść o obfitym podszerstku. Barwa sierści to różne odcienie czerwonego i pomarańczowego koloru. Często, na okrywie włosowej, pojawiają się białe znaczenia (klatka piersiowa, stopy, maska i koniec ogona). Sierść może nieznacznie falować jedynie na grzbiecie. Pigment nosa, warg i powiek powinien zlewać się z kolorem sierści, lub być czarny.
Zachowanie i charakter.
Tollery to psy wrażliwe i rodzinne. Inteligentne, czujne i radosne łatwo się uczą i są tolerancyjne wobec dzieci, także w stosunku do innych zwierząt. Żywiołowe, pewne siebie, nie są nadmiernie szczekliwe. Ze względu na dużą aktywność psy tej rasy, do prawidłowego funkcjonowania, wymagają możliwości codziennego zaspokojenia potrzeby ruchu i pracy. Nova Scotia Duck Tolling Retriever są psami o dużej wrażliwości i pobudliwości. Są to psy bardzo inteligentne, niezależne i ciekawe. Tollery nie są zbyt wylewne w stosunku do obcych. 
Użytkowość.
Wszechstronnie użyteczne, spełniają się w roli psów myśliwskich, jak i psów rodzinnych, do towarzystwa.
Zwinne, szybkie i inteligentne, doskonale sprawdzają się w grach i sportach, np. w testach sprawności fizycznej i posłuszeństwa, agility, flyballu czy frisbee.
Zdrowie i pielęgnacja.
Tollery cieszą się stosunkowo dobrym zdrowiem, jednak coraz większa popularność może przyczynić się do wzrostu chorób. Zdarzają się problemy z dysplazją stawów biodrowych i łokciowych, choroby autoimmunologiczne oraz schorzenia oczu. Przy zapewnieniu odpowiedniej dawki ruchu retriever z Nowej Szkocji, może być trzymany w mieszkaniu. Potrzebuje przynajmniej 1,5 godziny spaceru dziennie, wypełnionego różnorodnymi ćwiczeniami. Nie jest to pies stróżujący i potrzebuje ścisłego kontaktu z człowiekiem.

</doc>
<doc id="195645" url="https://pl.wikipedia.org/wiki?curid=195645" title="Mops (rasa psa)">
Mops (rasa psa)

Mops – rasa psa należąca do grupy psów do towarzystwa, zaklasyfikowana do sekcji małych psów molosowatych. Typ dogowaty. Nie podlega próbom pracy.
Rys historyczny.
W historii mopsa można znaleźć różne hipotezy pochodzenia jego przodków. Najbardziej wiarygodna (według Veldhuisa) jest teoria, mówiąca o przybyciu mopsa z Chin szlakiem jedwabnym. Ta rasa, jak donoszą historycy i archeolodzy, mogła być tworzona nawet przez 1000 lat w obrębie Dworu Chińskiego. Odkrywane są szkielety mopsów w starożytnych grobowcach z niemalże każdej dynastii. Do wojen opiumowych (XIX wiek) mopsy, jak i inne chińskie rasy miniaturowe, mogli posiadać tylko przedstawiciele dworu cesarskich Chin. Za hodowlę poza murami pałacu groziła kara śmierci. Te psy pozostawały przez setki lat tajemnicą zarówno dla świata, jak i samych Chińczyków. Sytuację zmieniły dopiero liczne potyczki wojskowe (w tym wyżej wspomniana wojna) oraz kontakty handlowe brytyjsko-chińskie, dzięki którym Brytyjczycy weszli w posiadanie chińskich małych psów do towarzystwa. W tym okresie zaistniała moda na tego typu psy, które były w posiadaniu m.in. królowej angielskiej.
Wygląd.
Budowa.
Mops posiada krępe, zwarte ciało. Umięśnione ciało pokryte jest luźniejszą skórą, tworzącą fałdy, nie należy jednak mylić takiego wyglądu z nadwagą.
Kufa.
Wzorzec tej rasy opisuje kufę jako "krótką, tępą i kwadratową". Czoło powinno posiadać zmarszczki. Nad czarnym nosem wyraźna fałda, która nie może go zasłaniać i utrudniać oddychania.
Oczy.
Oczy są duże, ciemne i okrągłe. Nie mogą być wyłupiaste, ogromne, ani ukazywać białkówki przy patrzeniu do przodu.
Uszy.
Ciemne, trójkątne i zwisające. W dotyku są gładkie, aksamitne. Atlas psów wyróżnia dwa typy uszu:
Szata i umaszczenie.
Sierść powinna być delikatna, gładka, miękka i błyszcząca - nie może być ani twarda, ani wełnista. Wzorzec rasy wyróżnia cztery umaszczenia - srebrne, brzoskwiniowe, płowe i czarne. Mops posiada również charakterystyczne elementy - pręga grzbietowa (czarna linia, biegnąca od potylicy do ogona), maska (pysk), „pieprzyki” na obu policzkach, „odcisk kciuka” („diament”) na czole - wszystkie tak czarne jak to możliwe.
Zachowanie i charakter.
Pies tej rasy jest kontaktowy, towarzyski i ufny. Młode psy są energiczne i skore do zabawy. Jest inteligentny i szybko się uczy. Rasa charakteryzuje się dużą upartością. Do wykonywania poleceń najłatwiej zmotywować mopsa nagrodą w postaci smakołyku. Szybko przystosowuje i przywiązuje się do swojej rodziny. Spośród członków rodziny wybiera jedną osobę, której nieprzerwanie będzie chciał towarzyszyć. Jako cierpliwa i łagodna rasa nadaje się także dla rodzin z dziećmi. Psy te źle znoszą długotrwałą samotność.
Użytkowość.
Mops jest typowym psem do towarzystwa.
Zdrowie i pielęgnacja.
Mopsy należą do grup psów brachycefalicznych (z krótkim pyskiem i spłaszczoną kufą), przez co narażone są na wiele chorób i wymagają szczególnej opieki. Z powodu specyficznej budowy ciała często cierpią na choroby serca, urazy kręgosłupa i przepuklinę pachwinową. Ze względu na zredukowaną kufę spotyka się u tej rasy problemy z oddychaniem oraz z gałkami ocznymi (za bardzo wystającymi z czaszki).
Ważne jest częste oczyszczanie fafli mopsa, by zapobiec dość częstemu problemowi występowania grzybicy w jego "zmarszczkach".
Dysplazja stawu biodrowego dotyka 68,7% mopsów według Orthopedic Foundation for Animals. Jest to druga ze 173 przebadanych ras, która najczęściej zapada na tę chorobę.
W 2016 roku Brytyjskie Stowarzyszenie Weterynaryjne zaapelowało, by ze względu na obciążenia chorobami i dobro psów nie podejmować pochopnie decyzji o zakupie takiego zwierzęcia. 
Jest dobrze przystosowany do życia w małym mieszkaniu, nie wymaga wielogodzinnych spacerów na świeżym powietrzu.
Ze względu na poważne problemy zdrowotne, z jakimi zmagają się psy tej rasy, Holandia zakazała w 2019 roku ich hodowli.
Pozostałe informacje.
W XVIII wieku jedno z towarzystw należących do loży masońskich założyło zakon na ziemiach niemieckich, którego symbolem stał się mops. Pies ten był postrzegany przez członków tego stowarzyszenia jako uosobienie zaufania i wierności. W 1745 roku oficjalnie powstał w Norymberdze Zakon Mopsów, do którego najczęściej należeli ewangeliccy szlachcice.
Maskotką miasta Brandenburg nad Hawelą jest "mops leśny" (Waldmops) - mops z malutkim porożem jelenia, bohater serii komiksów autorstwa Vicco von Bülowa. W mieście znajdują się liczne spiżowe figurki "mopsów leśnych".

</doc>
<doc id="195650" url="https://pl.wikipedia.org/wiki?curid=195650" title="Vickers K">
Vickers K



</doc>
<doc id="195652" url="https://pl.wikipedia.org/wiki?curid=195652" title="Ludwig Plagge">
Ludwig Plagge

Ludwig Plagge (ur. 13 stycznia 1910 w Landesbergen, zm. 24 stycznia 1948 w Krakowie) – zbrodniarz hitlerowski, członek załóg obozów koncentracyjnych Sachsenhausen, Auschwitz-Birkenau i Majdanek oraz SS-Oberscharführer.
Życiorys.
Ukończył 8 klas szkoły powszechnej, z zawodu był rolnikiem. Członek NSDAP od 1 grudnia 1931 i SS od października 1934 (numer identyfikacyjny 270620). W listopadzie 1939 został wcielony do czynnej służby w SS i przydzielono go do obozu koncentracyjnego Sachsenhausen, gdzie przebywał do czerwca 1940, a następnie przeniesiono go do nowo utworzonego obozu koncentracyjnego Auschwitz. Plagge przebywał w nim do 4 października 1943 i pełnił w nim m.in. funkcję kierownika bloku więźniarskiego ("Blockführera"), w tym kierownika "bloku śmierci", nr 11 w obozie macierzystym, oficera raportowego SS "(Rapportführera" oraz kierownika tzw. obozu cygańskiego na odcinku BIIe ("Abschnitt BIIe – Zigeunerlager") w Birkenau. Z Auschwitz-Birkenau przeniesiono do obozu Majdanek w Lublinie, a w 1944 Plagge znalazł się we Flossenbürgu. Był członkiem organizacji Lebensborn.
Plagge był jednym z najbardziej sadystycznych i okrutnych esesmanów, którzy pełnili służbę w obozie oświęcimskim. Uczestniczył w akcji eksterminacyjnej Żydów przeprowadzanej w komorach gazowych Brzezinki. Dokonywał bardzo często selekcji chorych i niezdolnych do pracy więźniów, posyłając ich na śmierć w komorach gazowych. Brał aktywny udział w egzekucjach, zarówno przez rozstrzelanie (przy Czarnej Ścianie koło bloku 11), jak i przez powieszenie, co dotyczyło licznej grupy więźniów. Był specjalistą w maltretowaniu więźniów, którzy przebywali na kwarantannie na początku swojego pobytu w Auschwitz (Plagge zmuszał nowo przybyłych do uprawiania tzw. "sportu", który był torturą i nierzadko kończył się śmiercią więźniów). Często bił więźniów, co czasami powodowało ich śmierć.
Po wojnie stanął przed polskim Najwyższym Trybunałem Narodowym i był jednym z oskarżonych w Pierwszym Procesie Oświęcimskim. Podczas procesu przyznał się jedynie do bicia więźniów, a w ostatnim słowie zwrócił się z prośbą do sądu by "po odcierpieniu kary znów uważać go za porządnego człowieka", licząc że Trybunał oszczędzi mu życie. Jednak wobec przytłaczających dowodów zbrodni, 22 grudnia 1947 Najwyższy Trybunał Narodowy skazał Ludwiga Plagge na karę śmierci przez powieszenie, którą wykonano w więzieniu Montelupich w Krakowie.

</doc>
<doc id="195671" url="https://pl.wikipedia.org/wiki?curid=195671" title="Lockheed S-3 Viking">
Lockheed S-3 Viking

Lockheed S-3 Viking – amerykański samolot patrolowy, bazujący na pokładach lotniskowców, opracowany i zbudowany w 1972 roku w amerykańskiej wytwórni lotniczej Lockheed Corporation.
Historia.
W 1969 roku w biurze konstrukcyjnym amerykańskiej wytwórni Lockheed Corporation opracowano projekt samolotu patrolowego, bazującego na pokładach lotniskowców, a przeznaczonego do patrolowania akwenów morskich oraz wykrywania i zwalczania okrętów podwodnych. Projekt ten otrzymał oznakowanie S-3 Viking.
Był to dwusilnikowy samolot, grzbietopłat o skrzydłach skośnych, mający odpowiednie do wykonywanych zadań wyposażenie elektroniczne i akustyczne oraz różnorodne i silne uzbrojenie. 
Pierwszy prototyp oblatano 21 stycznia 1972 roku. W sumie zbudowano jeszcze siedem prototypów, a ostatni oblatano w 1973 roku.
Produkcję seryjną rozpoczęto w 1974 roku, modernizując w kolejnych latach samolot. Produkcję zakończono w 1978 roku. Łącznie zbudowano 188 S-3 Vikingów wszystkich wersji.
Użycie w lotnictwie.
Samoloty "S-3A Viking" zostały wprowadzone w 1974 roku do lotnictwa amerykańskiej marynarki wojennej. Uroczyste wprowadzenie nastąpiło w dniu 20 lutego 1974 roku. Następnie sukcesywnie wprowadzano je do jednostek lotnictwa marynarki i na poszczególne lotniskowce. 
Zmodernizowane samoloty wersji "S-3B Viking" wprowadzono do jednostek w grudniu 1987 roku. Używane były wyłącznie przez lotnictwo marynarki USA. 
20 lutego 1991 roku podczas wojny w Zatoce Perskiej, samolot S-3 z eskadry VS-24 lotniskowca USS „Theodore Roosevelt” zatopił bombami klasycznymi Mk 82 iracką kanonierkę koło wyspy Bubiyan – był to pierwszy przypadek zatopienia okrętu nawodnego przez ten samolot. 27 lutego inny S-3 zatopił patrolowiec typu "Zhuk".
Samoloty zostały wycofane z użycia 30 stycznia 2009.
Opis konstrukcji.
Samolot "Lockhhed S-3A Viking" jest czteromiejscowym pokładowym samolotem patrolowym do wykrywania i zwalczania okrętów podwodnych. Grzbietopłatem o konstrukcji metalowej (skrzydła i usterzenie pionowe – składane do bazowania na lotniskowcach). Podwozie trójpodporowe z kółkiem przednim wciąganym hydraulicznie w locie. Z tyłu w dolnej części kadłuba znajduje się hak wypuszczany podczas lądowania do chwytania lin hamujących rozpiętych w poprzek pokładu lotniskowca. Napęd: 2 dwuprzepływowe silniki turbinowe. Samolot wyposażany jest w klimatyzowaną kabinę ciśnieniową mieszczącą z przodu obok siebie fotele I i II pilota, a za nimi fotele oficera taktycznego i operatora systemu radioakustycznego. 
Obok przyrządów pokładowych pilotażowo-nawigacyjnych, w skład wyposażenia samolotu wchodzą: 
Uzbrojenie:

</doc>
<doc id="195681" url="https://pl.wikipedia.org/wiki?curid=195681" title="Wahan Geworgyan">
Wahan Geworgyan



</doc>
<doc id="195684" url="https://pl.wikipedia.org/wiki?curid=195684" title="Hvitárvatn">
Hvitárvatn



</doc>
<doc id="195694" url="https://pl.wikipedia.org/wiki?curid=195694" title="1967 w muzyce">
1967 w muzyce



</doc>
<doc id="195701" url="https://pl.wikipedia.org/wiki?curid=195701" title="Géant">
Géant

Géant – sieć hipermarketów, supermarketów oraz dyskontów (występujących pod marką Leader Price), będąca częścią grupy Casino. Na giełdę w Paryżu weszła w 1910. W lipcu 2006 Casino sprzedała wszystkie 19 sklepów Géant w Polsce niemieckiej firmie Metro AG za kwotę 224 milionów euro. Markety zostały włączone do sieci sklepów Real.
Historia.
Sieć Géant założył Geoffroy Guichard. Jego pierwszy sklep mieścił się w Saint-Étienne niedaleko Lyonu. W 1898 Guichard otworzył następny oddział swojego sklepu w Veauche. W 1904 stworzył markę Grupa Casino, w której skład wchodziły sklepy, zakłady przetwórstwa i produkcji żywności. W 1928 roku Grupa Casino wprowadza system datowania przydatności produktów do spożycia jako pierwsza na świecie. W 1929 Geoffroy Guichard przekazał firmę swoim dzieciom. W 1948 firma otworzyła pierwszy sklep samoobsługowy. W 1950 Grupa Casino zainwestowała w system chłodni. W 1960 powstaje pierwszy supermarket w Grenoble. Pierwszy hipermarket zostaje otwarty w 1970 w Marsylii. W 1967 Grupa Casino otworzyła pierwszy sklep poza granicami Francji – w Stanach Zjednoczonych.

</doc>
<doc id="195705" url="https://pl.wikipedia.org/wiki?curid=195705" title="1968 w muzyce">
1968 w muzyce



</doc>
<doc id="195706" url="https://pl.wikipedia.org/wiki?curid=195706" title="1969 w muzyce">
1969 w muzyce



</doc>
<doc id="195708" url="https://pl.wikipedia.org/wiki?curid=195708" title="Castorama">
Castorama

Castorama – sieć handlowa sklepów budowlano-remontowych. Największa sieć sklepów zrób to sam w Polsce. Castorama należy do spółki Kingfisher.
Historia.
W 1969 r. Christian Dubois założył w Englos, niedaleko Lille, pierwszy we Francji wielkopowierzchniowy (5000 m²) sklep z artykułami do majsterkowania. Szybki rozwój sieci sprawił, że dwadzieścia lat później Castorama miała we Francji 80 sklepów. Rozpoczęła się również ekspansja za granicę – w 1988 roku powstał pierwszy sklep we Włoszech. W 1997 roku został otwarty pierwszy sklep w Polsce.
W roku 1998 w wyniku porozumienia z angielską siecią B&amp;Q Castorama stała się trzecim co do wielkości światowym dystrybutorem artykułów do majsterkowania.
W 2002 r. brytyjska grupa Kingfisher plc przejęła 100 proc. udziałów w Castoramie. 
Działalność.
Castorama prowadzi politykę sprzedaży w jednym miejscu wszystkiego, co potrzebne dla domu, jego budowy i ogrodu. Firma jest obecna na rynkach, m.in.: francuskim i polskim. Zarządza ponad 800 sklepami w 11 krajach Europy.

</doc>
<doc id="195709" url="https://pl.wikipedia.org/wiki?curid=195709" title="Zenji">
Zenji

 – japońskie słowo oznaczające "mistrza medytacji", wysokiej rangi, zasłużonego mnicha zen.
Słowo to pochodzi od chińskiego "chanshi" (pol. nauczyciel medytacji). W buddyzmie zen jest to honorowy tytuł nadawany szczególnie znaczącym nauczycielom. Nosili go np. Dōgen Zenji, czy Hakuin Zenji.

</doc>
<doc id="195710" url="https://pl.wikipedia.org/wiki?curid=195710" title="Tour de Pologne 1999">
Tour de Pologne 1999

56. edycja wyścigu kolarskiego Tour de Pologne odbyła się w dniach 6–12 września 1999. Rywalizację rozpoczęło 139 kolarzy z 18 drużyn. Ukończyło 70 kolarzy. Łączna długość wyścigu – 1164 km.
Pierwsze miejsce w klasyfikacji generalnej zajął Tomasz Brożyna (Mróz), drugie Niemiec Jens Voigt (Crédit Agricole), trzecie Litwin Raimondas Rumšas (Mróz). Przez długi okres oficjalnie na drugim miejscu w klasyfikacji końcowej wyścigu figurował Cezary Zamana (Mróz). Został jednak zdyskwalifikowany za stosowanie dopingu.

</doc>
<doc id="195712" url="https://pl.wikipedia.org/wiki?curid=195712" title="Giuseppe Terragni">
Giuseppe Terragni

Giuseppe Terragni (ur. 18 kwietnia 1904 w Meda, zm. 19 lipca 1943 w Como) – włoski architekt modernistyczny, pionier włoskiego racjonalizmu. W 1926 współzałożyciel "gruppo 7". Do zaprojektowanych przez siebie budynków stworzył serie mebli zainspirowanych ideami Bauhausu.

</doc>
<doc id="195713" url="https://pl.wikipedia.org/wiki?curid=195713" title="1970 w muzyce">
1970 w muzyce



</doc>
<doc id="195714" url="https://pl.wikipedia.org/wiki?curid=195714" title="Stambuł">
Stambuł

Stambuł (tur. "İstanbul") – największe i najludniejsze miasto w Turcji oraz jej centrum kulturalne, handlowe i finansowe. Rozciąga się po obu stronach cieśniny morskiej Bosfor, od północnego wybrzeża morza Marmara do południowego wybrzeża Morza Czarnego. Położenie miejscowości zarówno w europejskiej Tracji, jak i azjatyckiej Bitynii sprawia, że jest ona jedyną metropolią świata znajdującą się na dwóch kontynentach.
Jedno z największych miast świata, najludniejsze miasto Europy, stolica prowincji Stambuł. Rozwinięty ośrodek przemysłowy, wytwarzający około ¼ produkcji kraju. Główne centrum finansowe Turcji, siedziba kilkudziesięciu banków i giełdy papierów wartościowych. Siedziba pięciu uniwersytetów, z których najstarszy – Uniwersytet Stambulski – został założony w 1863 roku.
W 2018 roku Stambuł odwiedziło 12,8 mln turystów z całego świata – był ósmym najczęściej odwiedzanym miastem na świecie.
Geografia.
Stambuł położony jest nad cieśniną Bosfor i morzem Marmara. Zachodnia część miasta znajduje się w Europie, wschodnia natomiast w Azji. Powierzchnia Stambułu wynosi 1539 km², zaś całej prowincji – 6220 km².
Miasto tworzą trzy części: część azjatycka, półwysep po stronie europejskiej na południe od Złotego Rogu oraz dzielnica Galata z tzw. Nowym Miastem. W części europejskiej znajdują się instytucje handlowe, zaś część azjatycka ma charakter dzielnicy mieszkaniowej.
Obszar półwyspu odpowiada położeniu XV-wiecznego Konstantynopola, dzisiaj znajdują się tu dzielnice Eminönü oraz Fatih. Półwysep otacza od południa Morze Marmara, a od wschodu cieśnina Bosfor. Na Półwyspie znajdują się największe kościoły, najwspanialsze meczety i największe muzea. Na dwóch z siedmiu wzgórz, na których leży Stambuł, zbudowano Pałac Topkapı i Meczet Sultanahmet. Tu znajduje się również Hipodrom, Hagia Sofia. Stare miasto jest otoczone murami miejskimi pochodzącymi z IV i V n.e. Mają kilka części: część nadmorska leży nad Morzem Marmara, lądowa ciągnie się od Yedikule aż do Złotego Rogu.
Na północ od Złotego Rogu znajdują się historyczne dzielnice Beyoğlu i Beşiktaş, z pałacami sułtańskimi, willami: Ortaköy, Bebek położonymi nad brzegiem cieśniny. Na brzegu Bosforu, zarówno po stronie europejskiej, jak i azjatyckiej, bogaci Stambulczycy budowali luksusowe wille, zwane "yalı", służące za letnie rezydencje.
Dystrykty Üsküdar i Kadıköy znajdujące się w azjatyckiej części miasta, początkowo były niezależnymi miastami (podobnie jak Beyoğlu po europejskiej stronie).
Klimat.
Miasto znajduje się w strefie klimatu śródziemnomorskiego z pewnymi wpływami klimatu kontynentalnego; ciepłe i wilgotne lato, chłodną i deszczową zimę. Roczna suma opadów wynosi średnio 844 mm. Zimą często występują opady śniegu. Okres letni trwa od czerwca do września. Najcieplejszym miesiącem jest sierpień, a najchłodniejszym styczeń. Miasto jest wietrzne, średnia prędkość wiatru wynosi 17 km/h. Najwyższą zarejestrowaną w mieście temperaturę 40,5 °C odnotowywano 12 lipca 2000, najniższą zaś, −16,1 °C, 9 lutego 1927.
Geologia.
Stambuł jest usytuowany w pobliżu uskoku północnoanatolijskiego, który biegnie z północnej Anatolii do Morza Marmara. Dwie płyty tektoniczne: Afrykańska i Eurazjatycka stykają się tutaj ze sobą. Uskok ten był przyczyną wielu dużych trzęsień ziemi: w 1509 roku trzęsienie ziemi spowodowało tsunami, które przedarło się za mury miejskie, niszcząc ponad 100 meczetów i zabijając 10 000 ludzi. W 1894 roku trzęsienie ziemi spowodowało zawalenie się części Krytego Bazaru. Trzęsienie ziemi 17 sierpnia 1999 roku z epicentrum w Izmicie zabiło 18 000 ludzi.
Nazwa.
Pierwsza nazwa miasta – Bizancjum ( "Byzantion") – pochodziła od imienia jego założyciela – Byzasa. W III wieku n.e. miasto nosiło nazwę Augusta Antonina, na cześć syna Septymiusza Sewera – Antoniusza. Cesarz Konstantyn I Wielki zmienił nazwę miasta na Nova Roma, czyli Nowy Rzym, jednocześnie gruntownie przebudowując miasto. Inne nazwy z tego okresu to: Wschodni Rzym, Drugi Rzym, "Roma Constantinopolitana".
Nazwa Konstantynopol (gr. "Konstantinupolis", łac. "Constantinopolis", nowogr. "Konstantinupoli"), czyli „Miasto Konstantyna”, została po raz pierwszy użyta przez cesarza Teodozjusza II i stała się oficjalną nazwą miasta przez cały okres bizantyński, używaną również w czasach Imperium Osmańskiego.
W 1930 roku rząd turecki wystąpił z apelem do państw zachodnich o zaprzestanie używania formy Konstantynopol, a używanie tylko nazwy Istanbul, jednocześnie wymuszając stosowanie tej nazwy nowym prawem pocztowym. W Imperium Osmańskim oraz w świecie arabskim miasto to istniało również pod nazwą "Kostantiniyye".
Nazwa Stambuł ("İstanbul") pochodzi od zniekształconego przez Turków greckich słów: "eis ten polin", oznaczających: "do miasta". „Miastem” nazywali Bizantyjczycy stolicę cesarstwa, w czasach Konstantyna Wielkiego uważaną za najludniejsze miasto świata. Frazą "eis ten polin" ludy wschodu (Ormianie, Persowie, a za nimi Turcy) określały kierunek podróży do Konstantynopola od wielu wieków.
W krajach słowiańskich dawniej miasto było znane także jako Carogród, w tekstach skandynawskich Miklagard.
Historia.
Pierwsze ślady osadnictwa w okolicach Stambułu pochodzą z epoki kamienia i znajdują się w części azjatyckiej miasta. Pierwsza zorganizowana osada istniała w epoce brązu na terenie dzisiejszego pałacu Topkapı. Około 680 p.n.e. uciekinierzy z greckiej Megary założyli kolonię Chalkedon w azjatyckiej części.
Około 660 p.n.e. inna grupa Greków pod przewodnictwem Byzasa założyła po stronie europejskiej pierwszą większą miejscowość – obecnie "Sarayburnu", czyli „Cypel Pałacu” na Historycznym Półwyspie. Dzięki korzystnemu położeniu geograficznemu miasto bardzo szybko się rozwijało. W 513 p.n.e. miasto zostało zdobyte przez wojska perskie. Od 407 p.n.e. miasto należało do Aten, a od 405 p.n.e. do Sparty. W 227 p.n.e. po azjatyckiej stronie miasta zaczęli się osiedlać Galowie.
W 146 p.n.e. został zawarty związek z Republiką rzymską. W 196 roku cesarz Septymiusz Sewer włączył miasto do Cesarstwa. Cesarz Konstantyn I Wielki przebudował miasto i w 330 roku nadał mu nową nazwę – Konstantynopol. Po podziale Cesarstwa rzymskiego po śmierci Teodozjusza I, stolicą Cesarstwa Wschodniorzymskiego został Konstantynopol. W V wieku miasto otoczono nowymi murami. Za rządów cesarza Justyniana wybudowano Kościół Hagia Sofia. W latach 674–678 i 717–718 oblegane przez Arabów. W 1054 roku Konstantynopol stał się centrum kościoła prawosławnego. W 1096 roku miasto odwiedzili krzyżowcy, nie czyniąc szkód. Napływali również handlarze z Wenecji i Genui – powstała wtedy dzielnica Galata. Po zdobyciu i złupieniu 13 kwietnia 1204 przez krzyżowców, w latach 1204–1261 Konstantynopol był stolicą stworzonego przez nich Cesarstwa Łacińskiego. Odzyskany przez Michała VIII Paleologa, stracił jednak dawne znaczenie. Kolonia Galata przejęła zyski z handlu. Konstantynopol pustoszał, liczba ludności malała, budowle ulegały ruinie.
Pod koniec XIV wieku pod mury miasta po raz pierwszy podeszli Osmanowie i zajęli okolice miasta. W 1390 roku wojska Bajazyda I oblegały miasto, następne oblężenie miało miejsce w 1422 roku pod dowództwem Murada II. Miasto zostało zdobyte przez Turków pod wodzą Mehmeda II 29 maja 1453 i stało się stolicą Imperium Osmańskiego. Gdy w 1517 roku Osmanowie podbili Egipt i kalifat został przeniesiony do Stambułu, miasto stało się centrum islamskiego świata. W XVI-XVIII wieku miasto ozdabiano pałacami, meczetami, kompleksami architektonicznymi. W XIX wieku, kiedy państwo czyniło próby europeizacji, zrezygnowano z tradycyjnej osmańskiej architektury, zastępując ją barokiem i rokoko. Po I wojnie światowej 15 marca 1919 roku do miasta wkroczyły wojska alianckie.
W 1923 stolicę Republiki Tureckiej przeniesiono do Ankary. 28 marca 1930 roku miasto zostało oficjalnie nazwane Stambułem dla potrzeb kontaktów międzynarodowych.
Administracja.
Merem Stambułu i równocześnie gubernatorem miasta i prowincji stambulskiej od 2019 jest Ekrem İmamoğlu. Podział administracyjny miasta został ustalony w 1930 roku i przetrwał do 2008. 974,97 km² miasta znajduje się po europejskiej stronie, a 855,95 km² po stronie azjatyckiej (anatolijskiej). W kwietniu 2008 roku do 32 istniejących dystryktów Stambułu zostało dodanych 7 nowych.
Metropolia jest podzielona na dystrykty i miasta. W samym Stambule znajduje się dwadzieścia siedem dystryktów, cztery niezależne dystrykty w metropolii (Büyükçekmece, Çatalca, Silivri i Şile) oraz jeden nienależący do metropolii (Sultanbeyli).
Dystrykty w Stambule:
Miasta wchodzące w skład metropolii:
Alemdağ, Arnavutköy, Bahçeköy, Bahçeköy z okolicami, Boğazköy, Bolluca, Çavuşbaşı, Çekmeköy, Göktürk, Haracci, Orhanlı, Ömerlı, Samandıra, Sarıgazi, Sultançiftliği, Taşoluk, Yenidoğan
Mer metropolii. Wybierany jest raz na pięć lat.
Rada Municypalna. Rada dyskutuje i zatwierdza decyzje dotyczące Metropolii i poszczególnych dystryktów. Składa się z 1/2 członków rad dystryktów i niższych organów wchodzących w skład Metropolii, oraz ich merów. Radzie przewodniczy mer metropolii. Kadencja trwa 5 lat.
Metropolitalny Komitet Wykonawczy jest organem ustawodawczym i wykonawczym oraz doradczym. Jedynym wybieralnym członkiem komitetu jest mer. Komitetowi przewodniczy mer lub osoba przez niego desygnowana. Obowiązki komitetu: kontrola budżetu stworzonego przez mera, sprawy finansowe miasta.
Każdy dystrykt ma własnego mera i radę której członkowie wybierani są raz na pięć lat. Jedna piąta
członków tych rad reprezentuje swój dystrykt w Radzie Municypalnej. Dystrykty mają własne budżety i dochody.
Ważnymi instytucjami w Metropolii Stambulskiej są ISKI oraz IETT. ISKI zarządza wodą pitną w mieście, IETT zarządza systemem komunikacyjnym.
Demografia.
W 2012 roku populacja Stambułu wynosiła 13 854 740. Jest tym samym najludniejszym miastem w Turcji, jak i w Europie. Liczba mieszkańców nieustannie rośnie wskutek migracji ludności z obszarów wiejskich. Co roku przybywa około 500 000 mieszkańców, dobudowując nowe ulice – około 1000 rocznie.
Gęstość zaludnienia wynosi 2481 mieszkańców na km².
Licząca mniej niż 3 tysiące osób mniejszość grecka zamieszkuje głównie dzielnicę Fanar.
Transport.
Lotniska.
W Stambule znajdują się dwa międzynarodowe lotniska:
Kolej.
Stambuł posiada dwa główne dworce kolejowe: po stronie europejskiej jest to Dworzec Kolejowy "Şirkeci" (tu kończą bieg wszystkie pociągi przyjeżdżające z Europy), po azjatyckiej Dworzec Kolejowy "Haydarpaşa" (obsługujący pociągi odjeżdżające w kierunku wschodnim i południowym, w tym na Bliski Wschód).
Sieć kolejowa między europejską a anatolijską stroną miasta była połączona za pomocą promów kolejowych. Zostały one zastąpione przez tunel Marmaray pod Bosforem. Tunel Marmaray połączył również metro po obu stronach Bosforu. Tunel ukończono w 2013, natomiast pierwsi pasażerowie pojechali w roku 2015.
W Stambule od 2000 roku działa system metra uruchomiony po europejskiej stronie miasta, obecnie trwają zaawansowane prace nad rozbudową istniejącego odcinka. Istnieją trzy linie metra. Pierwsza biegnie od Kabataş do Eminönü i do Zeytinburnu przez Aksaray, druga z Aksaray do Portu lotniczego Atatürk przez Yenibosna. Trzecia łączy Taksim z 4. Levent poprzez Sisli.
Kolej łączy Kabataş z Taksim.
Tramwaje kursują po ulicy İstilkal pomiędzy Taksim a Tünel. Ulica ta jest poza tym całkowicie zamknięta dla ruchu kołowego. Kolejna linia tramwajowa biegnie od Kabataş do Bağcılar.
Kolej podmiejska, zwana "Banliyö Treni" kursuje od Sirkeci na europejskiej stronie oraz od Haydarpaşa po anatolijskiej stronie miasta.
Żegluga.
W Stambule znajduje się największy port w Turcji. Stary port na Złotym Rogu służy obecnie prywatnym statkom, natomiast porty Karaköy i Eminönü są używane przez duże statki rejsowe kursujące do portów na Morzu Czarnym i Morzu Śródziemnym. Główny port przeładunkowy w Stambule znajduje się w dystrykcie Harem w okręgu Üsküdar po azjatyckiej stronie miasta.
Przez Bosfor kursują IDO ("İstanbul Deniz Otobüsleri") – tradycyjne białe promy, oraz prywatne "Tur Yol". Kursują regularnie, podróż jest o wiele szybsza i tańsza niż przedostanie się na drugą stronę Bosforu mostami, stąd są bardzo popularne wśród mieszkańców Stambułu. Podróżować można również katamaranem zwanym „morskim autobusem” (między portem promowym"Yenikapı" po europejskiej stronie a portem promowym "Pendik"). Po Bosforze kursują również "araba vapuru"(między Sirkeci a Haremem) oraz motorówki (Kadıköy-Eminönü-Kadıköy, Beşiktaş-Üsküdar-Beşiktaş, Karaköy-Üsküdar-Karaköy).
Transport drogowy.
Brzegi Bosforu łączą dwa mosty:
Za przejazd przez mosty z europejskiej strony na anatolijską pobierane są opłaty.
Złoty Róg spinają obecnie trzy mosty:
Kultura i sztuka.
Imprezy i koncerty odbywają się w wielu miejscach w Stambule, między innymi w Hagia Eirene, Rumeli Hisarı, Yedikule, Pałacu Topkapı, Parku Gülhane, również w Centrum Kultury Atatürka ("AKM") na placu Taksim czy w Sali Koncentrowej im. Cemala Reşita. W mieście znajduje się wiele nocnych klubów, restauracji i barów. Rejony w okolicy ulicy Istiklal oraz Nişantaşı są pełne kafejek, restauracji, pubów i klubów, a również galerii sztuki, teatrów i kin.
Międzynarodowy Festiwal Filmowy w Stambule jest jednym z najważniejszych festiwali w Turcji. Innym znanym jest Biennale w Stambule – impreza artystyczna odbywająca się od 1987, na której wystawiane są dzieła sztuki współczesnej. Muzeum Pera oraz Muzeum Sakıp Sabancı wystawiały dzieła takich artystów jak Picasso, Rodin czy Rembrandt. Muzeum Sztuki Nowoczesnej w Stambule nad Bosforem mieści kolekcję dzieł sztuki współczesnej, wystawiane są dzieła czołówki awangardowych twórców tureckich. Znajdują się tu kino i biblioteka. Muzeum Rahmi M. Koça nad Złotym Rogiem jest prywatnym muzeum poświęconym transportowi, przemysłowi i komunikacji. W 1855 w Stambule zmarł Adam Mickiewicz.
Media.
Pierwsza turecka gazeta została wydrukowana 1 sierpnia 1831. Większość gazet o zasięgu ogólnokrajowym ma swoją siedzibę w Stambule, z równoległymi wydaniami w Ankarze i Izmirze.
Religia.
W Stambule znajduje się 2691 czynnych meczetów, 123 czynnych kościołów, 26 czynnych synagog. 109 cmentarzy muzułmańskich oraz 57 niemuzułmańskich. Mniejszości religijne obejmują: wyznawców Kościoła Prawosławnego (Stambuł jest siedzibą prawosławnych patriarchów Konstantynopola; katedra patriarsza mieści się w dzielnicy Fener), Kościoła Ormiańskiego, Kościoła katolickiego oraz Żydów sefardyjskich.
Ormianie zamieszkują głównie Kumkapı w dystrykcie Eminönü. W dzielnicy Balat w dystrykcie Fatih mieszka wielu Żydów, w dzielnicy Fener Grecy, a w Nişantaşı i Beyoğlu lewantyńczycy.
Islam.
Pierwszy meczet w Stambule został wybudowany w Kadıköy po azjatyckiej stronie miasta, która została zdobyta przez Państwo Osmańskie w 1353. Pierwszym meczetem po europejskiej stronie był meczet wybudowany w Rumeli Hisarı w 1452. Pierwszym dużym meczetem wybudowanym już za panowania Turków mieście był Meczet Sultan Eyüp wybudowany w 1458, natomiast pierwszym meczetem w Stambule był Meczet Fatih (1470), wybudowany na miejscu ważnego bizantyńskiego Kościoła Świętych Apostołów.
Stambuł był siedzibą Kalifatu w latach 1517–1924. W Pałacu Topkapı i Meczecie Eyüp Sułtan znajdują się przedmioty należące do Mahometa i pierwszych Kalifów. Sułtan dzierżył klucze do Mekki.
Chrześcijaństwo.
Siedzibą patriarchy Konstantynopola jest dystrykt Fener. W Stambule ma swoją siedzibę również Apostolski Kościół Ormiański. Po zdobyciu Konstantynopola sułtan Mehmed II ustanowił system Milletów, zgodnie z którymi ludność na terenie Konstantynopola i całego Imperium została podporządkowana do grup według przynależności religijnej, a nie etnicznej. I tak Mehmed II założył w 1461 nieistniejący wcześniej Ormiański Patriarchat Konstantynopola. W epoce Bizancjum, Kościół Ormiański był uważany za herezję i nie pozwalano Ormianom posiadać swojego kościoła wewnątrz murów miejskich. Kilku ormiańskich świętych, takich jak Święty Nerses, było wygnanych i uwięzionych na Adalar w pobliżu Konstantynopola na Morzu Marmara.
W momencie wprowadzenia systemu milletów wiele spraw wewnątrz społeczności przeszło pod zarząd zwierzchników religijnych danych społeczności: patriarchy Konstantynopola dla wyznawców prawosławia, ormiańskiego patriarchy Konstantynopola dla Ormian (oraz przejściowo dla chrześcijan syryjskich) oraz naczelnego rabina dla Żydów.
Od końca XIX w. liczebność mniejszości ormiańskiej i greckiej w Stambule zmniejszała się. W 1923 doszło do wymiany ludności między Grecją a Turcją. Jednakże Greckim mieszkańcom Stambułu oraz wysp Imbros i Tenedos pozwolono pozostać w swoich domach w zamian za co w greckiej Tracji Wschodniej mogła pozostać miejscowa społeczność turecka. Pomimo tego w latach 30. XX w. wprowadzono dyskryminujące ustawodawstwo, które zabraniało Grekom wykonywania około 30 zawodów od krawca czy cieśli po zawody medyczne i prawnicze. W 1942 wprowadzono dodatkowe podatki dochodowe, które miały służyć zebraniu funduszy na obronę kraju w razie ewentualnego przystąpienia Turcji do II wojny światowej. Szczególnie boleśnie dotknęły one ludność niemuzułmańską (chrześcijan, Żydów), wciąż kontrolującą znaczną część tureckiej gospodarki. Dodatkowo w 1955 Pogrom Stambulski spowodował dalszą, liczną emigrację Greków. W 1964 roku wszyscy Grecy nieposiadający tureckiego obywatelstwa (było to około 100 000) zostali deportowani.
Obecnie większość Greków i Ormian w Turcji oraz Lewantyńczyków zamieszkuje okolice Stambułu. Znajduje się tu również pewna liczba Niemców Bosforskich. W okolicach Stambułu znajdują się osiedla zamieszkane przez ludność obcego pochodzenia. Najbardziej znane to:Arnavutköy (wioska albańska), Polonezköy (polska wioska) oraz Yeni Bosna (Nowa Bośnia).
Na początku XX w. w Stambule znajdowało się ponad 40 000 katolików pochodzenia włoskiego (potomkowie kupców z Genui i Wenecji osiadłych tu w czasach Bizancjum i Imperium Osmańskiego oraz włoskich robotników przybyłych tu w XIX w.). W Stambule przebywał Giuseppe Garibaldi oraz Giuseppe Mazzini. Wpływy włoskie widać w Stambule w architekturze dzielnic Galata, Beyoğlu i Nişantaşı.
Judaizm.
Żydzi sefardyjscy zamieszkiwali miasto od ponad 500 lat. Wraz z Arabami uciekli z Półwyspu Iberyjskiego w 1492 przed hiszpańską inkwizycją, która zmuszała ich do przejścia na chrześcijaństwo. Sułtan osmański Bajazyd II wysłał do Hiszpanii flotę pod dowództwem Kemala Reisa, by ocalić torturowanych i zabijanych Arabów i Żydów. Ponad 200 000 hiszpańskich Żydów uciekło do Tangeru, Algierii, Genui i Marsylii, a następnie do Salonik i Stambułu. Sułtan nadał obywatelstwo osmańskie ponad 93 000 sefardyjskim Żydom. Kolejna duża grupa Sefardyjczyków przybyła z południowej Italii, która była wówczas pod kontrolą Hiszpanii. Synagoga Włoska w Stambule w dzielnicy Galata została wybudowana właśnie przez potomków włoskich Żydów. Pierwsza maszyna drukarska w Stambule została utworzona przez sefardyjskiego Żyda w 1493. Żydowska rodzina Camondo była znaną rodziną bankierską. Znane ‘Schody Camondo’ na "Bankalar Caddesi", to przykład secesji zostały wybudowane przez bankiera Salomona Camondo. Znajdują się one w Karaköy (Galata). Obecnie ponad 20 000 Żydów sefardyjskich mieszka w Stambule.
Mieszka tu od XIX w. również mniejsza liczebnie grupa Żydów aszkenazyjskich. Synagoga austriacka ("Avusturya Sinagogu", "Aşkenaz Sinagogu") jest jedna z najbardziej znanych synagog w mieście. 
W latach 30. i 40. XX w. do Stambułu napłynęła druga fala Aszkenazyjczyków z centralnej i wschodniej Europy.
Obecnie w Stambule znajduje się ponad 26 aktywnych synagog. Najważniejsze z nich to Synagoga Neve Shalom założona w 1951 roku, w dzielnicy Beyoğlu.
Naczelnym rabinem Stambułu jest obecnie Ishak Haleva.
Po ustanowieniu niepodległego Izraela w 1948 wielu Żydów wyjechało do Izraela, przyczyniając się jednocześnie do ustanowienia silnych relacji między oboma krajami. Dawid Ben Gurion, Icchak Ben-Zwi oraz Mosze Szarett studiowali w szkołach stambulskich takich jak liceum Galatasaray czy Uniwersytet Stambulski.
Zabytki i muzea.
Pomimo zniszczeń miasto obfituje w wiele cennych zabytków z okresów bizantyńskiego i osmańskiego.
Miasta partnerskie.
Miasta partnerskie Stambułu:
Protokoły współpracy:
Porozumienie / Protokół ustaleń:

</doc>
<doc id="195716" url="https://pl.wikipedia.org/wiki?curid=195716" title="Yukio Mishima">
Yukio Mishima

, właściwie – japoński prozaik, poeta, dramaturg i eseista, uważany za jednego z najważniejszych japońskich pisarzy XX wieku.
Jego dorobek obejmuje ponad 40 powieści, tomów poezji, esejów oraz dramatów nō i kabuki. Wieloletni kandydat do literackiej Nagrody Nobla.
Życiorys.
Dzieciństwo.
Urodził się w 1925 r. w Tokio w rodzinie dygnitarza rządowego. Jego ojciec, Azusa, pracował w Ministerstwie Rolnictwa i Leśnictwa, a dziadek o imieniu Jōtarō był m.in. gubernatorem Karafuto (Sachalinu).
Jako dziecko został na kilka lat odseparowany od rodziny przez swoją apodyktyczną babkę Natsuko. Spokrewniona z samurajską rodziną Natsuko była niezwykle wykształcona, czytała w oryginale francuską i niemiecką literaturę, uwielbiała teatr kabuki. Była też osobą niezwykle trudną w pożyciu, skrajnie wybuchową i zapalczywą, do tego schorowaną i nieustannie cierpiącą. Odcięła chłopca od kontaktów z rówieśnikami, wychowywał się samotnie, spotykając się jedynie z kuzynkami. Według wielu biografów Mishimy, Natsuko wywarła duży wpływ na jego twórczość i obsesje.
Młodość.
W wieku 12 lat młody Kimitake Hiraoka powrócił na łono rodziny. Czytywał książki Oscara Wilde’a, Rainera Marii Rilkego, a także japońskich klasyków. Podejmował też pierwsze własne próby pisania. Nie mógł znaleźć wspólnego języka z ojcem Azusą, który zwalczał jego „niemęskie” zainteresowanie literaturą i próbował go wychowywać w duchu wojskowej dyscypliny. Zbliżył się za to bardzo do matki Shizue, która pomagała mu ukrywać się z pasją pisarską przed ojcem i recenzowała jego pierwsze opowiadania.
Dzięki wpływom babki Natsuko, która wkrótce potem zmarła, posłano go w 1931 roku do prestiżowej szkoły Gakushūin, gdzie spędził sześć lat i nawiązał współpracę ze szkolnym stowarzyszeniem literackim. Zaowocowała ona w 1941 r. zaproszeniem do opublikowania debiutanckiego opowiadania "Las w rozkwicie" ("Hanazakari no mori") w znanym magazynie literackim "Bungei Bunka". Wtedy to Hiraoka przybrał swój literacki pseudonim Yukio Mishima, by nie narazić się ojcu. Opowiadanie ukazało się w formie książkowej w 1944 r. Ojciec zgodził się w końcu na kontynuowanie kariery pisarskiej, ale wymusił na Mishimie podjęcie studiów prawniczych na uniwersytecie w Tokio.
Dorosłe życie.
Na początku 1945 Mishima został powołany do służby wojskowej w japońskiej armii. Wobec perspektywy wysłania na front okłamał wojskowego lekarza, symulując gruźlicę i został odesłany do domu. Do końca życia wstydził się tej decyzji i uważał ją za życiowy błąd.
W 1946 r. poznał swojego późniejszego przyjaciela i mentora, Yasunariego Kawabatę, który po zapoznaniu się z kilkoma opowiadaniami rekomendował je do publikacji w czasopismach literackich. Kariera literacka Mishimy zaczęła nabierać rozpędu.
W 1947 r. Mishima ukończył z wyróżnieniem prawo i podjął pracę w Ministerstwie Finansów. Rok później zrezygnował z błyskotliwie zapowiadającej się kariery urzędniczej i postanowił utrzymywać się z pisania.
W 1949 r. ukazała się pierwsza wielka powieść Mishimy – "Wyznanie maski", będąca autobiograficzną opowieścią o młodym homoseksualiście, ukrywającym swoją orientację seksualną z obawy przed społecznym odrzuceniem. Książka odniosła ogromny sukces w Japonii, czyniąc 24-letniego pisarza literacką gwiazdą pierwszej wielkości. Kolejne powieści Mishimy spotykały się nieodmiennie z wielkim zainteresowaniem, były też od razu tłumaczone na języki obce. Oprócz powieści Mishima pisał też opowiadania, wiersze, eseje oraz dramaty dla teatrów nō i kabuki ("Madame de Sade", "Mój przyjaciel Hitler").
Wielokrotnie podróżował za granicę, gdzie jego nazwisko także stało się głośne. Po opublikowaniu kolejnych powieści (m.in. "Odgłos fal" w 1954 r., "Złota Pagoda" w 1956 r.) stał się jednym z najmocniejszych kandydatów do literackiej Nagrody Nobla, ale uhonorowanie nią w 1968 r. Yasunariego Kawabatę pogrzebało jego szanse.
Z biegiem lat pogłębiały się wyniesione z dzieciństwa obsesje Mishimy, zwłaszcza kult śmierci, fascynacja militaryzmem i pięknem ludzkiego ciała. W 1955 r. pisarz zaczął uprawiać kulturystykę (nie opuścił żadnego treningu przez ostatnie 15 lat swojego życia), ćwiczył także wyczynowo sztuki walki – kendo i karate.
Wiązał się również z kobietami (m.in. z Michiko Shōda, późniejszą żoną cesarza Akihito), w 1958 r. ożenił się z Yoko Sugiyama i miał z nią córkę i syna. Zaczął aktywnie udzielać się w polityce. W 1967 r. odbył kompletny trening wojskowy w Japońskich Siłach Samoobrony. Rok później – wraz z patriotycznie nastawionymi studentami – założył paramilitarne stowarzyszenie "Tatenokai" (Stowarzyszenie Tarczy) i został jego przywódcą.
Śmierć.
25 listopada 1970 r. Mishima, wraz z czterema członkami "Tatenokai", dostał się do bazy dowództwa piechoty Japońskich Sił Samoobrony w tokijskiej dzielnicy Ichigaya i zabarykadował się wraz z komendantem bazy, generałem Kanetoshim Mashitą, w jego gabinecie. Po gorączkowych negocjacjach wyszedł na balkon i wygłosił do zgromadzonych pod nim żołnierzy płomienne przemówienie, będące protestem przeciw powojennemu statusowi Japonii i wezwaniem do zamachu stanu połączonego z przywróceniem cesarzowi jego dawnej pozycji. Ta przywołująca ducha samurajskiego kodeksu bushidō mowa została jednak zagłuszona przez wojskowe helikoptery. Zrezygnowany Mishima popełnił przy pomocy swoich uczniów Masakatsu Mority i Hiroyasu Kogi rytualne samobójstwo – seppuku. Był to jeden z najbardziej wstrząsających gestów w historii nowożytnej Japonii.
Przed śmiercią zdążył ukończyć swoje największe dzieło – pisaną przez siedem lat tetralogię "Hōjō no umi" ("Płodne morze").
Nawiązaniem do śmierci Mishimy jest utwór "Death and Night and Blood" zespołu The Stranglers. Poświęcone są mu także m.in. album "The Confession of the Rose" francuskiej grupy Lonsai Maikov, album "Sole e Acciaio" włoskiego barda Skolla, album „Yukio Mishima. Tribute” łotewskiego projektu harsh-noise'owego Zahnrad i utwór "Hagakure" industrialnej grupy Turbund Sturmwerk z płyty "Turbund Sturmwerk" oraz Kwartet smyczkowy nr 3 „Mishima” P. Glassa.

</doc>
<doc id="195719" url="https://pl.wikipedia.org/wiki?curid=195719" title="Mishima Yukio">
Mishima Yukio



</doc>
<doc id="195722" url="https://pl.wikipedia.org/wiki?curid=195722" title="Samuraj Jack">
Samuraj Jack

Samuraj Jack (ang. "Samurai Jack") – amerykański serial animowany dla młodzieży.
Serial autorstwa znanego twórcy seriali animowanych, Genndy’ego Tartakovsky’ego, opowiadający o losach samuraja, który został wysłany w przyszłość przez złego Aku. Potężny, zmiennokształtny i nieśmiertelny władca ciemności obawia się bowiem tylko jednego: legendarnego miecza tego samuraja, który został wykuty z odwagi i poświęcenia jego ojca, i jest jedyną rzeczą zdolną zranić, a nawet zabić Aku. Znakiem rozpoznawczym serialu – poza wysmakowaną kolorystyką, charakterystyczną kreską oraz muzyką – jest przede wszystkim fakt, że kolejne odcinki są zmienne w poetyce, czerpiąc obficie z konkretnych tekstów kultury (np. "Księga dżungli", "Gwiezdne wojny", "Łowca androidów") lub pastiszując całe gatunki (czarny kryminał, film fantasy, japońskie kino samurajskie, film gangsterski i inne).
Intro.
Na początku każdego odcinka, z wyjątkiem pierwszego, jeszcze przed muzyką czołówkową, następuje opowiedziana głosem Aku historia o tym, jak zaczęła się heroiczna walka samuraja Jacka z Aku.
Jego słowa brzmią:
„"Dawno temu w dalekiej krainie, ja, Aku, zmieniający postać władca ciemności, rozpętałem niewypowiedziane zło, ale porywczy wojownik samuraj władający magicznym mieczem wystąpił przeciwko mnie. Zanim zadał mi ostateczny cios, otworzyłem wrota czasu i wtrąciłem go w przyszłość, w której moje zło jest prawem. Teraz ten głupiec szuka drogi powrotu do przeszłości, aby uwolnić świat od Aku!"”
Postacie.
Inne postacie.
Podczas swojej podróży, Jack napotyka się na wiele najdziwniejszych ras i postaci, pośród których robi sobie zarówno wrogów, jak i przyjaciół. Spośród zniewolonych przez Aku ras istnieją nawet całe fan-kluby Jacka, a w miarę jego kolejnych sukcesów w walce ze sługami Aku, coraz więcej osób zaczyna mu kibicować i na swój sposób pomagać.
Równocześnie wzrasta nagroda za głowę bohatera, co oczywiście przysparza mu kolejnych wrogów – i licznych przeciwników. Chociaż nie zawsze, co pokazują niektóre odcinki, walka z kimś oznacza, że ten ktoś zostanie wrogiem Jacka.
Kontynuacja.
2 grudnia 2015, stacja telewizyjna Adult Swim ogłosiła, że będzie emitować nowy sezon Samuraja Jacka w swoim bloku programowym Toonami. Seria była także produkowana w Cartoon Network Studios z Genndy'm Tartakovskym jako producentem wykonawczym. Nowy sezon ma więcej dojrzałych elementów i bardziej spójną historię, kończąc serię. Akcja rozgrywa się pięćdziesiąt lat po wtrąceniu Jacka w przyszłość. Jednakże czas, który upłynął od tamtego momentu nie postarzał bohatera. Równocześnie zwolennicy Aku rozpoczynają szkolenie grupy siedmiu kobiet, które za życiowe zadanie otrzymują zgładzenie Jacka. Nowy sezon emitowany jest od 11 marca 2017.
Wersja polska.
Opracowanie i udźwiękowienie wersji polskiej: Studio Sonica
Reżyseria: Marek Robaczewski
Dialogi polskie:
Dźwięk i montaż:
Organizacja produkcji:
Wystąpili:
oraz
Odcinki w komiksach.
SERIA PIERWSZA (Cartoon Network Magazyn)

</doc>
<doc id="195723" url="https://pl.wikipedia.org/wiki?curid=195723" title="Tańcząc w Ciemnościach">
Tańcząc w Ciemnościach



</doc>
<doc id="195724" url="https://pl.wikipedia.org/wiki?curid=195724" title="1971 w muzyce">
1971 w muzyce



</doc>
<doc id="195726" url="https://pl.wikipedia.org/wiki?curid=195726" title="Mistrzostwa Europy w Lekkoatletyce 2002">
Mistrzostwa Europy w Lekkoatletyce 2002

XVIII Mistrzostwa Europy w Lekkoatletyce rozgrywane były w dniach 6-11 sierpnia 2002 w Monachium na Stadionie Olimpijskim. W zawodach startowali zawodnicy z 47 krajów.
Organizator mistrzostw został wybrany jesienią 1997 roku, kontrkandydatami Monachium były Amsterdam i Lozanna. 
Do najważniejszych wydarzeń zawodów należy najlepszy rezultat na świecie Roberta Korzeniowskiego w chodzie na 50 km oraz rekord Europy Pauli Radcliffe w biegu na 10 000 m.
W 2006 zweryfikowane wyniki biegów mężczyzn na 100 m i w sztafecie 4 × 100 m. Pierwotni zwycięzcy Dwain Chambers i sztafeta brytyjska zostali zdyskwalifikowani z powodu dopingu Chambersa.

</doc>
<doc id="195731" url="https://pl.wikipedia.org/wiki?curid=195731" title="Brama Młyńska w Stargardzie">
Brama Młyńska w Stargardzie

Brama Młyńska (niem. "Mühlentor", inne nazwy to: "Wodna, Portowa, Herbowa, i Rzeczna") – jedna z czterech średniowiecznych bram miasta. Należy do unikatowych zabytków tego typu w Europie, zarówno przez funkcję jaką pełniła w średniowieczu, ale także ze względu na wyjątkową architekturę. Brama Młyńska, kolegiata Mariacka i pozostałe mury obronne rozporządzeniem Prezydenta RP z dnia 17 września 2010 została uznana za pomnik historii.
Historia.
Należy do najbardziej charakterystycznych budowli Stargardu. Zbudowana została prawdopodobnie w pierwszej połowie XV w. Jej rysunek zamieszczony był na dawnych pieczęciach i w starym herbie miasta, który był w użytku jeszcze w XX w. Nazwa Brama Młyńska pochodzi od młyna, który został wybudowany obok na Kanale Młyńskim w latach 1240-1268. Brama spełniała funkcje kontrolne oraz była uprawniona do pobierania myta za przewóz towarów na rzece. W okresie PRL znajdował się tu punkt informacyjny Polskiego Towarzystwa Turystyczno-Krajoznawczego, zaś później miało tu swoją siedzibę Stargardzkie Stowarzyszenie Miłośników Sztuk Plastycznych "Brama". Obecnie brama Młyńska jest siedzibą Stargardzkiego Bractwa Rycerskiego „GRYF” które przejęło ją w 2007 r. w wyniku przeprowadzonego konkursu.
Od 2008 do 2010 prowadzono kapitalny remont bramy, pierwszy od 70 lat.
Architektura.
Brama została wzniesiona na podstawie prostokąta (14x6 m), jest dwukondygnacyjną budowlą z cegły. Stoi ona ponad korytem Kanału Młyńskiego, szerokość przepływu wynosi ok. 6 m. Brama kryta jest dachem czterospadowym z dwiema ośmiobocznymi wieżami o wysokości 28 m, które wystają ponad dach. Ponad przejazdem nad korytem rzeki od zewnątrz znajdują się dwa małe okienka strażnicze, zaś od strony miasta trzy. Elewacja murów zewnętrznych od strony miasta udekorowana jest dwiema blendami wypełnionymi lasowaniem z rozetą, które wzorowane są na kształtach na kolegiacie NMP. Wieże posiadają otwory strzelnicze i zębate zwieńczenia ścian (krenelaże) z ceglanymi hełmami w kształcie ostrosłupów zakończonych iglicami z kulami i gryfami. Podczas kolejnych remontów sylwetka bramy uległa zmianie. W pierwszej poł. XIX w. brama służyła jako areszt, łuk przejazdu zabudowany był wówczas ryglowanymi ścianami. W drugiej połowie XIX w. zabytek przekształcono w duchu neogotyku, zmieniając formę przejazdu i dodając liczne blanki, zaś w 1938 roku wygląd bramy został nieco uspokojony.

</doc>
<doc id="195735" url="https://pl.wikipedia.org/wiki?curid=195735" title="1972 w muzyce">
1972 w muzyce



</doc>
<doc id="195737" url="https://pl.wikipedia.org/wiki?curid=195737" title="Liternet">
Liternet

Liternet (połączenie słów literatura i Internet) – termin definiujący różnorodne zjawiska, łączące literaturę i internet. Wprowadzony został do polskiej terminologii w 2002 roku.
Zasięg semantyczny terminu liternet jest bardzo szeroki. Obejmuje z jednej strony „literaturę w sieci”, a więc taką literaturę, która pierwotnie miała formę drukowaną, a następnie zyskała cyfrową, bądź od początku była w formie cyfrowej, ale mogłaby zostać wydana drukiem (np. książki publikowane bądź udostępniane w internecie, literacki e-commerce, selfpublishing, książki elektroniczne – e-booki, archiwizacja literatury w internecie, sieciowe czasopisma literackie). Z drugiej strony w ramy liternetu zalicza się „literaturę sieci”, czyli literaturę, która zostałaby zubożona przez publikację w formie drukowanej (czyli m.in. hipertekst w literaturze, blogi). Liternet obejmuje także zjawisko przenikania tematyki internetowej do literatury tradycyjnej, strony autorskie pisarzy i poetów czy netspeak (specyficzny język używany przez internautów).
Piotr Marecki wyróżnił następujące kategorie, które, jego zdaniem, całościowo oddają strukturę liternetu: topika internetowa w literaturze tradycyjnej, sieciowe czasopisma literackie, strony autorskie, społeczności liternetowe, hipertekst, blogi, e-book, archiwizacja literatury w internecie, e-commerce, życie literackie w sieci, netspeak.
Termin został wprowadzony do szerszego obiegu na sesji literaturoznawczej, która odbyła się w Krakowie 19 kwietnia 2002 roku z inicjatywy interdyscyplinarnego pisma Ha!art. Prawdopodobnie jednak po raz pierwszy został użyty rok wcześniej (około sierpnia 2001) przez Jerzego Ablewicza w składanym przez niego wniosku o dotację na wspomnianą sesję. W grudniu 2001 pojęciem posługiwał się Piotr Marecki na warsztatach zorganizowanych przez Zespół Literacki im. A. Mickiewicza w Krakowie.
Bibliografia.
Literatura dodatkowa

</doc>
<doc id="195740" url="https://pl.wikipedia.org/wiki?curid=195740" title="Modernizm we Włoszech">
Modernizm we Włoszech

Modernizm (wł. "movimento moderno", "razionalismo italiano") jako prąd w architekturze włoskiej rozwijał się w oddaleniu od głównych ośrodków, lecz kilka razy wpłynął na rozwój architektury światowej.
Na początku XX w. (od 1909) rozwijał się w sztuce Włoch futuryzm, jednak nie miał dominującej pozycji w świecie artystycznym. Ruch futurystyczny łączył fascynację nowoczesnością z włoskim nacjonalizmem i zaangażowaniem w rozwój idei faszystowskiej. Zainicjowany przez Marinettiego, został przełożony na język architektury w projektach wieżowców, lotnisk i całych metropolii przez Antonia Sant’Elię. Jego twórczość, choć ograniczała się do kilkunastu utopijnych projektów, odbiła się w Europie tuż po I wojnie światowej (już po śmierci architekta) szerokim echem i wpłynęła silnie na idee modernistyczne.
W połowie lat 20. rywalizowały ze sobą przeciwstawne obozy zwolenników futuryzmu z architektami klasycyzującymi, a zwłaszcza neobarokowymi (tzw. "Novecento"). Powstała wtedy formacja racjonalistów, "gruppo 7", wybrała trzecią drogę rozwoju, czyli krajową odmianę funkcjonalizmu. Włoski faszyzm zaakceptował początkowo nowoczesne formy budynków jako zgodne z duchem ruchu. Architektura i nowoczesna sztuka spełniały rolę propagandową, budynki stanowiły scenerię wieców faszystowskich i przemówień Mussoliniego. Konserwatyści doprowadzili jednak w początku lat 30. do tego, że "duce" wycofał poparcie dla racjonalizmu i odtąd w przypadku funkcji reprezentacyjnych wymagane były symetria i stabilność założenia. Modernistyczne budynki często przyjmowały pewien rodzaj kamuflażu w postaci uzupełnienia o uproszczony portyk, balkon czy maszty flagowe. Taka architektura włoskich budynków rządowych lat 30. XX w. wywarła m.in. silny wpływ na rozwój modernizmu w Polsce. Ostatecznym starciem przystosowanych do nowych warunków racjonalistów i neoklasycystów włoskich był konkurs na "Palazzo di Littorio" (centralę partii faszystowskiej) w 1934, w którym zwyciężył konserwatysta Del Debbio. Nadal powstawały jednak "racjonalistyczne" budynki mieszkalne i przemysłowe.
Po II wojnie światowej modernizm włoski, pozbawiony czołowej postaci jaką był Giuseppe Terragni, a do tego uwikłany we współpracę z reżimem, długo nie odzyskał przedwojennego znaczenia. Wskazującym kierunek dalszego rozwoju twórcą stał się konstruktywista Pier Luigi Nervi, tworzący spektakularne konstrukcje betonowe.
Główni przedstawiciele modernizmu we Włoszech.
Giancarlo De Carlo | Pier Luigi Nervi | Antonio Sant’Elia | Giuseppe Terragni | Giuseppe Vaccaro

</doc>
<doc id="195741" url="https://pl.wikipedia.org/wiki?curid=195741" title="Stefan Holm">
Stefan Holm

Stefan Christian Holm (ur. 25 maja 1976 w Forshaga) – szwedzki lekkoatleta, skoczek wzwyż.
Stefan Holm o wzroście 1,81 m był najniższym skoczkiem wśród liczących się zawodników w tej konkurencji. Mimo to jego rekordy życiowe to: 2,37 m na otwartym stadionie i 2,40 w hali.
13 września 2008 po zawodach Światowego Finału IAAF w Stuttgarcie zakończył karierę sportową.

</doc>
<doc id="195743" url="https://pl.wikipedia.org/wiki?curid=195743" title="HME w lekkoatletyce 2005">
HME w lekkoatletyce 2005



</doc>
<doc id="195744" url="https://pl.wikipedia.org/wiki?curid=195744" title="ME w lekkoatletyce 2002">
ME w lekkoatletyce 2002



</doc>
<doc id="195747" url="https://pl.wikipedia.org/wiki?curid=195747" title="Piotr Czerski">
Piotr Czerski

Piotr Czerski, właściwie Kordian Piotr Klecha (ur. 1 kwietnia 1981) – polski poeta i prozaik, a także współzałożyciel zespołu muzycznego Towary Zastępcze.
Życiorys.
Debiutował w 1999 r. na łamach "Toposu"; wiersze, prozę, reportaże i eseje publikował także m.in. w „FA-arcie”, „Studium”, „Lampie", „Tygodniku Powszechnym”, „Polityce”, oraz czasopismach i antologiach zagranicznych („Иностранная литература” [Rosja], „Jahrbuch Polen” [Niemcy], „Quorum” [Słowenia]).
W 2002 roku nakładem „Korporacji Ha!art” ukazała się książka poetycka Czerskiego pt. "pospieszne, osobowe" (nagroda Gdańskiego Towarzystwa Przyjaciół Sztuki). 2 kwietnia 2006 roku to samo wydawnictwo opublikowało mini-powieść (albo fabularyzowany reportaż), zatytułowaną "Ojciec odchodzi", będącą zapisem wydarzeń towarzyszących śmierci papieża Jana Pawła II i celebrze następującej po niej narodowej żałoby oraz portretem tzw. „pokolenia JP2” (nazywanego w tekście „pokoleniem Dżej Pi Tu”).
Czerski jest m.in. zwycięzcą 41. Ogólnopolskiego Konkursu Poetyckiego o Laur Czerwonej Róży (2000) i XXI Ogólnopolskiego Konkursu Poetyckiego o Laur Akantu (2002), laureatem Nagrody Miasta Gdańska dla Młodych Twórców w Dziedzinie Kultury (2005), a także stypendystą Marszałka Województwa Pomorskiego (2003) i programu Homines Urbani (2005). W 2007 nominowany do nagrody Grand Press w kategorii „reportaż prasowy” za tekst zatytułowany "Outland".
Od 2006 współtworzy zespół Towary Zastępcze, z którym nagrał dwie płyty ("Ciche dni", 2006 i "Dolne Miasto OST", Nasiono Records, 2009) i koncertował w Polsce, Niemczech i na Słowacji. Brał także udział w pracach grupy Nasiono All Stars, których pokłosiem jest album "Europejski Poeta Wolności" (Gdańsk, 2010). Aktywnie uczestniczy w działaniach muzycznego kolektywu wydawniczego Nasiono Records.
Od 2010 publikuje nieregularnie felietony w portalu Wirtualna Polska.
Przez kilka lat prowadził blog osobisty (m.in. nagroda „bloger roku 2007” Wiadomosci24.pl w kategorii "kultura"), a w latach 2003-2006 współtworzył (z Michałem Piotrowskim) popularny blog obrazkowy gadugadu.blog.pl. Od kilku lat na miniblogu "bezpośrednia transmisja z końca świata" publikuje autorski wybór memów (czerski.tumblr.com, wcześniej czerski.soup.io).
11 lutego 2012 roku w „Dzienniku Bałtyckim” ukazał się jego tekst "My, dzieci sieci", opublikowany na licencji cc-by-sa 3.0. W ciągu kilku tygodni tekst - porównywany często z „Deklaracją Niepodległości Cyberprzestrzeni” – dotarł do kilkuset tysięcy osób i został przetłumaczony na kilkanaście języków: angielski („The Atlantic Monthly”, Boing Boing – blog Cory`ego Doctorowa i falkvinge.net), niemiecki (tygodnik „Die Zeit”), hiszpański (magazyn ALT1040 i argentyńska Partia Piratów), francuski (framablog.org), włoski (magazyn Internazionale, niderlandzki, szwedzki, estoński, bułgarski, czeski, chiński, turecki, serbski , macedoński, rosyjski, duński i węgierski (www.kalozmedia.org).
W Polsce tekst (pod tytułem "Do analogowych") przedrukował tygodnik „Polityka”, odnosi się do niego często także Edwin Bendyk w książce „Bunt Sieci”.

</doc>
<doc id="195752" url="https://pl.wikipedia.org/wiki?curid=195752" title="Obrzycko">
Obrzycko

Obrzycko () – miasto w województwie wielkopolskim, w powiecie szamotulskim, położone przy ujściu rzeki Samy do Warty.
Miasto stanowi odrębną jednostkę samorządu terytorialnego (gminę miejską). Obrzycko jest równocześnie siedzibą gminy wiejskiej Obrzycko. Restytucja Obrzycka w 1990 przez utworzenie odrębnej miejskiej gminy Obrzycko była błędem proceduralnym.
Według danych z 31 grudnia 2013 miasto miało 2384 mieszkańców.
Ośrodek usługowy; drobny przemysł. Prawa miejskie ok. 1458–1580, 1638–1934 i od 1990.
Położenie.
W latach 1975–1998 miasto administracyjnie należało do województwa poznańskiego.
Według danych z 2002 użytki rolne stanowią 54% powierzchni miasta, a użytki leśne 14%.
Według danych z 1 stycznia 2014 powierzchnia miasta wynosiła 3,74 km².
Komunikacja.
Transport drogowy.
Przez Obrzycko przebiega droga wojewódzka nr 185 z Piotrowa do Szamotuł, a także drogi powiatowe nr 1848P o przebiegu Obrzycko – Jaryszewo – Szamotuły i 1899P z Obrzycka do Ostroroga.
Ponadto komunikację autobusową zapewniają przedsiębiorstwa PKS Wałcz i PKS Kołobrzeg oraz Matmich-Bus. Obrzycko posiada bezpośrednie połączenia autobusowe z Poznaniem, Szamotułami, Piłą, Czarnkowem, Wałczem i Kołobrzegiem.
Transport kolejowy.
Przez miasto przebiegała linia kolejowa Oborniki – Wronki. Teraz tory są rozebrane, a linia została zlikwidowana. Była nazywana trasą wroniecką lub Jasiem. Oddawano ją do eksploatacji etapami. Pierwszy etap prac budowlanych zakończył się 1 lutego 1910 roku, kiedy to oddano do użytku szlak od Wronek do Jaryszewa, do mostu nad Wartą o długości 14,3 km. Uroczystości związane z otwarciem trasy zaszczycił sam hrabia Raczyński, który posiadał w pobliżu ziemie i dofinansował budowę szlaku. Dnia 1 lipca tego samego roku oddano do użytku pozostałą część trasy, z Jaryszewa do Obornik o długości 17,4 km. Prace budowlane były podzielone na dwa etapy, ponieważ w połowie trasy, między stacjami Jaryszewo, a Stobnicą, linię przecina rzeka Warta. Wybudowano w tym miejscu most (długości 206 metrów) o konstrukcji kratownicowej nad nurtem rzeki. Główne przęsło umieszczono na wysokości 8,84 m nad lustrem wody. Pierwszy pociąg wjechał nań 8 maja, potem przeprowadzono próby obciążeniowe. Po wykonaniu wszystkich prac budowlanych linia została oddana w całości do eksploatacji 1 lipca 1910 roku. Lokomotywa z jednym wagonem pasażerskim pokonywała trasę aż do końca 1991 roku.
1 stycznia 1992 Polskie Koleje Państwowe zawiesiły przewozy pasażerskie. Jak podaje Stanisław Koziarski w książce „Sieć kolejowa Polski w latach 1918–1992”, PKP zawiesiło przewozy wbrew woli społeczności lokalnej i bez zgody władz terenowych. Zawieszono wtedy ruch na kilkudziesięciu szlakach o łącznej długości około tysiąca km.
1 stycznia 1994 wstrzymano ruch towarowy na trasie od Słonaw do Obrzycka. 1 stycznia 2000 zrobiono to samo z odcinkiem Oborniki – Słonawy. Najdłużej był czynny odcinek od Obrzycka do Wronek. Ruch zawieszono tam 22 grudnia 2000. W 2001 linia była już nieprzejezdna. Pomiędzy Obrzyckiem a mostem nad Wartą w pobliżu Jaryszewa brakowało około 200 m torów. 28 lutego 2005 linia kolejowa Oborniki – Wronki została skreślona z kolejowego wykazu linii kolejowych D-29. W 2008 na przełomie maja i czerwca, na terenie Gminy Oborniki linia została rozebrana. Tory urywają się w połowie mostu nad Wartą w Stobnicy. Do 2010 roku możliwy był jeszcze wjazd pociągu do Obrzycka od strony Wronek. W 2010 zorganizowano huczne obchody uruchomienia linii – Piknik Kolejowy „100 lat Jasia” i wtedy w stronę Wronek można było przejechać się drezyną. Teraz jednak tory w stronę Wronek są rozebrane.
Najbliższa, czynna stacja kolejowa znajduje się we wsi Pęckowo, która oddalona jest od Obrzycka o około 5 km i położona jest przy linii kolejowej nr 351 (relacji Poznań Główny – Szczecin Główny).
Edukacja i kultura.
Edukacja:
Kultura:
Sport i rekreacja.
W mieście działa od 1947 r. Miejski Klub Sportowy Warta Obrzycko.
Obiekty:
Szlaki turystyczne:
Odcinki tych szlaków, czerwonego do Wronek i zielonego do Szamotuł, wchodzą w skład Europejskiego Dalekobieżnego Szlaku Pieszego oznaczonego symbolem E-ll, prowadzącego znad Morza Północnego do przejścia granicznego w Ogrodnikach.
Obrzycko leży na trasie Wielkiej Pętli Wielkopolski.
Administracja.
Obrzycko ma status gminy miejskiej. Mieszkańcy Obrzycka wybierają do swojej rady miasta 15 radnych.
W 2013 wydatki budżetu gminy miejskiej Obrzycko wynosiły 10,06 mln zł, a dochody budżetu 9,27 mln zł. Zadłużenie (dług publiczny) samorządu według danych na koniec 2013 wynosiło 816 tys. zł, co stanowiło 8,81% wartości wykonywanych dochodów.
W 2013 wydatki na administrację publiczną w gminie miejskiej Obrzycko wynosiły 1,52 mln zł.
Połączenie z gminą wiejską Obrzycko.
W 2009 Rada Miasta Obrzycko postanowiła złożyć wniosek o połączenie gminy miejskiej Obrzycko z gminą wiejską Obrzycko. Następnie zostały przeprowadzone konsultacje z mieszkańcami Obrzycka w sprawie połączenia gmin, gdzie 1204 osoby (94,43%) poparły wniosek, a 33 były przeciwne (frekwencja 68,99%). Następnie Rada Miasta Obrzycko wydała pozytywną opinię ws. połączenia.
Rada Gminy Obrzycko wyraziła negatywną opinię w sprawie łączenia gmin, na podstawie konsultacji z mieszkańcami gminy wiejskiej, których 99,14% głosów było przeciw (frekwencja 47,41%). Wojewoda wielkopolski pozytywnie zaopiniował wniosek o połączenie wskazując, że zasadne jest utworzenie jednej, większej jednostki, ponieważ wzrosną jej szanse rozwoju i efektywność gospodarowania środkami publicznymi. Wniosek o połączenie został odrzucony przez Radę Ministrów w 2010.
W 2013 wydatki na administrację publiczną w gminie miejskiej Obrzycko wynosiły 1,52 mln zł, a w gminie wiejskiej wynosiły 2,17 mln zł.

</doc>
<doc id="195754" url="https://pl.wikipedia.org/wiki?curid=195754" title="Bronowice">
Bronowice

Miejscowości w Polsce: 

</doc>
<doc id="195755" url="https://pl.wikipedia.org/wiki?curid=195755" title="Partia włoska">
Partia włoska

Partia włoska – otwarcie szachowe, które charakteryzuje się posunięciami:
Pierwsze opisy tego debiutu były zawarte w manuskrypcie z Getyngi (ok. 1490 roku) i książce Luisa Luceny z 1497 roku. Do końca XIX wieku była jednym z najpopularniejszych sposobów rozgrywania początkowej fazy partii. Stosowali ją powszechnie dziewiętnastowieczni mistrzowie, między innymi Louis de la Bourdonnais, Paul Morphy i Adolf Anderssen. W XX wieku jej popularność znacznie spadła, niemniej do dzisiaj sporadycznie pojawia się w turniejach arcymistrzów. Chętnie grywali ją Aleksander Alechin, Max Euwe i Paul Keres, jednak raczej przeciw mniej utytułowanym przeciwnikom. 
W trzecim ruchu (3.Gc4) biały goniec atakuje najsłabsze w obozie czarnych pole f7 (bronione jedynie przez króla) i uniemożliwia czarnym ruch pionem na pole d5. Analogiczną funkcję spełni odpowiedź czarnych (3...Gc5). 
W pozycji na diagramie białe mają do wyboru trzy podstawowe plany. Najczęściej grają 4.c3, co przygotowuje atak piona d na centralne pole d4, ale pozostawia również możliwość przesunięcia tego ataku na później i wsparcia piona e4 ruchem d3. Natychmiastowe 4.d3 prowadzi do wariantu zwanego "giuoco pianissimo" ("gra bardzo spokojna"), uważanego za dość pasywny. Najbardziej agresywnym czwartym posunięciem białych jest 4.b4, które oferuje piona w zamian za możliwość zbudowania solidnego centrum i szybszego rozwoju figur. Ten wariant nosi nazwę gambitu Evansa.

</doc>
<doc id="195756" url="https://pl.wikipedia.org/wiki?curid=195756" title="Theo Waigel">
Theo Waigel

Theo Waigel, właśc. Theodor Waigel (ur. 22 kwietnia 1939 w Oberrohr) – niemiecki polityk i prawnik, działacz Unii Chrześcijańsko-Społecznej (CSU) i jej przewodniczący w latach 1988–1999, poseł do Bundestagu, w latach 1989–1998 minister finansów w trzech gabinetach Helmuta Kohla.
Życiorys.
Po maturze, zdanej w Krumbach w 1959, studiował prawo na Uniwersytecie Ludwika i Maksymiliana w Monachium oraz Uniwersytecie Juliusza i Maksymiliana w Würzburgu. W 1963 i 1967 zdał państwowe egzaminy prawnicze I oraz II stopnia. W 1967 doktoryzował się również w zakresie prawa na podstawie pracy poświęconej unormowaniom prawnym bawarskiego rolnictwa. Został następnie asesorem w prokuraturze przy jednym z sądów rejonowych w Monachium. W 1969 przeszedł do pracy w bawarskiej administracji rządowej. Został wówczas asystentem sekretarza stanu w ministerstwie finansów, a od 1970 do 1972 był asystentem Antona Jaumanna, bawarskiego ministra gospodarki i transportu.
W działalność polityczną zaangażował się w 1957, wstępując do chadeckiej młodzieżówki Junge Union. W 1960 został członkiem bawarskiej Unii Chrześcijańsko-Społecznej. Od 1961 kierował powiatowymi strukturami JU, a od 1967 jej organizacją w rejencji Szwabia. W latach 1971–1975 przewodniczył Junge Union w Bawarii. W latach 1966–1972 był radnym powiatu. Od 1971 wchodził w skład zarządu krajowego CSU, w latach 1973–1988 przewodniczył jej komisji regulaminowej. W 1983 dołączył do prezydium partii.
W 1972 po raz pierwszy został posłem do Bundestagu. Do niższej izby niemieckiego parlamentu był następnie wybierany w wyborach 1976, 1980, 1983, 1987, 1990, 1994 i 1998, sprawując mandat deputowanego do 2002. W latach 1980–1982 był rzecznikiem frakcji CDU/CSU do spraw gospodarczych, a w latach 1982–1989 przewodniczącym podgrupy CSU w ramach klubu poselskiego chrześcijańskich demokratów. W 1987 objął kierownictwo CSU w Szwabii.
W listopadzie 1988 Theo Waigel został nowym przewodniczącym bawarskich chadeków. Funkcję tę pełnił do stycznia 1999. W kwietniu 1989 dołączył do trzeciego gabinetu Helmuta Kohla, obejmując stanowisko ministra finansów, które zajmował również w dwóch kolejnych rządach tego kanclerza do października 1998. Jest uznawany za głównego twórcę wspólnej europejskiej waluty i za inicjatora nazwania jej „euro”. W 1993 zamierzał odejść z krajowej polityki i objąć stanowisko premiera Bawarii, o które konkurował z Edmundem Stoiberem. Do porażki przyczyniło się wówczas upublicznienie jego separacji z żoną i jednocześnie długotrwałego romansu z Irene Epple. Theo Waigel pozostał w rządzie federalnym, a w 1995 ponownie (z poparciem 95%) został przewodniczącym CSU.
W 1999 podjął praktykę w zawodzie adwokata. Od 2002 był powoływany w skład licznych ciał doradczych, zarządzających i nadzorczych w różnych przedsiębiorstwach i organizacjach pozarządowych. W 2009 wyróżniono go tytułem honorowego przewodniczącego CSU.
Życie prywatne.
Był dwukrotnie żonaty. Jego drugą żoną została medalistka olimpijska w narciarstwie Irene Epple. Ma troje dzieci.

</doc>
<doc id="195758" url="https://pl.wikipedia.org/wiki?curid=195758" title="Gambit Evansa">
Gambit Evansa

Gambit Evansa – otwarcie szachowe, wariant partii włoskiej, który charakteryzuje się sekwencją posunięć:
Jest to debiut otwarty. W klasyfikacji encyklopedii otwarć szachowych jest oznaczony kodami ECO C51–C52.
Nazwa gambitu pochodzi od nazwiska walijskiego szachisty Williama Evansa, który jako pierwszy podał jego analizy. Po raz pierwszy Evans zastosował swój gambit w partii ze szkockim mistrzem Alexandrem McDonnellem, granej w 1827 roku w Londynie (z inną kolejnością posunięć: 4.O-O d6 5.b4). Wkrótce gambit zyskał dużą popularność, głównie za sprawą rozegranego w 1834 roku meczu Alexander McDonnell – Louis de la Bourdonnais, w którym pojawił się wielokrotnie. Uważano, że daje on decydującą przewagę białym, jeśli tylko potrafią one wykorzystać inicjatywę i możliwości ataku w ostrych, kombinacyjnych kontynuacjach. W 1852 roku Adolf Anderssen wygrał słynną "wiecznozieloną partię" z Jeanem Dufresne, w której gambit doprowadził do serii efektownych poświęceń. Chętnie sięgali po niego inni wybitni szachiści XIX wieku, między innymi Paul Morphy i Michaił Czigorin. Na początku XX stulecia Emanuel Lasker wskazał czarnym solidną obronę, co spowodowało znaczny spadek zainteresowania gambitem. W latach siedemdziesiątych i osiemdziesiątych XX wieku sporadycznie stosowali go arcymistrzowie John Nunn i Jan Timman. W 1995 roku na turnieju w Rydze Garri Kasparow w efektownym stylu pokonał Viswanathana Ananda w 25 posunięciach gambitu Evansa, poświęcając w debiucie dwa piony.
Ideą gambitu jest poświęcenie piona w zamian za zdobycie przewagi w centrum i szybszy rozwój figur. Po przyjęciu przez czarne gambitowego piona 4...G:b4 białe zyskują tempo ruchem 5.c3 i są gotowe do walki o centrum ruchem d2-d4. Przy nieuważnej obronie czarnych białe mogą przeprowadzić szybki atak na słaby punkt f7 (hetman ma do dyspozycji pole b3). Ich atutem jest również łatwe rozwinięcie czarnopolowego gońca, który po ewentualnym Ga3 może przeszkodzić czarnym w wykonaniu roszady. Czarne mogą nie przyjąć darowanego piona, usuwając gońca spod bicia ruchem 4...Gb6. Jest to mniej popularna kontynuacja, ponieważ czarne w ten sposób tracą cenne tempo we wczesnej fazie debiutu.

</doc>
<doc id="195759" url="https://pl.wikipedia.org/wiki?curid=195759" title="Gambit">
Gambit

Gambit – otwarcie szachowe, w którym gracz poświęca bierkę (w szczególnych sytuacjach dwie lub więcej) w zamian za uzyskanie większej aktywności figur. W większości gambitów poświęca się piona, lecz znane są również bardziej ryzykowne, które polegają na oddaniu skoczka lub gońca.
Poprawne gambity wykorzystują przynajmniej dwie z trzech poniższych metod uzyskiwania lepszej pozycji:
Niektóre gambity dają przeciwnikowi możliwość wyboru – nieprzyjęcie ofiary nie prowadzi w nich do gorszej pozycji. W innych najlepszą obroną jest przyjęcie ofiary i oddanie przewagi materialnej w późniejszej fazie gry. Taką taktykę polecał Emanuel Lasker, który znalazł, między innymi, skuteczną obronę przeciwko gambitowi Evansa. Dotyczy to głównie znanych, sprawdzonych gambitów, które teoria uznaje za poprawne. W praktyce spotyka się również bardziej ryzykowne, mniej sprawdzone gambity, skuteczne przeciw słabszym szachistom, w których jednak bardziej doświadczony gracz może utrzymać przewagę materialną, stopniowo niwelując uzyskaną przez przeciwnika inicjatywę.
Słowo "gambit" jest pochodzenia włoskiego: "gambetto" znaczy dosłownie "nóżka", zaś zwrot "dare il gambetto" – "podstawić nóżkę". Po raz pierwszy użyte zostało przez Ruy Lópeza w roku 1561.

</doc>
<doc id="195760" url="https://pl.wikipedia.org/wiki?curid=195760" title="Herta Däubler-Gmelin">
Herta Däubler-Gmelin

Herta Däubler-Gmelin (ur. 12 sierpnia 1943 w Bratysławie) – niemiecka polityk i prawniczka, działaczka Socjaldemokratycznej Partii Niemiec (SPD), długoletnia parlamentarzystka, w latach 1998–2002 minister sprawiedliwości.
Życiorys.
Urodziła się na terytorium Państwa Słowackiego. W 1962 ukończyła szkołę średnią, następnie studiowała historię, prawo, ekonomię oraz nauki polityczne na uniwersytetach w Tybindze i Berlinie. W 1969 i 1974 zdała państwowe egzaminy prawnicze I oraz II stopnia. Była urzędnikiem sądowym, a w 1974 podjęła praktykę adwokacką w Stuttgarcie, specjalizując się w prawie pracy. W latach 90. podjęła działalność akademicką na Wolnym Uniwersytecie Berlina.
W 1965 wstąpiła do SPD, od 1978 do 2005 była członkinią zarządu federalnego, a w latach 1988–1997 wiceprzewodniczącą partii. W 1972 po raz pierwszy została wybrana w skład Bundestagu. Z powodzeniem ubiegała się o reelekcję w wyborach w 1976, 1980, 1983, 1987, 1990, 1994, 1998, 2002 i 2005, zasiadając w niższej izbie niemieckiego parlamentu do 2009. W październiku 1998 objęła urząd ministra sprawiedliwości w pierwszym rządzie Gerharda Schrödera, który sprawowała do października 2002.

</doc>
<doc id="195761" url="https://pl.wikipedia.org/wiki?curid=195761" title="Herta Daeubler-Gmelin">
Herta Daeubler-Gmelin



</doc>
<doc id="195762" url="https://pl.wikipedia.org/wiki?curid=195762" title="Postępowanie nieprocesowe">
Postępowanie nieprocesowe

Postępowanie nieprocesowe (dawniej także postępowanie niesporne; łac. "iurisdictio voluntaria", niem. "freiwillige Gerichtsbarkeit", fr. "jurisdiction gracieuse", wł. "giurisdizione voluntaria") – jeden z dwóch zasadniczych trybów cywilnego sądowego postępowania rozpoznawczego, znany prawu postępowania cywilnego Polski i innych krajów kontynentalnego systemu prawa. 
Założenia teoretyczne.
Postępowanie nieprocesowe stanowi równoległy do procesu cywilnego tryb postępowania rozpoznawczego. Funkcjonuje jako wyjątek od zasady, że wszystkie sprawy cywilne są rozpoznawane w procesie – w konsekwencji w postępowaniu nieprocesowym rozpoznaje się tylko sprawy, które zostały wyraźnie skierowane do tego trybu. 
Powstaje więc kwestia, jakie sprawy powinny być kierowane do rozpoznania w postępowaniu nieprocesowym. W nauce prawa jest ona sporna. Ostatnio wydaje się przeważać zdanie, że założeniem postępowania nieprocesowego jest rozpoznawanie w tym trybie spraw, w których większą rolę gra interes publiczny, niż indywidualny. To podstawowe kryterium uzupełniają pochodne od niego kryteria pomocnicze: 
W praktyce ustawodawczej i sądowej stosowanie tych kryteriów nie jest łatwe i powstają na tym tle trudności – na przykład z przepisów nie wynika jednoznacznie, czy sprawa o zniesienie służebności drogi koniecznej ma być rozpoznawana w procesie, czy w postępowaniu nieprocesowym. Nauka postępowania cywilnego wyróżnia dwie grupy ustawodawstw: te, w których zakres postępowania nieprocesowego jest ograniczony do spraw ściśle bezspornych oraz te, w których obejmuje on także sprawy z natury swej sporne. Wydaje się, że polskie prawo cywilne procesowe należy do tej drugiej grupy. 
Konsekwencją przewagi interesu publicznego nad prywatnym jest znacznie szerszy, niż w procesie, zakres działania sądu z urzędu. 
Z reguły w postępowaniu nieprocesowym są rozpoznawane sprawy o ukształtowanie prawa. 
Historia.
Prawo rzymskie.
Postępowanie nieprocesowe zaczęło się kształtować już w prawie rzymskim. W zasadzie nie znało ono innego trybu rozpoznawania spraw cywilnych, niż proces, jednak w niektórych rodzajach spraw sąd miał szerszą władzę, w ramach której nie był ograniczony żądaniami i zarzutami stron. Były to zwłaszcza sprawy dotyczące stosunków rodzinnych i opiekuńczych. Ta tradycja prawna przetrwała do czasów nowożytnych i znalazła wyraz między innymi w kodyfikacji napoleońskiej i w kodyfikacjach państw zaborczych, obowiązujących w Polsce międzywojennej. 
Unifikacja prawa polskiego.
W toku unifikacji prawa cywilnego w Polsce do 1939 nie zdążono opracować jednolitego prawa postępowania nieprocesowego. Zostało ono zunifikowane dopiero 1 stycznia 1946 dekretem Krajowej Rady Narodowej z 18 lipca 1945 – Kodeks postępowania niespornego. Kodeks ten obejmował jednak tylko przepisy wspólne dla wszelkich postępowań prowadzonych w tym trybie. Poszczególne te postępowania były unormowane licznych innych aktach normatywnych, z których najważniejszymi były: 
W toku prac nad kodyfikacją polskiego prawa cywilnego, prowadzonych w drugiej połowie lat 50. XX wieku, zdecydowano nie powielać wzorów radzieckich i zachować tradycję prawną przyjętą na ziemiach polskich. W efekcie po kodyfikacji polskiego prawa postępowania cywilnego w Kodeksie postępowania cywilnego postępowanie nieprocesowe nie stało się jednym z postępowań odrębnych w ramach procesu, lecz pozostało równorzędnym wobec procesu trybem rozpoznawania spraw cywilnych. 
Obecnie w Polsce postępowanie nieprocesowe reguluje księga druga części pierwszej Kodeksu postępowania cywilnego z 1964. Księga ta w tytule pierwszym zawiera przepisy wspólne dla wszystkich postępowań nieprocesowych (art. 506-525 k.p.c.), zaś w tytule drugim wylicza postępowania prowadzone w tym trybie, dzieląc je według gałęzi prawa materialnego, którego dotyczą (art. 526-6948 k.p.c.). Spośród przepisów regulujących postępowanie nieprocesowe w konkretnych rodzajach spraw poza Kodeksem pozostały przepisy regulujące rozgraniczenie nieruchomości, sprawy z zakresu prawa o aktach stanu cywilnego, prawa o notariacie, ustawy z 26 października 1982 o postępowaniu w sprawach nieletnich, ustawy z 26 października 1982 o wychowaniu w trzeźwości i przeciwdziałaniu alkoholizmowi oraz kilka innych kwestii rzadziej spotykanych w praktyce. Przepisy o postępowaniu nieprocesowym w okresie PRL uniknęły socjalistycznych naleciałości, nie były więc w zasadzie reformowane po 1989 roku. 
W postępowaniu nieprocesowym są rozpoznawane również sprawy z zakresu prawa publicznego – przewidziane w Kodeksie wyborczym sprawy dotyczące wyborów Prezydenta RP, do Sejmu, Senatu, Parlamentu Europejskiego, rad gmin, powiatów, sejmików województwa, a także wyborów wójta, burmistrza i prezydenta miasta.
Rozwiązania polskiego kodeksu z 1964.
Postępowanie nieprocesowe nie jest w Kodeksie postępowania cywilnego uregulowane wyczerpująco i w sposób samodzielny. Do postępowania tego stosuje się przepisy o procesie (art. 13 § 2 k.p.c.) – w sposób odpowiedni, to znaczy z poszanowaniem odmienności tego postępowania. W pierwszej kolejności stosuje się przepisy regulujące dane postępowanie, w następnej – ogólne przepisy o postępowaniu nieprocesowym, a na końcu przepisy o procesie. 
Niezależnie od powyższego stosuje się jeszcze inne przepisy k.p.c. odnoszące się do wszelkich spraw cywilnych, np. Tytuł wstępny. Przepisy ogólne, lub Cz. II Postępowanie zabezpieczające.
Przepisy o poszczególnych „postępowaniach nieprocesowych” niejednokrotnie odsyłają między sobą, przy czym odesłania te bywają wielostopniowe – na przykład przepisy o podziale majątku dorobkowego małżonków po ustaniu małżeńskiej wspólności majątkowej (art. 566-567 k.p.c.) odsyłają do przepisów o dziale spadku (art. 680–689 k.p.c.), a te z kolei – do przepisów o zniesieniu współwłasności (art. 617-625 k.p.c.). 
Postępowanie nieprocesowe sąd wszczyna na wniosek, będący odpowiednikiem pozwu (art. 511 k.p.c.), jednak w przypadkach wskazanych w ustawie sąd może wszcząć również postępowanie z urzędu (art. 506 k.p.c.); możliwość ta istnieje głównie w sprawach opiekuńczych (art. 570 k.p.c.). Wniosek ten może zostać skutecznie cofnięty tylko za zgodą wszystkich uczestników (art. 512 k.p.c.). 
Postępowanie nieprocesowe prowadzi sąd rejonowy (art. 507 k.p.c.), z wyjątkiem spraw o ubezwłasnowolnienie (art. 544 k.p.c.) i separację (art. 5671 k.p.c.) oraz spraw z zakresu przepisów o przedsiębiorstwach państwowych, wymienionych w art. 6911 § 1 k.p.c., które należą do właściwości sądu okręgowego. 
W postępowaniu tym nie ma stron procesowych – są uczestnicy postępowania o identycznym statusie procesowym (art. 510 k.p.c.). Legitymację do udziału w sprawie ma ten, którego praw będzie dotyczyć wynik postępowania. Sąd ma obowiązek z urzędu wezwać do udziału w postępowaniu zainteresowanego, który nie bierze w nim udziału. 
Mniej rygorystyczne, niż w procesie, są reguły prowadzenia postępowania – nie ma bezwzględnego obowiązku rozpoznawania spraw na rozprawie (art. 514 k.p.c.), a niestawiennictwo uczestników nie tamuje postępowania (art. 513 k.p.c.). 
Sprawa rozpoznawana w postępowaniu nieprocesowym kończy się nie wyrokiem, lecz postanowieniem (art. 516 k.p.c.). Jest to jednak tzw. postanowienie co do istoty sprawy, odmienne, niż postanowienie w kwestii wpadkowej. Postanowienie co do istoty sprawy jest zaskarżalne apelacją (art. 518 k.p.c.). Prawomocne postanowienie oddalające wniosek może zostać zmienione w razie zmiany okoliczności sprawy (art. 523 k.p.c.), możliwość zmiany prawomocnego postanowienia co do istoty sprawy przewidują również niektóre przepisy szczególne (np. art. 679 k.p.c.). 
W stosunku do procesu istnieją również inne, mniej istotne różnice, dotyczące składu i właściwości miejscowej sądu, sposobu prowadzenia posiedzeń i ogłaszania orzeczeń, kosztów postępowania, skutków prawnych postanowienia i podstaw jego wzruszenia w trybie wznowienia postępowania.
W postępowaniu nieprocesowym można wnieść skargę kasacyjną m.in. w sprawach z zakresu prawa osobowego, rzeczowego i spadkowego, a także w sprawach o przysposobienie i podział majątku wspólnego, o ile wartość przedmiotu zaskarżenia wynosi przynajmniej 150 000 złotych. Nie można złożyć skargi m.in. w sprawach o przepadek rzeczy czy likwidację niepodjętego depozytu. Od 2018 r. skarga kasacyjna jest dopuszczalna w sprawach o wydanie dziecka na podstawie Konwencji haskiej dotyczącej cywilnych aspektów uprowadzenia dziecka za granicę. Jest możliwe także wznowienie postępowania oraz wniesienie skargi o stwierdzenie niezgodności z prawem prawomocnego orzeczenia.

</doc>
<doc id="195764" url="https://pl.wikipedia.org/wiki?curid=195764" title="Postępowanie niesporne">
Postępowanie niesporne

Postępowanie niesporne - dawna (stosowana do 31 grudnia 1964) nazwa postępowania nieprocesowego. Została zarzucona jako nieodpowiadająca istocie rzeczy - istnieją bowiem kategorie spraw rozpoznawanych w postępowaniu nieprocesowym, w których jest wyraźny pierwiastek sporu o prawo.

</doc>
<doc id="195766" url="https://pl.wikipedia.org/wiki?curid=195766" title="HCT">
HCT



</doc>
<doc id="195768" url="https://pl.wikipedia.org/wiki?curid=195768" title="Dębno (gmina w województwie zachodniopomorskim)">
Dębno (gmina w województwie zachodniopomorskim)

Dębno – gmina miejsko-wiejska położona jest w południowo-zachodniej części województwa zachodniopomorskiego, w powiecie myśliborskim. Siedzibą gminy jest miasto Dębno.
Miejsce w województwie (na 114 gmin):
powierzchnia 19., ludność 16.
Gmina stanowi 27,0% powierzchni powiatu myśliborskiego. Pod względem populacji jest to najbardziej zaludniona gmina powiatu.
Położenie.
Gmina jest położona w południowo-zachodniej części województwa zachodniopomorskiego, w zachodniej części powiatu myśliborskiego.
Sąsiednie gminy:
w województwie lubuskim:
Do 31.12.1998 r. wchodziła w skład województwa gorzowskiego.
Gospodarka.
W 2014 r. ustanowiono podstrefę Dębno – Kostrzyńsko-Słubickiej Specjalnej Strefy Ekonomicznej, która obejmuje kompleks o łącznej powierzchni 3,66 ha, w granicach miasta (jego południowo-zachodnim obszarze). Przedsiębiorcy podejmujący działalność gospodarczą na terenie podstrefy mogą skorzystać ze zwolnienia z części podatku dochodowego CIT lub części dwuletnich kosztów pracy.
Demografia.
Dane z 30 czerwca 2004:
Gminę zamieszkuje 30,7% ludności powiatu.
Przyroda i turystyka.
Gmina leży na Pojezierzu Myśliborskim. W gminie znajduje się rezerwat Czapli Ostrów położony na Jeziorze Ostrowieckim. Przez gminę przepływa dostępna dla kajaków rzeka Myśla, wytyczone zostały szlaki turystyczne: czerwony wzdłuż rzeki, niebieski przez zachodnie obrzeża gminy, żółty wzdłuż linii kolejowej, czarny z Warnic do Dolska przez rezerwat i zielony wzdłuż wschodniej granicy. Tereny leśne zajmują 51% powierzchni gminy, a użytki rolne 39%.
Komunikacja.
Przez gminę Dębno prowadzą drogi krajowe nr 23 łącząca miasto z Sarbinowem (9 km) i przez Barnówko (7 km) do Myśliborza (24 km) oraz nr 31 z Sarbinowa do Kostrzyna nad Odrą (8 km) i przez Chwarszczany (5 km) do Boleszkowic (12 km) oraz wojewódzkie: nr 126 z Dębna do Mieszkowic (19 km) i dalej do przejścia granicznego w Osinowie Dolnym (50 km), nr 127 przez Chwarszczany (8 km) do Porzecza nad Odrą (20 km) oraz nr 130 z Barnówka do skrzyżowania z drogą krajową nr 3 (29 km) i Gorzowa Wielkopolskiego (34 km)
Dębno (stacja Dębno Lubuskie) uzyskały połączenie kolejowe w 1882 r. po połączeniu Kostrzyna nad Odrą przez Myślibórz, Głazów i Pyrzyce ze Stargardem, a rok później także przez Głazów z Barlinkiem. W 1999 r. linia Pyrzyce – Kostrzyn nad Odrą została zamknięta.
W gminie czynny jest urząd pocztowy Dębno (nr 74-400).
Administracja.
W 2016 r. wykonane wydatki budżetu gminy Dębno wynosiły 92,1 mln zł, a dochody budżetu 95,1 mln zł. Zobowiązania samorządu (dług publiczny) według stanu na koniec 2016 r. wynosiły 16,4 mln zł, co stanowiło 17,2% poziomu dochodów.
Sołectwa: Barnówko, Bogusław, Cychry, Dargomyśl, Dolsk, Dyszno, Grzymiradz, Krężelin, Krześnica, Młyniska, Mostno-Więcław, Oborzany, Ostrowiec, Różańsko, Sarbinowo, Smolnica, Suchlica i Warnice.
Miejscowości.
Siedziby sołectw gminy Dębno:
Miejscowości w sołectwach: Barnówko (osada), Borne, Borówno, Choszczówko, Grzybno, Hajnówka, Juncewo, Klepin, Łazy, Piołunek, Przylaszczka, Radzicz, Sulisław, Turze.

</doc>
<doc id="195769" url="https://pl.wikipedia.org/wiki?curid=195769" title="Kamehameha Wielki">
Kamehameha Wielki



</doc>
<doc id="195770" url="https://pl.wikipedia.org/wiki?curid=195770" title="Litewsko-Polski Batalion Sił Pokojowych">
Litewsko-Polski Batalion Sił Pokojowych

Litewsko-Polski Batalion Sił Pokojowych (Litpolbat) – wielonarodowy, polsko-litewski batalion, który przeznaczony był głównie do udziału w misjach pokojowych z ramienia ONZ, NATO oraz OBWE.
Historia.
Z pomysłem sformowania tej jednostki po raz pierwszy wystąpił prezydent Litwy Algirdas Brazauskas 17 lutego 1995 podczas wystąpienia w polskim Sejmie. Batalion został powołany 3 marca 1997 w Warszawie, w wyniku porozumienia podpisanego pomiędzy ministrami spraw zagranicznych Polski i Litwy. Sztab batalionu został utworzony w lutym 1998. 31 grudnia 1998 jednostka osiągnęła gotowość do działania w ramach misji pokojowych, a w 2000 roku została zaliczona do struktur Sił Szybkiego Reagowania Unii Europejskiej. W 2007 rozpoczęto jego rozformowywanie, zakończone oficjalnie 30 czerwca 2008 roku.
Oficjalnym językiem batalionu był język angielski, w praktyce żołnierze posługiwali się również swoimi językami ojczystymi. Dowódca batalionu był obierany w sposób kadencyjny – na zmianę raz oficer polski, raz litewski. Kadencja dowódcy trwała 2 lata.
Żołnierze formacji tworzących batalion pełnili służbę w pokojowych misjach w Kosowie, Syrii, Libanie, Iraku czy Afganistanie, ale w przeciwieństwie do POLUKRBAT-u, nigdy jako zwarty LITPOLBAT.
Struktura.
Polskie jednostki wydzielone w skład Litewsko Polskiego Batalionu Sił Pokojowych LITPOLBAT pochodziły z 4 Suwalskiej Brygady Kawalerii Pancernej im. Generała Brygady Zygmunta Podhorskiego w Orzyszu, będącej wówczas w strukturze 15 Warmińsko-Mazurskiej Dywizji Zmechanizowanej im. Króla Władysława Jagiełły w liczbie 420 żołnierzy. Natomiast litewskie w liczbie około 350 żołnierzy z Batalionu Piechoty Zmotoryzowanej im. Wielkiej Księżnej Litewskiej Biiute w Olicie, wchodzącego w skład Brygady Piechoty Zmotoryzowanej „Żelazny Wilk” z Wilna.
Łącznie ok. 800 żołnierzy
Sztandar.
W czasie wizyty Prezydenta Polski Aleksandra Kwaśniewskiego na Litwie 14 kwietnia 1999, LITPOLBAT otrzymał dwa niemal identyczne sztandary – dla części polskiej na ręce majora Zbigniewa Sikory – ówczesnego dowódcy, oraz drugi – na ręce szefa sztabu batalionu – dla części litewskiej. Sztandary ufundowane zostały przez prezydentów obu państw, a wykonane w Polsce.
W czerwcu 2007 na spotkaniu ministrów obrony Polski i Litwy w Kłajpedzie, pododdziały batalionu symbolicznie zwróciły sztandary. 27 czerwca 2008 sztandar polskiej strony został przekazany do sali tradycji 15 Brygady Zmechanizowanej w Giżycku na uroczystej zbiórce rozwiązującej polską część LITPOLBAT-u.

</doc>
<doc id="195771" url="https://pl.wikipedia.org/wiki?curid=195771" title="Gmina Dębno">
Gmina Dębno

dawne gminy:

</doc>
<doc id="195776" url="https://pl.wikipedia.org/wiki?curid=195776" title="Asterisk">
Asterisk

Asterisk - oprogramowanie centrali telefonicznej PBX serwera VoIP na licencji GPL. 
Jego twórcą jest Mark Spencer i firma Digium, którzy na potrzeby programu stworzyli protokół IAX jako alternatywę dla skomplikowanego SIP. Asterisk jest także macierzystym środowiskiem protokołu wykrywania usług VoIP dostępnych na danym węźle o nazwie DUNDi, który ma być alternatywą dla ENUM w architekturze P2P.
Nazwa „Asterisk” (z ang. „gwiazdka”) wywodzi się od powszechnie używanego w informatyce symbolu „*”.

</doc>
<doc id="195778" url="https://pl.wikipedia.org/wiki?curid=195778" title="Sir">
Sir

Sir – angielski tytuł honorowy, wywodzący się ze średniowiecznego angielskiego sire (fr. "sieur") oznaczającego lorda. Etymologicznie słowo to wywodzi się z łacińskiego "senior".
W formalnej tytulaturze tytułu "sir" używa się w stosunku do rycerza (knight) lub baroneta (niearystokratyczne tytuły szlacheckie), zawsze w połączeniu z pełnym imieniem i nazwiskiem, ewentualnie samym imieniem, nigdy z samym nazwiskiem. Zwyczajowo tytułu tego używa się tylko wobec poddanych brytyjskich monarchów, w tym również pochodzących z innych niż Wielka Brytania państw o statusie Commonwealth realm. Tytułu tego używa się także w wojsku, dawniej przy zwracaniu się do przełożonego oficera, obecnie także używany wobec starszych podoficerów. Obecnie termin "sir" pełni również funkcję grzecznościową i używany jest w kontaktach służbowych, w oficjalnej korespondencji bądź w kontaktach z nieznajomymi.
Współcześnie w Wielkiej Brytanii prawo do jego stałego dopisywania przed nazwiskiem mają mężczyźni uhonorowani przez monarchę tzw. rycerstwem ("knighthood") lub jedną z wyższych klas głównych orderów. Kobieta obdarzona analogiczną godnością używa tytułu "dame". Z kolei żona mężczyzny z tytułem "sir" ma prawo do tytułu "Lady". Ten ostatni bywa także używany jako damska wersja tytułu lord w odniesieniu do członków Izby Lordów.
Zwracając się do osoby posiadającej tytuł "Sir", zwłaszcza w sytuacjach bardziej oficjalnych, należy używać formy sir [imię], np. sir Jeremy, a nie standardowej formy Mr. [nazwisko], np. Mr. Jones.

</doc>
<doc id="195787" url="https://pl.wikipedia.org/wiki?curid=195787" title="Szefowie Ministrów Gibraltaru">
Szefowie Ministrów Gibraltaru



</doc>
<doc id="195788" url="https://pl.wikipedia.org/wiki?curid=195788" title="Kapitanowie Regenci San Marino">
Kapitanowie Regenci San Marino



</doc>
<doc id="195790" url="https://pl.wikipedia.org/wiki?curid=195790" title="Hóp">
Hóp

Hóp – obszar wodny w Islandii bardziej przypominający lagunę niż jezioro. Wielkość powierzchni zależy od pływu i ma pomiędzy 29 a 44 km² powierzchni i 9 m głębokości. Leży niedaleko ujścia rzeki Vatnsdalsá do zatoki Húnafjörður (część zatoki Húnaflói), w okolicach miejscowości Blönduós.

</doc>
<doc id="195791" url="https://pl.wikipedia.org/wiki?curid=195791" title="Faxaflói">
Faxaflói

Faxaflói – zatoka w południowo-zachodniej Islandii, położona pomiędzy półwyspami Snæfellsnes i Reykjanes. Większe miasta nad zatoką: Reykjavik, Kópavogur, Akranes, Borgarnes i Keflavik.

</doc>
<doc id="195792" url="https://pl.wikipedia.org/wiki?curid=195792" title="Egilsstaðir">
Egilsstaðir

Egilsstaðir – miasto we wschodniej Islandii, w gminie Múlaþing (do 2020 roku w gminie Fljótsdalshérað), w regionie Austurland. Stanowi główną miejscowość we wschodniej części wyspy - na początku 2021 zamieszkiwało je 2552 osób. Miejscowość położona jest na wschodnim brzegu jeziora Lagarfljót. Na jego drugim brzegu położona jest miejscowość Fellabær. Zostało założone pod koniec XIX w. Prawa miejskie otrzymało w 1947 roku.
W Egilsstaðir rozwinięte jest rolnictwo, przemysł, turystyka oraz bardzo dobrze sieć handlowa. Funkcjonują liczne szkoły m.in. szkoła podstawowa, średnia, wyższa, muzyczna i pielęgniarska. Infrastruktura sportowa jest dobrze rozbudowana (duży basen, pole golfowe i inne obiekty). Kulturalne życie w mieście reprezentowane jest przez klub jazzowy, teatralny, studio operowe, miejski chór oraz muzeum. Miasto stanowi usługowe i komunikacyjne centrum wschodniej części Islandii. Rozwinięty jest transport autobusowy a także znajduje się lotnisko obsługujące loty krajowe i będące lotniskiem zastępczym dla lotów zagranicznych.
Pod względem turystycznym miasto ma rozwiniętą bazę noclegową: funkcjonuje hotel o wysokiej klasie, domki letniskowe oraz dostępna jest agroturystyka. Dużą atrakcją jest jezioro Lagarfljót, którego wody, poprzez rzekę Lagarfljót wpadają do szerokiej zatoki Héraðsflói. Legenda głosi że w jeziorze Lögurinn żyje potwór, siostra słynnego potwora z Loch Ness. W wielu rzekach w okolicy można łowić ryby, łososie i pstrągi. Dlatego też Egilsstaðir często odwiedzane jest przez turystów.
Ponadto w Egilsstaðir warto zobaczyć szary górujący nad miastem kościół oraz Muzeum Minjasafb Austurlands, w którym znajdują się zbiory dotyczące historii Fiordów Wschodnich od czasów osadnictwa po dziś dzień.

</doc>
<doc id="195793" url="https://pl.wikipedia.org/wiki?curid=195793" title="Langisjór">
Langisjór

Langisjór – jezioro w południowej części Islandii o powierzchni 26 km² i maksymalnej głębokości 75 m.

</doc>
<doc id="195795" url="https://pl.wikipedia.org/wiki?curid=195795" title="Húnaflói">
Húnaflói

Húnaflói – zatoka w północno-zachodniej Islandii, między półwyspem obejmującym Fiordy Zachodnie a półwyspem Skagi. Jest jedną z większych zatok u wybrzeży wyspy - ma około 100 km długości i 50 km szerokości. Linia brzegowa zatoki jest dobrze rozwinięta. Można wydzielić siedem większych bocznych zatok (idąc od północnego zachodu): Bjarnarfjörður, Steingrímsfjörður, Kollafjörður, Bitrufjörður, Hrútafjörður, Miðfjörður i Húnafjörður. Ważniejsze półwyspy to Vatnsnes i Heggstaðanes. Do zatoki uchodzą rzeki: Blanda, Vatnsdalsá, Viðidalsá, Miðfjarðará i Hrútafjarðará.
Do większych miejscowości położonych nad zatoką należą: Hólmavík i Drangsnes (nad fiordem Steingrímsfjörður), Borðeyri (nad fiordem Hrútafjörður), Hvammstangi (nad fiordem Miðfjörður), Blönduós (nad fiordem Húnafjörður) oraz Skagaströnd (na wschodniem brzegu Húnaflói). Wzdłuż południowego wybrzeża biegnie droga nr 1, wzdłuż zachodniego - droga nr 68 i droga nr 61, a wzdłuż wschodniego - droga nr 74.
Obszary nad zatoką wchodzą w skład gmin: Árneshreppur, Kaldrananeshreppur i Strandabyggð na zachodnim wybrzeżu, Húnaþing vestra i Húnavatnshreppur na południowym wybrzeżu oraz Blönduósbær, Skagabyggð i Skagaströnd na wschodnim wybrzeżu.

</doc>
<doc id="195796" url="https://pl.wikipedia.org/wiki?curid=195796" title="Chagang">
Chagang

Chagang (kor. 자강도, "Chagang-do") – jest prowincją w Korei Północnej. Od północy graniczy z Chinami, od wschodu z Ryanggang i Hamgyŏng Południowym, od południa z P’yŏngan Południowym i od strony zachodniej z P’yŏngan Północnym. Prowincja ta w 1949 roku została wyłączona z prowincji P’yŏngan Północny. Stolicą jest Kanggye.
Podział administracyjny.
Chagang podzielone jest na 3 miasta (kor. "Si") i 15 powiatów (kor. "Kun").

</doc>
<doc id="195799" url="https://pl.wikipedia.org/wiki?curid=195799" title="Kościół WNMP w Bytomiu">
Kościół WNMP w Bytomiu



</doc>
<doc id="195801" url="https://pl.wikipedia.org/wiki?curid=195801" title="Herb Katowic">
Herb Katowic

Herb Katowic – jeden z symboli miejskich Katowic.
Wygląd i symbolika.
Herb przedstawia na złotej tarczy czarne urządzenie kuźnicze umocowane na drewnianym stelażu symbolizowanym przez brązową belkę drewnianą, pod nią zlokalizowane jest błękitnej barwy pole symbolizujące wodę napędzającą urządzenie kuźnicze. Młot mechaniczny składa się: z kowadła, młota kuźniczego napędzanego kołem zębatym, współosiowo połączonym wałem z kołem wodnym.
Blazon: "W polu złotym czarny młot wodny z kowadłem zwrócony w prawo, z kołem zębatym po lewej stronie tarczy; młot stoi na belce brunatnej nad błękitną wodą."
Historia.
Po raz pierwszy herb pojawił się na pieczęci gminnej w 1816 − przedstawiał młot mechaniczny. Z jednej strony młot spoczywał na kowadle, z drugiej strony był napęd młota − koło wodne. Nazwa osady brzmiała "Bogutzerhammer", gdyż w tym okresie wraz z nazwą Katowice często pojawiała się nazwa Kuźnica Bogucka (nazwa pierwotna pierwszej osady w miejscu Śródmieścia Katowic). Symbolika związana jest z miejscem pracy wielu mieszkańców wsi Katowice (Kuźnica Bogucka).
Na pieczęciach gminnych z lat 30. XIX wieku widnieje już nazwa "KATTOWITZ" oraz informacja, że miejscowość należy do powiatu bytomskiego ("BEUTHEN KREIS"). Wygląd herbu nie uległ zmianie. Po nadaniu praw miejskich w 1865 r. przez Króla Prus Wilhelma I nie nastąpiło oficjalne nadanie herbu, co było raczej rzadkie wśród nowych miast Górnego Śląska. Wydaje się, że automatycznie przyjęto herb wsi, dlatego nie było potrzebne oficjalne nadanie wydawane przez władcę Królestwa Prus.
Herb od tego czasu przechodził drobne, ale ciągłe zmiany. Od końca lat 60 XIX wieku pod deską znajdowała się data 1867 (otrzymanie zatwierdzenia herbu), ale w późniejszym okresie również daty 1866 i 1865. Sam młot również się zmieniał − czasem spoczywał na kowadle, czasem był podniesiony, a pod koniec stulecia dodano do koła podsiębiernego drugie koło - koło zębate, nadając właściwe odwzorowanie funkcji i wyglądu urządzenia. Kolor młota był zazwyczaj niebieski, belka drewniana była koloru czerwonego, a pod nią pojawiał się czerwony pas wraz z datą.
W latach 20. XX wieku , radni Katowic zaczęli myśleć o zmianie herbu na "bardziej polski". Propozycje były różne − umieszczenie fragmentów orła Piastów górnośląskich, podwójnego krzyża, czyli godła zakonu miechowitów, gdyż jedna z dzielnic (Dąb) była ich własnością, postulowano również za umieszczeniem herbu polskiego. Ostatecznie w następnej dekadzie zdecydowano się jedynie na korekty i uzupełnienie biało-czerwoną trójkątną tarczą dzieloną lewo w skos, umieszczoną nad młotem, która miała symbolizować przynależność do Polski. Opis według projektu: "Na złotym tle widoczne jest urządzenie młotowni z kołem zębatym z prawej strony i kowadłem z lewej strony. Młot jest w pozycji podniesionej. W środku nad młotem widoczna jest tarcza w kolorach biało-czerwonych z niebieską obwódką. Obraz herbu okolony jest szerszą niebieską obwódką zakończoną trójkątem, mającym przedstawić wodę". Nowy projekt nie spodobał się części radnych, głównie z mniejszości niemieckiej. Nie zatwierdziło go również Ministerstwo Spraw Wewnętrznych, nakazując korekty, m.in. usunięcie biało-czerwonej tarczy. Ostatecznie po uwzględnieniu tych poprawek herb został oficjalnie przyjęto w 1937.
W okresie okupacji niemieckiej, hitlerowski zarząd przywrócił wersję herbu z początku XX wieku − z datą 1865 oraz z dodatkowym kołem. W PRL wygląd herbu, wzorowany na tym sprzed II wojny światowej, nie zawsze był jednakowo przedstawiany – na niektórych rysunkach młot jest podniesiony (1960), na innych leży na kowadle (1965). Ostatecznie w latach 80 XX wieku pojawiła się wersja, która była najbliższa dzisiejszemu wyglądowi herbu. Ostatnie zmiany herb przeszedł w 2004 − od herbu z międzywojnia XX wieku różni go m.in. koło zębate oraz zmiana koloru belki z czerwonego na brązowy.

</doc>
<doc id="195803" url="https://pl.wikipedia.org/wiki?curid=195803" title="Hop">
Hop



</doc>
<doc id="195806" url="https://pl.wikipedia.org/wiki?curid=195806" title="Faxafloi">
Faxafloi



</doc>
<doc id="195807" url="https://pl.wikipedia.org/wiki?curid=195807" title="Hamgyŏng Północny">
Hamgyŏng Północny

Hamgyŏng Północny (kor. 함경북도, Hamgyŏng-pukto) – jest prowincją Korei Północnej. Została utworzona w roku 1896 z północnej części dawnej prowincji Hamgyŏng. Stolicą jest Ch’ŏngjin.
Geografia.
Od północy prowincja graniczy z Chinami, od zachodu z Ryanggang, od południowego zachodu z Hamgyŏng Południowym, południową i wschodnią granicę wyznacza Morze Wschodniokoreańskie ("Morze Japońskie"). Miasto administrowane bezpośrednio przez rząd Rasŏn znajduje się w północno-wschodniej części prowincji i zostało wydzielone w 1993 roku. 
Podział administracyjny.
Hamgyŏng Północny podzielony jest na 3 miasta (kor. "Si") oraz 12 powiatów (kor. "Kun"). Jedno z miast, Ch'ŏngjin, podzielone jest na 7 dzielnic (kor. "Kuyŏk").

</doc>
<doc id="195812" url="https://pl.wikipedia.org/wiki?curid=195812" title="Egilsstaoir">
Egilsstaoir



</doc>
<doc id="195815" url="https://pl.wikipedia.org/wiki?curid=195815" title="Langisjor">
Langisjor



</doc>
<doc id="195816" url="https://pl.wikipedia.org/wiki?curid=195816" title="Faxa">
Faxa



</doc>
<doc id="195817" url="https://pl.wikipedia.org/wiki?curid=195817" title="Hunafloi">
Hunafloi



</doc>
<doc id="195820" url="https://pl.wikipedia.org/wiki?curid=195820" title="Julius Kambarage Nyerere">
Julius Kambarage Nyerere



</doc>
<doc id="195822" url="https://pl.wikipedia.org/wiki?curid=195822" title="Egilsstadir">
Egilsstadir



</doc>
<doc id="195823" url="https://pl.wikipedia.org/wiki?curid=195823" title="Rudi Völler">
Rudi Völler

Rudolf „Rudi” Völler (ur. 13 kwietnia 1960 w Hanau) – niemiecki trener piłkarski i piłkarz grający na pozycji napastnika, w latach 2000–2004 selekcjoner reprezentacji Niemiec w piłce nożnej z którą zdobył srebrny medal Mistrzostw Świata w 2002.
Kariera piłkarska.
W 1982 Völler przybył do Werderu Brema i w tym samym roku zadebiutował w reprezentacji narodowej. W 1987 został sprzedany do AS Roma, z którym zdobył Puchar Włoch w 1991.
W 1992 Völler przeszedł do francuskiego potentata Olympique Marsylia. Tam zdobył najważniejsze klubowe trofeum Puchar Mistrzów w 1993. Po powrocie do Niemiec grał w Bayerze 04 Leverkusen (1994-96), gdzie zakończył karierę piłkarską i zajął się pracą trenerską.
Völler zagrał w drużynie narodowej 90 meczów, zdobył 47 bramek. Wraz z reprezentacją zdobył mistrzostwo świata w roku 1990, grał również na mundialu 1986 i 1994 oraz na Euro 1984, 1988 i 1992.
Kariera trenerska.
Po rozczarowaniu, jakie przyniosły Niemcom Mistrzostwa Europy w Belgii i Holandii 2000, gdzie reprezentację trenował Erich Ribbeck, federacja DFB zatrudniła Völlera jako nowego selekcjonera, chociaż nie miał pełnej licencji trenerskiej. Początkowo planowano mu pracę tylko przez jeden rok, jednak kontrakt przedłużono po skandalu narkotykowym, jaki wybuchł wokół jego potencjalnego następcy Christopha Dauma. Reprezentacja zdobyła niespodziewanie srebrny medal na azjatyckim mundialu 2002. Jednak kolejna wielka impreza okazała się porażką. Po odpadnięciu w fazie grupowej Euro w Portugalii 2004 Völler zrezygnował z prowadzenia kadry. Po dymisji Cesarego Prandellego z funkcji trenera Romy, przejął ten klub w roku 2004, jednak szybko zrezygnował, po paśmie porażek i nieporozumień z zawodnikami, m.in. z Antonio Cassano.
Życie prywatne.
Rudi Völler jest żonaty z Włoszką Sabriną. Ma z nią 3 synów (Kevin, Bryan i Marco) i 2 córki (Greta, Laura). Mieszka na stałe w Leverkusen.

</doc>
<doc id="195824" url="https://pl.wikipedia.org/wiki?curid=195824" title="Egilsstadhir">
Egilsstadhir



</doc>
<doc id="195825" url="https://pl.wikipedia.org/wiki?curid=195825" title="Mitospora">
Mitospora

Mitospora – zarodnik roślin lub grzybów wytwarzany bezpłciowo w procesie mitozy.
U grzybów mitospory mogą powstawać w różny sposób i w różnych miejscach, mają też różną budowę. W zależności od tych trzech cech wyróżnia się u grzybów następujące typy mitospor:

</doc>
<doc id="195828" url="https://pl.wikipedia.org/wiki?curid=195828" title="Oświadczenie woli">
Oświadczenie woli

Oświadczenie woli – pojęcie z zakresu prawa cywilnego oznaczające przejaw woli ludzkiej zmierzający do wywołania skutku prawnego w postaci powstania, zmiany, ustania stosunku prawnego. Oświadczeniem woli jest każde zachowanie człowieka wyrażające jego wolę w sposób dostateczny. Może być złożone nie tylko na piśmie, ale także ustnie, jak również wyrażone przez gest. Definicja oświadczenia woli w prawie polskim została zawarta w art. 60 Kodeksu cywilnego. 
Przejaw woli zostanie uznany za oświadczenie woli w sensie prawnym, jeśli zostaną spełnione następujące warunki:
W ostatnich latach w polskiej teorii prawa prowadzone były badania nad antropologicznymi założeniami teorii oświadczeń woli. Ich rezultatem była próba reinterpretacji istniejących teorii z punktu widzenia neuronauki poznawczej i psychologii.

</doc>
<doc id="195829" url="https://pl.wikipedia.org/wiki?curid=195829" title="Jezioro Sareskie">
Jezioro Sareskie

Jezioro Sareskie – jezioro w Tadżykistanie, położone w Pamirze na wysokości 3263 m n.p.m. pomiędzy górami ze szczytami powyżej 5000 m n.p.m. Jest jednym z największych jezior Pamiru – zajmuje powierzchnię 79,6 km². Należy do najgłębszych jezior świata, osiągając 505 m głębokości.
Jezioro zalicza się do kategorii osuwiskowych. Początek formowania się nowego jeziora miał miejsce o godzinie 23:15 w nocy z 18 na 19 lutego 1911, kiedy to na skutek wstrząsu sejsmicznego ze zboczy gór osunęły się skały, które zablokowały i spiętrzyły wody płynącej w dolinie rzeki Bartang. Obryw zasypał wioskę Usoj, zabijając wszystkich znajdujących się w niej w tym czasie mieszkańców. Ilość materiału skalnego, który zniszczył wioskę jest szacowana na 2,2 mld m³, a łączna ilość materiału skalnego, który przegrodził koryto rzeki to 6 mld ton. Osuwisko, które w celu upamiętnienia wioski nazwano Usoj, miało około 700–800 m wysokości i blisko 8 km szerokości. Inne okoliczne wioski, w tym wioska Sarez, legły w gruzach wskutek wstrząsów. W październiku 1911 jezioro miało już długość 20 km. Pierwsze pomiary topograficzne przeprowadził kapitan G. Szpilko, komendant Strażnicy Pamirskiej w 1913. Jezioro miało wtedy długość 28 km, średnią szerokość 1,5 km, i głębokość maksymalną 279 m. Poziom wody podnosił się o 36 cm na dobę. Przez dwa lata jezioro pochłonęło wioski Sarez, Nisor-Daszt i Ircht. Szpilko zaangażował mieszkańca okolicy Tadżyka Nijasza Kabułowa, jako obserwatora przyrostu jeziora. Pierwsze publikacje prasowe dotyczące powstającego jeziora pochodziły z listopada 1913, zaś do międzynarodowej opinii publicznej informacja o Jeziorze Sareskim dotarła w 1914. W kwietniu tego roku woda z jeziora zaczęła przesączać się przez naturalną zaporę. W 1915 kolejne pomiary wykonał I. Prieobrażeński. Po I wojnie światowej i Rewolucji październikowej kolejne ekspedycje badawcze miały miejsce w 1923 i 1925 i były prowadzone kolejno przez N. Korżeniewskiego wraz z I. Rajkową oraz W. Kolesnikowa. W tym czasie powierzchnia jeziora znajdowała się na wysokości 3400 m n.p.m. Odpływ wody z jeziora wynosił 78 m³ na sekundę. W 1926 Lange i Tejchman dokonali pomiarów jeziora. Lange kontynuował badania w 1928. Latem 1929 kolejnych pomiarów dokonał W. A. Judin, który w 1932 jako pierwszy odbył rejs żaglowym kajakiem po jeziorze. Badania jeziora były prowadzone także w następnych latach.
Ze względu na fakt, że ten rejon Pamiru jest aktywny sejsmicznie, a skalne rumowisko jak na kryteria geologiczne bardzo młode, to stabilność tego jeziora jest niska, co oznacza, że położone poniżej tereny Tadżykistanu znajdują się pod stałą groźbą katastrofalnej powodzi.

</doc>
<doc id="195830" url="https://pl.wikipedia.org/wiki?curid=195830" title="Oasis (zespół muzyczny)">
Oasis (zespół muzyczny)

Oasis – brytyjski zespół rockowy założony w 1991 w Manchesterze. Utworzony z poprzedniej grupy The Rain; pierwotnie w jego skład wchodzili: Liam Gallagher (wokal i tamburyn), Paul „Bonehead” Arthurs (gitara), Paul „Guigsy” McGuigan (gitara basowa) oraz Tony McCarroll (perkusja). Piątym członkiem, który dołączył do zespołu nieco później był starszy brat Liama, Noel Gallagher (gitara i wokal). W tym składzie zespół Oasis występował do kwietnia 1995.
31 maja 1993 grupa Oasis podpisała kontrakt z niezależną wytwórnią płytową Creation Records i wydała swój debiutancki album "Definitely Maybe" (1994). W kolejnym roku, w składzie z nowym perkusistą Alanem White’em (wcześniej Starclub), zespół nagrał "(What’s the Story) Morning Glory?" (1995). Wraz z Suede, Pulp i Blur, grupa z Manchesteru zaczęła być postrzegana jako członkowie britpopowej „wielkiej czwórki”. Popularność przynosiły jej również kontrowersyjny styl życia i częste spory braci Gallagher, obszernie opisywane przez tabloidy. W 1997 Oasis wydali swój trzeci album "Be Here Now" (1997), który mimo że został najszybciej sprzedającym się albumem w historii brytyjskiej listy przebojów (blisko 696 tysięcy sprzedanych kopii pierwszego tygodnia w Wielkiej Brytanii; rekord pobity w 2015 przez Adele i jej album "25"), to szybko stracił na popularności, sprzedając się łącznie w liczbie około 8 milionów egzemplarzy. McGuigan i Arthurs opuścili Oasis w 1999, tuż przed rozpoczęciem nagrywania i wydania "Standing on the Shoulder of Giants" (2000). Na ich miejsce przybył basista i frontman zespołu Heavy Stereo Gem Archer oraz były gitarzysta i frontman Hurricane No. 1 Andy Bell, który dołączył na czas trasy koncertowej Standing on the Shoulder of Giants Tour. Sama trasa była umiarkowanym sukcesem. W pisaniu utworów do piątego studyjnego albumu Oasis, "Heathen Chemistry" (2002), mieli udział wszyscy członkowie zespołu, co przyniosło zdecydowanie spokojniejsze niż przy wcześniejszych płytach sesje nagraniowe. W 2004 Alan White został zastąpiony przez perkusistę The Who Zaka Starkey’ego, a kolejny album "Don’t Believe the Truth" (2005) ponownie okazał się sukcesem.
Po nagraniu siódmego albumu "Dig Out Your Soul" (2008), Starkey odszedł z grupy, a jego miejsce zajął Chris Sharrock. Grupa Oasis wyruszyła na ostatnią trasę koncertową w składzie z braćmi Gallagher. Podczas trasy relacje braci były coraz bardziej napięte, ostatecznie doprowadzając do opuszczenia Oasis przez Noela Gallaghera, minuty przed rozpoczęciem festiwalu Rock en Seine w Paryżu. Pozostali członkowie grupy postanowili kontynuować współpracę pod nazwą Beady Eye z wokalem Liama Gallaghera, aż do rozpadu zespołu w 2014 roku, podczas gdy Noel postanowił rozpocząć projekt Noel Gallagher’s High Flying Birds.
Osiem utworów oraz osiem albumów (siedem studyjnych i jeden kompilacyjny) Oasis znalazło się na pierwszym miejscu UK Singles Chart i UK Albums Chart. Grupa jest zdobywcą siedemnastu statuetek NME Awards, dziewięciu Q Awards, czterech MTV Europe Music Awards i sześciu Brit Awards, w tym za wybitne zasługi dla brytyjskiej muzyki (ang. "Outstanding Contribution to Music") i za najlepszy album ostatnich 30 lat (ang. "Best Album of the Last 30 Years") w głosowaniu słuchaczy BBC Radio 2. Grupa Oasis była nominowana do trzech Nagród Grammy. Do 2009 roku sprzedała ponad 70 milionów albumów na całym świecie. W 2010 zespół Oasis został wpisany do księgi rekordów Guinnessa po tym, jak przez 22 kolejne tygodnie utrzymywał się w pierwszej 10. brytyjskiej listy przebojów. Grupa już wcześniej znalazła się w gronie rekordzistów jako zespół z największymi sukcesami ostatniej dekady w Wielkiej Brytanii – w latach 1995–2005 przez 765 tygodni grupa Oasis znajdowała się w Top 75 brytyjskiej listy singli i albumów.
Historia.
Utworzenie i wczesne lata: 1991–92.
Zespół Oasis powstał z wcześniejszej grupy the Rain, w skład której wchodzili: Paul McGuigan (gitara basowa), Paul Arthurs (gitara), Tony McCarroll (perkusja) i Chris Hutton (wokal). Niezadowolony z Huttona, Arthurs zaprosił na przesłuchanie swojego znajomego, Liama Gallaghera. Liam zasugerował zmianę nazwy zespołu na Oasis, będąc zainspirowanym plakatem z trasy koncertowej Inspiral Carpets, który wisiał w pokoju braci Gallagher. Jednym z miejsc trasy koncertowej, które były wymienione na tym plakacie było Oasis Leisure Centre w Swindon.
Pierwszy koncert na żywo Oasis zagrali 18 sierpnia 1991 w klubie Boardwalk w Manchesterze. Brat Liama, Noel Gallagher, który był roadie w zespole Inspiral Carpets, wybrał się z zespołem na koncert Liama. Chociaż Noel i jego znajomi nie uważali, że Oasis brzmieli szczególnie spektakularnie, zaczął on rozważać możliwość wykorzystania grupy swojego brata jako ewentualnego punktu wyjścia dla utworów, które stworzył na przestrzeni ostatnich kilku lat. Noel zaproponował grupie swoją osobę z zastrzeżeniem, że zostanie wyłącznym kompozytorem i liderem, oraz że pozostali członkowie zaangażują się w dążenie do komercyjnego sukcesu zespołu. „Miał napisanych mnóstwo rzeczy”, wspominał Arthurs. „Kiedy dołączył, byliśmy zespołem robiącym harmider czterema melodiami. Nagle pojawiło się mnóstwo pomysłów”. Z Noelem Gallagherem Oasis stworzyli muzyczne podejście opierające się na prostocie, z Arthursem i McGuiganem ograniczonymi do grania akordem barowym i prymą; McCarrolem grającym podstawowe rytmy, oraz podgłośnionymi wzmacniaczami do stworzenia zniekształceń, Oasis stworzyli dźwięk „na tyle pozbawiony finezji i złożoności, że był nie do zatrzymania”.
"Definitely Maybe": 1993–94.
Po ponad roku koncertów na żywo, przesłuchaniach i nagraniu kasety "Live Demonstration" w maju 1993 nastąpił przełom – wtedy zostali zauważeni przez współwłaściciela Creation Records, Alana McGee. Oasis zostali zaproszeni przez zespół Sister Lovers, z którymi dzielili pomieszczenie do prób, do występu w klubie King Tut’s Wah Wah Hut w Glasgow. Oasis wraz z grupą przyjaciół zebrali pieniądze na wynajęcie furgonetki i podróż do Glasgow. Po przybyciu nie zostali wpuszczeni do klubu, ponieważ nie było ich na liście występujących, co podobno zmusiło zespół do siłowego wtargnięcia do wewnątrz (chociaż wypowiedzi Alana McGee i samego zespołu dotyczące sposobu dostania się do klubu tego wieczoru były sprzeczne). Oasis wystąpili na otwarcie wieczoru i zaimponowali McGee, który do klubu przybył by obejrzeć 18 Wheeler, jeden z jego zespołów występujących tej nocy. McGee był pod takim wrażeniem tego co zobaczył, że zaoferował im kontrakt „tu i teraz”, ale Oasis złożyli podpis pod dokumentem dopiero kilka miesięcy później. Z powodu problemów z zabezpieczeniem amerykańskiego kontraktu, Oasis podpisali światowy kontrakt z Sony, które z kolei przekazało zespół pod szyld Creation Records w Wielkiej Brytanii. W kwietniu 1994, po limitowanym wydaniu utworu „Columbia”, zespół wydał swój pierwszy singel „Supersonic”, który dotarł do 31. miejsca listy przebojów. Następny singel, „Shakermaker”, był przedmiotem pozwu o plagiat, który zakończył się zapłatą przez Oasis odszkodowania w wysokości 500 tys. dolarów. Trzeci singel, „Live Forever”, był ich pierwszym, który uplasował się w pierwszej dziesiątce brytyjskiej listy przebojów. Po burzliwej sesji nagraniowej debiutancki album "Definitely Maybe" ukazał się 29 sierpnia 1994, a tydzień później zadebiutował na pierwszym miejscu na brytyjskiej liście albumów, zostając wówczas najszybciej sprzedającym się debiutanckim krążkiem w Wielkiej Brytanii.
Blisko rok ciągłych koncertów i sesji nagraniowych, w połączeniu z hedonistycznym stylem życia odcisnęły piętno na zespole. Kulminacja tego zachowania miała miejsce podczas koncertu w Los Angeles we wrześniu 1994, prowadząc do nieudolnego występu Liama, podczas którego w sposób obraźliwy wypowiadał się o amerykańskiej publiczności oraz uderzył Noela tamburynem. Incydent wzburzył Noela do tego stopnia, że tymczasowo opuścił zespół zaraz po koncercie i poleciał do San Francisco (później sytuacja ta była inspiracją do napisania „Talk Tonight”). Namierzony przez Tima Abbota z Creation Records Noel Gallagher został przekonany do kontynuowania występów w zespole, pogodził się z Liamem, a trasa koncertowa mogła zostać wznowiona w Minneapolis. Po czwartym singlu z "Definitely Maybe", „Cigarettes &amp; Alcohol”, grupa wydała świąteczny singel „Whatever”, który zadebiutował na brytyjskiej liście przebojów na miejscu trzecim. Później utwór ten stał się przedmiotem pozwu ze strony współautora, Neila Innesa, któremu również zostało zasądzone odszkodowanie.
"(What’s the Story) Morning Glory?": 1995.
W kwietniu 1995 singel „Some Might Say” stał się pierwszym numerem jeden grupy Oasis na brytyjskiej liście przebojów. W tym samym czasie perkusista Tony McCarroll został odsunięty od zespołu. McCarroll odniósł się do tego, mówiąc że został „bezprawnie usunięty z partnerstwa” przez, jak sam to nazwał, „niezgodność charakterów” z braćmi. Gallagherowie z drugiej strony wątpili w umiejętności muzyczne McCarrolla, z Noelem dodającym: „lubię Tony’ego jako gościa, ale nie byłby w stanie grać nowych piosenek”. McCarroll został zastąpiony przez Alana White’a, byłego perkusistę Starclub i brata Steve’a White’a, poleconego Noelowi przez Paula Wellera. White zadebiutował w zespole w programie "Top of the Pops" z utworem „Some Might Say”. 17 kwietnia 1995 zespół wystąpił w teatrze Cliffs Pavilion w Southend-on-Sea – koncert ten niedługo później został uwieczniony na VHS i wydany pod nazwą "Live by the Sea". W maju 1995 Oasis rozpoczęli nagrywanie materiału do ich drugiego albumu w Rockfield Studios niedaleko walijskiego miasta Monmouth.
W tym okresie brytyjska prasa podchwyciła temat o rzekomej rywalizacji między Oasis a britpopowym zespołem Blur. Wcześniej Oasis nie utożsamiali się z nurtem Britpop i nie zostali zaproszeni by dać występ w programie BBC "Britpop Now" prowadzonym przez wokalistę Blur Damona Albarna. 14 sierpnia 1995 roku Blur i Oasis wydali single tego samego dnia, tworząc tym samym tzw. „The Battle of Britpop”, która zdominowała krajowe wiadomości. W pierwszym tygodniu „Country House” zespołu Blur w porównaniu do singla Oasis „Roll with It” sprzedał się w nakładzie 274 000 kopii względem 216 000 kopii utworu ekipy z Manchesteru. Menedżerzy Oasis podali kilka przyczyn gorszej sprzedaży, sugerując że jedną z nich była niższa cena „Country House” (£1,99 do £3,99), oraz że istniały dwie różne wersje „Country House” z różnymi stronami B (ang. "B-side") zmuszając prawdziwych fanów do zakupu dwóch kopii. Innym wyjaśnieniem podawanym w tamtym czasie przez Creation Records był problem z kodem kreskowym na pudełku „Roll with It”, który nie rejestrował całej sprzedaży (powodem miała być czarna ramka kodu kreskowego, przez którą niektóre z elektronicznych punktów sprzedaży nie mogły odczytać kodu). W wywiadzie dla "The Observer" we wrześniu Noel Gallagher powiedział, że życzy Damonowi Albarnowi i Alexowi Jamesowi by ci „złapali AIDS i umarli”, co wywołało burzę w mediach. Później za to zdanie Noel przepraszał w oficjalnym piśmie w różnych publikacjach.
We wrześniu 1995 zespół opuścił basista Paul McGuigan, za powód podając wyczerpanie nerwowe. Zastąpił go Scott McLeod występujący wcześniej w The Ya Ya’s. Z Oasis wystąpił na kilku koncertach trwającej trasy, jak i w teledysku „Wonderwall”, by nagle opuścić zespół w trakcie trasy w Stanach Zjednoczonych. McLeod kontaktował się z Noelem twierdząc, że odejście było błędem. Gallagher odpowiedział krótko: „Też tak uważam. Powodzenia w rejestrowaniu”. By trasa mogła zostać ukończona, Paul McGuigan został przekonany by powrócić do Oasis.
Chociaż łagodniejsza muzyka przyniosła mieszane recenzje, to drugi album "(What’s the Story) Morning Glory?" okazał się komercyjnym sukcesem, sprzedając się w nakładzie ponad 4 milionów kopii, uplasował się na 3. miejscu na liście najlepiej sprzedających się albumów w Wielkiej Brytanii w historii. Na płycie znalazły się dwa utwory Oasis, „Wonderwall” oraz „Don’t Look Back in Anger”, które zajęły odpowiednio 2. i 1. miejsce na liście przebojów. Album zawierał również singel „Champagne Supernova” – z gitarą prowadzącą i wokalem wspierającym Paula Wellera – który również uzyskał szerokie uznanie krytyków i zajął 1. miejsce na amerykańskiej liście Modern Rock Tracks.
"Be Here Now": 1996–98.
Pierwszy koncert Oasis w roli gwiazdy wieczoru odbył się 27 i 28 kwietnia 1996 na Maine Road, stadionie piłkarskim zespołu Manchester City F.C., któremu od dzieciństwa kibicowali bracia Gallagher. Najciekawsze momenty drugiego dnia koncertu zostały zawarte w filmie "...There and Then" wydanym później tego samego roku. Gdy ich kariera sięgnęła zenitu, Oasis dali dwa koncerty w Knebworth, jeden po drugim, 10 i 11 sierpnia. Na oba z nich bilety zostały wyprzedane w kilka minut. Publiczność w liczbie 125 000 na każdym z koncertów (po bilety zgłosiło się 2,5 mln osób, z czego 250 tys. zostało faktycznie sprzedanych) była wówczas rekordową na koncercie na wolnym powietrzu w Wielkiej Brytanii, a 2,5 mln chętnych do dziś stanowi rekord popytu na bilety koncertowe na wyspach.
Pozostała część miesiąca była dla grupy trudna. W Royal Festival Hall zespół miał nagrać epizod "MTV Unplugged". Liam wycofał się powołując się na ból gardła, a koncert oglądał z balkonu, z zimnym piwem w dłoni i papierosami, dając między utworami wyraz swojemu niezadowoleniu z wokalu Noela. Cztery dni później grupa wyruszyła w trasę po Ameryce, ale Liam odmówił udziału; zespół postanowił kontynuować z Noelem na wokalu. 4 września 1996 Liam ponownie dołączył do zespołu będącego w trasie. Na MTV Video Music Awards 1996 w Radio City Music Hall w Nowym Jorku Oasis zagrali „Champagne Supernova”. W trakcie gitarowego solo Noela Liam gestykulował w jego kierunku, a tuż przed zejściem ze sceny rozlał na niej piwo. Kilka tygodni później Noel, bez pozostałych członków zespołu, poleciał samolotem do domu. Reszta skorzystała z kolejnego lotu. To zrodziło spekulacje mediów o podziale Oasis. Niedługo później bracia pogodzili się i razem dokończyli trasę.
Koniec 1996 i pierwszy kwartał 1997 roku członkowie Oasis spędzili na nagrywaniu ich trzeciego albumu w studiach Abbey Road Studios w Londynie i Ridge Farm Studios w Surrey. Sesje nagraniowe były zdominowane przez ciągłe sprzeczki braci Gallagher. W sierpniu 1997 został wydany album "Be Here Now". Poprzedzony przez pierwszy singel „D'You Know What I Mean?”, album ten był ich najbardziej oczekiwanym dziełem i jako taki był przedmiotem znacznej uwagi mediów. Na koniec pierwszego dnia od wydania "Be Here Now" sprzedał się w nakładzie 424 tysięcy egzemplarzy, a na koniec tygodnia sprzedaż sięgnęła 696 tysięcy egzemplarzy, stając się najszybciej sprzedającym się albumem w historii Wielkiej Brytanii. Album zadebiutował na drugim miejscu amerykańskiego zestawienia "Billboard 200", lecz sprzedaż w pierwszym tygodniu w liczbie 152 tysięcy egzemplarzy – poniżej oczekiwanych 400 tysięcy – była sporym rozczarowaniem. Pomimo że pierwsze recenzje krytyków były pozytywne, to gdy zainteresowanie płytą opadło, zaczęto ją krytykować za bycie nadętą i naśladowczą, z ciężkim brzmieniem i z kilkoma przydługimi utworami. J.D. Considine z „The Baltimore Sun” określił album „hałaśliwym i nadętym świadectwem nieudolności, nie talentu”, natomiast Eric Arnum z MTV recenzując jeden z występów Oasis, o utworach z "Be Here Now" napisał, że „są takie sobie, bez zachwytu”. Dorian Lynskey z „The Guardian” zwrócił uwagę na szybką utratę popularności albumu, pisząc że „trwała nieznacznie dłużej niż efekt kreski kokainy”. We wrześniu 1997 w formie singla został wydany „Stand by Me”. Na UK Singles Chart dotarł na 2. miejsce ustępując jedynie singlowi Eltona Johna „Candle in the Wind 1997”, wydanemu na cześć tragicznie zmarłej Diany, księżnej Walii. Mimo to w Wielkiej Brytanii utwór pokrył się złotem, sprzedając się w nakładzie ponad 400 tys. kopii. Na początku 1998 roku wydane zostały jeszcze dwa single z płyty: „All Around the World”, który utrzymał się przez jeden tydzień na 1. miejscu UK Singles Chart, oraz „Don’t Go Away”, który pojawił się wyłącznie w Japonii.
W tym czasie nurt Britpop tracił na znaczeniu, a zespół nie sprostał oczekiwaniom z ich trzecim albumem. Po zakończeniu Be Here Now Tour na początku 1998 roku przez medialną krytykę grupa Oasis usunęła się w cień. Później tego roku zespół wydał album kompilacyjny z 14 utworami „strony B” zatytułowany "The Masterplan". „Interesującą rzeczą z tamtego czasu są «strony B». Myślę, że znajduje się tam o wiele głębsza muzyka niż na samej "Be Here Now"”, powiedział Noel w wywiadzie dla "The Wave Magazine" w 2006 roku.
"Standing on the Shoulder of Giants": 1999–2000.
Z początkiem 1999 roku zespół rozpoczął pracę nad czwartym albumem studyjnym. Pierwsze informacje na jego temat zostały ujawnione w lutym i dotyczyły współprodukowania płyty przez Marka „Spike’a” Stenta. Sprawy nie toczyły się najlepiej czego efektem było opuszczenie zespołu w sierpniu przez Paula „Boneheada” Arthursa, jednego z założycieli Oasis. Odejście zostało publicznie ogłoszone jako polubowne, a Noel skomentował, że Arthurs chciał spędzać więcej czasu z rodziną. W oświadczeniu Arthurs poinformował, że odejście podyktowane było zamiarem „koncentrowania się na innych sprawach”. Noel jednak od tamtego czasu upubliczniał sprzeczną wersję tego zdarzenia: miała mieć miejsce seria naruszeń zasady „no drink or drugs” (którą wprowadzono, by Liam mógł śpiewać właściwie) w czasie sesji nagraniowych, która miała doprowadzić do konfrontacji między Noelem i Paulem. Dwa tygodnie później ogłoszono odejście basisty Paula McGuigana. Niedługo później bracia Gallagher zorganizowali konferencję prasową gdzie zapewniali dziennikarzy, że „przyszłość Oasis jest bezpieczna. Historia i chwała będą kontynuowane”.
Oasis w trzyosobowym składzie postanowili kontynuować nagrywanie. Gitarowe partie Arthursa i McGuigana zostały ponownie nagrane przez Noela. Po zakończeniu sesji zaczęto poszukiwania nowych członków zespołu. Pierwszym był gitarzysta rytmiczny/prowadzący Colin „Gem” Archer z Heavy Stereo. Jak sam później twierdził, Noel zwrócił się do niego zaledwie kilka dni po upublicznieniu informacji o odejściu Arthursa. Znalezienie basisty wymagało więcej czasu i wysiłku. Przesłuchiwano Davida Pottsa, byłego frontmana Monaco, ale ten szybko zrezygnował, bo wolał zostać frontmanem w jego własnym zespole. Nowym basistą został Andy Bell, były gitarzysta i autor w zespołach Ride i Hurricane No. 1. Bell nigdy nie grał na gitarze basowej i musiał się jej szybko nauczyć (Liam powiedział Noelowi o Andym, że „skoro potrafi grać na gitarze, to będzie umiał też zagrać na pieprzonym basie”), wraz z kilkoma utworami z repertuaru Oasis by przygotować się na zaplanowaną trasę po Ameryce w grudniu 1999.
Wraz z zamknięciem Creation Records, Oasis założyli ich własną wytwórnię, Big Brother Recordings, która wydała wszystkie kolejne nagrania zespołu w Wielkiej Brytanii i Irlandii. Czwarty album Oasis, "Standing on the Shoulder of Giants", został wydany w lutym 2000 roku. Zadebiutował na 24. miejscu listy "Billboard 200", sprzedając się w pierwszym tygodniu w liczbie 55 tys. egzemplarzy, ale w drugim tygodniu zanotował aż 64% spadek i znalazł się dopiero na 84. miejscu zestawienia. Na brytyjskiej liście UK Albums Chart "Standing on the Shoulder of Giants" zadebiutował na 1. miejscu, figurując na liście przez 35 tygodni – najkrócej spośród wszystkich albumów studyjnych Oasis. Na albumie znalazły się 3 wydane single, „Who Feels Love?”, „Go Let It Out” i „Sunday Morning Call” – wszystkie znalazły się w czołowej 5. listy UK Singles Chart. Teledysk do „Go Let It Out” został nagrany jeszcze przed dołączeniem do zespołu Bella, dlatego skład osobowy był nietypowy – Liam na gitarze rytmicznej, Archer na gitarze prowadzącej i Noel na gitarze basowej. Wraz z odejściem członków założycieli zespół wprowadził kilka niewielkich zmian do swojego wizerunku i brzmienia. Okładka zawierała nowe logo „Oasis” – przezroczyste, z zaokrąglonymi, przeciętymi w poziomie literami. Album był również pierwszym zawierającym utwór napisany przez Liama Gallaghera, zatytułowany „Little James”. Piosenki z czwartego albumu studyjnego były bardziej psychodeliczne i eksperymantalne niż poprzednie dzieła Oasis.
"Heathen Chemistry": 2001–03.
2001 rok zespół Oasis dzielił między sesje nagraniowe i koncerty na żywo na całym świecie. Należały do nich m.in. trasa The Tour of Brotherly Love, gdzie Oasis towarzyszyły zespoły The Black Crowes i Spacehog, oraz supportowanie Neilowi Youngowi w Paryżu. "Heathen Chemistry", piąty album zespołu i zarazem pierwszy z nowymi członkami Andym Bellem i Gemem Archerem został wydany w lipcu 2002 roku. "Heathen Chemistry" wspiął się na pierwsze miejsce listy przebojów w Wielkiej Brytanii i 23. w Stanach Zjednoczonych, ale w zaledwie dwa tygodnie spadł na 108. pozycję listy Billboard 200 tygodnika "Billboard". Od krytyków otrzymał mieszane recenzje; Tom Moon z „Rolling Stone” o albumie: „inklinacje architekta-kujona w wykonaniu Noela są równoważone przez rozwydrzone i hedonistyczne warczenie jego brata Liama”. Według Aidina Vaziriego z magazynu „Vibe” „nowa płyta trzeszczy z gniewu, energii i buntu. Kawałki jak «The Hindu Times» i «Hung in a Bad Place» to trzy i pół minutowe eksplozje melodii i hałasu pokazujące wyszczekanych, jednobrewych braci w ich najlepszej, jadowitej formie”. Rob Mitchum z Pitchfork ocenia, że album jest w dużej mierze powieleniem poprzednich dzieł Oasis i innych artystów, jak The Allman Brothers, The Beatles czy Erica Claptona: „"Heathen Chemistry" znajduje czas by zwinąć riffy i sekwencje z poprzednich hitów Oasis”. Innego zdania jest magazyn NME, który ocenia album pozytywnie, zwracając uwagę przede wszystkim na „Stop Crying Your Heart Out”, przy którym „chce się rozwinąć czerwony dywan. Powrót dawno zaginionego humanizmu z «Don’t Look Back in Anger» to przypomnienie niesamowitego talentu Noela do pocieszenia słuchaczy wtedy, gdy tego najbardziej potrzebują”.
Z albumu pochodzą 4 single: „The Hindu Times”, „Stop Crying Your Heart Out”, „Little by Little/She Is Love” oraz napisany przez Liama „Songbird” – pierwszy singel Oasis nienapisany przez Noela. Płyta łączyła ze sobą eksperymenty dźwiękowe znane z poprzednich albumów, a z drugiej strony wykorzystywała podstawowe brzmienie rocka. Sesje nagraniowe "Heathen Chemistry" były zdecydowanie bardziej zbalansowane – prawie wszyscy członkowie, z wyjątkiem Alana White’a, byli autorami piosenek. W nagraniach wziął udział Johnny Marr jako wspierający gitarzysta, a przy kilku utworach również wspierał swoim wokalem.
Po wydaniu albumu Oasis rozpoczęli udaną trasę koncertową, która ponownie nie obyła się bez incydentów. Późnym latem 2002 roku, podczas gdy zespół koncertował w Stanach Zjednoczonych, Noel, Bell i keyboardzista Jay Darlington wzięli udział w wypadku samochodowym gdy przemieszczali się taksówką w Indianapolis. Chociaż żaden z nich nie doznał poważnych obrażeń, to kilka występów zostało odwołanych. W grudniu 2002 roku druga połowa niemieckiej części trasy koncertowej po Europie musiała zostać odwołana, ponieważ Liam, Alan White i trzy inne osoby towarzyszące zostały aresztowane po brutalnej bójce w jednym z monachijskich klubów. Wszyscy byli mocno pijani, a testy wykazały, że Liam zażywał kokainę. Stracił również dwa przednie zęby oraz kopnął funkcjonariusza policji w żebra. Wpłacona kaucja za trzech zatrzymanych członków zespołu wyniosła 250 tys. euro Przerwanie trasy spowodowane było koniecznością operacji wokalisty, którą przeprowadzono w Wielkiej Brytanii. Alan doznał niewielkich obrażeń głowy po uderzeniu popielniczką. Dwa lata później, decyzją niemieckiego sądu Liam został ukarany grzywną 40 tys. funtów. Trasa koncertowa zakończyła się w marcu 2003 roku.
"Don’t Believe the Truth": 2004–06.
Pod koniec grudnia 2003 roku Liam poinformował opinię publiczną o rozpoczęciu nagrań szóstego albumu przy produkcji i bezpośrednim udziale członków Death in Vegas. Początkowo sesje odbywały się w Sawmills Studios w Kornwalii, gdzie powstał ich debiutancki album studyjny "Definitely Maybe". Po trzech tygodniach nagrań Noel w wywiadzie dla "Billboard" poinformował o zakończeniu współpracy z Death in Vegas. „...Nie spodobało nam się nic, co nagraliśmy w ciągu tych trzech tygodni, a przez zobowiązania z Death In Vegas Richard Fearless i Tim Holmes nie mogli znaleźć więcej czasu dla tego projektu”, dodał. Obowiązki producenta albumu przejął Noel Gallagher.
W styczniu 2004 zespół opuścił długoletni perkusista Alan White, który w tamtym czasie miał udział przy prawie wszystkich utworach Oasis. Zastąpił go Zak Starkey, dotychczasowy perkusista The Who i syn Ringo Starra. Mimo że Starkey brał udział w nagraniach i w trasach koncertowych, to oficjalnie nie został członkiem zespołu, który po raz pierwszy w swojej historii występował w czteroosobowym składzie. Pierwszy publiczny występ Starkey’ego odbył się w The Lighthouse w Poole. Kilka dni później Oasis drugi raz w swojej historii zostali gwiazdą wieczoru Glastonbury Festival. Występ zebrał negatywne recenzje, m.in. magazyn "NME" nazwał go „katastrofą”, a BBC „bezbarwnym i nieciekawym”, głównie przez przeciętny wokal Liama i brak zgrania Starkey’ego z zespołem.
Po wielu zawirowaniach nagrania "Don’t Believe the Truth" odbyły się między październikiem a grudniem tego roku w Capitol Studios w Los Angeles. Obowiązki głównego producenta od Noela Gallaghera przejął Dave Sardy. W maju 2005 roku, po 3 latach i wielu nieudanych sesjach nagraniowych grupa wydała kolejny, już szósty, album studyjny, wypełniając tym samym kontrakt z Sony BMG. Podobnie jak "Heathen Chemistry" był to wspólny projekt wszystkich członków, a teksty nie były wyłącznie autorstwa Noela. Była to pierwsza od dekady płyta bez Alana White’a na perkusji, a zarazem debiutancka dla Starkey’ego. Krytycy i fani generalnie pozytywnie ocenili "Don’t Believe the Truth"; Christian Hoard z „Rolling Stone” pisze o nim, że „nie jest to comeback za jaki fani się modlili, ale jest to pierwszy od lat album Oasis, który nie jest bladą imitacją samych siebie”. Stephen Thomas Erlewine z portalu AllMusic ocenił go pozytywnie, określając go „pewnym siebie, muskularnym, uporządkowanym, mocnym i melodyjnym w takim stopniu, w jakim Oasis nie byli od czasu Morning Glory”, oraz że „brzmi jakby przypomnieli sobie to co kochają w rock &amp; rollu i dlaczego tworzą muzykę”. "Don’t Believe the Truth" dał również dwa numery jeden na brytyjskiej liście singli: „Lyla” i „The Importance of Being Idle”, podczas gdy „Let There Be Love” uplasował się na miejscu 2. Oasis otrzymali dwie nagrody Q Awards: jedną People’s Choice Award oraz drugą dla najlepszego albumu za "Don’t Believe the Truth". W ślad za poprzednimi pięcioma albumami "Don’t Believe the Truth" także znalazł się na 1. miejscu listy UK Albums Chart. Otrzymał potrójną platynę w Wielkiej Brytanii, podwójną platynę w Irlandii, złoto w Japonii i w Kanadzie.
W maju 2005 zespół w nowym składzie wyruszył w trasę koncertową po kilku kontynentach. Począwszy od występu w londyńskiej Astorii 10 maja 2005, a skończywszy na wyprzedanym koncercie w Meksyku 31 marca 2006, Oasis odwiedzili 26 krajów i byli gwiazdami wieczoru na 113 koncertach, występując łącznie przed ponad 3,2 mln fanami. Trasa zakończyła się bez większych incydentów i była jedną z najbardziej udanych zespołu w ostatniej dekadzie. W jej trakcie Oasis zagrali m.in. wyprzedane koncerty w nowojorskiej Madison Square Garden i Hollywood Bowl w Los Angeles. W trakcie trasy nakręcono film dokumentalny zatytułowany "Lord Don’t Slow Me Down" w reżyserii Baillie’ego Walsha, wydany w październiku 2007. Tę samą nazwę nosi jedyny utwór Oasis wydany wyłącznie w wersji cyfrowej – „Lord Don’t Slow Me Down”, który miał swoją premierę w październiku 2007. Na brytyjskiej liście przebojów zadebiutował na 10. miejscu.
W 2006 Oasis wydali "Stop the Clocks", album kompilacyjny z utworami wybranymi przez sam zespół. W Wielkiej Brytanii płyta uzyskała 5-krotną platynę. W lutym 2007 na gali Brit Awards zespół otrzymał nagrodę za wybitne zasługi dla brytyjskiej muzyki (ang. Outstanding Contribution to Music). Po jej wręczeniu Oasis zagrali kilka ze swoich najbardziej znanych utworów.
"Dig Out Your Soul": 2007–09.
Powrót popularności, który Oasis zawdzięcza sukcesowi "Don’t Believe The Truth", miał swoje odzwierciedlenie w lutym 2008 w sondażu na 50 największych brytyjskich albumów ostatnich 50 lat, przeprowadzonym przez magazyn "Q" i HMV. Kolejno pierwsze i drugie miejsce zajęły "Definitely Maybe" i "(What’s The Story) Morning Glory?". Dwa inne albumy Oasis również znalazły się na liście – "Don’t Believe The Truth" na miejscu czternastym, a "Be Here Now", który swego czasu był mocno krytykowany, zajął 22. miejsce.
W 2007 Oasis nagrywali przez dwa miesiące – między lipcem a wrześniem – kończąc pracę nad dwoma nowymi utworami. W trakcie nagrań Zak Starkey został oficjalnym członkiem zespołu. Z powodu narodzin syna Noela Oasis zrobili sobie dwumiesięczną przerwę. Do studia wrócili 5 listopada 2007, a nagrania zakończyli w marcu 2008. Dwa miesiące po nagraniu siódmego albumu studyjnego Oasis zespół opuścił Starkey. Zastąpił go Chris Sharrock, który wcześniej występował i nagrywał z Robbiem Williamsem. W czerwcu 2008 Oasis ponownie podpisali kontrakt z Sony BMG na trzy kolejne albumy. Pierwszym singlem z nowej płyty był napisany przez Noela „The Shock of the Lightning”, który swoją premierę miał 29 września 2008. "Dig Out Your Soul" został wydany 6 października debiutując na najwyższym miejscu w Wielkiej Brytanii i piątym miejscu Billboard 200. Zespół rozpoczął trasę koncertową z planowanym zakończeniem we wrześniu 2009, z supportem m.in. Kasabian, The Enemy i Twisted Wheel. 7 września 2008 podczas występu na Virgin Festival w Toronto, jeden z widzów wdarł się na scenę i fizycznie zaatakował Noela. W wyniku ataku piosenkarz doznał złamania trzech żeber przez co grupa musiała odwołać kilka kolejnych występów.
25 lutego 2009 Oasis otrzymali NME Award dla najlepszego brytyjskiego zespołu 2009 roku oraz dla najlepszego bloga za „Tales from the Middle of Nowhere” Noela Gallaghera. 4 czerwca 2009 Oasis grali pierwszy z trzech koncertów w Heaton Park w Manchesterze. Po dwukrotnym opuszczeniu sceny przez problemy techniczne z generatorem dźwięku i opóźnieniu koncertu o 40 minut, Noel Gallagher zakomunikował 70-tysięcznej publiczności, że koncert jest darmowy. Około 20 tysięcy osób zażądało zwrotu. Na swoim blogu muzyk nazwał ich „zuchwałymi”. „Wygląda na to, że 20 tysięcy z was poprosiło o swoje pieniądze z powrotem. 20 tysięcy! Czy naprawdę byliście tak rozczarowani? [...] Nie przypominam sobie, bym widział 20-tysięczną lukę w tłumie”, dodał wokalista. Dwa kolejne występy, 6 i 7 czerwca, odbyły się już bez żadnych problemów i z wieloma tysiącami fanów na widowni, mimo zmiennej pogody i problemów technicznych pierwszej nocy. Miesiąc po obietnicy zwrócenia pieniędzy fanom, zespół rozesłał czeki na łączną kwotę blisko miliona funtów. Każdy z około 20 tysięcy dokumentów był opatrzony w nietypowe logo „Oasis: Bank of Burnage”, oraz podpisy Noela i Liama. Rzeczniczka zespołu zasugerowała, że część fanów może nie zrealizować czeków ponieważ będą one miały dla nich wartość kolekcjonerską.
Rozpad i następstwa: 2009–obecnie.
W wyniku zapalenia krtani Liama Oasis byli zmuszeni odwołać planowany występ na V Festival w Chelmsford 29 sierpnia 2009. W 2011 roku Noel Gallagher za prawdziwą przyczynę odwołania koncertu podał kaca Liama oraz fakt, że młodszy z braci podczas trasy chciał reklamować swoją linię odzieżową "Pretty Green". Liam pozwał starszego brata o zniesławienie domagając się publicznych przeprosin. „Prawda jest taka, że koncert został odwołany ponieważ miałem ostre zapalenie krtani. Noel był tego w pełni świadomy, bo taką diagnozę wystawił lekarz. Skłamał też mówiąc, że rozpad Oasis poprzedziła wielka kłótnia o to, że chciałem reklamować «Pretty Green» na koncertach. W rzeczywistości nigdy nie było między nami rozmowy na ten temat” – powiedział Liam. Noel ostatecznie przeprosił brata potwierdzając, że Liam miał zapalenie krtani i miał na to zaświadczenie lekarskie. Liam przyjął te przeprosiny i wycofał pozew sądowy. Napięcie między braćmi rosło, a kłótnia między nimi za kulisami sceny 28 sierpnia 2009 roku miała doprowadzić do rękoczynów (Liam rzekomo miał zamachnąć się gitarą trzymając ją jak topór).
Menedżer zespołu odwołał koncert na festiwalu Rock en Seine, na minuty przed jego rozpoczęciem. „Grupa już nie istnieje. Nie zagrają dziś i odwołują resztę zaplanowanej trasy”, dodał. Dwie godziny później na stronie internetowej zespołu pojawiło się oświadczenie Noela:
Organizatorzy festiwalu zdecydowali się wypłacić 15 euro każdej osobie, która miała ważny bilet na dzień występu Oasis lub cały festiwal.
6 lipca 2011 Noel udzielił wywiadu dla brytyjskiej radiostacji Absolute Radio. „Przyznaję, że to była pochopna decyzja. Może mogliśmy wszyscy odpocząć od siebie i zająć się czymś innym przez jakiś czas. W głowie wciąż mam wizję świętowania 20-lecia "(What’s the Story) Morning Glory?" w 2015 roku. Może udałoby się nam znowu zebrać razem, nagrać nowy album – i to byłaby najlepsza rzecz na świecie. Ale już za późno”, powiedział.
16 lutego 2010 roku za "(What’s the Story) Morning Glory?" Oasis zdobyli nagrodę za najlepszy album ostatnich 30 lat (ang. Best Album of the Last 30 Years) podczas Brit Awards 2010. W przemówieniu Liam podziękował Boneheadowi, McGuiganowi i Alanowi White’owi, ale nie wspomniał o swoim bracie Noelu. „Słuchajcie dzieciaki... największe zespoły na pieprzonym świecie są wieczne”, zakończył. Po przemowie rzucił mikrofon oraz statuetkę w widownię. 15 marca 2010 wokalista bronił swojego zachowania podczas ceremonii, mówiąc: „mam już dość tego, że wszystko kręci się wokół mnie i Noela [...] Przez dwa ostatnie miesiące prawie wszystko kręciło się wokół mnie i jego, więc pomyślałem, że słusznym będzie wspomnienie pozostałych chłopaków, którzy grali na albumie oraz najlepszych fanów na świecie,” oraz „myślałem, że przekazanie statuetki fanom będzie miłym gestem, ale najwyraźniej zostało to źle zinterpretowane, jak zwykle”.
26 października 2016 miał premierę film dokumentalny "" przedstawiający historię Oasis od ich początków po szczyt popularności w lecie 1996. Za produkcję odpowiadał ten sam zespół, który stał za "Amy", laureatem Nagrody Akademii Filmowej dla najlepszego filmu dokumentalnego. "Oasis: Supersonic" zawiera nieznane wcześniej materiały archiwalne i wywiady z zespołem.
Inspiracje.
Oasis czerpali przede wszystkim z The Beatles. Wpływ zespołu z Liverpoolu na muzyczny styl Oasis media określały „obsesją”. Ponadto bracia Gallagher i pozostali członkowie zespołu wskazywali na the Stone Roses, Bee Gees, T. Rex, Sex Pistols, Slade, Small Faces, the Who, Nirvanę, the Rolling Stones, the Stooges, the La’s, Jimiego Hendriksa, Neila Younga, Happy Mondays, the Hollies, Inspiral Carpets, Fleetwood Mac z czasów Petera Greena, the Kinks, the Jam, Pink Floyd, the Verve, Led Zeppelin, Davida Bowie, the Velvet Underground, oraz the Smiths, jako będącymi źródłem inspiracji dla grupy z Manchesteru.
Prawa autorskie i spory sądowe.
W trzech przypadkach wniesiono do sądu pozew przeciwko Oasis w związku z domniemaniem popełnienia przez niego plagiatu. Pierwszym była sprawa Neila Innesa pozywającego z zamiarem udowodnienia, że singel „Whatever” zapożyczył z jego „How Sweet to Be an Idiot”. Sprawa zakończyła się na zasądzeniu odszkodowania dla Innesa. W 2010 roku Noel Gallagher stwierdził, że plagiat był niezamierzony, oraz że nie był świadomy podobieństw między utworami do czasu gdy został poinformowany o pozwie. W drugim przypadku Oasis zostali pozwani przez twórców znanej z reklamy Coca-Coli piosenki „I’d Like to Teach the World to Sing” w związku z użyciem słów i melodii z tego utworu w piosence „Shakermaker”. Gdy zapytany o incydent, Noel zażartował, że „od teraz wszyscy piją tylko Pepsi”. W trzecim przypadku, przy dystrybucji promocyjnych kopii "(What’s the Story) Morning Glory?", album zawierał bonusowy utwór „Step Out”. Płyta została szybko wycofana i zastąpiona przez wersję bez tej piosenki, która rzekomo była podobna do „Uptight (Everything’s Alright)” Steviego Wondera. Utwór ponownie pojawił się na stronie B „Don’t Look Back in Anger”, z przypisaniem współautorstwa Wonderowi.
W 2003 roku singel „Life Got Cold” girlsbandu Girls Aloud zwrócił na siebie uwagę mediów w związku z podobieństwami w gitarowym riffie i w melodii do „Wonderwall”. BBC w recenzji utworu stwierdziła, że „w pewnym momencie refren brzmi jakby miał przejść w Wonderwall Oasis”. Źródło podało "The Sun", że Girls Aloud są „wielkimi fankami Oasis, więc na pewno nie będą miały za złe porównań do ich ulubionej piosenki”. Wytwórnia Warner/Chappell Music przypisała współautorstwo tego utworu Noelowi Gallagherowi.
Skład.
Oś czasu

</doc>
<doc id="195831" url="https://pl.wikipedia.org/wiki?curid=195831" title="Twister (film)">
Twister (film)

Twister – amerykański film katastroficzny z 1996 roku.
Jest to pierwszy film w historii kinematografii wydany na DVD.
Fabuła.
Dzieło opowiada o łowcach tornad, którzy w sezonie burz letnich podążają aleją tornad z nadzieją przetestowania nowego sprzętu badawczego „Dorothy”. Sprzęt ten ma umożliwić pozyskiwanie informacji o prędkości wiatru, temperaturze i innych danych meteorologicznych. Grupie przewodzą Jo (Helen Hunt) oraz Bill (Bill Paxton), będący niegdyś małżeństwem. Z takim samym celem, tymi samymi śladami wyrusza rywalizująca grupa łowców burz pod kierownictwem dr. Jonasa Millera (Cary Elwes).

</doc>
<doc id="195837" url="https://pl.wikipedia.org/wiki?curid=195837" title="Stronnictwo Polska Racja Stanu">
Stronnictwo Polska Racja Stanu

Stronnictwo Polska Racja Stanu – partia polityczna o charakterze narodowym, obejmująca swoim działaniem teren Rzeczypospolitej Polskiej, działająca od 2000 (początkowo z siedzibą w Warszawie, a następnie w Krakowie).
Historia.
W Sejmie RP III kadencji, przez okres pierwszego półrocza roku 2000, działało koło poselskie Polska Racja Stanu w składzie: Dariusz Grabowski, Ryszard Kędra i Adam Wędrychowicz. Zarejestrowano także (pod numerem 94 w ewidencji) partię o nazwie Stronnictwo Polska Racja Stanu. Zgłosili ją do rejestracji Dariusz Grabowski, Adam Wędrychowicz, Robert Rynkun-Werner i Józef Kurecki. Od lipca 2000 do marca 2001 wraz z KPN-Ojczyzna SPRS wchodziło w skład Koalicji dla Polski. W wyborach prezydenckich w 2000 koalicja wystawiła kandydaturę szefa SPRS Dariusza Grabowskiego. Otrzymał on 0,51% głosów, zajmując 9. miejsce spośród 12 zarejestrowanych kandydatów. SPRS współtworzyło następnie federacyjne ugrupowanie Eurorealiści (wraz m.in. z KPN-Ojczyną, KPEiR RP i Związkiem Zawodowym „Kontra”). 4 listopada 2000 odbył się I kongres SPRS. Prezesem partii został Dariusz Grabowski, jego zastępcami Józef Kurecki i Kazimierz Woś, sekretarzem Mariusz Kozakiewicz, skarbnikiem Janusz Szewczak, a przewodniczącym rady politycznej Stanisław Kasprzyk. W wyborach parlamentarnych w 2001 działacze SPRS startowali z list Polskiego Stronnictwa Ludowego (z wyjątkiem Andrzeja Flagi, który kandydował do Senatu z ramienia Alternatywy Ruch Społeczny). Mandat posła uzyskał Dariusz Grabowski, który w listopadzie tego samego roku opuścił klub PSL.
W związku z niezłożeniem sprawozdania finansowego za rok 2000 SPRS zostało wykreślone z ewidencji, jednak 22 kwietnia 2002 zostało zarejestrowane ponownie (pod numerem EwP 137). Po przejściu Dariusza Grabowskiego do Ligi Polskich Rodzin (z którą związała się część dotychczasowych działaczy Stronnictwa) prezesem partii został wówczas Józef Kurecki, jego zastępcą Stanisław Kasprzyk, sekretarzem Jerzy Piątkowski, a skarbnikiem Maria Korzec. W wyborach samorządowych w 2002 partia w ramach komitetu Samorządna Polska wystawiła na prezydenta Krakowa Kazimierza Flagę, który zajął 8. miejsce spośród 13 kandydatów (zdobył 3,18% głosów).
4 lutego 2004 sąd ponownie wykreślił partię z ewidencji, a po raz trzeci SPRS zostało zarejestrowane 26 lipca 2005. Nowym sekretarzem zarządu został Marcin Majewski, a skarbnikiem Piotr Pikuła (na funkcjach szefa i wiceszefa partii nie dokonano zmian). Przewodniczącym rady politycznej SPRS został Andrzej Flaga, jego zastępcą Józef Malik, a sekretarzem rady został Antoni Kawałko. W wyborach parlamentarnych w 2005 partia współtworzyła Polską Konfederację – Godność i Praca (przy czym Andrzej Flaga startował do Senatu z ramienia LPR), a w wyborach prezydenckich poparła Adama Słomkę (szefa KPN-Obóz Patriotyczny), który zajął ostatnie miejsce.
W wyborach samorządowych w 2006 liderzy SPRS kandydowali na terenie Krakowa z list LPR (m.in. szef partii startował do rady miasta, zaś kandydatem LPR na prezydenta Krakowa był Andrzej Flaga – zajął on 5. miejsce spośród 7 kandydatów, otrzymując 1,99% głosów).
W wyborach parlamentarnych w 2007 SPRS poparło komitet KPN-OP, startujący do Senatu. Aktywność partii była od tej pory niewielka. Szereg byłych działaczy Stronnictwa działało w istniejącej w latach 2008–2010 partii Naprzód Polsko. SPRS nawiązało współpracę z Samoobroną Odrodzenie, której przedstawiciele gościli na kongresie partii 22 lutego 2014.
Program.
Partia działa na rzecz intronizacji Jezusa Chrystusa na króla Polski. Według partii powinny być mu podporządkowane władza świecka i duchowna, stanowiące dwuwładzę w kraju. Fundamentem stanowienia wszelkiego prawa jest zdaniem partii Dekalog. Armia powinna według ugrupowania być używana jedynie do celów obronnych. Prokuratura, sędziowie, Narodowy Bank Polski, system ubezpieczeń społecznych oraz media powinny według SPRS podlegać parlamentowi. Partia opowiada się za całkowitym odrzuceniem liberalnej doktryny gospodarczej i zastąpienie jej „koncepcją prospołeczną i propaństwową”, za zakazem wszelkiej lichwy, za utrzymaniem złotego jako polskiej waluty oraz za objęciem wszystkich obywateli bezpłatną służbą medyczną. Jako przedmioty szczególnej troski wskazuje rodzinę, rolnictwo oraz oświatę, naukę i szkolnictwo wyższe.

</doc>
<doc id="195838" url="https://pl.wikipedia.org/wiki?curid=195838" title="Dana International">
Dana International

Dana International (hebr. דנה אינטרנשיונל), właśc. Szaron Kohen (hebr. שרון כהן; ur. 2 lutego 1969 w Tel Awiwie) – izraelska piosenkarka i kompozytorka.
Zwyciężczyni 43. Konkursu Piosenki Eurowizji (1998), dwukrotna reprezentantka Izraela w konkursie (1998 i 2011).
Życiorys.
Urodziła się jako Jaron Kohen, drugie z trzech dzieci jemeńskich Żydów. W dzieciństwie uczęszczała do szkoły muzycznej w Tel Awiwie. W wieku 11 lat zobaczyła występ legendarnej izraelskiej piosenkarki Ofry Hazy podczas 28. Konkursu Piosenki Eurowizji, co pobudziło w niej chęć bycia piosenkarką. Mając 13 lat, odkryła, że jest transseksualistką, a w 1993 poddała się operacji korekty płci w Londynie i oficjalnie zmieniła imię Jaron na Szaron.
W wieku 16 lat zarabiała na życie, występując w klubach nocnych jako drag queen. Podczas jednego z występów w 1988 poznała izraelskiego DJ-a Ofera Nisima, który zaproponował jej występ w swoim show. Zadebiutowała występem pod pseudonimem "Saida Sultana" w programie scenicznym "Le La Lu". Z czasem zmieniła pseudonim na Dana International. W 1993, po przejściu operacji korekty płci wydała debiutancki album studyjny pt. "Danna International", który ukazał się m.in. w Grecji i Egipcie. W 1994 wydała album pt. "Umpatampa", który osiągnął status platynowej płyty w kraju, a także została okrzyknięta „artystką roku” w Izraelu.
W 1995 z piosenką „Layla Tov, Europa” zajęła drugie miejsce w programie "Kdam", wyłaniającym reprezentanta Izraela w 40. Konkursie Piosenki Eurowizji. W 1997 wydała album pt. "Maganuna", za którego sprzedaż otrzymała status złotej płyty, a także podjęła współpracę z Eranem Zurem, czego efektem był wspólnie nagrany utwór „Shir Kdam-Shnati (Sex Acher)” z jego płyty pt. "Ata Havera Sheli".
W 1998 została wybrana wewnętrznie przez krajową stację publiczną na reprezentantkę Izraela z piosenką „Diva” podczas 43. Konkursu Piosenki Eurowizji w Birmingham. Wybór telewizji został skrytykowany przez środowiska ortodoksyjnych Żydów i konserwatystów, które nie zgadzały się na wysłanie transseksualistki na konkurs. W maju zajęła pierwsze miejsce w finale Eurowizji po zdobyciu 172 punktów, w tym maksymalnych not 12 punktów z trzech krajów. Podczas występu wystąpiła w sukni projektu Galit Levy, a nagrodę odebrała w kreacji Jean-Paul Gaultiera, wartej 250 tys. dolarów.
W 1999 występem z piosenką Steviego Wondera „Free” uświetniła finał 44. Konkursu Piosenki Eurowizji w Jerozolimie, a także wręczyła statuetkę laureatce konkursu, Charlotte Nilsson – w trakcie przekazywania nagrody zasymulowała upadek, czym wywołała krajowy skandal. Również w 1999 wydała album pt. "Free", na której znalazł się m.in. przebój „Diva”. W 2000 płyta ukazała się na japońskim rynku muzycznym (jako "ディーヴァ"). Kilka miesięcy później wydała płytę pt. "Joter we joter (More and More)". Również w 2000 premierę miał film dokumentarny pt. "Lady D", opisujący życie Dany International.
W 2002 wydała swój ósmy album pt. "HaHalom HaEfshari". W 2003 udostępniła w sklepach składankę ośmiu płyt zawierających wszystkie single z "The Possible Dream" i premierową, utrzymaną w stylu house wersję przeboju „Cinque Milla” – „A.lo.ra.lo.la”. Również w 2003 została zaproszona do udziału w projekcie braci Gibb „Gotta Get a Message to You”, na którym wykonała cover utworu Barbry Streisand „Woman in Love”. W 2005 wystąpiła w Kopenhadze podczas koncertu "", w którego trakcie wykonała piosenkę Baccary „Parlez-vous Francais?”, a jej utwór „Diva” zajął 13. miejsce w plebiscycie na najlepszą piosenkę w historii Eurowizji.
W marcu 2007 wydała singiel „HaKol LeTova”, którym zapowiadała swój kolejny album. Drugim singlem z płyty została piosenka „Love Boy”, która stała się najczęściej granym utworem dekady w izraelskich rozgłośniach radiowych. Po premierze albumu pt. "Hakol ze letova" promowała go singlami: „At Muchana”, „Seret Hodi” (nagrany w duecie z Idanem Yanivm) i „Yom Huledet”. W 2008 była jurorką w siódmej edycji programu "Kochaw nolad", izraelskiej wersji formatu "Idol", a także napisała i skomponowała piosenkę „Ke’ilu kan”, z którą Boaz Mauda wygrał krajowe eliminacje eurowizyjne "Kdam 2008", dzięki czemu została reprezentantką Izraela w 53. Konkursie Piosenki Eurowizji w Belgradzie – w finale konkursu zajęła dziewiąte miejsce.
W lutym 2011 z piosenką „Ding Dong” została ogłoszona jedną z finalistek programu "Kdam 2011", wyłaniającego reprezentantka Izraela w 56. Konkursie Piosenki Eurowizji w Düsseldorfie. 8 marca wygrała w finale eliminacji. Przed występem na Eurowizji zorganizowała konkurs na jej sceniczną kreację wyłonioną spośród ośmiu projektów Jean-Paul Gaultiera. 12 maja wystąpiła w drugim półfinale konkursu i zajęła 15. miejsce, nie zdobywając awansu do finału, stając się tym samym pierwszą zwyciężczynią Eurowizji w historii, która zakończyła udział w konkursie na etapie półfinałowym.
W 2013, po dwóch latach przerwy, wydała dwa premierowe single: „Ma La'asot” i „Loca”. 31 marca 2015 wystąpiła gościnnie podczas specjalnego koncertu jubileuszowego "Eurovision Song Contest’s Greatest Hits" organizowanego w Londynie. W trakcie widowiska zaprezentowała utwór „Diva” oraz „Waterloo” wraz z pozostałymi uczestnikami koncertu. 15 grudnia 2019 wystąpiła z utworem „Diva” podczas eurowizyjnego koncertu "Het Grote Songfestivalfeest" w Rotterdamie.
Proces o wizerunek.
Na początku kwietnia 2001 wygrała sprawę sądową skierowaną przeciwko sieci komórkowej Bezeq, która bezprawnie wykorzystała jej wizerunek w kampanii reklamowej. W 2003 sąd przyznał piosenkarce wyłączne prawa autorskie do jej eurowizyjnego wizerunku.

</doc>
<doc id="195841" url="https://pl.wikipedia.org/wiki?curid=195841" title="Jezioro Tuz">
Jezioro Tuz



</doc>
<doc id="195842" url="https://pl.wikipedia.org/wiki?curid=195842" title="Akkad">
Akkad



</doc>
<doc id="195843" url="https://pl.wikipedia.org/wiki?curid=195843" title="Morgan Robertson">
Morgan Robertson

Morgan Andrew Robertson (ur. 30 września 1861, zm. 24 marca 1915) – amerykański pisarz.
Najbardziej znaną powieścią Robertsona jest "Futility", znana także jako "The Wreck of the Titan". Opublikowana po raz pierwszy w 1898 roku opowiada o potężnym statku pasażerskim zbudowanym w Anglii, nazwanym "Titan", który uważany jest za niezatapialny i nie ma na nim wystarczającej liczby łodzi ratunkowych. W czasie jego trzeciej podróży, w kwietniu, uderza w górę lodową i tonie na północnym Atlantyku. Podobieństwo do katastrofy brytyjskiego transatlantyku Titanic jest istotne. W 1912 roku Robertson opublikował drugą wersję swojej książki, zmieniając nieco jej treść, aby jeszcze bardziej upodobnić opisaną tam tragedię do tego, co stało się w rzeczywistości.
W 1905 roku Robertson napisał książkę zatytułowaną "The Submarine Destroyer", w której opisał okręt podwodny wyposażony w przyrząd nazywany peryskopem. Pisarz twierdził później, że opracował jego budowę, ale nie udało mu się uzyskać patentu ze względów prawno-technicznych.
W 1914 roku Robertson napisał nowelę "Beyond the Spectrum", która opisywała wojnę pomiędzy Japonią i Stanami Zjednoczonymi. Podobnie jak w przypadku "The Wreck of the Titan", książka "Beyond the Spectrum" zawierała sporo podobieństw do prawdziwych wydarzeń w późniejszej historii konfliktu w czasie II wojny światowej.
Robertson zmarł w pokoju hotelowym w Atlantic City po przedawkowaniu paraldehydu.

</doc>
<doc id="195850" url="https://pl.wikipedia.org/wiki?curid=195850" title="Karabin przeciwpancerny wzór 35">
Karabin przeciwpancerny wzór 35



</doc>
<doc id="195860" url="https://pl.wikipedia.org/wiki?curid=195860" title="Roman Bratny">
Roman Bratny

Roman Jerzy Bratny, pierwotnie Roman Jerzy Mularczyk (ur. 5 sierpnia 1921 w Krakowie, zm. 6 listopada 2017 w Radziach) – polski prozaik, poeta, publicysta i scenarzysta filmowy.
Życiorys.
W 1942 r. ukończył Szkołę Podchorążych Rezerwy Piechoty "Agricola" Armii Krajowej, następnie związał się z OWZPN „Miecz i Pług” (Organizacja Wojskowa – Zbrojne Pogotowie Narodu). Pierwszy tomik swojej poezji pt. „Pogarda” ogłosił pod pseudonimem „Roman Bratny” w 1944 r. W latach 1943–1944 współpracował z pismem „Kuźnia”, a od 1944 r. był jednym z założycieli i redaktorem pisma literackiego „Dźwigary”. Walczył w powstaniu warszawskim w Śródmieściu Południowym – I Obwód „Radwan” (Śródmieście) – 3. Rejon „Ratusz – Wojskowa Służba Ochrony Powstania – VI zgrupowanie WSOP – batalion „Bełt” – 2. kompania. Z dokumentacji zgromadzonej w Centralnym Muzeum Jeńców Wojennych wynika, że por. Roman Mularczyk dostał się do niewoli w Warszawie 5 października 1944, w okresie 8 października – 20 stycznia 1945 przebywał w obozie jenieckim Lamsdorf, skąd został skierowany dalej. Po wyzwoleniu z niewoli przez pewien czas służył w Polskich Siłach Zbrojnych na terenie Francji.
Po wojnie studiował w Akademii Nauk Politycznych w Warszawie i był redaktorem "Pokolenia" (1946–1947). W 1949 roku wstąpił do Polskiej Zjednoczonej Partii Robotniczej. Był członkiem zespołu redakcyjnego tygodnika "Nowa Kultura" (1950–1951), zastępcą redaktora tygodnika "Kultura" (1963–1971), a od 1975 kierownikiem literackim Teatru Powszechnego w Warszawie. Otrzymał nagrodę państwową II stopnia. W roku jubileuszu 45-lecia LWP 12 października 1988 roku otrzymał Nagrodę I stopnia Ministra Obrony Narodowej w dziedzinie literatury.
20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
W swoich powieściach obrazował walkę i powojenne losy swojego pokolenia. Od jego powieści "Kolumbowie. Rocznik 20" pochodzi nazwa generacji literatów urodzonych około 1920 roku. W powieści tej zawarł informację, że był jednym z pierwszych pisarzy, który poznał prawdę o zbrodni w Katyniu (informacje otrzymał jeszcze w czasach konspiracyjnych od Ferdynanda Goetla). W 1983 wydano w dużym nakładzie powieść "Rok w trumnie". Zdaniem Piotra Müldner-Nieckowskiego książka "cynicznie i wymiotnie gloryfikuje stan wojenny 1981-1982". Roman Bratny w roku 1992 stwierdził, że dzieło to jest "do przyjęcia", a walkę władzy z Solidarnością określił mianem sporu "szaleńców z kretynami".
Pochowany w Panteonie Żołnierzy Walczących (kwatera D 18 KOL LEWE B - 8 - 6) na Cmentarzu Wojskowym na Powązkach w Warszawie.
Stefan Kisielewski stwierdził, że był on "jedynym pisarzem polskim, którego można uznać za konsekwentnego kronikarza współczesności, który niczego nie przegapił, na wszystko się ważył, był świadkiem - stronniczym, ale innych nie ma".
Życie prywatne.
Syn Józefa Mularczyka (1893-1968) – legionisty, pułkownika kawalerii WP i Wandy z Repetowskich, brat Andrzeja Mularczyka. Pierwszą żoną była Joanna Żwirska (Halszka), następną plastyczka, Alicja Wahl, z którą miał córkę, Julię. Jego wnuczką jest plastyczka Natalia Luniak. Przez ponad pięćdziesiąt lat, aż do śmierci, tworzył związek z kolejną żoną, Ewą Bratny Młynarską, absolwentką Politechniki Warszawskiej, specjalizującą się w nieruchomościach. Ich córka Berenika jest rolniczką, hoduje konie na Mazurach.
Nawiązania w kulturze.
W utworze Elektrycznych Gitar "Nie pij, Piotrek" z płyty "A ty co" Bratny jest wzorcem macho. W istocie, w twórczości Romana Bratnego przewijają się liczne wątki „męskich przygód”, a w szczególności myślistwa. Dlatego też w okresie swojej popularności Bratny był traktowany jako swego rodzaju „polski Hemingway”.

</doc>
<doc id="195861" url="https://pl.wikipedia.org/wiki?curid=195861" title="Hamgyŏng Południowy">
Hamgyŏng Południowy

Hamgyŏng Południowy (kor. 함경남도", Hamgyŏng-namdo") – prowincja Korei Północnej. Powstała ona w 1896 roku z południowej części dawnej prowincji Hamgyŏng. Stolicą jest Hamhŭng.
Geografia.
Prowincja graniczy od północy z Ryanggang, od północnego wschodu z prowincją Hamgyŏng Północny, od południa z Kangwŏn oraz z zachodu z prowincją P’yŏngan Południowy. Wschodnią granicę wyznacza Morze Japońskie.
Podział administracyjny.
Hamgyŏng Południowy podzielony jest na 4 miasta (kor. „Si”), 2 dystrykty (1 „Ku” lub „Gu” i 1 „Chigu”), i 15 powiatów (kor. „Kun”).

</doc>
<doc id="195862" url="https://pl.wikipedia.org/wiki?curid=195862" title="Poopó">
Poopó

Poopó ("Lago Pampa Aullagas") – wyschnięte bezodpływowe słone jezioro w Boliwii. Położone w środkowych Andach, było trzecim pod względem wielkości wysokogórskim jeziorem na Ziemi.
Jezioro Poopó było zasilane w wodę przez jedyną rzekę wypływającą z jeziora Titicaca, Desaguadero. Brzegi były zabagnione, muliste, zasiedlone przez kolonie flamingów. Jest jedną z pozostałości dawnego jeziora Ballivián.
Wyschnięcie jeziora.
W latach 90. XX wieku jezioro zaczęło zanikać. Na przestrzeni kolejnych lat miały miejsce znaczne wahania stanu wód. Początkowo niedobory były uzupełniane opadami deszczu, jednak opady były coraz mniejsze. Pod koniec 2015 roku jezioro Poopó całkowicie wyschło i obecnie na jego miejscu rozciąga się pustynia.

</doc>
<doc id="195871" url="https://pl.wikipedia.org/wiki?curid=195871" title="Pierścień władzy">
Pierścień władzy



</doc>
<doc id="195873" url="https://pl.wikipedia.org/wiki?curid=195873" title="Hwanghae Północne">
Hwanghae Północne

Hwanghae Północne (kor. 황해북도, Hwanghae-pukto) – jest prowincją Korei Północnej. Została utworzona w 1954 roku po podzieleniu dawnej prowincji Hwanghae na dwie części Hwanghae Północne i Hwanghae Południowe. Stolicą jest Sariwŏn. 
Geografia.
Prowincja graniczy od północy z Pjongjangiem i P’yŏngan Południowym, od wschodu z Kangwŏnem, od południa z Obszarem Przemysłowym Kaesŏng i Hwanghae Południowym od strony południowo-zachodniej. W 2003 roku Kaesŏng ("Kaesŏng Chikhalsi" - miasto administrowane przez rząd) zostało przyłączone do prowincji Hwanghae Północne.
Podział administracyjny.
Hwanghae Północne podzielone jest na 3 miasta (kor. "Si") oraz 16 powiatów (kor. "Kun").

</doc>
<doc id="195875" url="https://pl.wikipedia.org/wiki?curid=195875" title="Poyang Hu">
Poyang Hu

Poyang Hu (chiń. 鄱阳湖) – największe słodkowodne jezioro w Chinach. Leży w prowincji Jiangxi, w południowo-wschodnich Chinach.
Ma powierzchnię 3583 km², głębokość maksymalną 16 m, a lustro wody położone jest na wysokości 20 m n.p.m. Poyang Hu jest połączone kanałem z Jangcy. Jezioro to jest ważną ostoją ptactwa wodnego. W wodach jeziora występował prawdopodobnie wymarły baji chiński ("Lipotes vexillifer").

</doc>
<doc id="195876" url="https://pl.wikipedia.org/wiki?curid=195876" title="Podzamcze (Wałbrzych)">
Podzamcze (Wałbrzych)

Podzamcze – najmłodsza spośród dzielnic Wałbrzycha; osiedle mieszkaniowe zbudowane z wielkiej płyty, znajdujące się w północno-zachodniej części miasta. Pierwsze domy, wybudowane w tej dzielnicy zasiedlono w 1976 roku. Obecnie budynki dzielnicy zarządzane są przez trzy spółdzielnie mieszkaniowe oraz szereg wspólnot i zamieszkiwane są przez ponad 20 tys. ludzi, co czyni Podzamcze najludniejszą dzielnicą miasta.
Podzamcze stanowi także jednostkę pomocniczą miasta.
Geografia.
Położenie geograficzne.
Podzamcze położone jest w północno-zachodniej części Wałbrzycha na lewym brzegu Szczawnika. Od centrum miasta oddalone jest o ok. 8 km. Granice dzielnicy wyznaczają z trzech stron: aleja Podwale, a od północnego wschodu ulica Wieniawskiego, poprzez którą sąsiaduje ze Szczawienkiem. Na południowy zachód ciągną się już tereny należące do Szczawna-Zdroju z dużym marketem, a za ulicą Łączyńskiego Piaskowa Góra.
Warunki naturalne.
Dzielnica położona jest na wysokości ok. 385-400 m n.p.m. na obszarze wschodniej części Pogórza Wałbrzyskiego w Sudetach Środkowych, na niewielkim wzniesieniu opadającym ku północy do doliny Szczawnika i Czarciego Potoku. Podłoże tworzą górnodewońskie zlepieńce gnejsowe i piaskowce.
Nazwa.
Nazwa "Podzamcze" wywodzi się od specyficznego położenia tej dzielnicy – na brzegu Książańskiego Parku Krajobrazowego i niedaleko od zamku Książ, a oznacza po prostu dzielnicę położoną "pod zamkiem". Nazwę tę podkreślają nazwy ulic: Forteczna, Basztowa, Palisadowa, Blankowa, Kasztelańska, Grodzka, Poselska, Hetmańska, Senatorska, Husarska oraz alei otaczającej osiedle: Podwale. Ulica Jana Pawła II jest jedyną ulicą wyłamującą się z tej konwencji nazewniczej (tu powstały cztery budynki mieszkalne-komunalne - nieoficjalne nazywane Watykanem).
Charakterystyka.
Podzamcze, mimo że zbudowane z wielkiej płyty, jest otoczone zielenią – od strony południowo-zachodniej polami, na terenie których postawiono hipermarket Tesco; od strony północno-zachodniej pasmem ogródków działkowych, natomiast na północy rozciąga się Książański Park Krajobrazowy. Od wschodu Podzamcze zamykają hipermarkety Auchan i Castorama.
Osiedle ma rozwinięte zaplecze handlowo-usługowe i pełną infrastrukturę. Znajdują się tu m.in.: poczta, komisariat Straży Miejskiej, żłobek, przedszkole, przychodnie lekarskie, obiekty sportowe, szkoły podstawowe (nr 21 (obecnie nr ) i nr 26), dwa gimnazja publiczne (nr 7 i nr 9) - już nieistniejące po wycofaniu z tego konceptu edukacji. Do historii należy nieistniejące V Liceum Ogólnokształcące działające w dawnym budynku szkoły podstawowej nr 2.
Przy szkołach znajdują się boiska sportowe i kryty basen kąpielowy (po otwarciu baseny Aqua Zdrój - basen przy Szkole Podstawowej 6 (dawne 21) został odstawiony na boczny tor bez jakiejkolwiek nadziei na ponowne uruchomienie) . Działa tutaj drużyna IPA Juventur, która posiada sekcje piłki nożnej.
Historia.
Podzamcze zaczęto wznosić w połowie lat 70. XX wieku na terenach przyłączonych do Wałbrzycha ze Szczawienka. Nazwa osiedla początkowo była myląca, ponieważ na terenie Podgórza w południowej części miasta istniało już osiedle o tej samej nazwie. Jako pierwsze powstały bloki przy ulicy Kasztelańskiej 6-8 i 10-22. Cały kompleks ukończono ostatecznie w latach 90. XX wieku wraz z całym układem komunikacyjnym.(do 2013 powstały jeszcze 3 bloki z kompleksem garaży) Jest to jedna z największych wałbrzyskich "sypialni".

</doc>
<doc id="195880" url="https://pl.wikipedia.org/wiki?curid=195880" title="Edmund James Flynn">
Edmund James Flynn

Edmund James Flynn (ur. 16 listopada 1847, zm. 7 czerwca 1927) – kanadyjski prawnik i polityk, premier prowincji Quebec z ramienia Konserwatywnej Partii Quebecu.
Urodził się 16 listopada 1847. Studiował prawo na Uniwersytecie Laval. W 1873 przyjęty do palestry. Rozpoczął pracę w sądzie rejonowym w Gaspe prowadząc także karierę uniwersytecką. Uzyskał tytuł profesora prawa rzymskiego na macierzystym uniwersytecie, gdzie wykładał w latach 1874-1927. W 1878 doktoryzował się. Należał do rady nadzorczej uniwersytetu i uznawany był za jedną z największych sław w swym środowisku.
Dodatkowo zaangażował się w politykę samorządową. W latach 1867-1869 pracował jako sekretarz i skarbnik samorządu Bored. W 1875 i ponownie w 1877 startował w wyborach do Zgromadzenia Narodowego Quebecu, lecz bez sukcesu. Mandat zdobył dopiero w wyborach w 1877. Początkowo popierał liberalny gabinet Henri-Gustave Joly de Lotbinière, lecz niedługo potem zasiadł w ławach opozycji wraz z konserwatystami. W 1879 jako fachowiec powołany przez konserwatystę Josepha-Adolphe Chapleau na komisarza ziem koronnych. Na swym stanowisku pozostał do 1882. Kontynuował swą obecność w kolejnych gabinetach konserwatywnych. W rządzie Johna Jones Ross był komisarzem dróg żelaznych, w rządzie Louis-Oliviera Taillona ministrem sprawiedliwości oraz ponownie zarządzając ziemiami koronnymi w drugim rządzie Butchera de Boucherville oraz drugim rządzie Louis-Oliviera Taillona. W 1896 przejął przywództwo partii po tym ostatnim i na rok fotel premiera, który tradycyjnie połączył z teką ministra robót publicznych. Po klęsce wyborczej 1897 (23 mandaty na 74) przewodził konserwatywnej opozycji. Startował także w wyborach federalnych, lecz powodzenia. Od 1914 do 1920 sędzia sądu okręgowego Beauce. Zmarł 7 czerwca 1927

</doc>
<doc id="195885" url="https://pl.wikipedia.org/wiki?curid=195885" title="Hwanghae Południowe">
Hwanghae Południowe

Hwanghae Południowe (kor. 황해남도, Hwanghae-namdo) – jest prowincją Korei Północnej. Została utworzona w 1954 roku w wyniku podzielenia dawnej prowincji Hwanghae na część Północną i Południową. Stolicą prowincji jest Haeju.
Geografia.
Od północy i wschodu graniczy z prowincją Hwanghae Północnym, a od południowego wschodu z Obszarem Przemysłowym Kaesŏng. Południowe granica wyznaczona jest przez Koreańską Strefę Zdemilitaryzowaną, granicę z Koreą Południową. Zachodnią granicę wyznacza Morze Żółte.
Podział administracyjny.
Hwanghae Południowe podzielone jest na 1 miasto (kor. "Si") i 19 powiatów (kor. "Kun").

</doc>
<doc id="195898" url="https://pl.wikipedia.org/wiki?curid=195898" title="Filharmonia">
Filharmonia

Filharmonia – instytucja kultury zajmująca się organizacją i prezentacją koncertów muzyki poważnej, jak i muzyki rozrywkowej, głównie tych największych, a więc o charakterze pełnoorkiestrowym, najczęściej równocześnie przygotowująca takie utwory do wykonania. Tym samym słowem określa się też gmach takiej instytucji, aczkolwiek istnieją filharmonie posiadające jedynie własne zaplecze lokalowe, a prezentujące utwory w wynajmowanych salach koncertowych. Instytucjami prowadzącymi działalność podobną do filharmonii są np. stowarzyszenia muzyczne.
Skala działalności.
Działalność filharmonii jest ukierunkowana na możliwość prezentowania utworów wymagających największych obsad wykonawczych, jak również najbogatszego instrumentarium.
Pod względem skali działalności, filharmonie razem z operami zalicza się do największych instytucji zajmujących się prezentacją muzyki na żywo. O ile jednak w operach prezentowane są utwory sceniczne, to filharmonie skupiają się na muzyce koncertowej.
Repertuar.
Zasadniczo działalność filharmoniczna dotyczy muzyki poważnej, prezentowane w nich są jednak również inne rodzaje muzyki orkiestrowej, jak muzyka filmowa czy jazzowa. 
Zazwyczaj w oddzielnych salach, w ramach podstawowego repertuaru, filharmonie przedstawiają muzykę kameralną.
Historia.
Słowo "filharmonia" pochodzi z greckiego "phileo" - miłuję oraz "harmonia" - współdziałanie, ład. Wzór filharmonii powstał we Włoszech - "Accademia dei Filharmonici" w Bolonii, Florencji, Weronie. Na ich podobieństwo powstały zrzeszenia filharmoniczne w Lublanie (1794), Wiedniu (1812), Londynie (1813), Berlinie (1882), Pradze (1894). W Polsce pierwsza filharmonia została założona w Krakowie w 1817 r., w której na czele chóru i orkiestry złożonej z muzyków amatorów i zawodowców stał organista wawelski W. Goruczkiewicz. Filharmonia Warszawska powstała w 1901 r., a Lwowska w 1902 r. 

</doc>
<doc id="195901" url="https://pl.wikipedia.org/wiki?curid=195901" title="Cena (ujednoznacznienie)">
Cena (ujednoznacznienie)



</doc>
<doc id="195902" url="https://pl.wikipedia.org/wiki?curid=195902" title="P’yŏngan Północny">
P’yŏngan Północny

P’yŏngan Północny (kor. 평안북도, P’yŏngan-pukto) – prowincja w Korei Północnej. Prowincja powstała w 1896 roku z północnej części dawnej prowincji P’yŏngan. Stolicą jest Sinŭiju. W roku 2002 w pobliżu stolicy, w zachodniej części prowincji ustanowiono Specjalny Region Administracyjny Sinŭiju bezpośrednio zarządzany przez północnokoreański rząd.
Geografia.
Północną granicę z Chinami wyznacza rzeka Yalu Jiang. Od wschodu graniczy z Chagang, a od południa z P’yŏngan Południowym. Zachodnią granicę wyznacza Zatoka Koreańska oraz Morze Żółte, przez Koreańczyków zwanym Morzem Zachodnim.
Podział administracyjny.
P’yŏngan Północny podzielony jest na 3 miasta (kor. "Si") oraz 22 powiaty (kor. "Kun").

</doc>
<doc id="195904" url="https://pl.wikipedia.org/wiki?curid=195904" title="Ruch Obrony Bezrobotnych">
Ruch Obrony Bezrobotnych

Ruch Obrony Bezrobotnych (ROB) – ugrupowanie polityczne działające w Polsce. Koordynatorem partii był Mirosław Żeberek. Organizacja miała swoją siedzibę w Tychach. Przy partii działał „Obywatelski Ruch Obrony Bezrobotnych – Stowarzyszenie Ogólnopolskie” z siedzibą w Katowicach.
Historia.
W 2001 organizacja wchodziła w skład koalicyjnego ugrupowania „Konfederacja” Adama Słomki.
22 maja 2002 ROB został zgłoszony do ewidencji partii politycznych i 21 sierpnia tego samego roku zarejestrowany. Następnie współtworzył z Konfederacją Polski Niepodległej – Obozem Patriotycznym komitet wyborczy wyborców Konfederacja Ruch Obrony Bezrobotnych RP, który w wyborach samorządowych wystawił kandydatów do sejmików w 15 województwach, zdobywając w skali kraju 2,34% głosów.
W 2003 ugrupowanie współtworzyło federacyjny ruch Eurorealiści.
W 2004 ROB współtworzył wspólnie z KPN-OP oraz Krajowym Porozumieniem Emerytów i Rencistów Rzeczypospolitej Polskiej komitet wyborczy wyborców Konfederacja Ruch Obrony Bezrobotnych pod przywództwem Adama Słomki, który w wyborach do Parlamentu Europejskiego otrzymał 0,61% głosów. ROB był najliczniej reprezentowaną partią na listach komitetu.
W 2005 ROB wszedł w skład koalicyjnej partii Polska Konfederacja – Godność i Praca Adama Słomki startującej do Sejmu (uzyskała ona 0,07% głosów), wystawił także samodzielnie dwóch kandydatów do Senatu. Dwóch członków ROB startowało także do Sejmu z list Domu Ojczystego.
W 2007 dwóch członków partii kandydowało do Sejmu z list Polskiej Partii Pracy. 10 grudnia tego samego roku ROB został wykreślony z ewidencji.
Program.
Program partii był populistyczny i radykalny. Organizacja wsławiła się rozdawaniem bezrobotnym legitymacji, które rzekomo uprawniały ich do bezpłatnych przejazdów środkami komunikacji. Postulowała wydłużenie okresu pobierania zasiłków dla bezrobotnych do 3 lat. Często organizowała protesty i happeningi w obronie bezrobotnych.

</doc>
<doc id="195907" url="https://pl.wikipedia.org/wiki?curid=195907" title="Paulo Ferreira">
Paulo Ferreira

Paulo Renato Rebocho Ferreira (ur. 18 stycznia 1979 w Cascais) – portugalski piłkarz grający na pozycji obrońcy. W latach 2004–2013 zawodnik Chelsea.
Kariera klubowa.
Profesjonalną karierę piłkarską rozpoczął w GD Estoril-Praia, w którego barwach zadebiutował w sezonie 1997/1998. W 2000 roku przeszedł do Vitórii FC, gdzie był podstawowym zawodnikiem i przez następne dwa lata rozegrał w lidze 68 meczów oraz strzelił dwa gole.
FC Porto.
W 2002 przeniósł się do FC Porto. W nowym zespole zadebiutował 25 sierpnia w zremisowanym 2:2 meczu przeciwko CF Os Belenenses. W sezonie 2002/2003 zdobył ze swoją drużyną mistrzostwo Portugalii oraz wywalczył Puchar UEFA – w finałowym meczu z Celtikiem wystąpił w podstawowym składzie.
W latach 2002–2004 Ferreira był podstawowym zawodnikiem FC Porto. W sezonie 2003/2004 ponownie zdobył z nim mistrzostwo Portugalii, wygrał również rozgrywki Ligi Mistrzów – w finałowym meczu z AS Monaco zagrał przez pełne 90 minut.
Chelsea.
Latem 2004 roku przeszedł do Chelsea za kwotę ok. 13 milionów funtów. W angielskim zespole zadebiutował 15 sierpnia w wygranym 1:0 spotkaniu z Manchesterem United, natomiast pierwszego gola zdobył 19 lutego 2006 w meczu Pucharu Anglii z Colchester United. Do 2008 regularnie występował w barwach Chelsea, w sezonie 2008/2009 rozegrał tylko 12 meczów, w następnych trzech sezonach również pełnił funkcję rezerwowego.
Wraz z Chelsea trzykrotnie został mistrzem Anglii (2005, 2006, 2010), czterokrotnie zdobył puchar Anglii (2007, 2009, 2010, 2012). Ponadto dwukrotnie wywalczył Tarczę Wspólnoty (2005, 2010) i dwukrotnie sięgnął po Puchar Ligi (2005, 2007). W sezonie 2007/2008 dotarł z londyńską drużyną do finału Ligi Mistrzów – w nim jednak nie wystąpił. Cztery lata później (2012) wraz z Chelsea wygrał rozgrywki Ligi Mistrzów – w finałowym spotkaniu z Bayernem Monachium nie zagrał, jednak występował we wcześniejszych rundach, m.in. w meczu ćwierćfinałowym z Benficą (1:0).
Kariera reprezentacyjna.
W reprezentacji Portugalii zadebiutował 7 września 2002 roku w towarzyskim spotkaniu z Anglią (1:1). Wraz z kadrą wziął udział w Mistrzostwach Europy 2004. W turnieju tym Portugalia zajęła drugie miejsce, a w finałowym meczu z Grecją Ferreira grał od 43 minuty.
Ferreira wystąpił również na mistrzostwach świata w Niemczech (2006), gdzie rozegrał trzy mecze, w tym spotkanie o trzecie miejsce z gospodarzami imprezy zakończone porażką 1:3.
Brał także udział w EURO 2008 i mistrzostwach świata w RPA (2010). Na tym ostatnim turnieju zagrał tylko w jednym meczu – wystąpił przez pełne 90 minut w spotkaniu fazy grupowej z Wybrzeżem Kości Słoniowej (0:0).
Karierę reprezentacyjną zakończył w sierpniu 2010 roku. Łącznie w barwach narodowych rozegrał 62 mecze.

</doc>
<doc id="195911" url="https://pl.wikipedia.org/wiki?curid=195911" title="Jorge Andrade">
Jorge Andrade

Jorge Manuel Almeida Gomes de Andrade (wym. ; ur. 9 kwietnia 1978 w Lizbonie) – portugalski piłkarz występujący na pozycji obrońcy. Grał m.in. w Juventusie F.C., do którego przeniósł się podczas letniego okienka transferowego z Deportivo La Coruña w 2007 za 10 mln Euro.
Z reprezentacją Portugalii grał na MŚ 2002 i Euro 2004. Zabrakło go w kadrze na MŚ 2006 z powodu kontuzji kolana.
2 kwietnia 2009 roku rozwiązał kontrakt z Juventusem z powodu przedłużającej się, przewlekłej kontuzji. Portugalczyk pauzuje od 19-stu miesięcy, przez co dla turyńskiego klubu zdążył rozegrać zaledwie cztery spotkania. Rozbrat z klubem został zaakceptowany obustronnie – "Stara Dama" wypłaci piłkarzowi odszkodowanie, ponieważ był on związany umową do 2010 roku. Andrade stał się wolnym zawodnikiem, aczkolwiek już od jakiegoś czasu planuje zakończyć karierę.

</doc>
<doc id="195917" url="https://pl.wikipedia.org/wiki?curid=195917" title="Krajowe Porozumienie Emerytów i Rencistów Rzeczypospolitej Polskiej">
Krajowe Porozumienie Emerytów i Rencistów Rzeczypospolitej Polskiej

Krajowe Porozumienie Emerytów i Rencistów Rzeczypospolitej Polskiej (KPEiR RP) – polska partia polityczna o profilu prawicowo-socjalnym, założona 13 lipca 1997 jako konkurencyjne ugrupowanie dla (współpracującej z SLD) Krajowej Partii Emerytów i Rencistów (KPEiR) w wyborach parlamentarnych w 1997.
Inicjatorami powstania ugrupowania KPEiR RP była czołowa grupa działaczy Konfederacji Polski Niepodległej – Obóz Patriotyczny.
Kampania wyborcza KPEiR RP podzieliła głosy emerytów i rencistów, uniemożliwiając wejście do parlamentu potencjalnych sojuszników SLD. W wyborach parlamentarnych w 1997 KPEiR otrzymała 284 826 głosów, tj. 2,18% a KPEiR RP 212 826 głosów, tj. 1,63%.
Czołowi kandydaci KPEiR RP (według ilości otrzymanych głosów) to: Elżbieta Postulka (przewodnicząca KPEiR RP), Bogdan Koźmiński, Aleksandra Owczarek, Adam Sokołowski, Adam Sandauer, Andrzej Wójcik, Alina Zwierzykowska, Marek Łyżwa.
W wyborach samorządowych w 1998 KPEiR RP weszła w skład koalicji wyborczej Ruch Patriotyczny Ojczyzna.
W wyborach prezydenckich w Polsce w 2000 ugrupowanie poparło kandydaturę doktora Dariusza Macieja Grabowskiego z Koalicji dla Polski; Dariusz Grabowski uzyskał 89 002 głosy, tj. 0,51%.
Po rozłamie w Konfederacji Polski Niepodległej – Ojczyzna, do którego doszło 10 grudnia 2000, w 2001 nastąpił również podział w KPEiR RP. Powstała Krajowa Wspólnota Emerytów i Rencistów na czele z Elżbietą Postulką (wróciła ona później do ugrupowania). Nowym przewodniczącym KPEiR RP został Wojciech Paciorkowski.
W wyborach parlamentarnych w 2001 po kilkoro członków KPEiR RP startowało z list Alternatywy Ruch Społeczny i Konfederacji (wcześniej partia miała startować samodzielnie, jednak jej komitet nie zebrał wystarczającej liczby podpisów). 17 września 2002 partia została wyrejestrowana, a 7 października 2003, po zmianach organizacyjnych, zarejestrowana ponownie. Jej przewodniczącym został Andrzej Skibicki. W wyborach do Parlamentu Europejskiego w 2004 kilkoro działaczy KPEiR RP (w tym troje z pierwszych miejsc na listach) startowało z ramienia komitetu Konfederacja Ruch Obrony Bezrobotnych (KPEiR RP tworzyło go wspólnie z KPN-OP i ROB). W tym samym roku w wyborach uzupełniających do Senatu w okręgu katowickim startująca z ramienia KROB RP Elżbieta Postulka zajęła 7. miejsce spośród 9 kandydatów.
Krajowe Porozumienie Emerytów i Rencistów Rzeczypospolitej Polskiej z powodu niezłożenia sprawozdania finansowego zostało ostatecznie wykreślone z rejestru partii politycznych 24 maja 2005.

</doc>
<doc id="195927" url="https://pl.wikipedia.org/wiki?curid=195927" title="STS-114">
STS-114

STS-114 (nazywana też "Return to Flight 2" – "Powrót do Lotu 2") – pierwsza misja amerykańskiego wahadłowca po trwającej 907 dni przerwie spowodowanej katastrofą Columbii. Podczas misji użyto po raz pierwszy instrumentu OBSS. Biorący w niej udział wahadłowiec Discovery wystartował 26 lipca 2005 o godzinie 10:39 EDT (16:39 czasu polskiego), pomimo wykrytej kilkanaście dni wcześniej usterki jednego z czterech czujników poziomu paliwa w zewnętrznym zbiorniku. Awaria ta spowodowała przesunięcie terminu startu, zakładanego wcześniej na 13 lipca 2005. Misję, która zgodnie z planem powinna zakończyć się 7 sierpnia 2005 przedłużono o jeden dzień. 8 sierpnia około godz. 10:52 astronauci przelecieli nad południową Polską. Ostatecznie misja zakończyła się pomyślnym lądowaniem w bazie Edwards w Kalifornii 9 sierpnia 2005 o godzinie 14:11 czasu polskiego (12:11 UTC).
Charakterystyka misji.
STS-114 była stosunkowo obszernie relacjonowana w mediach (które jednak nie ustrzegły się przy tym wielu merytorycznych błędów), jako pierwszy lot wahadłowca od katastrofy "Columbii". Była to jednocześnie druga tego typu misja dowodzona przez kobietę.
STS-114 dostarczył na Międzynarodową Stację Kosmiczną niezbędne zaopatrzenie, jednakże głównymi celami misji były naprawa żyroskopów stacji, a także gruntowne przetestowanie systemów bezpieczeństwa i metod naprawy poszycia wahadłowców. "Discovery" zawiózł także na ISS zbudowany przez Włoską Agencję Kosmiczną moduł Raffaello Multi-Purpose Logistics Module oraz platformę External Stowage Platform-2 (ESP-2).
Astronauci mieli w planie trzy spacery kosmiczne podczas połączenia z ISS. Pierwszy, odbyty 31 lipca w godzinach 11:46-18:36 czasu polskiego przez Robinsona i Noguchi, posłużył do wymiany okablowania żyroskopu stacji, przetestowania procedury naprawy płytek osłony oraz zamontowania na module Quest urządzenia do przechowywania narzędzi i części. Wymieniona została również antena GPS. Podczas drugiego spaceru wymieniono na nowy jeden z czterech żyroskopów stabilizujących położenie stacji. Podczas trzeciego spaceru astronauci zainstalowali platformę ESP-2, a także przeprowadzili pierwszą w historii naprawę wahadłowca na orbicie. Robinson asekurowany przez Noguchiego, usunął fragment pianki izolacyjnej, tkwiący pomiędzy płytkami osłony termicznej. Po raz pierwszy w czasie lotu astronauci dostali się pod dolną część kadłuba wahadłowca.
Niespodzianki podczas startu.
Pierwsze nieprzewidziane zdarzenie miało miejsce już 2,5 sekundy po starcie. Wahadłowiec zderzył się ze sporych rozmiarów ptakiem – prawdopodobnie myszołowem. Szczęśliwie na tym etapie lotu prędkość promu była jeszcze na tyle mała, że zdarzenie to można uznać za istotne jedynie dla myszołowa. Uderzył on w zbiornik paliwa, nieco poniżej jego czubka, po czym obsunął się w dół.
Po około minucie od chwili startu od wahadłowca z nieznanych dotychczas przyczyn oderwał się niewielki (ok. 3,8 cm) fragment płytki osłony termicznej. Powstały ubytek zlokalizowany był w tylnej części klapy przedniego podwozia. Obszar ten przy wchodzeniu w atmosferę przed lądowaniem ulega ekstremalnemu nagrzaniu. Jednak uszkodzenia tej wielkości wielokrotnie miały już miejsce w przeszłości i nie stwarzają zagrożenia dla pojazdów.
Kilka sekund po odłączeniu rakiet pomocniczych, od "Protuberance Air Load Ramp", osłaniającej przewody ciśnieniowe na zewnętrznym zbiorniku paliwa, oderwał się duży fragment pianki termoizolacyjnej (zobacz animację z prawej strony). Jego rozmiary szacuje się na 61-84 cm długości i 25-35 cm szerokości, zaś masę na o połowę mniejszą od masy odłamka który spowodował zniszczenie Columbii.
Ponadto zdarzenie nastąpiło znacznie wyżej niż w 2003 roku, przez co nawet gdyby doszło do uderzenia, prędkość pianki względem orbitera nie byłaby wystarczająca (wskutek niewielkiej gęstości powietrza na tej wysokości nie zdążyłaby zbytnio wyhamować), by spowodować poważniejsze uszkodzenia. Tym niemniej sam fakt odpadnięcia pianki dowiódł, że NASA nie wywiązała się z zaleceń komisji badającej sprawę Columbii i loty wahadłowców wciąż niosą ze sobą duże ryzyko. Bill Parsons, dyrektor programu lotów wahadłowców, jeszcze w dniu startu Discovery ogłosił zawieszenie najbliższych misji do momentu skutecznego rozwiązania problemu.
Plan awaryjny.
Po katastrofie Columbii w misji STS-107 postanowiono, by podczas kolejnych lotów przygotowywać do wyjścia na orbitę dwa wahadłowce, z których jeden pozostawałby na Ziemi i w razie potrzeby mógł szybko ewakuować załogę drugiego.
Jeśli z jakichś przyczyn Discovery nie byłby w stanie wrócić na Ziemię, załoga miała pozostać na stacji kosmicznej, do czasu przybycia promu Atlantis (NASA oznaczała taką misję jako STS-300).
W misji STS-114 wahadłowiec Discovery zanim przycumował do Międzynarodowej Stacji Kosmicznej, w odległości 180 metrów od stacji wykonał manewr Rendezvous Pitch Maneuver (RPM), umożliwiając w ten sposób załodze stacji wykonanie cyfrowych zdjęć osłony termicznej promu. Zdjęcia wykonywali amerykański astronauta John Phillips obiektywem 400 mm i rosyjski kosmonauta Siergiej Krikalow obiektywem 800 mm. Zdjęcia były przesłane na Ziemię i analizowane, w celu oszacowania stanu technicznego osłony termicznej wahadłowca. Od tych zdjęć, między innymi, zależało uruchomienie, lub nie, planu awaryjnego. Począwszy od misji STS-114 manewry RPM stały się manewrami standardowymi każdej misji.
Pomoc w ewentualnej akcji ratunkowej zaoferowała też strona rosyjska – Nikołaj Sewastianow, dyrektor przedsiębiorstwa RKK Energia powiedział: „"Jeśli okaże się to konieczne, będziemy w stanie sprowadzić do domu dziewięciu astronautów na pokładzie trzech pojazdów Sojuz w styczniu i lutym przyszłego roku"”.
Powrót na Ziemię.
 
Planowo prom Discovery miał wrócić na Ziemię 8 sierpnia 2005 o 10:46 czasu warszawskiego. Jednak z powodu złych warunków atmosferycznych na przylądku Canaveral w stanie Floryda NASA najpierw przesunęła lądowanie, a następnie je odwołała.
Następnego dnia, 9 sierpnia 2005 roku Discovery i jego załoga mieli planowo wrócić na Ziemię o 11:07 czasu warszawskiego. Jednakże, znów ze względu na złe warunki atmosferyczne, NASA przesunęła je na 12:43 polskiego czasu. Pół godziny przed planowanym rozpoczęciem procedury lądowania na Florydzie, z powodu nadal pogarszających się warunków atmosferycznych NASA podjęła decyzję o zmianie miejsca powrotu wahadłowca na bazę amerykańskich sił powietrznych Edwards w stanie Kalifornia. Jako alternatywę przewidywano nawet jeszcze późniejsze lądowanie w bazie White Sands w stanie Nowy Meksyk. Agencja kosmiczna zaplanowała powrót na 14:12 czasu warszawskiego. Przed godziną 13:00 załoga wahadłowca otrzymała pozwolenie na zejście z orbity i wylądowania w bazie, w Kalifornii. O 13:06 prom rozpoczął procedurę powrotu, a 24 minuty później wszedł w atmosferę. Gdy prom wchodził w atmosferę, najbardziej obawiano się przegrzania kadłuba, czyli tego, co spotkało wahadłowiec Columbia. O 14:11 czasu warszawskiego wahadłowiec Discovery z 7-osobową załogą na pokładzie wylądował w bazie lotniczej Edwards w południowej Kalifornii.

</doc>
<doc id="195928" url="https://pl.wikipedia.org/wiki?curid=195928" title="Rui Jorge">
Rui Jorge

Rui Jorge de Sousa Dias Oliveira (wym. ; ur. 27 marca 1973 w Vila Nova de Gaia) – portugalski piłkarz występujący na pozycji obrońcy. Grał w Sportingu CP, FC Porto i CF Os Belenenses. Z reprezentacją Portugalii grał na Mistrzostwach Europy 2000, Mistrzostwach Świata 2002 oraz Euro 2004. Od 2009 roku jest trenerem CF Os Belenenses.

</doc>
<doc id="195930" url="https://pl.wikipedia.org/wiki?curid=195930" title="Filharmonia Bałtycka">
Filharmonia Bałtycka

Polska Filharmonia Bałtycka im. Fryderyka Chopina w Gdańsku – filharmonia w Gdańsku, na wyspie Ołowianka, w zabytkowych, przebudowanych i rozbudowanych budynkach dawnej miejskiej elektrowni.
Historia.
Instytucja założona została w 1945 jako "Miejska Orkiestra Symfoniczna". Koncert inauguracyjny odbył się 29 września 1945 w Sopocie. Do 1949 orkiestra powiększyła się do 81 osób i zaliczana była do najlepszych orkiestr w Polsce, a w ślad za tym, w uznaniu wysokiego poziomu, orkiestra w kwietniu 1945 została upaństwowiona i zyskała nazwę "Państwowej Filharmonii Bałtyckiej".
W 1953 połączona została ze Studium Operowym i przekształciła się w "Państwową Operę i Filharmonię Bałtycką". Nową instytucją kierował artystycznie Kazimierz Wiłkomirski. Orkiestra miała wówczas dwojakie przeznaczenie: symfoniczne i operowe.
Następnie, na początku lat 70. dokonano rozdziału kompetencji. Koncert inauguracyjny "Gdańskiej Orkiestry Symfonicznej" odbył się w styczniu 1975.
Ostateczne rozdzielenie filharmonii od opery, współegzystujących nieprzerwanie przez cztery dziesięciolecia instytucji, nastąpiło w roku 1993, kiedy funkcję dyrektora objął Roman Perucki. Niezależna instytucja – "Polska Filharmonia Bałtycka im. Fryderyka Chopina" – pilnie potrzebowała nowej siedziby.
Nowa siedziba.
Siedzibą Filharmonii Bałtyckiej jest zespół budynków po dawnej elektrociepłowni z końca XIX wieku, znajdujący się na wyspie Ołowianka w Gdańsku. W latach 1998-2005 zrealizowano nowatorską w skali kraju rewitalizację tego poprzemysłowego terenu, dostosowując go do potrzeb nowej Filharmonii.
Kompleks miejskiej elektrowni na Ołowiance wybudowała w latach 1897-1898 berlińska firma Siemens &amp; Halske, a dalsza rozbudowa trwała do 1913. Budynek z cegły zachwycał dekoracyjną neogotycką fasadą zdobioną rozetami, flankami, wieżyczkami, a nawet dwiema basztami. W ostatnich wojennych miesiącach roku 1945 obiekt doznał poważnych zniszczeń. Uruchomiona ponownie w sierpniu 1945 elektrownia funkcjonowała aż do momentu jej zamknięcia w roku 1996.
Projekt przebudowy, rozbudowy i dostosowania budynków wykonała pracownia architektoniczna Marcina Kozikowskiego "KD Kozikowski Design". Filharmonia Bałtycka składa się z 7 segmentów, obejmujących:
W 2007 w Filharmonii umieszczono wykonane przez Gennadija Jerszowa brązowe popiersie Fryderyka Chopina, patrona Filharmonii Bałtyckiej.
Główna sala koncertowa.
Główna sala koncertowa posiada 1000 miejsc. Jej akustykę zaprojektował Witold Straszewicz wraz z Ewą Więckowską-Kosmalą.
Sala wyposażona jest w najnowocześniejszy sprzęt oświetleniowy i nagłośnieniowy, system tłumaczeń symultanicznych, system wspomagający słyszenie oraz system projekcji statycznej i dynamicznej. Specjalnie zaprojektowane ruchome podsufitowe ekrany oraz materiały wykończeniowe sali pozwalają na dowolną konfigurację akustyki. Działa w niej także nowoczesny system łączy światłowodowych umożliwiających transmisje radiowe i telewizyjne.
Organy.
W głównej sali koncertowej znajdują się 91-głosowe organy o 4 manuałach i klawiaturze pedałowej. Organy wybudowała w 1955 szwajcarska firma "Kuhn" w katedrze w Lozannie. W 2004 zostały przeniesione z Lozanny do sali Filharmonii Bałtyckiej.
Dyrektorzy artystyczni.
Dyrektorzy artystyczni Filharmonii Bałtyckiej (chronologicznie):

</doc>
<doc id="195931" url="https://pl.wikipedia.org/wiki?curid=195931" title="Warmińsko-Mazurska Filharmonia im. F. Nowowiejskiego w Olsztynie">
Warmińsko-Mazurska Filharmonia im. F. Nowowiejskiego w Olsztynie



</doc>
<doc id="195932" url="https://pl.wikipedia.org/wiki?curid=195932" title="Filharmonia im. Henryka Wieniawskiego w Lublinie">
Filharmonia im. Henryka Wieniawskiego w Lublinie

Filharmonia im. Henryka Wieniawskiego w Lublinie, Filharmonia Lubelska – filharmonia założona w Lublinie w 1944 roku. Zespół filharmonii występował międzynarodowych festiwalach, ma za sobą również wydawnictwa płytowe. Filharmonia w swoim repertuarze ma utwory od baroku po muzykę współczesną (także musicalową i estradową). Siedziba Filharmonii mieści się w jednym budynku wraz z Teatrem Muzycznym i Centrum Spotkania Kultur.
W listopadzie 2009, z okazji 65-lecia działalności, Filharmonia Lubelska została odznaczona Srebrnym Medalem „Zasłużony Kulturze Gloria Artis”.
Historia.
W grudniu 1944 roku powołano Lubelską Orkiestrę Kameralną, pod przewodnictwem Zygmunta Szczepańskiego, późniejszego pierwszego kierownika artystycznego filharmonii. Pierwszy koncert zespołu odbył się 10 lutego 1945.
Orkiestrę przekształcono w 1946 roku w Miejską Filharmonię w Lublinie, a zarządzeniem ministra kultury i sztuki z 21 listopada 1949 nazwę zmieniono na Filharmonia Państwowa w Lublinie. Stanowisko dyrektora jako pierwszy piastował Jan Widmański.
Za pierwszą siedzibę filharmonii, wykorzystywaną aż do 1995 roku, służyła sala Towarzystwa Muzycznego w teatrze przy ulicy Juliusza Osterwy w Lublinie.
Z okazji 15-lecia istnienia Filharmonii Lubelskiej, prezydium lubelskiej Wojewódzkiej Rady Narodowej nadało jej imię Henryka Wieniawskiego, urodzonego w Lublinie skrzypka.
Rozwój filharmonii przyspieszył w 1969 roku, kiedy stanowisko dyrektora objął Adam Natanek. Wtedy to poszerzono repertuar o kolejne gatunki i formy muzyczne: oratoria, msze, kantaty i opery w wersji estradowej, a także zawiązano współprace z chórami amatorskimi. Na początku lat 70. przy filharmonii zaczęły powstawać zespoły kameralne, np. Lubelskie Trio Stroikowe czy Wieniawski Kwartet.
W latach 80. XX wieku zintensyfikowały się wyjazdowe występy filharmoników lubelskich za granicą, m.in. we Włoszech, Hiszpanii czy Szwajcarii. Kontynuowano je również pod rządami kolejnych dyrektorów. Zespół brał także udział w międzynarodowych festiwalach: w Koszycach (1986); w Festiwalu Muzyki Współczesnej w Alicante (1989); w Festiwalu Flamenco w Sewilli (1990) oraz w Seminarium Dyrygenckim Franco Ferrary (1984).
Dzięki staraniom Adama Natanka zmodyfikowano projekt dzisiejszego Centrum Spotkania Kultur o miejsce na nową siedzibę dla filharmonii. Ówczesny dyrektor wybrał również wykonawcę organów do sali koncertowej w Centrum.
Pod zarządem Teresy Księskiej-Falger, która funkcję dyrektora naczelnego filharmonii pełniła od 1996, wznowiono organizację imprez muzycznych: Nałęczowskie Divertimento oraz Lubelski Wrzesień Muzyczny. Filharmonia Lubelska włączyła się także w organizację Lubelskiego Forum Sztuki Współczesnej im. Witolda Lutosławskiego.
Obecnie stanowisko dyrektora oraz I dyrygenta pełni Wojciech Rodek. 
Zespoły Filharmonii.
Orkiestra.
Orkiestra Filharmonii Lubelskiej wykonuje zróżnicowany repertuar, dokonuje rejestracji radiowych i telewizyjnych. Nagrała też płyty:
Chór Kameralny Filharmonii Lubelskiej.
Chór Kameralny Filharmonii Lubelskiej powstał w grudniu 2013 roku, zaś działalność artystyczną zainaugurował 26 stycznia 2014 roku wykonaniem IX Symfonii L. van Beethovena. Inicjatorem powstania Chóru pod nazwą "Lutnia Lubelska" był dyrektor naczelny Filharmonii Lubelskiej dr Jan Sęk, natomiast kierownictwo artystyczne zostało powierzone prof. zw. Elżbiecie Krzemińskiej. Doświadczenie dyrygentki zdobyte w Instytucie Muzyki Uniwersytetu Marii Curie-Skłodowskiej, gdzie prowadzi klasę dyrygentury chóralnej, jak i w Akademickim Chórze Politechniki Lubelskiej, w bardzo krótkim czasie zaowocowało koncertami na najwyższym poziomie wykonawczym.
Głównym nurtem działalności artystycznej zespołu jest udział w koncertach symfonicznych i oratoryjnych Filharmonii Lubelskiej oraz w koncertach a cappella na macierzystej estradzie. Chór aktywnie włącza się w tworzenie oferty kulturalnej Lublina oraz województwa lubelskiego, prowadzi też cykl projektów edukacyjnych polegających na występowaniu dla najbardziej wymagającej publiczności – dzieci i młodzieży.
Chór wykonuje dzieła wokalno-instrumentalne i utwory a cappella różnych epok – od średniowiecza do współczesności. Wśród wielu projektów zrealizowanych dotychczas należy szczególnie wymienić m.in. prawykonanie utworu Benedictus Pawła Buczyńskiego w Studiu PR im. Witolda Lutosławskiego w Warszawie, prawykonanie światowe utworu Bernarda Le Monniera II Antyfona na temat Hildegardy z Bingen, czy lubelskie wykonania "Semiramis" op. 52 Józefa Wieniawskiego i II Symfonii "Zmartwychwstanie" Gustava Mahlera.
Poza koncertami w ramach sezonu macierzystej instytucji, Chór koncertuje w innych polskich miastach. W 2016 roku zespół zainaugurował współpracę z krakowskim festiwalem "Cracovia Sacra,", a w 2017 roku z Lwowską Filharmonią Obwodową, gdzie wraz z tamtejszą orkiestrą symfoniczną wykonał dwukrotnie Pasję Mateuszową Jana Sebastiana Bacha.
Od grudnia 2018 roku kierownictwo artystyczne nad zespołem objął Dawid Jarząb.
Zespół Muzyki Dawnej Filharmonii Lubelskiej.
Jest najnowszą formacją działającą pod auspicjami Filharmonii im. Henryka Wieniawskiego w Lublinie, początkowo funkcjonując pod nazwą Zespół Muzyki Dawnej "Konfraternia Caper Lublinensis". Jego członkowie, znakomici instrumentaliści – soliści z całej Polski, zadebiutowali serią koncertów kameralnych (pierwszy odbył się 10 września 2016 r.). W kolejnych miesiącach Zespół stale się rozrastał, by w pełnym składzie po raz pierwszy zaprezentować się na inauguracji I Międzynarodowego Festiwalu Sztuki Wokalnej im. Antoniny Mikłaszewicz-Campi 16 grudnia 2016 roku. Z solistami i chórem Lutnia Lubelska zespół wykonał m.in. Magnificat D-dur J.S. Bacha.
We wrześniu 2017 roku szefem artystycznym "Konfraterni Caper Lublinensis" został Przemysław Fiugajski, zespół zaś stał się jedną z najbardziej dynamicznie rozwijających się barokowych formacji w Polsce, zyskując w krótkim czasie stałe i ciągle poszerzające się grono wielbicieli w Lublinie i poza nim. Sezon 2017/18 przyniósł wiele wyjątkowych wydarzeń znacząco rozszerzających repertuar orkiestry. Lubelscy melomani, poza koncertami kameralnymi, mieli okazję usłyszeć m.in. dzieła symfoniczne (Mozart, Haydn), koncertowe (Albinoni, Vivaldi, Telemann, Quantz, Bonporti, C.Ph.E. Bach), oratoryjne (Pergolesi, Händel), muzykę barokową pochodzącą z Ameryki Południowej czy operę G.B. Pergolesiego "La serva padrona".
Z Zespołem Muzyki Dawnej występują znakomici soliści, m.in. Urszula Kryger, Marta Boberska, Marzena Lubaszka, Sławomir Jurczak, Jan Jakub Monowid, Robert Gierlach, Piotr Olech, a także wybitny skrzypek młodego pokolenia – Robert Bachara.
Obecnie trzon zespołu stanowi kwintet smyczkowy, który w zależności od potrzeb programowych jest rozszerzany o muzyków z nim współpracujących.
W grudniu 2018 roku kierownictwo artystyczne Zespołu Muzyki Dawnej objął Dominik Mielko, klawesynista, pianista i organista, od 2014 roku związany z Filharmonią Lubelską.
7 grudnia 2018 r. zespół dokonał prawykonania najnowszej kompozycji Jerzego Kornowicza pt. "Warstwy światła".
Zespoły działające pod auspicjami Filharmonii Lubelskiej.
Kwartemia.
Kwartet tworzony przez instrumentalistki związane z Filharmonią Lubelską. Rozpoczął swoją działalność w październiku 2012 roku, towarzysząc Stanisławowi Sojce na koncercie z okazji 15-lecia Lubelskiego Hospicjum Dla Dzieci im. Małego Księcia.
Zespół wziął udział w Festiwalu Spotkań Kultur Sanus Per Artem na Zamku Lubelskim, który odbył się w czerwcu 2013, a w maju 2015 dokonał lubelskiego prawykonania utworu Sofii Gubajduliny "Siedem ostatnich słów Chrystusa Ukrzyżowanego" podczas XIX Forum im. W. Lutosławskiego.
Lubelskie Trio Stroikowe.
Zespół został założony w 1977 roku. Już rok później uzyskał najwyższą wśród zespołów trzyosobowych liczbę punktów na Międzynarodowym Konkursie Instrumentów Dętych i Zespołów Kameralnych w Ankonie. W odpowiedzi na ten sukces, trio zostało zaproszone przez Fundację Picciniego w Bari na odbycie tournée po Włoszech.
Repertuar tria obejmuje utwory od baroku do współczesności. Nagrało dla Polskiego Radia utwory: "A tour d'anches" Florenta Schmitta i "Fantaisie Concertante" Heitora Villi-Lobosa. Zespołowi utwory dedykowali również współcześni kompozytorzy, np. Krzesimir Dębski – opracowanie na trio stroikowe i fortepian Cantabile h-moll, czy Edward Bogusławski – Impromptu II na instrumenty dęte i fortepian.
Trio trzykrotnie otrzymało Dyplom Ministra Kultury i Sztuki za wybitne zasługi w upowszechnianiu kultury muzycznej, a jego członków odznaczono odznaką „Zasłużony Działacz Kultury”. Z okazji 20-lecia istnienia zespołu, w 1997 roku jego członkom przyznano Złote Odznaki Stowarzyszenia Polskich Artystów Muzyków.
Trio Perkusyjne.
Zespół tworzą Włodzimierz Sypniewski, Andrzej Zawisza i Stanisław Siedlaczek. Zespół powstał w 1982 roku. Popularyzuje instrumenty i literaturę perkusyjną, dokonał licznych prawykonań dzieł polskiej muzyki współczesnej, w tym im dedykowanych.
Trio brało udział w wielu festiwalach: "Nałęczowskie Divertimento", "Zamojskie Dni Muzyki", "Festiwal Kameralistyki Lubelskiej", "Muzyka na Zamku w Kozłówce", "Festiwal" "Muzyki Współczesnej" w Debreczynie i innych. Współpracuje z "Estradą Kameralną Filharmonii Narodowej", "Poznańskim i Warszawskim Zespołem Perkusyjnym" oraz wieloma "Filharmoniami i Towarzystwami Muzycznym"i na terenie całego kraju. Trio nagrywa dla PR i TV oraz muzykę ilustracyjną dla teatru i filmu. W każdym koncercie Trio używa kilkudziesięciu instrumentów perkusyjnych zapoznając słuchaczy z ich historią i możliwościami brzmieniowymi.
Równolegle z pracą zespołową muzycy występują jako soliści na estradach całej Europy, są też pedagogami w szkolnictwie muzycznym Lublina.
Kwartet Indygo.
"Kwartet Indygo" tworzą absolwentki Akademii Muzycznych w Polsce i za granicą, na co dzień związane z Filharmonią Lubelską. Zespół powstał na bazie dawnych przyjaźni szkolnych, a przede wszystkim z potrzeby kontynuowania pasji do muzyki kameralnej. Zespół istnieje od 2012 roku i ma na swoim koncie m.in. koncert finałowy z wybitnym flecistą Łukaszem Długoszem na "Festiwalu Nałęczowskie Divertimento" w czerwcu 2013 roku.
W 2013 roku "Kwartet Indygo" został zaproszony przez Janusza Opryńskiego i Teatr Provisorium do udziału w spektaklu "Lód" z muzyką Rafała Rozmusa graną na żywo.
Justyna Zańko – I skrzypce, Aleksandra Mazurek – II skrzypce, Katarzyna Czerniawska – altówka, Izabela Zagórska – wiolonczela
Kwartet Divertimento.
"Kwartet Divertimento" powstał w 1998 roku i od tego momentu bardzo aktywnie uczestniczy w życiu kulturalnym Lublina i regionu, biorąc udział w wielu prestiżowych koncertach i festiwalach. Repertuar kwartetu obejmuje utwory kompozytorów różnych epok, a także muzykę filmową i rozrywkową. Skład zespołu tworzą muzycy-soliści Filharmonii Lubelskiej.
Irina Stukaszina-Gąsior – I skrzypce, Lech Gąsior – II skrzypce, Katarzyna Czerniawska – altówka, Bożena Czerkies – wiolonczela

</doc>
<doc id="195933" url="https://pl.wikipedia.org/wiki?curid=195933" title="Filharmonia im. Karola Szymanowskiego w Krakowie">
Filharmonia im. Karola Szymanowskiego w Krakowie

Filharmonia im. Karola Szymanowskiego w Krakowie – najważniejsza i jedna z największych sal koncertowych Krakowa. Znajduje się w gmachu przy ul. Zwierzynieckiej 1 (róg. ul. Straszewskiego). Koncert inauguracyjny odbył się 3 lutego 1945 roku.
Od września 2020 roku funkcję Dyrektora Naczelnego Filharmonii pełni Mateusz Prendota.
Historia.
Pierwsza zawodowa krakowska Orkiestra Symfoniczna powstała w 1909 roku pod kierownictwem Feliksa Nowowiejskiego. Działała z przerwą wojenną (1914–1918) aż do września 1939 roku. W okresie trzydziestoletniego istnienia działała pod auspicjami "Związku Zawodowego Muzyków Polskich" w Krakowie.
Po wojnie, w roku 1919 związek reaktywowano. Powstał też 80-osobowy zespół, który, jako Orkiestra Symfoniczna, zapoczątkował swą działalność w dniu 18 maja 1919 roku występem dla uczczenia setnej rocznicy urodzin Stanisława Moniuszki. W okresie tym orkiestra koncertowała pod batutą takich mistrzów jak: Zdzisław Górzyński, Bolesław Wallek-Walewski, Piotr Stermich-Valcrociata, Adam Dołżycki czy Walerian Bierdiajew. W repertuarze orkiestry znalazły się przede wszystkim utwory symfoniczne, ale również wykonywano dzieła oratoryjne, a także koncerty instrumentalne.
W 1937 roku "Zarząd Towarzystwa Muzycznego" utworzył samodzielną sekcję o nazwie "Filharmonia Krakowska". Następnie inicjatywę przejęło "Krakowskie Biuro Koncertowe" Eugeniusza Bujańskiego, prowadzące zawodowy impresariat muzyczny i organizujące koncerty na własny rachunek. Orkiestrze nadano nazwę "Krakowska Orkiestra Symfoniczna". Koncerty odbywały się aż do wybuchu II wojny światowej. Ostatni występ miał miejsce 21 maja 1939 roku pod dyrekcją Bronisława Wolfstala. Wykonano wówczas V symfonię Ludwiga van Beethovena i Koncert skrzypcowy Emila Młynarskiego (solistka: Irena Dubiska).
W okresie okupacji, na rozkaz generalnego gubernatora Hansa Franka, w lipcu 1940 roku powstała orkiestra pod nazwą "Filharmonia Generalnego Gubernatorstwa". Składała się ona głównie z polskich muzyków zawodowych. Jedynym Niemcem w zespole był koncertmistrz Fritz Sonnleitner. Orkiestrą dyrygował Hans Rohr, a II. dyrygentem był Rudolf Erb. Po nagłej śmierci Rohra stanowisko dyrygenta w roku 1942 otrzymał Rudolf Hindemith (brat kompozytora Paula Hindemitha), a w 1944 roku Hans Swarowsky. W ówczesnych warunkach orkiestra stanowiła pewnego rodzaju oazę dla muzyków w niej grających. Dzięki legitymacjom muzycy unikali wywózek na roboty do Niemiec i transportów do Oświęcimia. Ten niewątpliwy immunitet był zasługą Rohra, dla którego muzyka i muzycy stanowiły największą wartość. Repertuar tamtych czasów obejmował głównie muzykę kompozytorów austriackich i niemieckich, a od roku 1942, po zniesieniu zakazu wykonywania utworów kompozytorów polskich, grano też muzykę narodową. Paradoksalnie, mimo tak trudnych warunków pracy i „życia pod presją” okupanta, orkiestra ta była jedną z najlepszych orkiestr europejskich w tym czasie jako „zespół znakomity o imponującej zdolności ekspresyjnej i spoistości”.
Obecna Filharmonia.
Po II wojnie światowej Filharmonia Krakowska rozpoczęła działalność koncertową jako pierwsza w Polsce. Pierwszy koncert orkiestry symfonicznej miał miejsce 3 lutego 1945 r., wkrótce dołączył chór mieszany, a w dalszej kolejności także chór chłopięcy. Dysponując tak rozbudowanym aparatem wykonawczym, specyfiką repertuaru Filharmonii Krakowskiej stały się oratoria, regularnie prezentowane w bieżących programach (często w zabytkowych kościołach Krakowa) oraz w programach licznych światowych festiwali muzyki sakralnej. Jako ambasador kultury polskiej za granicą, Filharmonia Krakowska zasłużyła się szczególnie wykonując dzieła Karola Szymanowskiego – swego patrona od 1962 roku i Krzysztofa Pendereckiego. W Europie i świecie Filharmonia Krakowska obecna jest od przeszło 40 lat. Jej zespoły koncertowały w ponad 30 krajach – niemal we wszystkich krajach europejskich oraz w Iranie, Japonii, Kanadzie, Korei Płd., Libanie, Turcji i USA.
W Filharmonii Krakowskiej gościły najznakomitsze światowe zespoły symfoniczne, m.in. Orkiestra Filadelfijska /Eugene Ormandy/, Orkiestra Clevelandzka /George Szell/, Suisse Romande /Ernest Ansermet/, Orchestre National de la Radiodiffusion et Television Française /Manuel Rosenthal/, Jean Martinon, Pittsburska Orkiestra Symfoniczna /William Steinberg/, Orkiestra Filharmonii Izraelskiej /Zubin Mehta/, Filharmonii Czeskiej /Karel Ančerl, Václav Neumann/, Leningradzkiej /Jewgienij Mrawinski/, Moskiewska Orkiestra Kameralna /Rudolf Barszaj/, Virtuosi di Roma /Renato Fasano/, The Bach Ensemble /Joshua Rifkin/, Halle Orchestra Manchester /Stanisław Skrowaczewski/, Orkiestra Kameralna Jeana-François Paillarda, Musica Antiqua Köln /Reinhard Goebel/. Koncerty prowadzili prominentni polscy dyrygenci, m.in. Zygmunt Latoszewski, Bogdan Wodiczko, Witold Rowicki, Jerzy Katlewicz, Kazimierz Kord, Jerzy Maksymiuk, Tadeusz Strugała, Krzysztof Penderecki, Antoni Wit i zagraniczni: Hermann Abendroth, Nikołaj Anosow, Roberto Benzi, Roger Désormière, Dean Dixon, Antal Doráti, Konstantin Iwanow, Paweł Klecki, Helmut Koch, Kiryłł Kondraszyn, Rafael Kubelík, Gilbert Levine, Jean Martinon, Władimir Ponkin, John Pritchard, Helmuth Rilling, Jerzy Semkow, Giuseppe Sinopoli, Volker Wangenheim, Carlo Zecchi.
O randze instytucji świadczy także lista koncertujących w Filharmonii solistów: Victoria de los Angeles, Claudio Arrau, Gina Bachauer, Arturo Benedetti - Michelangeli, Cathy Berberian, Stanisław Bunin, Shura Cherkassky, Zara Dołuchanowa, Dorothy Dorow, Annie Fischer, Emil Gilels, Sidney Harth, Gary Karr, Nigel Kennedy, Leonid Kogan, Gidon Kremer, Nikita Magaloff, Witold Małcużyński, Yehudi Menuhin, Midori, Schlomo Mintz, Tatiana Nikołajewa, Lew Oborin, Garrick Ohlsson, Dawid i Igor Ojstrach, Vlado Perlemuter, Maurizio Pollini, Ruggiero Ricchi, Mstisław Rostropowicz, Swiatosław Richter, Artur Rubinstein, Izaac Stern, Daniił Szafran, Henryk Szeryng, Narciso Yepes, Yo-Yo Ma, Teresa Żylis-Gara. Obecna wysoka pozycja artystyczna Filharmonii im. K. Szymanowskiego udokumentowana jest głównie bieżącą działalnością koncertową. Obok cotygodniowych koncertów symfonicznych, Filharmonia organizuje także „Koncerty Uniwersyteckie” w auli Collegium Novum UJ, a ponadto recitale mistrzowskie, recitale organowe, koncerty umuzykalniające dla młodzieży (cykl „Musica - ars amanda”) i dzieci. Ma swój znaczący udział w ożywieniu życia kulturalnego Krakowa – miasta wielkich tradycji.
Architektura.
Budynek, projektu Józefa Pokutyńskiego został ukończony w roku 1931, pełnił funkcję Domu Katolickiego. Inicjatorem jego budowy był kardynał książę Adam Sapieha. Projektant wzorował się na budynku „Maison du Peuple” w Brukseli, zaprojektowanego w 1897 roku przez Victora Hortę. Wystrój budynku i sali koncertowej ma charakter neobarokowy w odróżnieniu od pozostałych pomieszczeń utrzymanych w stylistyce modernizmu. Budynek został zaprojektowany na wzór litery L. Fasadę budynku wieńczy kartusz z herbem krakowskiej Kurii Metropolitalnej – „Trzy Korony”. Budynek jest własnością Kurii. Użytkowany przez Filharmonię od 1945 roku. Miasto Kraków planuje budowę nowego gmachu na siedzibę Filharmonii.
Powierzchnia użytkowa gmachu wynosi 4550 m², a kubatura 24 000 m³.
Sala koncertowa.
Obecnie sala koncertowa Filharmonii posiada 693 miejsca siedzące (parter, balkon, loże) i jest jedną z największych sal koncertowych Krakowa (przed przebudową posiadała ponad 800 miejsc). Utrzymana w estetyce lat trzydziestych z charakterystycznymi elementami wystroju – złoconymi kolumnami i stylowymi kasetonami sufitowymi. Scena o powierzchni 180 m² mieści ponad 200 muzyków.
Oprócz sali koncertowej Filharmonia dysponuje także dwiema salami przeznaczonymi do muzykowania kameralnego (Sala Złota, Sala Błękitna – w której 15 października 1938 roku debiutował jako poeta Karol Wojtyła).
Organy.
Głównym elementem wystroju sali koncertowej – a zarazem najokazalszym instrumentem Filharmonii – są nowe organy renomowanej i uznanej w świecie firmy Johannes Klais Orgelbau z Bonn, wybudowane w 1996 roku (w miejsce spalonych w pożarze budynku w grudniu 1991 roku organów firmy Alexander Schuke Orgelbau z Poczdamu). Instrument posiada 50 głosów rozmieszczonych w czterech sekcjach brzmieniowych: Hauptwerk (13), Positiv (11), Schwellwerk (15) i Pedal (11). Wyposażony jest mechaniczną trakturę gry i elektryczną trakturę rejestrów.
Dyrektorzy naczelni.
Dyrektorzy naczelni Filharmonii Krakowskiej (chronologicznie):
Dyrektorzy artystyczni.
Dyrektorzy artystyczni Filharmonii Krakowskiej (chronologicznie):

</doc>
<doc id="195934" url="https://pl.wikipedia.org/wiki?curid=195934" title="Filharmonia Łódzka im. Artura Rubinsteina">
Filharmonia Łódzka im. Artura Rubinsteina

Filharmonia Łódzka im. Artura Rubinsteina – instytucja kultury oficjalnie utworzona zarządzeniem Ministra Kultury i Sztuki z dnia 21 listopada 1949 roku.
Jej protoplastą była, powstała w 1915 roku, Łódzka Orkiestra Symfoniczna. Filharmonia Łódzka im. Artura Rubinsteina jest instytucją kultury Samorządu Województwa Łódzkiego. Pieczę nad nią sprawuje Marszałek Województwa Łódzkiego. 20 marca 2019 minister kultury i dziedzictwa narodowego prof. Piotr Gliński i marszałek województwa łódzkiego Grzegorz Schreiber podpisali umowę o współprowadzeniu Filharmonii Łódzkiej.
Historia.
Pierwszy koncert Łódzkiej Orkiestry Symfonicznej odbył się 17 lutego 1915 roku w ówczesnym Teatrze Wielkim przy ul. Konstantynowskiej (dziś ul. Legionów 14-16). Założycielem i pierwszym dyrygentem był Tadeusz Mazurkiewicz. W pierwszym składzie znaleźli się m.in. Paweł Klecki, wtedy dobrze zapowiadający się skrzypek i późniejszy dyrygent, oraz Aleksander Tansman, kompozytor.
W pierwszych latach działalności próby orkiestry odbywały się w lokalu żydowskiego Stowarzyszenia Śpiewaczego „Hazomir”, a koncerty w Teatrze Wielkim oraz w Domu Koncertowym Vogla przy ul. Dzielnej 18 (dziś ul. Gabriela Narutowicza 20). Dom Koncertowy Vogla, w miejscu którego znajduje się współczesna siedziba, został wzniesiony w latach 1883–1887 według projektu architekta Otto Gehliga.
Po II wojnie światowej stała się Miejską Filharmonią. Od 1949 roku Państwową Filharmonią w Łodzi. Od 1984 roku nosi imię Artura Rubinsteina. 4 czerwca 1948 roku udostępniono Filharmonii świeżo odrestaurowany gmach przy ul. Narutowicza 20.
W latach 90. XX w., z powodu b. złego stanu technicznego budynku, czasowo przeprowadzona do tymczasowej siedziby przy ul. Piotrkowskiej 243 mieszczącej się w budynku sali koncertowej Łódzkiego Męskiego Towarzystwa Śpiewaczego. Gościnnie koncerty odbywały się także w Kościele Ewangelickim św. Mateusza. 10 grudnia 2004 roku otwarto nowy gmach Filharmonii zbudowany w miejscu starego, który uległ całkowitej rozbiórce (zdobył II nagrodę w konkursie „Budowa Roku 2004” oraz Nagrody SARP za najlepszy obiekt architektoniczny wzniesiony ze środków publicznych za rok 2004). Budynek, którego projektantem był krakowski architekt Romuald Loegler, nawiązuje do charakteru Sali Koncertowej Ignacego Vogla z przełomu XIX i XX wieku. Znajdują się w nim panoramiczne windy, szklane ściany, eliptyczne klatki schodowe oraz podziemny garaż. Sala koncertowa liczy ponad 650 miejsc, a znajdująca się pod ziemią sala kameralna może pomieścić 120 osób. Do dyspozycji występujących gościnnie artystów przygotowano pokoje hotelowe.
W dniach 13–21 lutego 2015 r. odbył się cykl koncertów uświetniających stulecie Filharmonii, które dały okazję zaprezentowania melomanom nowego nabytków – organów. Na instrument składają się 2 części: organy barokowe i romantyczne. Takiej konstrukcji instrumentu nie ma w żadnej polskiej filharmonii. Z okazji Jubileuszu 100-lecia Filharmonia została odznaczona Złotym Medalem „Zasłużeni Kulturze Gloria Artis”. Odznaczenie wręczyła 20 lutego 2015 r. przed koncertem przewodnicząca sejmowej komisji kultury poseł Iwona Śledzińska-Katarasińska.
100–lecie istnienia Filharmonii Łódzkiej zainaugurowano koncertem 13 lutego 2015 r. na którym wykonano monumentalne oratorium „Stworzenie świata” Josepha Haydna. Przed rozpoczęciem koncertu Kai Bumann, dyrygent gościnny Filharmonii Łódzkiej, został odznaczony Brązowym Medalem „Zasłużony Kulturze Gloria Artis”. 100–lecie istnienia Filharmonii Łódzkiej odbywało się pod patronatem Prezydenta RP Bronisława Komorowskiego. Prezydent z małżonką uczestniczyli w uroczystym koncercie 17 lutego 2015 r.
Koncerty w Filharmonii Łódzkiej prowadzili m.in. Walerian Bierdiajew, Zdzisław Birnbaum, Tomasz Bugaj, Henryk Czyż, Grzegorz Fitelberg, Zdzisław Górzyński, Vladimir Kiradjiev, Jan Krenz, Andrzej Markowski, Emil Młynarski, Paweł Przytocki, Andrzej Straszyński, Zdzisław Szostak i Michael Zilm.
Gościnnie występowali m.in. dyrygent, Hermann Abendroth (1924), Rosalia Chladek – najwybitniejsza austriacka tancerka, uczennica Emila Jaques’a-Dalcroze’a (1938) oraz pianista, Artur Rubinstein.
Orkiestra Filharmonii Łódzkiej dokonała wielu nagrań płytowych. Zarejestrowała m.in. II Symfonię Karola Szymanowskiego, V Symfonię Ludwiga van Beethovena, dzieło Carla Orffa – „Carmina Burana” oraz cykl najpiękniejszych arii operowych z udziałem światowej sławy sopranistki Teresy Wojtaszek-Kubiak. Od roku 1969 przy Filharmonii Łódzkiej działa 60 osobowy Chór Mieszany, w którego repertuarze znajduje się ponad 100 pozycji oratoryjno-kantatowych.
Festiwal „Kolory Polski”.
W okresie letnim Filharmonia organizuje festiwal letni „Kolory Polski” łączący muzykę ze zwiedzaniem zabytków regionu łódzkiego. Pierwsza edycja festiwalu miała miejsce w 1999 roku pod nazwą „Sieradzkie Lato Muzyczne”. Wówczas w klasztorze Sióstr Urszulanek w Sieradzu zorganizowane zostały cztery koncerty muzyki organowej i kameralnej. Zasięg festiwalu poszerzono o nowe miejscowości oraz zmieniono nazwę na Festiwal Muzyki Organowej i Kameralnej „Kolory Polski”. Od 2003 roku głównym organizatorem festiwalu jest Filharmonia Łódzka. Od 2006 roku, ze względu na coraz silniejszy akcent turystyczny, impreza nosi nazwę Wędrownego Festiwalu Filharmonii Łódzkiej „Kolory Polski”. W 2009 roku miała miejsce jubileuszowa 10. edycja festiwalu. Pomysłodawcą, organizatorem oraz dyrektorem festiwalu jest Tomasz Bęben.
Miejsca organizacji festiwalu:

</doc>
<doc id="195935" url="https://pl.wikipedia.org/wiki?curid=195935" title="Filharmonia Pomorska im. Ignacego Jana Paderewskiego w Bydgoszczy">
Filharmonia Pomorska im. Ignacego Jana Paderewskiego w Bydgoszczy

Państwowa Filharmonia Pomorska im. Ignacego Jana Paderewskiego – filharmonia w Bydgoszczy, istniejąca w obecnej siedzibie od 16 listopada 1958 roku. Pełni funkcję muzycznego centrum Bydgoszczy, a także galerii sztuki i ośrodka inspiracji naukowych.
Lokalizacja.
Siedziba Filharmonii Pomorskiej znajduje się we wschodniej części Śródmieścia Bydgoszczy, w centrum tzw. dzielnicy muzycznej, w otoczeniu parku im. Jana Kochanowskiego, szkół muzycznych i plenerowej galerii rzeźb kompozytorów i wirtuozów muzyki poważnej. 30 czerwca 2021 Rada Miasta Bydgoszczy nadała placowi przed Filharmonią imię Krzysztofa Pendereckiego. w ramach porządkowania otoczenia budynku w lipcu 2021 wyburzono modernistyczny budynek kwiaciarni z l. 60., zlokalizowany przy ul. Słowackiego.
Charakterystyka.
Filharmonia Pomorska to instytucja kulturalna, której organami wiodącymi są Ministerstwo Kultury i Dziedzictwa Narodowego oraz Samorząd Województwa Kujawsko-Pomorskiego. Realizowana działalność artystyczna to koncerty symfoniczne, kameralne oraz recitale wybitnych wirtuozów z całego świata. Na scenie organizowane są także koncerty solistów, zaproszonych zespołów filharmoników z Polski i z zagranicy, różnorodne koncerty jubileuszowe i okolicznościowe oraz sympozja i kongresy organizowane przez uniwersytety, firmy i banki. Repertuar obejmuje muzykę wszystkich epok, począwszy od dawnej po prawykonania dzieł współczesnych.
W słynnej z akustyki sali koncertowej Filharmonii Pomorskiej odbywają się również nagrania muzyki poważnej i współczesnej utrwalane na płytach kompaktowych.
Dyrektorzy.
Jedną z ważniejszych osób w historii Filharmonii Pomorskiej był wieloletni dyrektor Andrzej Szwalbe, dzięki któremu Filharmonia powstała i stała się uznaną sceną w Europie.
Statystyki.
W 2010 r. Filharmonia Pomorska wystawiła we własnej sali 360 koncertów, które obejrzało 79,2 tys. widzów.
Historia.
Miejska Orkiestra Symfoniczna.
Początki Filharmonii Pomorskiej sięgają roku 1921, kiedy to w Toruniu powstało Pomorskie Towarzystwo Muzyczne oraz funkcjonujące od tegoż roku Konserwatorium Muzyczne (o uprawnieniach szkoły wyższej). Pod dyrekcją Piotra Perkowskiego - jednego z najwybitniejszych polskich kompozytorów międzywojennych - i kuratelą Alojzego Hermana 22 kwietnia 1936 roku powołano Orkiestrę Symfoniczną, a już w 1937 roku podjęto decyzję budowy nowego dla niej gmachu i wybrano na patrona niedawno zmarłego kompozytora Karola Szymanowskiego (który zresztą odwiedzał Pomorskie Towarzystwo Muzyczne). Wybuch II wojny światowej udaremnił jednak przystąpienie do rozpoczęcia budowy.
W Bydgoszczy natomiast w 1922 r. zawiązano Towarzystwo Muzyczne, jedną z jego sekcji była sekcja orkiestralna pod kierownictwem Zygmunta Urbanyi. Jednakże mimo usilnych starań, w latach 20. nie doszło do powstania zespołu symfonicznego. W 1924 r. powołano natomiast Pomorskie Towarzystwo Filharmoniczne, złożone ze środowisk muzycznych Bydgoszczy, Grudziądza i Torunia. Na 1925 rok planowano utworzenie Orkiestry Pomorskiego Towarzystwa Filharmonicznego o charakterze symfonicznym i operowym, złożonej z zawodowych muzyków. Inicjatywa ta nie powiodła się z powodu odmowy przyznania subwencji państwowych. W tej sytuacji gusty melomanów bydgoskich zadowalała agenda koncertowa Towarzystwa Muzycznego, która do 1930 r. organizowała systematycznie występy z udziałem wybitnych polskich i zagranicznych artystów, koncerty miejscowych orkiestr wojskowych, Bydgoskiego Konserwatorium Muzycznego pod dyrekcją Wilhelma von Winterfelda, a także orkiestr z innych miast, jak np. orkiestry Teatru Wielkiego w Poznaniu.
Postępująca mechanizacja muzyki (film dźwiękowy, radio) przyczyniła się do stopniowej likwidacji orkiestr i zespołów w kinach Bydgoszczy, co w konsekwencji wpłynęło na wzrost bezrobocia wśród muzyków. W styczniu 1936 r., dzięki społecznej inicjatywie muzyków, zawiązała się, na zasadzie dobrowolności – bydgoska orkiestra symfoniczna. Batutę dyrygencką powierzono wówczas kapelmistrzowi Teatru Miejskiego Karolowi Kuleckiemu, a po kilku tygodniach - dyrektorowi Bydgoskiego Konserwatorium Muzycznego Wilhelmowi von Winterfeldowi. Inauguracyjny koncert Miejskiej Orkiestry Symfonicznej odbył się w dniu 8 maja 1936 r. w sali „Strzelnicy” przy ul. Toruńskiej. Od następnego roku orkiestrą kierował profesor Miejskiego Konserwatorium Muzycznego w Bydgoszczy - dyrygent Alfons Rezler, zapewniając jej podstawy organizacyjne i fachowe oraz zasilając zespół profesorami konserwatorium, zdolnymi uczniami oraz instrumentalistami orkiestr wojskowych. W 1938 roku mecenat nad orkiestrą objęło Bydgoskie Towarzystwo Muzyczne, a władze samorządowe miasta udzielały zespołowi wydatnej pomocy. II wojna światowa i lata okupacji zniszczyły dorobek zespołu. Alfons Rezler poległ w kampanii wrześniowej, wielu muzyków zginęło, inni rozproszyli się po świecie.
Pomorska Orkiestra Symfoniczna.
Po II wojnie światowej dzieło rozpoczęte przez brata podjął skierowany tu z Lublina Arnold Rezler, który w lipcu 1945 r. zorganizował zespół, będący zalążkiem Orkiestry Symfonicznej Polskiego Radia w Bydgoszczy. Jego skład w dużej części tworzyli członkowie zlikwidowanej właśnie (wraz z przeniesieniem władz województwa z Torunia do Bydgoszczy) Orkiestry Symfonicznej, odrodzonej w Toruniu po wojennej przerwie. Obchody 600-lecia nadania praw miejskich Bydgoszczy (1946 rok), stały się okazją do reaktywacji Miejskiej Orkiestry Symfonicznej. Jej trzon stanowili muzycy Orkiestry Symfonicznej Bydgoskiej Rozgłośni Polskiego Radia. Miejska Orkiestra Symfoniczna, pod dyrekcją Arnolda Rezlera, wystąpiła po raz pierwszy 7 maja 1946 roku, z okazji otwarcia Pomorskiego Domu Sztuki. Jeszcze w 1946 r. orkiestrze przyznano stałą subwencję, a patronat nad nią objęło Bydgoskie Towarzystwo Muzyczne. Stanowisko dyrektora administracyjnego objął prof. Jerzy Jasieński, a kierownictwo artystyczne pozostało w rękach Arnolda Rezlera. W tym czasie zespół przyjął nazwę Pomorskiej Orkiestry Symfonicznej, gdyż stale rósł zasięg jego koncertowej działalności, obejmując całe województwo bydgoskie (Bydgoszcz, Toruń, Włocławek, Grudziądz, Inowrocław). W 1949 r. po rezygnacji ze stanowiska Arnolda Rezlera, odeszła wraz z nim do Orkiestry Radiowej część członków zespołu. Po uzupełnieniu składu orkiestra liczyła 51 muzyków, a jej kierownictwo sprawowali kolejno: Olgierd Straszyński, Edward Bury, Tadeusz Wilczak, Jerzy Procner i Roman Mackiewicz; dyrektorem był Mieczysław Tomaszewski. Działalność orkiestry była oparta na długoletnich planach repertuarowych, umożliwiających realizację wielkich przedsięwzięć programowych. Koncerty zespołu aż do 1958 roku odbywały się w Bydgoszczy na przemian w Pomorskim Domu Sztuki oraz w Teatrze Ziemi Pomorskiej.
W 1949 r. pojawiły się problemy finansowe z powodu nieregularnych dotacji Ministerstwa Kultury i Sztuki. W listopadzie 1950 roku entuzjasta muzyki, młody asystent UMK Andrzej Szwalbe zainicjował społeczny Komitet Przyjaciół Pomorskiej Orkiestry Symfonicznej, który w krótkim czasie zrzeszał 2 tys. członków. Podjęto składki społeczne i interwencje u władz centralnych i wojewódzkich, dzięki którym trudności finansowe zostały pokonane.
Filharmonia Pomorska.
Nowy rozdział w życiu muzycznym Bydgoszczy rozpoczął się we wrześniu 1951 roku w momencie powołania Andrzeja Szwalbe na stanowisko dyrektora Pomorskiej Orkiestry Symfonicznej. Nowy szef wraz z Towarzystwem Muzycznym podjął starania o upaństwowienie orkiestry, co zostało uwieńczone powodzeniem w grudniu 1952 roku. 
Z dniem 1 stycznia 1953 r. Pomorską Orkiestrę Symfoniczną przekształcono w Państwową Filharmonię Pomorską w Bydgoszczy. Już w lutym 1953 r. podjęto starania o budowę nowego budynku-siedziby filharmonii z obszerną salą koncertową. Dzięki zabiegom Społecznego Komitetu Budowy Filharmonii, uzyskano decyzję budowy gmachu FP w planach inwestycyjnych regionu, a także państwowych. Obiekt zlokalizowano w miejscu kortów tenisowych przy ul. Słowackiego, a jedną z przesłanek do jego umiejscowienia w tym miejscu było przesłonięcie bazyliki św. Wincentego a'Paulo.
26 czerwca 1954 dokonano uroczystego wmurowania kamienia węgielnego w fundamenty gmachu filharmonii przy ul. Libelta 16. Budowę zakończono jesienią 1958 roku. Nowy gmach był obszerny, posiadał dogodną lokalizację, a przede wszystkim posiadał salę koncertową o rzadko spotykanych warunkach akustycznych. 16 listopada 1958 roku odbył się uroczysty koncert inaugurujący działalność w nowym budynku, kierowany przez Zbigniewa Chwedczuka i z udziałem m.in. Henryka Sztompki. Koncert ten był transmitowany przez Polskie Radio. W następnych dniach zorganizowano okolicznościowy Festiwal Muzyczny, którego koncerty odbywały się w Bydgoszczy, Toruniu i Włocławku. W tym samym czasie Filharmonii nadano imię Ignacego Jana Paderewskiego, którego brat przyrodni Józef Paderewski od 1926 r. do śmierci mieszkał i pracował w Bydgoszczy.
Następne lata, to okres wytężonej pracy całego zespołu nad ciągłym podnoszeniem poziomu artystycznego. W wykonywaniu dzieł wokalno-instrumentalnych brał udział, współpracujący z Filharmonią od 1949 roku, chór „Arion”. Dzięki dyrektorowi Andrzejowi Szwalbe, placówka przejawiała prężność organizacyjną. W 1961 roku odbyła się pierwsza impreza muzyczna o skali krajowej – "I Ogólnopolski Konkurs Pianistyczny im. I.J. Paderewskiego". Dyrekcja wystąpiła z inicjatywą organizowania każdego roku "Festiwalu Muzyki Polskiej". Odbywała się też cykliczna impreza „"Warszawska Jesień w Bydgoskiej Miniaturze"”.
Z każdym rokiem rosła ranga artystyczna i znaczenie filharmonii, nie tylko w kraju. Doskonała akustycznie sala koncertowa ściągała do Bydgoszczy najwybitniejszych artystów z różnych stron świata. Występowali w niej laureaci prestiżowych, światowych konkursów muzycznych m.in. Witold Małcużyński (1959), Artur Rubinstein (1960), Dawid i Igor Ojstrachowie (1961), Louise Pariker, Peter Pearce (1961), Benjamin Britten (1961), Swiatosław Richter (1963), Arthur Moreira Lima (1965), Bernard Ringeissen (1965), Ruggiero Ricci (1969), Garrick Ohlsson (1973), Rudolf Kerer (1975), Grigorij Żyslin (1977), Eugen Indjic, Wadim Brodski, Stanisław Bunin (1986), Halina Czerny-Stefańska, Maurizio Pollini, Wanda Wiłkomirska, Teresa Żylis-Gara, Piotr Paleczny, Krystian Zimerman, Krzysztof Jakowicz, Konstanty Andrzej Kulka, Kaja Danczowska, Dorothy Ellison, Wojciech Waleczek, George Byrd, Shlomo Mintz, Mischa Maisky, Kevin Kenner, Kurt Masur, Kazimierz Kord, Jerzy Maksymiuk, Antoni Wit. Dyrygowali m.in.: Leopold Stokowski (1960), Aram Chaczaturian (1962), Carlo Zecchi (1967), Emil Gilels (1967), Roberto Benzi (1970), Arwid Janssons. W 1964 roku występował tu, nieznany jeszcze światu – Luciano Pavarotti. Koncertowały również znane orkiestry z wielu krajów świata, Nowego Jorku, Pekinu, Paryża, Berlina, Moskwy, ze wszystkich kontynentów.
W 1962 r. przy filharmonii powstał zespół muzyki dawnej pod nazwą Capella Bydgosiensis Pro Musica Antiqua. Zespół wykonywał utwory starych mistrzów, zdobywając uznanie fachowców i miłośników muzyki dawnej w Polsce i za granicą. W 1966 r. dyrektor filharmonii Andrzej Szwalbe wraz z Bydgoskim Towarzystwem Naukowym oraz kierownictwem Wydziału Muzykologii Uniwersytetu Warszawskiego zorganizował po raz pierwszy festiwal muzyki dawnej "„Musica Antiqua Europae Orientalis”" oraz towarzyszący im Kongres Naukowy muzykologów. Na tę imprezę organizowaną co trzy lata zjeżdżały do Bydgoszczy zespoły oraz muzykolodzy z kilku kontynentów, a impreza stała się wydarzeniem znanym w światowym życiu muzycznym. Jej trwałym dorobkiem są wydane dotychczas drukiem „"Monumenta MAEO"”. Oprócz tego Filharmonia Pomorska każdego roku była gospodarzem "Festiwalu Muzyki Polskiej" (1963-1967), przekształconego później w "Bydgoski Festiwal Muzyczny". Z okazji wielu festiwali odbywały się tu prawykonania dzieł współczesnych polskich kompozytorów, niekiedy pisanych na zamówienie Filharmonii Pomorskiej
Duży wkład w rozwój filharmonii wniósł jej długoletni dyrektor, Honorowy Obywatel Bydgoszczy Andrzej Szwalbe, będący wybitnym animatorem kultury nie tylko muzycznej. Dzięki jego staraniom w otoczeniu gmachu filharmonii powstała dzielnica muzyczna, Akademia Muzyczna im. Feliksa Nowowiejskiego, galeria posągów kompozytorów i wirtuozów. Na skwerze przed filharmonią wykonano w latach 70. fontannę w kształcie organów. Foyer filharmonii ozdobiono kolekcją gobelinów. We wnętrzach urządzono kolekcję portretów i popiersi wybitnych kompozytorów oraz wystawę zabytkowych fortepianów, w tym eksponaty z bydgoskiej Fabryki Pianin i Fortepianów Brunona Sommerfelda (1905-1945), a także bogato wyposażoną bibliotekę i fonotekę. W latach 80. XX w. kolekcję fortepianów umieszczono w XVIII-wiecznym pałacu Mostowskich w Ostromecku. Planowano urządzenie w tym miejscu ośrodka, gdzie odbywałyby się recitale, koncerty kameralne, a także kursy interpretacyjne dla młodych pianistów.
W latach 70. i 80. filharmonia gościła wybitnych artystów głównie podczas festiwali muzycznych: MAEO i BFM. Począwszy od 1983 r. gościło w jej murach coraz więcej artystów z Europy Zachodniej, USA i Japonii. Po 1990 r. nadal utrzymywano kontakt z artystami ze Wschodu i Zachodu, lecz do ich sprowadzania konieczna była pomoc finansowa sponsorów.
W 2018 r. Filharmonia świętowała 60-lat swej siedziby. Punktem kulminacyjnym Jubileuszu był koncert w dniu 16 listopada 2018 z programem historycznym oraz wydanie monografii pt. „NARÓD SOBIE. 60 lat gmachu Filharmonii Pomorskiej w Bydgoszczy”. W tym roku oddano także do użytku melomanów windę.
Jednym z ostatnich przedsięwzięć Filharmonii Pomorskiej jest realizacja w latach 2017-2019 projektu pn. "Zakup sprzętu i wyposażenia dla Filharmonii Pomorskiej im. Ignacego Jana Paderewskiego w Bydgoszczy" współfinansowanego przez Unię Europejską ze środków Programu Operacyjnego Infrastruktura i Środowisko 2014-2020 w ramach VIII Osi Priorytetowej Ochrona dziedzictwa kulturowego i rozwój zasobów kultury Działanie 8.1 Ochrona dziedzictwa kulturowego i rozwój zasobów kultury "Zakup sprzętu i wyposażenia dla Filharmonii Pomorskiej im. Ignacego Jana Paderewskiego w Bydgoszczy." Zakres projektu objął zakup niemal wszystkich orkiestrowych instrumentów muzycznych oraz oświetlenia i nagłośnienia estradowego.
W listopadzie 2019 r. ogłoszono konkurs na opracowanie koncepcji architektoniczno-urbanistycznej remontu i rozbudowy budynku filharmonii. Wśród założeń wstępnych wymieniono m.in. remont kapitalny sali koncertowej, rozbudowę foyer w celu lepszej ekspozycji zbiorów malarstwa, rzeźby i gobelinów; poprawę warunków socjalnych na zapleczu oraz komfortu melomanów, budowę sali kameralnej na 350 osób, zaplecza gastronomicznego oraz parkingu podziemnego. Wyniki konkursu ogłoszono 29 maja 2020, zwycięską koncepcję opracowała Pracownia Kozień Architekci z Krakowa. Inwestycja ma zostać przeprowadzona do 2025 roku, a jej koszt szacowany jest na około 210 mln zł. W ramach inwestycji powstanie m.in. budynek administracyjny z zieloną elewacją, zielonymi dachami i tarasami, w którego podziemiach znajdą się mediateka, galerie, sale bankietowe i restauracja. Zachowana zostanie dotychczasowa, charakterystyczna bryła obiektu, a nowa przestrzeń filharmonii powstanie pod ziemią.
Budynek filharmonii.
Historia.
Budynek Filharmonii Pomorskiej wzniesiono w stylu narodowym, obowiązującym w latach 40. i 50. XX w., będącym kompilacją funkcjonalizmu, klasycyzmu, renesansu, baroku i rokoka. W architekturze zewnętrznej ujawnia się zwłaszcza klasycyzm, którego powaga i umiar miały obrazować społeczną doniosłość instytucji. Pomysłodawcą i skutecznym realizatorem budynku był dyrektor filharmonii Andrzej Szwalbe. 24 marca 1953 roku Prezydium Wojewódzkiej Rady Narodowej w porozumieniu z Centralnym Zarządem Oper, Filharmonii i Instytucji Muzycznych w Warszawie podjęło uchwałę w sprawie budowy gmachu. Wstępne założenia urbanistyczne przygotował zespół pod kierunkiem inż. arch. Jana Kossowskiego. Spośród możliwych lokalizacji wymieniano: park Ludowy, park Jana Kochanowskiego, plac Kopernika, skwer Leszka Białego. Ostatecznie wybrano teren byłych kortów tenisowych przy ul. Słowackiego. Spośród jednostek biorących udział w konkursie na projekt budynku (2 zespoły z Warszawy, 2 zespoły z Bydgoszczy, jeden z Gdańska) wygrał Miastoprojekt Bydgoszcz. Jury przewodniczył prof. Piotr Biegański, współtwórca odbudowy Starego i Nowego Miasta w Warszawie. Wybrany do realizacji projekt przypominał kostiumem zewnętrznym odbudowywaną w stolicy Filharmonię Narodową. Na czele zespołu architektów stanął arch. Stefan Klajbor, konstruktorem został inż. arch. Bogdan Piestrzyński, a akustykę wnętrza zaprojektował Witold Straszewicz z Politechniki Warszawskiej.
Prace budowlane rozpoczęto się w lutym 1954 roku. Kierownikiem budowy był inż. Zbigniew Arciszewski, absolwent Politechniki Gdańskiej. Oprócz zawodowych ekip budowlanych, w pracach brali udział społecznie kolejarze i harcerze. Budowa była finansowana ze Społecznego Funduszu Odbudowy Stolicy, na który masowo wpłacali pieniądze ówcześni bydgoszczanie. Dwukrotnie plac budowy w Bydgoszczy odwiedzała delegacja radzieckich budowniczych Pałacu Kultury i Nauki w Warszawie (wrzesień 1954, styczeń 1955). Budynek wzniesiono i wykończono całkowicie z polskich materiałów budowlanych, przy pomocy polskiej myśli technicznej i siły roboczej. Wystrój wnętrza zaprojektował zespół plastyków toruńskich (Stefan Zarębski, Józef Kozłowski, Józef Kowalczyk). Boazerie przygotowały Bydgoskie Fabryki Mebli, balustrady – Kuźnia Artystyczna z Gdańska, żyrandole - huta szkła w Szklarskiej Porębie W trakcie realizacji zrezygnowano natomiast z dekoracyjnych fryzów i z rzeźb.
Szczególną uwagę przyłożono do prac nad akustyką sali koncertowej. Wnętrze głównej sali otrzymało amfiteatralne nachylenie. Nad estradą umieszczono reflektory akustyczne, na tylnej ścianie pryzmy, a cale wnętrze wyłożono boazerią celem uzyskania wyrównanego czasu pogłosu w całym zakresie częstotliwości. Uzyskane efekty akustyczne sali zadziwiły nawet fachowców. W liście do ówczesnego Ministra Spraw Zagranicznych Adama Rapackiego Andrzej Szwalbe wyraził się na ten temat następująco: „Akustykę zdołaliśmy osiągnąć naprawdę doskonalą. Nie powstydzimy się jej przed Wschodem ani Zachodem [...]”. Gmach oddano do użytku w stanie surowym jeszcze w 1955 r., a prace wykończeniowe ukończono jesienią 1958 roku. 15 listopada tego roku odbył się koncert inauguracyjny z udziałem Orkiestry Symfonicznej Filharmonii Pomorskiej.
Architektura.
Budynek posiada wymiary 35 x 45 m i wysokość 18 m. Pięcioosiowa elewacja frontowa posadowiona jest na cokole. W części centralnej przez dwie kondygnacje przechodzi zdwojona kolumnada, połączona w dolnej części odcinkami tralkowej balustrady. Elewacje zwieńczone są gzymsem, nad którym znajduje się attyka z ażurowymi ściankami. Przy wszystkich elewacjach występują tarasy ze schodami. We wnętrzu znalazły się dwie sale koncertowe - główna im. Artura Rubinsteina z 924 miejscami (obecnie 880) i kameralna im. Mikołaja Zieleńskiego ze 195 miejscami (obecnie 150). Główna sala koncertowa obejmuje przestrzeń wysokości dwóch kondygnacji. Jeszcze w latach 50. XX w. połączono ją bezpośrednio z bydgoską Rozgłośnią Polskiego Radia; można z niej przekazywać nagrania zarówno kameralne, jak też koncerty wielkiej orkiestry symfonicznej wraz z chórem, w liczbie około 300 osób. Przed elewacją frontową i tylną ustawiono rzeźby: Fryderyka Chopina, Ignacego Jana Paderewskiego, Henryka Wieniawskiego i Karola Szymanowskiego.
Akustyka.
Główna sala koncertowa Filharmonii Pomorskiej zaliczana jest pod względem akustycznym do najlepszych w Europie, co potwierdzają opinie znanych twórców i krytyków muzycznych. W sali koncertowej głębię estrady zajmują 47-rejestrowe organy mechaniczne produkcji Riger-Kloss z Krnova (Czechy). W sali kameralnej znajdują się 12-głosowe organy barokowe wykonane przez zakład Stefana Truszczyńskiego z Włocławka. Bogata jest także kolekcja koncertowych instrumentów klawiszowych – fortepianów i klawesynów.
Z uwagi na doskonałą akustykę, Filharmonia Pomorska cieszy się zainteresowaniem wielu znanych artystów. Wielokrotnie Filharmonia Pomorska była miejscem nagrań profesjonalnych wydawnictw muzycznych, które zdobywały cenne nagrody. Zrealizowano tutaj pierwszą w Polsce pokrytą 24-karatowym złotem płytę audiofilską.
Wnętrza.
Filharmonia Pomorska posiada duże zbiory dzieł sztuki, które są wystawione na korytarzach oraz w foyer. Wśród eksponowanych zbiorów znajdują się trzy grupy: rzeźba, malarstwo i grafika oraz tkanina artystyczna.
Galeria Portretu Kompozytorskiego stanowi przegląd współczesnej twórczości rzeźbiarskiej. Znajdują się tu prace takich autorów jak: Adam Myjak, Jan Kucz, Kazimierz Gustaw Zemła, Barbara Zbrożyna, Marian Konieczny, Alfons Karny, Ryszard Wojciechowski, Michał Kubiak. Wśród sportretowanych artystów znajdują się m.in. Fryderyk Chopin, Ignacy Jan Paderewski, Mieczysław Karłowicz, Karol Szymanowski, Ludomir Różycki, Józef Koffler, Artur Malawski, Bolesław Szabelski, Witold Małcużyński, Wojciech Kilar, Henryk Mikołaj Górecki, Artur Rubinstein, Tadeusz Baird, Stefan Kisielewski, Krzysztof Penderecki, Witold Lutosławski. W bocznych foyer na I piętrze Filharmonii znajdują się obrazy i grafika współczesnych polskich autorów (Jerzego Nowosielskiego, Zdzisława Beksińskiego, Jana Tarasina, Władysława Hasiora i innych).
Galeria gobelinów wyróżnia FP wśród innych filharmonii w kraju i za granicą. Kolekcja obejmuje około 30 tapiserii tkanych w tradycyjnej manufakturze (Gdańsk, Zakopane), realizowanych według założeń Andrzeja Szwalbe od 1983 do 1992 roku. Przygotowywali je m.in. Mieczysław Olszewski, Kiejstut Bereźnicki, Kazimierz Ostrowski, Jerzy Zabłocki, Tadeusz Brzozowski, Kazimierz Śramkiewicz. Kolekcja tworzy 5 cykli tematycznych: "Koncert Polski" (I, zdobi foyer główne i przedstawia historyczne aspekty dziejów Polski), "Harmonia Sfer i Mare Nostrum" (II), "Rośliny i Zwierzęta" (III), "Koncert Zapustny" (IV), "Groteski" (V). Pierwsze tapiserie o wymiarach 4 x 2,5 m, zaprojektowane przez gdańskich artystów, zawisły na ścianach foyer w 1983 r. Część kolekcji ozdabiała polski pawilon podczas wystawy Expo 1992 w Sewilii.
Kolekcje.
Kolekcja fortepianów Filharmonii Pomorskiej obejmuje 54 instrumenty. Są to zabytkowe fortepiany, głównie z XIX wieku, pianina, klawikord, pianola i harmonikord, pochodzące z Paryża, Berlina, Lipska, Petersburga, Londynu, Wiednia, Kolonii, Rygi, Stuttgartu, a także Warszawy, Krakowa, Gdańska, Wrocławia, Kalisza i Bydgoszczy. Zakupy tych instrumentów rozpoczęto już w 1970 r., za sprawą dyrektora Andrzeja Szwalbe. Pierwszym instrumentem był fortepian skrzydłowy, wyprodukowany około 1875 r. w firmie Gebauhr w Królewcu. Dziesięć fortepianów zakupiono w 1978 r., a kolejnych 20 w latach 1980-1983. Najstarszym eksponatem jest stołowy fortepian dziecięcy, wyprodukowany przez zakład Nurnberga Amberberga w Wiedniu około 1800 r. W kolekcji znajduje się również instrument z 1890 r., który społeczeństwo podarowało kompozytorowi Zygmuntowi Noskowskiemu. Do eksponatów należą m.in.: paryski harmonikord, angielska pianola, fortepiany stołowe o wyglądzie skrzyni oraz pięciopedałowy fortepian posiadający rejestr janczarski (bęben i dzwonki). Do 1985 r. część eksponatów wystawiana była na terenie Filharmonii Pomorskiej. Następnie fortepiany przewieziono do sali balowej pałacu w Ostromecku, jednak z powodu remontu pałacu składowano je w magazynach. W 1999 r. przygotowano niezrealizowaną dotąd koncepcję ekspozycji zbiorów w muzeum instrumentów muzycznych w Bydgoszczy.
Kolekcja klawesynów powstała w 1976 r. z inicjatywy dyrektora Andrzeja Szwalbe. Inspiracją dla stworzenia kolekcji była działalność zespołu Capella Bydgostiensis, który specjalizował się w grze na instrumentach muzyki dawnej. Początkowo sprowadzono z USA cztery klawesyny, będące kopiami instrumentów historycznych: francuskich i flamandzkich z XVI-XVIII wieku. Były to pierwsze w Polsce w latach 70. klawesyny w takiej liczbie i różnorodności zgromadzone w jednym miejscu. W latach 80. na instrumentach tych grywali klawesyniści z całej Polski, dokumentując swe nagrania m.in. w Polskim Radiu. Później w ślady Filharmonii Pomorskiej poszły inne placówki muzyczne w kraju. Bydgoska kolekcja zapoczątkowała nową erę wykonawczej praktyki klawesynowej w Polsce.
Zespoły.
Filharmonia posiada dwa etatowe zespoły artystyczne: Orkiestrę Symfoniczną i zespół kameralny Capella Bydgostiensis. W przeszłości działał w instytucji Zespół Madrygalistów jako integralna część Capelli Bydgostiensis oraz chór „Arion”, który spełniał ważną rolę artystyczną w wykonywaniu dzieł oratoryjnych i kantatowych. Zespoły FP poza własną siedzibą uprawiały również regularną działalność koncertową w zabytkowych wnętrzach sakralnych i pałacowych regionu kujawsko-pomorskiego. Począwszy od 1963 r. organizowano koncerty w rotundzie pałacu w Lubostroniu, w latach 70. w kościele pocysterskim w Koronowie, a także w kościołach Chełmży, Torunia, Grudziądzu i innych miejscowości.
Orkiestra Symfoniczna Filharmonii Pomorskiej.
"Orkiestra Symfoniczna Filharmonii Pomorskiej" powstała w 1946 roku i wywodzi się z Miejskiej Orkiestry Symfonicznej (zał. 1936). W skład orkiestry wchodzi blisko 100 osób. Szefem orkiestry i głównym dyrygentem jest Tadeusz Wojciechowski, a drugim dyrygentem - Eugene Tzigane.
Orkiestra Kameralna Capella Bydgostiensis.
"Orkiestra Kameralna Capella Bydgostiensis" powstała w 1962 jest jednym z najstarszych zespołów grających muzykę dawną, na instrumentach z danej epoki, lub na wiernych kopiach. Repertuar Capelli Bydgostiensis jest bardzo różnorodny - od muzyki średniowiecza do awangardy współczesnej.
Obie orkiestry mają bardzo duży dorobek artystyczny w tym wiele nagrań i tournée zagranicznych. Niejednokrotnie orkiestry brały udział w światowych prapremierach dzieł takich kompozytorów jak: Henryk Mikołaj Górecki, Wojciech Kilar, Bogusław Schaeffer, Romuald Twardowski, czy Zbigniew Penherski.
Tournee zespołów Filharmonii Pomorskiej.
Zespoły Filharmonii Pomorskiej już od początku lat 60. udawały się z gościnnymi występami po kraju i za granicę. Występy te były znaczące dla ich poziomu artystycznego i prestiżu. Pierwszym gościnnym występem orkiestry FP pod dyrekcją Zbigniewa Chwedczuka, był koncert w Filharmonii Narodowej w Warszawie 13 stycznia 1961 r. Na przestrzeni lat bydgoskie zespoły Filharmonii Pomorskiej: Orkiestra Symfoniczna i Capella Bydgostiensis często gościły na estradach Filharmonii Narodowej, a także odbywały tournée po Europie, głównie w byłych krajach socjalistycznych (1961, 1967, 1971, 1972, 1973, 1977). Bydgoscy symfonicy mieli również występy w Berlinie Zachodnim (1976, 1979), we Włoszech (1968, 1969), Hiszpanii (1978), Danii (1981), Francji (1981, 1984, 1985), Belgii i Holandii (1984, 1985) i innych. W latach 90. miały miejsce tournée w Niemczech, Francji, a także w USA. Reprezentacyjnym zespołem zagranicznym FP była przez wiele lat Capella Bydgostiensis, która wraz z Zespołem Madrygalistów koncertowała na zagranicznych festiwalach, odbywała wielokrotnie tournée po krajach Europy, organizowane przez Polską Agencję Artystyczną PAGART.
Działalność artystyczna.
Działalność artystyczna Filharmonii Pomorskiej, uznawana od lat za kulturotwórczą, plasuje instytucję w gronie najlepszych filharmonii w kraju. Wzbogacały ją przedsięwzięcia pozamuzyczne w dziedzinie: plastyki, nauki, twórczości, programowania kultury. Mozaikę działań artystycznych tworzą: koncerty symfoniczne i kameralne, recitale, audycje muzyczne dla szkół, festiwale muzyczne i kongresy naukowe, nagrania płytowe, filmy muzyczne oraz inspirowanie współczesnych kompozytorów.
Prawykonania.
W dorobku artystycznym Orkiestry Symfonicznej Filharmonii Pomorskiej, chóru „Arion” i zespołów kameralnych Capelli Bydgostiensis znajduje się około 100 prawykonań, przede wszystkim muzyki polskiej, ale także obcej. Są to kompozycje symfoniczne, kameralne, koncerty na instrumenty solowe i głosy oraz kompozycje wokalno-instrumentalne.
Filharmonia była inicjatorem powstania około 50 kompozycji na zamówienie dla jej zespołów, prezentowanych w Bydgoszczy podczas Festiwali Muzyki Polskiej lub Musica Antiqua Europae Orientalis. Niektórzy z twórców dedykowali specjalne utwory muzykom, np. z okazji jubileuszy Filharmonii Pomorskiej. Na estradach wykonywano także utwory bydgoskiego środowiska kompozytorskiego, m.in.: Floriana Dąbrowskiego („"Mała uwertura krakowska"” – 1948, „"Odejście Fryderyka"” – 1949, „"Suita symfoniczna"” – 1951), Konrada Pałubickiego („"Witraże"”, „"Koncert fletowy"”, „"Muzyka na głos i orkiestrę"”, „"Concertina na fortepian"”, „"Koncert skrzypcowy"”), Jana Wieczorka („"Kapriola"” – 1969), Franciszka Woźniaka, Mariana Gordiejuka. Jednym z pierwszych prawykonań był „"Koncert fortepianowy"” Kazimierza Serockiego, zaprezentowany na koncercie Pomorskiej Orkiestry Symfonicznej, w Pomorskim Domu Sztuki, pod dyrekcją Arnolda Rezlera 13 marca 1947 r.
W działalności Filharmonii Pomorskiej znajdują się prawykonania utworów m.in.: Witolda Rudzińskiego, Tadeusza Machla (koncert klawesynowy – 1964, „"Uwertura uroczysta"” – 1971), Romualda Twardowskiego („"Mała liturgia prawosławna"”, „"Oda do młodości"” – 1969, „"Trzy sonety pożegnalne"” - 1971), Tadeusza Paciorkiewicza, Joanny Bruzdowicz, Kazimierza Wiłkomirskiego, Zbigniewa Bargielskiego („"W kręgu"” – 1970), Romana Palestra („"Wisła"” – 1956), Wojciecha Kilara („"Siwa mgła"” – 1979), Marka Stachowskiego, Bogusława Schaeffera, Henryka Mikołaja Góreckiego („"Miserere"” – 1987), Bolesława Woytowicza („"Kantata na pochwałę pracy"” – 1950), Petera Machajdíka („"Koncert na dwa bajany i orkiestrę - “Pamięci Tych, którzy przyczynili się do zniesienia żelaznej kurtyny”"” – 2009).
Imprezy muzyczne.
Jedną z misji Filharmonii Pomorskiej jest umuzykalnianie dzieci i młodzieży. Każdego roku odbywa się ok. 1300 audycji i koncertów skierowanych do młodych odbiorców. Należą do nich m.in. cykle koncertów:
Prowadzone są również poranki muzyczne dla seniorów. Z okazji rocznic ważnych wydarzeń muzycznych odbyło się wiele koncertów, m.in. upamiętniających 150 rocznicę śmierci Fryderyka Chopina (1999), a w roku 2001, ogłoszonym rokiem I.J.Paderewskiego odbyło się szereg koncertów i innych imprez z udziałem najlepszych muzyków z kraju i zagranicy.
Festiwale i konkursy.
Filharmonia Pomorska jest głównym organizatorem "Bydgoskich Festiwali Muzycznych" (od 1963 roku), oraz Międzynarodowych Festiwali "Musica Antiqua Europae Orientalis" (od 1966do 2014 roku, co 3 lata). Oba Festiwale połączone są kongresami muzykologicznymi i slawistycznymi. Festiwale skupiają wielu artystów i naukowców z wielu zagranicznych ośrodków uniwersyteckich. Misją festiwalu "Musica Antiqua Europae Orientalis" jest przedstawianie korzeni kulturowych Europy i jest to jedna z większych tego typu imprez na świecie.
Filharmonia uczestniczy również w organizacji Międzynarodowych Konkursów Pianistycznych im. Ignacego Jana Paderewskiego (pierwsza edycja odbyła się w 1961 r. w Filharmonii Pomorskiej, głównym organizatorem od 1994 r. jest Towarzystwo Muzyczne im. I.J. Paderewskiego w Bydgoszczy) oraz Międzynarodowych Konkursów Młodych Pianistów Arthur Rubinstein in memoriam (zał. 1993, główny organizator Zespół Szkół Muzycznych w Bydgoszczy). Festiwal ten jest w założeniu „preludium” do Konkursów Chopinowskich odbywających się co pięć lat w Warszawie.
Działalność naukowa.
Filharmonia Pomorska jest jedną z niewielu tego typu placówek muzycznych w kraju, który posiada znaczący dorobek naukowy. Wizytówką FP od 1966 r. są kongresy muzykologów z całego świata towarzyszące festiwalom Musica Antiqua Europae Orientalis. Ich dorobkiem jest kilkanaście ksiąg "Acta Scientifica" oraz seria wydawnicza "Monumenta MAEO", promujące w świecie polską muzykę i kulturę. Przy FP od lat 60. działała Stacja Naukowo-Badawcza Instytutu Muzykologii Uniwersytetu Warszawskiego. W latach 1981–1983 nakładem Filharmonii Pomorskiej ukazał się cykl publikacji pod nazwą "Z dziejów sztuki i muzyki polskiej na Pomorzu". Wydano m.in. prace: "O sztuce polskiej na Pomorzu i Kujawach" (Józef Poklewski i Michał Woźniak), o tradycjach muzycznych tych ziem (Jadwiga Kotlarska) oraz "Kultura muzyczna Polski Północnej w czasie zaborów i w okresie międzywojennym" (Leon Witkowski).

</doc>
<doc id="195936" url="https://pl.wikipedia.org/wiki?curid=195936" title="Filharmonia Poznańska im. Tadeusza Szeligowskiego">
Filharmonia Poznańska im. Tadeusza Szeligowskiego

Filharmonia Poznańska im. Tadeusza Szeligowskiego – filharmonia w Poznaniu, wojewódzka instytucja kultury założona w 1947 z inicjatywy Tadeusza Szeligowskiego jako Państwowa Filharmonia w Poznaniu; jedna z dwóch filharmonii w województwie wielkopolskim.
Historia.
Inauguracja działalności filharmonii odbyła się 10 listopada 1947 roku pod kierownictwem Stanisława Wisłockiego. Od marca 1950 roku przy filharmonii działa chór Poznańskie Słowiki kierowany przez Stefana Stuligrosza. W 1968 roku ówczesny dyrektor Filharmonii Alojzy Andrzej Łuczak założył Młodzieżowy Ruch Miłośników Muzyki Pro Sinfonika, który do dzisiaj popularyzuje muzykę symfoniczną wśród młodzieży i dzieci wielkopolskich szkół. Z filharmonią związane są festiwale polskiej muzyki współczesnej "Poznańska Wiosna", jeszcze jedna inicjatywa Szeligowskiego.
Salą koncertową Filharmonii jest Aula Uniwersytetu Adama Mickiewicza uważana za jedną z najlepszych pod względem akustycznym w Polsce. Siedziba mieści się natomiast w budynku dawnego Ziemstwa Kredytowego.
W Filharmonii wystąpili.
Na przestrzeni lat orkiestrą filharmonii kierowali Jerzy Katlewicz, Robert Satanowski, Witold Krzemieński, Zdzisław Szostak, Renard Czajkowski, Wojciech Rajski, Wojciech Michniewski, Andrzej Boreyko, Mirosław Jacek Błaszczyk, José Maria Florêncio, Grzegorz Nowak. Zespół koncertował m.in. w Austrii, Niemczech, Francji, Belgii, Szwajcarii, Holandii, Hiszpanii, Luksemburgu, Bułgarii, Czechach, Danii, Turcji, Islandii, we Włoszech, na Słowacji i na Litwie, dokonywał także nagrań płytowych.
Z zespołem występowało wielu wybitnych dyrygentów oraz solistów, m.in.: Hermann Abendroth, Stanisław Skrowaczewski, Roberto Benzi, Carlo Zecchi oraz soliści Artur Rubinstein, Mstisław Rostropowicz, Martha Argerich, Henryk Szeryng, Dawid Ojstrach, Swiatosław Richter, Malcolm Frager, Monique Haas, Jean Fournier, Narciso Yepes, Gidon Kremer, Maurizio Pollini, Krystian Zimerman, Garrick Ohlsson, Stefania Toczyska, Ewa Podleś, Joanna Kozłowska, Ryszard Karczykowski, Wiesław Ochman, Wojciech Drabowicz, Robert McDuffie, Nikolaj Znaider.
Obecnie.
Obecnie filharmonią kieruje prawnik i dziennikarz Wojciech Nentwig. Jednym z jego osiągnięć jest uzyskanie dobrej frekwencji podczas koncertów. Nentwig wprowadził repertuar wychodzący naprzeciw oczekiwaniom szerokiej publiczności, nie rezygnując z ambitnych propozycji programowych. Jednym z nurtów obecnej działalności Filharmonii Poznańskiej jest – poza zapraszaniem do Poznania gwiazd światowych scen i estrad – odkrywanie młodych, wybitnie uzdolnionych muzyków. Wieloletnią tradycję comiesięcznych "Koncertów Poznańskich" adresowanych do pracowników zakładów pracy (w 2010 roku odbył się 400 koncert) rozszerzono o działania sprawdzone w domach kultury w zakresie popularyzacji muzyki. W 2011 roku rozpoczęto również gruntowną modernizację słynnego ruchu "Pro Sinfonika", którego działalność skierowana jest do najmłodszej publiczności. Ewenementem na skalę europejską w znoszeniu granic między sztuką a imprezami masowymi jest obyczaj nagradzania melomanów biletami na mecze piłki nożnej klubu piłkarskiego Lech Poznań.

</doc>
<doc id="195937" url="https://pl.wikipedia.org/wiki?curid=195937" title="Filharmonia Sudecka">
Filharmonia Sudecka

Filharmonia Sudecka (pierwotna nazwa "Filharmonia Wałbrzyska") powstała w roku 1978 z inicjatywy Józefa Wiłkomirskiego. Orkiestra Symfoniczna Filharmonii Sudeckiej, licząca obecnie około 80 muzyków, prezentuje dzieła kameralne, symfoniczne, oratoryjno-kantatowe i popularne począwszy od muzyki dawnej, poprzez największe kompozycje klasyczne i romantyczne aż po muzykę współczesną. Zespół ma na swoim koncie także kilka prawykonań utworów współczesnych kompozytorów polskich i obcych. Oprócz tego przy filharmonii działa kilka zespołów kameralnych.
Orkiestra Filharmonii w składzie 69 muzyków rozpoczęła próby 1 września 1978 r., a już 5 października dała pierwszy koncert w Hradcu Králové. Oficjalna inauguracja odbyła się w Wałbrzychu 25 listopada tegoż roku.
Orkiestra od czasów powstania brała udział w wielu festiwalach i konkursach krajowych i zagranicznych akompaniując wielu znanym a także początkującym artystom. Występowała w Czechosłowacji, Francji, Niemczech, Włoszech. Zespoły kameralne filharmonii występowały także w ZSRR, Szwajcarii, Niemczech i Francji. Na estradzie Filharmonii Sudeckiej mieli okazję wystąpić dyrygenci i soliści z całej niemal Europy, a także z tak odległych i egzotycznych krajów, jak Argentyna, Brazylia, Chile, Chiny, Japonia, Korea Pd, Kuba, Liban, Meksyk, Nowa Zelandia i inne.
Szczególny nacisk Filharmonia Sudecka kładzie na działalność edukacyjną dzieci i młodzieży. Audycje szkolne i przedszkolne odbywają się nawet w małych miasteczkach i wsiach. W Wałbrzychu odbywają się regularne koncerty symfoniczne i kameralne dla uczniów szkół podstawowych oraz "Baśnie symfoniczne" dla przedszkolaków.
W ciągu ponad 30-letniej działalności Filharmonia Sudecka (druga oficjalna nazwa na potrzeby koncertów zagranicznych brzmi "Sudeten Philharmonie"), wypracowała bardzo szeroki repertuar w oparciu o muzyczne tradycje polskie, a także czeskie i niemieckie. Na Dolnym Śląsku przez długie lata krzyżowały się wpływy właśnie tych trzech kultur, dzięki czemu utwory prezentowane przez orkiestrę Filharmonii Sudeckiej są gorąco przyjmowane w każdym z tych krajów. Fiharmonia współpracuje z takimi artystami, jak Valery Ojstrach, Wanda Wiłkomirska, Adam Makowicz, Leszek Możdżer, Radovan Vlatković, czy Krzesimir Dębski.
Od początków XXI w. orkiestra daje regularne koncerty noworoczne i karnawałowe w Berlinie. Orkiestra nagrała również kilkanaście płyt CD, które zostały wydane w Polsce i Niemczech. 
W latach 2005–2010 dyrektorem Filharmonii Sudeckiej był Dariusz Mikulski, od października do grudnia 2010 funkcję tę sprawował Stanisław Rybarczyk, a od grudnia 2010 do kwietnia 2014 Jerzy Kosek, od sierpnia 2014 Elżbieta Łaganowska.

</doc>
<doc id="195938" url="https://pl.wikipedia.org/wiki?curid=195938" title="Filharmonia im. Mieczysława Karłowicza w Szczecinie">
Filharmonia im. Mieczysława Karłowicza w Szczecinie

Filharmonia im. Mieczysława Karłowicza w Szczecinie – instytucja kultury w województwie zachodniopomorskim, współprowadzona przez Ministra Kultury i Dziedzictwa Narodowego od 2017 roku, mieszcząca się od 2014 w nowoczesnym budynku, wyróżnianym w wielu konkursach, zbudowanym w latach 2011–2014 przy ulicy Małopolskiej 48 w Szczecinie, w miejscu zniszczonego w końcu II wojny światowej secesyjnego budynku "Konzerthaus". Zespół muzyków Filharmonii Szczecińskiej ma ponad 70-letnią historię.
25 października 1948 w wynajętej sali obrad Miejskiej Rady Narodowej odbył się inauguracyjny koncert orkiestry symfonicznej szczecińskich filharmoników. Pierwszym utworem była uwertura koncertowa „Morskie Oko” Zygmunta Noskowskiego (dyrygent: Felicjan Lasota).
5 września 2014, z okazji inauguracji działalności instytucji w nowej siedzibie, Orkiestra Symfoniczna Filharmonii im. Mieczysława Karłowicza pod batutą Ewy Strusińskiej i Jacka Kaspszyka wykonała symfonię "In principio" Marka Jasińskiego, specjalnie skomponowaną przez Krzysztofa Pendereckiego "Fanfarę dla Filharmonii w Szczecinie" oraz IX Symfonię Ludwiga van Beethovena.
Dyrektorem Filharmonii jest Dorota Serwa (pełniąca tę funkcję od 2012), a dyrektorem artystycznym – Rune Bergmann.
Filharmonia w latach 1945–2018.
W 1945, bezpośrednio po zakończeniu II wojny światowej, problem przynależności Szczecina do Polski nie był rozstrzygnięty. Już wówczas wśród nielicznych mieszkańców miasta byli melomani, którzy spotykali się w różnych miejscach – w fabrykach, zajezdni tramwajowej, w kinie – aby wspólnie grać. Już 23 listopada 1945 zorganizowali w kinie „Bałtyk” na Pogodnie (660 miejsc), które działało od października 1945. Wykonali utwory Rachmaninowa, Rubinsteina i Czajkowskiego. Wkrótce do zespołu została dołączona 12-osobowa orkiestra radiowa. W 1947 roku działalność rozpoczęła też „Orkiestra Symfoniczna Związku Muzyków Rzeczypospolitej Polskiej” oraz Robotnicze Towarzystwo Muzyczne (RTM).
Za oficjalny początek państwowej orkiestry w Szczecinie bywa uważane utworzenie Orkiestry Symfonicznej RTM, uzyskującej pomoc władz miasta i resortu kultury. W 1948 RTM, wspólnie ze Związkiem Śpiewaczym Pomorza Zachodniego, założyło Komitet Budowy Filharmonii Szczecińskiej.
Pierwszym dyrektorem i dyrygentem Orkiestry Symfonicznej RTM został Felicjan Lasota. Inauguracyjny koncert odbył się 25 października 1948 w wynajętej sali obrad Urzędu Miasta w Szczecinie.
Na początku lat 50. lewe skrzydło tego gmachu stało się siedzibą instytucji, która 15 grudnia 1953 – m.in. dzięki staraniom Janusza Cegiełły (ówczesnego dyrektora) – została „Państwową Filharmonią w Szczecinie” (RTM rozwiązano). W dziesięciolecie swego istnienia (1958) otrzymała imię Mieczysława Karłowicza.
W następnych latach rosła liczba muzyków. Zatrudniano przyjezdnych z innych miast w Polsce oraz absolwentów szkół muzycznych. W 1954 przyjechał do Szczecina m.in. Walerian Pawłowski (dyrygent, konsultant programowy, zasłużony popularyzator muzyki). Dokupowano instrumenty, wzbogacano repertuar. Stworzono cykle muzyczne. Orkiestra brała udział w letnich koncertach promenadowych w Świnoujściu i Międzyzdrojach, występowała na estradach krajowych i zagranicznych, m.in. w NRD oraz Czechosłowacji. Do 1963 muzycy brali również udział w przedstawieniach szczecińskiej Operetki. Zyskali uznanie w Belgii, Danii, Hiszpanii, Niemczech, Szwecji, Bułgarii, we Włoszech, na (Flandria) oraz w Holandii i we Francji.
Stanowisko dyrektora zajmowali:
Funkcję dyrektora artystycznego pełnili:
Budowa nowego gmachu.
W 2004 roku zawiązał się Społeczny Komitet na rzecz Budowy Nowej Filharmonii w Szczecinie, który podjął skuteczne starania o wybudowanie jej w miejscu dawnego Konzerthausu, rozebranego w 1962 po zniszczeniach z czasu II wojny światowej.
W 2007 został ogłoszony konkurs na projekt nowego budynku instytucji. Spośród 44 propozycji została wybrana praca autorstwa "Estudio Barozzi Veiga" (Fabricio Barozzi, Alberto Veiga). W kwietniu 2011 roku rozpoczęła się budowa nowego gmachu Filharmonii. Generalnym wykonawcą budynku Filharmonii, mającego przypominać wierzchołek góry lodowej, została firma Warbud, za system oświetlenia elewacji odpowiadała firma Osram, natomiast za projekt akustyki sal koncertowych odpowiadał Higini Arau z firmy Arau Acustica. Prace zakończono wiosną 2014. 
Koszt inwestycji wyniósł ponad 100 mln zł, z czego 45 mln stanowił wkład Regionalnego Programu Operacyjnego Województwa Zachodniopomorskiego.
Nowoczesny budynek jest laureatem wielu nagród architektonicznych. Od września 2014 roku jest siedzibą Filharmonii im. Mieczysława Karłowicza.
Budynek Filharmonii ma cztery kondygnacje naziemne oraz podziemny dwupoziomowy parking. Powierzchnia użytkowa wynosi 12 734 m², a kubatura – 98 200 m³. W filharmonii znajdują się dwie sale koncertowe: symfoniczna oraz kameralna, kawiarnia oraz galeria Poziom 4. na czwartym piętrze.
Nowa siedziba Filharmonii.
Sala Symfoniczna (1 piętro, balkon).
Sala symfoniczna ma 953 miejsca siedzące. Wykonane na zamówienie fotele zaprojektowano tak, aby pochłaniały jak największą ilość dźwięku (ich projektowanie i testowanie zajęło około roku). Specjalnie zaprojektowane krzywizny na ścianach i suficie pozwalają na uzyskanie w sali jednorodnego dźwięku na bardzo wysokim poziomie.
Odwołując się do opinii ekspertów, akustyka w sali symfonicznej Filharmonii im. Karłowicza jest akustycznie zbliżona do sali koncertowej Wiener Philharmoniker. Autorem projektu akustycznego jest Higini Arau. Sala jest nazywana „Salą Słońce”, gdyż jej ściany są pokryte cienkimi płatkami „szlagmetalu”, a numery na fotelach zostały wyszyte złotą nicią. Scenę wykonano z wysokiej jakości drewna dębowego. Scena główna jest w stanie pomieścić 120-osobową orkiestrę oraz 110-osobowy chór.
Sala symfoniczna została wyposażona w system nagłaśniający oraz oświetleniowy, a także kabiny realizatora dźwięku oraz oświetleniowca. Dodatkowo zostały zamontowane w niej wysuwane ekrany, skracające czas pogłosu w sali, wykorzystywany zależnie od rodzaju odbywających się w niej wydarzeń. W sali znajduje się także zapadnia dla fortepianów oraz wygłuszony backstage dla artystów.
Istnieje możliwość demontażu pierwszych trzech rzędów oraz 81 miejsc na chórze, na potrzeby wydarzeń niestandardowych, np. zawierających elementy choreograficzne lub angażujących duże chóry. Sala jest przystosowana do przyjmowania osób niepełnosprawnych.
Sala Kameralna.
Sala zaprojektowana na 192 widzów, stworzona została na potrzeby koncertów kameralnych oraz wydarzeń edukacyjnych. Została oceniona przez ekspertów jako „akustyczna perełka”, gdyż pogłos w niej wynosi zaledwie 1,5 s i jest idealnie zgodny z zamierzeniami. Nazywana jest „Salą Księżycową” – od czarnego koloru ścian, srebrnych numerów na fotelach i możliwości osiągnięcia maksymalnego zaciemnienia. Posiada także dźwiękoszczelne, odseparowane akustycznie kulisy, zapadnię na fortepian, a także kabiny realizatorów dźwięku i światła.
Główny hol (parter).
W głównym holu mieści się kawiarnia, szatnia, Salonik Wiolinowy, Centrum Informacji i Promocji, kasy i punkt informacyjny. Specjalnie wykonane „panele akustyczne”, umieszczone między zewnętrzną a wewnętrzną elewacją, powodują minimalizację pogłosu w holu. Wszystko to ma na celu możliwość organizacji wydarzeń muzycznych również w przestrzeni holu. Kafle podłogowe zostały zaprojektowane i wykonane na Majorce. Ważnym elementem holu są spiralne schody, które odwołują się do nowego logo Filharmonii.
Foyer (pierwsze piętro).
We foyer zamierza się uruchomić sklepik z płytami i gadżetami Filharmonii. Jest to również przestrzeń, w której istnieje możliwość spotkań z artystami.
Poziom 4. (czwarte piętro).
W galerii prezentowane są dzieła sztuki uznanych artystów. Przestrzeń ta jest również przystosowana do organizacji bankietów, konferencji i szkoleń. Umieszczonych jest w niej 8 modułów z oddzielnym oświetleniem. Na czwartym piętrze filharmonii znajduje się także poziom administracyjny, wyposażony w system monitoringu, w którym można śledzić odbywające się na terenie Filharmonii wydarzenia artystyczne.
Informacje dodatkowe.
W budynku Filharmonii mieści się także:
Budynek jest iluminowany (22.00-24.00 w porze wiosenno-letniej, godz. 20.00-24.00 w porze jesienno-zimowej) zależnie od odbywających się koncertów i innych okazji:
Na podświetlenie budynku w barwach innych niż wyżej wymienione wymagana jest zgoda projektantów.
Inauguracja działalności w nowym gmachu.
Inauguracja nowej siedziby Filharmonii odbyła się 5 września 2014 r. Z tej okazji odbył się ośmiodniowy cykl koncertów inauguracyjnych, zatytułowany ƒorte. ƒortissimo. ƒilharmonia.
Z okazji inauguracji działalności w nowej siedzibie zabrzmiała specjalnie z tej okazji skomponowana przez Krzysztofa Pendereckiego Fanfara dla Filharmonii w Szczecinie wykonana przez Orkiestrę Symfoniczną Filharmonii im. M. Karłowicza w Szczecinie. Podczas koncertu inauguracyjnego zabrzmiały: I i IV część Symfonii „In principio” szczecińskiego kompozytora Marka Jasińskiego (wraz z Chórem Akademickim im. prof. Jana Szyrockiego ZUT w Szczecinie oraz Chórem Collegium Maiorum ZUT w Szczecinie i Chórem Akademii Morskiej w Szczecinie, pod batutą Ewy Strusińskiej – pierwszej dyrygent i kierownika muzycznego Filharmonii w Szczecinie), a także dwa dzieła pod batutą Jacka Kaspszyka: poemat symfoniczny „Powracające fale”, patrona Filharmonii Mieczysława Karłowicza oraz IX Symfonię Ludwiga van Beethovena wraz z chórem State Choir Latvija. Partie solowe wykonali Aga Mikolaj (sopran), Katarina Bradić (alt), Thomas Mohr (tenor) oraz Stephan Klemm (bas).
Na koncercie inauguracyjnym w nowej siedzibie Filharmonii im. Mieczysława Karłowicza w Szczecinie gościł Prezydent Rzeczypospolitej Polskiej Bronisław Komorowski, a także Minister Kultury i Dziedzictwa Narodowego Małgorzata Omilanowska, Marszałek Województwa Zachodniopomorskiego Olgierd Geblewicz, Prezydent Miasta Szczecin Piotr Krzystek, a także przedstawiciele rządu Rzeczypospolitej Polskiej, senatorzy, posłowie, radni Rady Miasta, przedstawiciele władz regionu i województwa, wojska, policji, służb mundurowych, prokuratury, sądów i sejmiku województwa.
Orkiestra Symfoniczna Filharmonii im. Mieczysława Karłowicza w Szczecinie.
W ostatnich latach dokonały się przebudowa i odmłodzenie składu orkiestry, a do repertuaru, grupowanego w zróżnicowane cykle tematyczne, wprowadzono wiele nowych dzieł.
Zespoły kameralne.
W Filharmonii im. M. Karłowicza w Szczecinie działają zespoły kameralne:
Kwintet dęty istnieje od 2012 roku, tworzą go flet, klarnet, obój, waltornia i fagot. Formacja wykonuje muzykę klasyczną, muzykę XX wieku, współczesne aranżacje muzyki popularnej, a także kompozycje pisane specjalnie z myślą o FeelHarmony Quintet. Jesienią 2014 powstała debiutancka płyta zespołu.
Najdłużej działający zespół kameralny Filharmonii w Szczecinie. W repertuarze kwintetu znajdują się zarówno taneczne formy renesansowe, kompozycje z okresu baroku i romantyzmu, jak również muzyka XX wieku: francuski impresjonizm, jazz, a także – muzyka filmowa. Muzycy nie boją się nawiązywać do gatunków rozrywkowych. Kwintet bierze udział w wielu festiwalach, audycjach radiowych i projektach edukacyjnych.
Kwartet smyczkowy istnieje od 2010 roku. Szczecińskie kameralistki występują na polskich i międzynarodowych festiwalach muzyki kameralnej. Kwartet uczestniczył również w wydarzeniach wychodzących poza obszar tradycyjnej muzyki kameralnej, np. wraz z towarzyszeniem muzyki elektronicznej.
Projekt artystyczny najmłodszego pokolenia Orkiestry Symfonicznej Filharmonii w Szczecinie. Zespół składa się z 7 muzyków grających na instrumentach dętych i smyczkowych (fagot, klarnet, skrzypce, altówka, wiolonczela, kontrabas). Filharmonicy w różnych konfiguracjach wykonują utwory muzyki kameralnej XVIII, XIX i XX wieku.
Oktet tworzą muzycy Orkiestry Symfonicznej Filharmonii w Szczecinie. Zespół systematycznie pracuje nad repertuarem komponowanym na osiem instrumentów dętych. W sezonie artystycznym 2014/2015 zespół zaprezentował aranżację słynnej opery Mozarta „Don Giovanni”.
Działa w niezmiennym składzie nieprzerwanie od 25 lat. Systematycznie pracuje nad repertuarem symfonicznym, a także nad literaturą perkusyjną. Zespół często prezentuje swoje umiejętności podczas zajęć edukacyjnych dla najmłodszych. W repertuarze grupy znajdują się zarówno aranżacje muzyki popularnej, jak i współczesna literatura perkusyjna.
Oferta kulturalna.
W pierwszych latach działalności nowej Filharmonii odbyły się m.in. wydarzenia:
Na przestrzeni lat z Orkiestrą Filharmonii im. M. Karłowicza w Szczecinie współpracowali uznani na świecie dyrygenci i soliści tacy jak:
Renard Czajkowski, Krystian Zimerman, Piotr Paleczny, Krzysztof Missona, Adam Makowicz, Halina Czerny-Stefańska, Witold Małcużyński, Wiesław Ochman, Rafał Blechacz, Aleksandra Kurzak, Bartłomiej Nizioł, Leszek Możdżer, Andrzej Konstanty Kulka, Małgorzata Walewska, Piotr Pławner, Elżbieta Szmytka, Edward Auer, Kevin Kenner, Natalija Gutman, Leo Brouwer, Iwan Monighetti, Dina Joffe, Jerzy Maksymiuk, Antoni Wit, Marek Pijarowski, Karol Stryja, Jacek Kaspszyk, Agnieszka Duczmal, Adam Sztaba, Bassem Akiki, Michaił Agrest.
Filharmonia w Szczecinie dba także o rozwój i współpracę młodych muzyków oraz promocję polskiej muzyki współczesnej, ze szczególnym uwzględnieniem muzyki Witolda Lutosławskiego, będąc inicjatorem międzynarodowego projektu „International Lutosławski Youth Orchestra”.
W ramach projektu „Kompozytor-rezydent” organizowanego przez Instytut Muzyki i Tańca, Orkiestra Symfoniczna im. M. Karłowicza w Szczecinie w sezonie artystycznym 2014/2015 wykonuje utwory młodego kompozytora Miłosza Wośki.
Filharmonia prowadzi także bogatą ofertę warsztatów i koncertów edukacyjnych dla dzieci i młodzieży w wieku od 2–6 lat, w wieku wczesnoszkolnym, gimnazjalnym, licealnym oraz dla grup dzieci niepełnosprawnych; są to:
W ciągu czterech pierwszych miesięcy działalności w nowej siedzibie (wrzesień-grudzień 2014 r.) Filharmonię im. Mieczysława Karłowicza w Szczecinie odwiedziło ok. 55 tys. Jest to dwa razy tyle, co liczba wszystkich widzów w całym sezonie artystycznym w dawnej siedzibie przy pl. Armii Krajowej. Ogółem w 2014 r. koncertów wysłuchało tu 148 tys. 745 osób.

</doc>
<doc id="195939" url="https://pl.wikipedia.org/wiki?curid=195939" title="Filharmonia Śląska im. Henryka Mikołaja Góreckiego">
Filharmonia Śląska im. Henryka Mikołaja Góreckiego

Filharmonia Śląska im. Henryka Mikołaja Góreckiego – instytucja kulturalna działająca w Katowicach, założona w 1945 roku.
Historia.
Filharmonia Śląska, której pierwszy koncert odbył się 26 maja 1945, od pierwszych dni istnienia działała bardzo intensywnie na rzecz upowszechnienia muzyki, organizując wiele koncertów także poza swą siedzibą. 
Z czasem jej orkiestra osiągnęła bardzo wysoki poziom artystyczny. Grali z nią najwybitniejsi soliści (m.in. Witold Małcużyński, Igor Ojstrach, Swiatosław Richter, Adam Taubitz, Wojciech Waleczek), dyrygowali świetni dyrygenci. Sala przy ulicy Sokolskiej jest od dziesięcioleci jednym z najważniejszych przybytków życia kulturalnego na Śląsku.
W 2011 r. nadano jej imię Henryka Mikołaja Góreckiego.
Dyrektorzy.
Pierwszym dyrektorem artystycznym filharmonii był Anatol Zarubin, trzecim z kolei (w latach 1949−1953) Stanisław Skrowaczewski. Wiele lat dyrektorem FŚ i jej dyrygentem był prof. Karol Stryja, który był inicjatorem Międzynarodowego Konkursu Dyrygenckiego im. Grzegorza Fitelberga, prowadzonego przez Filharmonię Śląską. W latach 2001–2013 dyrektorem naczelnym Filharmonii Śląskiej była Grażyna Szymborska. Od 3 grudnia 2013 do 8 listopada 2018 roku dyrektorem Filharmonii Śląskiej im. 
Henryka Mikołaja Góreckiego był prof. Mirosław Jacek Błaszczyk. Obecnie funkcję dyrektora pełni Adam Wesołowski.
Działalność i projekty.
Od 2008 roku Filharmonia Śląska pod przewodnictwem (Amiens, Francja) oraz (Jena, Niemcy), (Żylina, Słowacja), (Lublana, Słowenia) i (Zlin, Czechy) współdziałają w ramach europejskiego projektu An Orchestra Network for Europe – ONE step further. W 2011 roku Agencja Wykonawcza ds. Edukacji, Kultury i Sektora Audiowizualnego (EACEA) ogłosiła listę nowych projektów wybranych do finansowania przez UE. Akceptację zyskał nowy projekt An Orchestra Network for Europe – ONE goes places. Do projektu dołączyła holenderska Het Brabant Orkest, a partnerem stowarzyszonym została New Syphony Orchestra z Sofii. Nazwa ONE – an Orchestra Network for Europe została zastrzeżona prawnie i jest znakiem handlowym przypisanym projektowi. Od 2013 realizowany jest ze Stowarzyszeniem Pro Bono Musicae pierwszy polski projekt mistrzowskiej edukacji muzycznej w historii unijnego Programu Operacyjnego Kapitał Ludzki. 
Filharmonia Śląska jest też wydawcą kilku książek i albumów oraz współproducentem filmu "Karol Stryja. Ślązak, który zdobył świat" (reż. Violetta Rotter-Kozera). 
W latach 2010–2013 przeprowadzono remont siedziby filharmonii przy ulicy Sokolskiej.
Siedziba Filharmonii Ślaskiej.
Budynek w którym mieści się Filharmonia Śląska powstał w 1873 przy ówczesnej Karlsstraße 2 (obecnie Sokolska). Bydynek sąsiadował z obiektami browaru którego pierwotnymi właścicielami byli von Thiele-Winkler a następnie A. Bettmann. Browar działał do 1918 roku. Budynek został wzniesiony w stylu neoklasycyzmu. Poza mieszkaniami w budynku mieściła się sala o nazwie Reichshalle a później też restauracja. Sala ta służyła życiu towarzyskiemu i kulturalnemu Katowic. W sali tej występował chór Oskara Meisnera. W sali koncertowali liczni artyści. 27 października 1901 r. koncertował Ignacy Paderewski. Przemawiał tu też Wojciech Korfanty. W latach 1922 - 1937 budynek był siedzibą Związku Powstańców Ślaskich. W czasie drugiej wojny światowe, w 1943 r., następuje przebudowa obiektu. Dobudowano balkon z prawej strony, przebudowano scenę i podscenię, przebudowano całkowicie frontową klatkę schodową. Budynek został przeznaczony na filharmonię. Kolejny remont przeprowadzono w 1979 roku. W 1992 budynek został wpisany do rejestru zabytków klasy A pod numerem A/1460/92. Kolejny remont powiązany z rozbudową obiektu został przeprowadzony w latach 2010 do 2014. Po rozbudowie powierzchnia użytkowa wzrosła z 3186 m² do 5252 m². Sala wzbogaciła się o 36 głosowe organy firmy Karl Schuke Berliner Orgelbauwerkstatt GmbH , poprzedni 40-sto głosowy instrument firmy Berschdorf przekazany został Salezjańskiej Szkole Organistowskiej w Zabrzu.

</doc>
<doc id="195940" url="https://pl.wikipedia.org/wiki?curid=195940" title="Filharmonia Świętokrzyska">
Filharmonia Świętokrzyska



</doc>
<doc id="195941" url="https://pl.wikipedia.org/wiki?curid=195941" title="Filharmonia im. Witolda Lutosławskiego we Wrocławiu">
Filharmonia im. Witolda Lutosławskiego we Wrocławiu

Filharmonia im. Witolda Lutosławskiego we Wrocławiu – istniejąca w latach 1958–2014 instytucja muzyczna we Wrocławiu, której siedziba i sala koncertowa mieściły się w budynku przy ul. Marszałka Józefa Piłsudskiego 19. W roku 2014 z połączenia Filharmonii oraz Międzynarodowego Festiwalu Wratislavia Cantans powstała nowa instytucja – Narodowe Forum Muzyki, która jest pod względem prawnym i artystycznym kontynuatorem dawnej filharmonii.
Historia.
Pierwszy powojenny koncert orkiestry symfonicznej we Wrocławiu odbył się już 29 czerwca 1945 r. w sali Teatru Miejskiego. Do roku 1949, kiedy utworzono samodzielną państwową Operę Wrocławską, zespół orkiestry pełnił rolę filharmonii i zespołu operowego. Później, aż do 1954 r. nie było we Wrocławiu samodzielnej orkiestry symfonicznej. Utworzono ją dopiero w 1954 r., m.in. z inicjatywy hr. Wojciecha Dzieduszyckiego, lwowskiego artysty osiadłego po wojnie we Wrocławiu. Pierwszy swój koncert nowo powstała Wrocławska Orkiestra Symfoniczna dała w październiku tego roku w auli Politechniki.
1 sierpnia 1958 orkiestra została upaństwowiona i przemianowana na Państwową Filharmonię we Wrocławiu, a jeden z inicjatorów jej powstania, Adam Kopyciński, został jej pierwszym dyrektorem i kierownikiem artystycznym. Dziesięć lat później, 18 grudnia 1968, filharmonia otrzymała nową siedzibę przy dzisiejszej ul. Piłsudskiego, gdzie funkcjonowała do roku 2015.
W 1994 r. filharmonii nadano imię Witolda Lutosławskiego.
Po powodzi w roku 1997 budynek przeszedł remont – przebudowano salę koncertową, dobudowano 2 piętra zaplecza, a zewnętrzne schody prowadzące z piętra wprost na chodnik zastąpiono przeszkloną klatką schodową. Nie został jednak rozwiązany największy problem – zbyt mała ilość miejsc dla melomanów – filharmonia mogła pomieścić tylko ok. 450 osób.
Zespoły i dyrekcja.
Od 2005 roku dyrektorem naczelnym instytucji jest Andrzej Kosendiak – dyrygent, propagator muzyki dawnej i chóralnej, inicjator licznych festiwali i konkursów muzycznych. 
Ponadto obok Orkiestry Symfonicznej w ramach struktury Filharmonii funkcjonowały:
a także powstałe z inicjatywy dyrektora Andrzeja Kosendiaka
Działania inwestycyjne w zakresie budowy nowej sali koncertowej i siedziby Filharmonii Wrocławskiej przyniosły efekt w postaci kompleksu Narodowego Forum Muzyki.

</doc>
<doc id="195942" url="https://pl.wikipedia.org/wiki?curid=195942" title="Filharmonia Zabrzańska">
Filharmonia Zabrzańska

Filharmonia Zabrzańska - instytucja kultury miasta Zabrze, założona w roku 1950 jako "Filharmonia Górnicza Związku Zawodowego Górników". Jej celem działania była wówczas popularyzacja muzyki w środowisku robotniczym. Od początku prowadziła też działalność skierowaną na młodszych odbiorców – dzieci i młodzież.
Repertuar prezentowany w Filharmonii Zabrzańskiej ewoluował od operetek i oper, do koncertów typowo filharmonicznych.
W latach 80. XX w. zespół otrzymał nazwę "Filharmonii Państwowej", co było dowodem uznania władz.
W Filharmonii Zabrzańskiej występowało wielu uznanych artystów z kraju, z najsłynniejszych – dyrygenci: Grzegorz Fitelberg, Karol Stryja, Marek Pijarowski i soliści: Wiesław Ochman, Bernard Ładysz, Piotr Paleczny, Wojciech Waleczek, Krystian Zimerman i Halina Czerny-Stefańska, oraz artyści zagraniczni.
Orkiestra Filharmonii Zabrzańskiej bierze udział w licznych festiwalach, takich jak: im. Krystyny Jamruz w Busku-Zdroju, Międzynarodowy Festiwal Muzyki Sakralnej "Gaude Mater" w Częstochowie, im. Jana Kiepury w Krynicy, Śląskiej Trybunie Kompozytorów w Katowicach, Festiwal Gwiazd w Międzyzdrojach i innych. Występuje także na zagranicznych koncertach.
Filharmonia Zabrzańska prowadzi także działalność wydawniczą – jej orkiestra wydała 2 płyty CD, zrealizowano też nagrania występów dla TVP.
Jej dyrektorem naczelnym i artystycznym od 1990 roku jest Sławomir Chrzanowski.
Od roku 2010 Filharmonia ma swoją siedzibę w zabytkowym budynku (z roku 1911) dawnej Biblioteki Donnersmarcków. Fundatorem jej był zabrzański filantrop Guido Henckel von Donnersmarck. 

</doc>
<doc id="195943" url="https://pl.wikipedia.org/wiki?curid=195943" title="Filharmonia Zielonogórska">
Filharmonia Zielonogórska

 
Filharmonia Zielonogórska im. Tadeusza Bairda – państwowa instytucja kulturalna o statusie filharmonii, działająca w Zielonej Górze. Została założona w 1974 w oparciu o Zielonogórską Orkiestrę Symfoniczną, działającą od 1956 roku.
Dyrektorem artystycznym i programowym jest Czesław Grabowski – kompozytor i dyrygent. Filharmonia nosi imię współczesnego kompozytora polskiego Tadeusza Bairda. Dysponuje dwoma salami koncertowymi: Salą FZ z widownią na 200 osób w starym budynku z 1900 i salą MCM w nowym budynku z 2004, Międzynarodowym Centrum Muzycznym „Wschód-Zachód” na 400 osób.
W Filharmonii dorocznym wydarzeniem artystycznym są marcowe "Międzynarodowe Spotkania Muzyczne „Wschód - Zachód”", które odbywają się w wielu miastach po polskiej i niemieckiej stronie granicy.

</doc>
<doc id="195944" url="https://pl.wikipedia.org/wiki?curid=195944" title="Filharmonia Dolnośląska">
Filharmonia Dolnośląska

Filharmonia Dolnośląska – państwowa instytucja kulturalna działająca w Jeleniej Górze. 
Historia.
Została założona w 1976 roku przez przekształcenie powstałej w 1964 Społecznej Orkiestry Symfonicznej w Jeleniej Górze w Państwową Orkiestrę Symfoniczną. Inicjatorem powstania zespołu był Stefan Strahl (późniejszy wieloletni dyrektor FD), który współtworzył ją wraz z nauczycielami Państwowej Szkoły Muzycznej w Jeleniej Górze. Od 1989 orkiestra działała pod nazwą Filharmonia im. L. Różyckiego w Jeleniej Górze, a od 1999 jako Filharmonia Dolnośląska.
Zespół filharmoników pracował pod kierownictwem artystycznym: Stefana Strahla, Tadeusza Wicherka, Roberta Satanowskiego, Andrzeja Chorosińskiego. Obecnie funkcję dyrektora naczelnego sprawuje Tomasz Janczak.

</doc>
<doc id="195945" url="https://pl.wikipedia.org/wiki?curid=195945" title="Cesja (prawo)">
Cesja (prawo)



</doc>
<doc id="195952" url="https://pl.wikipedia.org/wiki?curid=195952" title="P’yŏngan Południowy">
P’yŏngan Południowy

P’yŏngan Południowy (kor. 평안남도, P’yŏngan-namdo) – prowincja Korei Północnej. Prowincja została utworzona w 1896 roku z południowej części dawnej prowincji P’yŏngan. Stolicą jest P’yŏngsŏng.
Geografia.
Od strony północnej P’yŏngan Południowy graniczy z P’yŏnganem Północnym oraz Chagangiem, od wschodu i południowego wschodu z Hamgyŏngiem Południowym oraz Kangwŏnem, od południa z Hwanghae Północnym oraz z Pjongjangiem. Od zachodu granicę wyznacza Morze Żółte oraz Zatoka Koreańska.
Podział administracyjny.
P’yŏngan Południowy podzielony jest na 1 miasto specjalne (kor. "Tŭkkŭpsi"), 5 miast (kor. "Si"), 3 dystrykty (1 "Ku" and 2 "Chigu"), 19 powiatów (kor. "Kun").
Powiaty.
Dawne powiaty prowincji, połączone z Namp’o w 2004 roku:

</doc>
<doc id="195955" url="https://pl.wikipedia.org/wiki?curid=195955" title="Kahun">
Kahun



</doc>
<doc id="195957" url="https://pl.wikipedia.org/wiki?curid=195957" title="Ryanggang">
Ryanggang

Ryanggang (, "Ryanggang-do") – jest prowincją Korei Północnej. Został utworzony w 1954 roku, kiedy został wyodrębniony z prowincji Hamgyŏng Południowy. Stolicą jest Hyesan.
Geografia.
Prowincja graniczy z Chinami od północy, od wschodu z prowincją Hamgyŏng Północny, od południa z prowincją Hamgyŏng Południowy i od zachodu z prowincją Chagang.
Podział administracyjny.
Ryanggang podzielone jest na 1 miasto (kor. "si") oraz 11 powiatów (kor. "gun").

</doc>
<doc id="195958" url="https://pl.wikipedia.org/wiki?curid=195958" title="Aratos z Soloj">
Aratos z Soloj

Aratos z Soloj ( "Aratos ho Soleus"; wersja łac. imienia Aratus; ur. około 310 p.n.e., zm. około 245 p.n.e.) – hellenistyczny poeta i lekarz grecki żyjący w czasach Ptolemeusza II Filadelfosa (panowanie: 284–246 p.n.e.). Urodził się w Soli w Cylicji. Aratos był uczniem filozofa Perseusza z Aten, z którym udał się na macedoński dwór Antygona Gonatasa, gdzie spędził resztę swojego życia. Z inspiracji króla napisał "Phaenomena" – "O znakach niebieskich" astronomiczny poemat heksametryczny parafrazujący dzieło Eudoksosa z Knidos, w którym opisał 44 konstelacje gwiazd. Sam nie był astronomem.
Osoba.
Aratos urodził się około 310 roku p.n.e. w Soloj. Jego ojciec był zwycięskim strategiem w Soloj. Kształcił się u Menekratesa, potem w Atenach u gramatyka perypatetyckiego Praksyfanesa oraz u założyciela Stoi, Zenona z Kition. Studiował także matematykę i astronomię. W latach siedemdziesiątych III wieku w eubejskiej Eretrii przebywał wspólnie z filozofem megarejskim (erystycznym) Menedemem. Jeszcze w Atenach pisywał wiersze, co jak się zdaje było powodem, że Zenon z Kition, zaprzyjaźniony z królem macedońskim Antygonem Gonatasem (od 276/5 r.), polecił go królewskiej opiece. Już jako nadworny poeta napisał kantatę na ślub króla z królewną syryjską Filą. Na dworze macedońskim przebywał dłużej wraz ze stoikami Perseuszem i Filonidasem, sceptykiem Tymonem z Fliuntu oraz poetami Aleksandrem Etolczykiem i Atenagorasem z Rodos. Z Macedonii udał się, być może z polecenia królowej Fili, na dwór syryjski Antiocha I Sotera, gdzie opracował na żądanie króla wydanie "Odysei". Z Syrii wrócił na dwór macedoński, gdzie zmarł jeszcze przed śmiercią Antygona Gonatasa (240/39 r.).
Twórczość.
Katalog pism poety podaje "Księga Suda". Oprócz "Fenomenów" jest tam wymieniony jeszcze jeden, późniejszy poemat astronomiczny, farmaceutyczny, kosmogoniczny, o rytuałach ofiarnych, nadto okolicznościowe wiersze żałobne, zwane epicediami. Wszystkie te utwory poszły w niepamięć wobec głównego arcydzieła poety, wspomnianych "Fenomenów" ("Phainómena") - to jest "Zjawisk na niebie".
Geneza "Fenomenów".
Anegdota opowiedziana w jednym z żywotów Arata ("Vita I") podaje takie okoliczności powstania utworu: Król Antygon wezwał dwóch poetów ze swego dworu, by popisali się swym kunsztem, lekarza Arata i astronoma Nikandra. Lekarz napisał poemat astronomiczny ("Phainómena"), a astronom - medyczny ("Thēriaká"). Anegdota jest zmyślona. Nikander żył o pokolenie wcześniej od Arata, nie mógł więc stanąć z nim do rywalizacji. Posłużyła jednak Cyceronowi, a po nim innym do twierdzenia, że "kto posiada dobre wykształcenie retoryczne, potrafi, gdy trzeba, ubrać w piękne wiersze np. tajniki natury, choćby się nigdy nie uczył nauk przyrodniczych, trzeba mu je tylko spisać i dać do ręki". W istocie Aratos posiadał niewątpliwie pewną wiedzę astronomiczną, swój utwór napisał jednak na podstawie globusa niebieskiego i komentarza sławnego matematyka i astronoma Eudoksosa z Knidos (ok. 390-337), ucznia pitagorejczyka Archytasa i Platona. Na globusie narysowane były konstelacje gwiezdne i ich nazwy. Dzięki globusowi i komentarzowi Aratos zorientował się w nazwach ciał niebieskich, ich układzie, czasie ich wschodu i zachodu i ich wpływie na zmiany pogody i wiatrów.
Treść.
Utwór otwiera hymn do Zeusa napisany na wzór hymnu Kleantesa i starego hymnu orfickiego. Stanowi recytację wobec zgromadzonych na święto Zeusa mężów (w tym przypadku zapewne stoików).
Od hymnu przechodzi poeta do opisu konstelacji. Chcąc ożywić bieg utworu każe czytelnikowi szukać ich na niebie: "Jeśli chcesz znaleźć Woźnicę i gwiazdę Woźnicy, i doszła/wieść cię o Kozie, to jego znajdziesz w całej wielkości,/jak się opiera o lewy bok Bliźniąt, a głowy wierzchołek/przeciw Helice się zwraca, nad lewym zaś Bliźniąt ramieniem/święta się Koza znajduje". Poeta używa określeń w prawo, w lewo, u góry, od dołu, przy głowie, ramieniu, ręce chcąc oddać wzajemne położenie gwiazd pozostających w bezustannym ruchu i stale zmieniających wzajemny stosunek do siebie. Opisując te ruchy Aratos tłumaczy je wzajemnymi upodobaniami lub antypatiami. Mit pozwala mu zamienić suchy katalog w poezję.
Za ilustrację mitologicznego ożywienia poematu niech posłuży Aratowy opis wzejścia na niebie Cefuesza i Kassjopei, rodziców Andromedy przed Niedźwiadkiem: "Kefeus pasem ociera się o podłoże, a górna część jego ciała, aż do głowy zanurza się w oceanie: zanurzyć kolana, nogi i biodra wzbraniają mu Niedźwiedzice. A sama biedna Kassjopeja spieszy za obrazem córki. Nóg jej i kolan nie widać jeszcze porządnie z wozu, a ona podnosząc się z wozu zanurza głowę, podobnie do skaczącego nurka". Poeta często zastępuje opis konstelacji krótkimi porównaniami, zaczerpniętymi z przypisywanej Hezjodowi "Tarczy Heraklesa". Dłuższe porównania pojawiają się w poemacie dwukrotnie. Po raz pierwszy przy Kassjopei (w. 192), gdzie pojawienie się gwiazd jest porównane do odsuwania zasuwy zaryglowanych drzwi. Po raz drugi przy opisie Argo (w. 344-347), obróconego w tył, "jak zwykle okręty, kiedy żeglarze obracają już rufę, wjechawszy do przystani, i kiedy zaraz podpierają okręt, bo odpływ odciąga od lądu". Na Hezjodzie opiera się Aratowy opis lata (w. 149-155) z jego upałem, zżętymi snopami i niespokojnym, wskutek wiatrów, morzem. Podobnie jak opis zimy (w. 287-299) przedstawiający niebezpieczeństwa żeglugi po wzejściu Koziorożca.
Aratos szczególnie interesuje się żeglugą. Opisowi konstelacji towarzyszą rady dla żeglarzy i rolników, po których następuje opis zodiaku (w. 588-732) i wspólnie wschodzących gwiazd. Z części zodiaku, które po sobie wschodzą i zachodzą oznacza się początek dnia i koniec nocy, szczególnie ważne dla żeglarzy. W drugiej części poematu, zwanej w młodszych rękopisach "Diosēmeia" lub "Prognōseis", a zaczynającej się od wiersza 733, daje poeta powiązane ze wschodem gwiazd i innymi zjawiskami przyrody informacje o zmianach pogody i ich przewidywaniu, skierowane szczególnie ku żeglarzom i rolnikom. Część tą rozpoczyna ponownym nawiązaniem do Zeusa: "Jeszcze my, ludzie, nie wiemy wszystkiego od Zeusa i wiele rzeczy jest skrytych, z których jedne wskaże nam Zeus: on przecież jawnie wspomaga ród ludzki wszędzie wglądając i wszędzie ukazując znaki; drugie rzeczy powie ci albo księżyc albo słońce". We wstępie wymienił poeta znaki, które dotyczą prac całego roku. Jako że te, które można wysnuć z ruchu i położenia gwiazd okazały się niewystarczające, w "Prognostykach" dodał inne, które ludzie dotąd poznali.
Wzory Arata.
Zarówno w wyborze tematu nieheroicznego, łączącego się z dniem codziennym rolnika i żeglarza, jak i w sposobie jego ukształtowania za pomocą mitów i napomnień idzie Aratos za Hezjodem i jego "Pracami i dniami". Natomiast w kwestiach merytorycznych oparł się na Eudoksosie. Nie cytuje go dosłownie, nie sięga też po inne źródła astronomiczne ówczesnych czasów. W opisie nieba pozostaje jednak całkowicie wierny Eudoksosowi, chociaż wzajemne położenie konstelacji uległo od jego czasów znacznym przesunięciom. Wierność Arata względem Eudoksosa chwali żyjący w II wieku p.n.e. Hipparch z Nicei autor zachowanego "Komentarza do Arata i Eudoksosa". Tok wykładu Arata jest ścisły, pozbawiony ozdób czy patosu, a także charakterystycznego dla poetów aleksandryjskich sentymentalizmu. Aratos pisze dla dojrzałej publiczności, która tak za jego czasów, jak i obecnie najbardziej interesuje się pogodą i najwięcej o niej mówi. Zwraca uwagę na wpływ gwiazd na pory i roku i pogodę, co jego czytelników interesowało, natomiast ignoruje zupełnie, coraz bardziej wówczas modną astrologię, rozumianą jako wiedzę o wpływie gwiazd na losy jednostek i ludów.
Język i metrum.
W języku Aratos, wydawca "Odysei", szedł za Homerem, czasami błędnie rozumiejąc jego formy. Nie dbał o elegancję jak inni aleksandryjczycy, o czym świadczy nadmiar spójników ("ra", "ge", "te") i powtarzanie staroświeckich pleonazmów (takich jak: "przez wszystkie dni", "nieustannie", "zawsze"), a także częste zaczynanie zdania od "ale ten".
W metryce wyraźnie nie zna reformy heksametru dokonanej przez Kallimacha i często stosuje wzgardzone przez tego poetę cztery spondeje w jednym wierszu. Jest też mniej wyrafinowany od współczesnych sobie poetów. Łączy go zresztą z nimi głównie chronologia. Wywodzi się z tradycji ateńskiej i macedońskiej, a uznanie u aleksandryjczyków zawdzięcza głównie temu, że podobnie jak oni za swego patrona obrał Hezjoda.
Sława.
O sławie Arata świadczą epigramy współczesnych. Chwali go Kallimach jako nowego Hezjoda. Leonidas z Tarentu nazywa go "uczonym Aratem, który subtelną troską zbadał wszystkie gwiazdy" i przywołuje Zeusa na porównanie: "Niech pochwalony będzie ten, który tak wielkie dzieło wypracował, i niech drugim po Zeusie zwie się on, co nowego blasku gwiazdom przysporzył na wieki". Utwór Arata spodobał się też jednemu z Ptolemeuszów, prawdopodobnie Ptolemeuszowi VII Fyskonowi, panującemu w II stuleciu, który przedkłada go w epigramie nad innych poetów, którzy temu tematowi poświęcili swe zdolności, zaznaczając, że "mistrz delikatnej mowy, Arat, dzierży wśród nich berło".
Już w II wieku p.n.e. zajęli się dziełem Arata gramatycy, którzy sporządzili wydanie krytyczne poematu i komentarz do niego. Poemat skomentował również wybitny grecki astronom Hipparch. Pomimo kilku uwag krytycznych pod adresem poematu Arata, Hipparch stawił go na równi z Eudoksosem. Z dzieła Hipparcha zachował się właśnie tylko komentarz do Arata. Pisanie licznych komentarzy do "Fenomenów" było kontynuowane jeszcze w Bizancjum, gdzie podręcznik do astronomii wszedł w skład siedmiu sztuk wyzwolonych.
Na zachodzie w I połowie I wieku p.n.e. naśladował Arata Varo Atacinus, a niedługo potem młody Cycero przełożył "Fenomena" (zachowała się jedynie część przekładu od wiersza 480) i "Prognostica" (znane tylko we fragmentach). W całości zachował się przekład Germanika (15 p.n.e.-19 n.e.) i Awiena ("Arati Phoenomena" z IV wieku). Do naśladowców Arata należeli Wergiliusz, który korzystał z niego w swoich "Georgikach" i Owidiusz - autor skrótu "Fenomenów". Od Owidiusza pochodzi zapewnienie o nieśmiertelności Arata: "cum sole et luna semper Aratus erit" ("razem z miesiącem i słońcem zawsze trwać będzie Aratus"). Kwintylian w I wieku n.e. zarzucał Aratowi, że przedmiot jego poematu pozbawiony jest żywego ruchu. Na Aratosie wzorował się też Marek Maniliusz ("Astronomica").
Gdy pod koniec starożytności wykształcenie skurczyło się do elementów matematyki i muzyki, a astronomia wykładana była z dziwacznego "Wesela Filologii" Marcjana Kapelli (z V wieku) i oszczędnych "Instytucji" Kasjodora, poemat Arata dawał możliwości pogłębienia wiedzy astronomicznej i meteorologicznej i stąd utrzymał się w systemie edukacji przez całe średniowiecze.
Cytat w Biblii.
Krótki fragment poematu "Fenomena" został zacytowany w Biblii, w Nowym Testamencie. Znalazł się on w przemówieniu apostoła Pawła wygłoszonym na Areopagu w Atenach (Dzieje Apostolskie 17,28): "Bo w nim żyjemy, poruszamy się i jesteśmy, jak też powiedzieli niektórzy z waszych poetów: Jesteśmy bowiem z Jego rodu." (gr. του γαρ και γενος εσμεν). (Pierwszy cytat w tym wersecie pochodzi z poezji Epimenidesa).
Aratos w Polsce.
W drugie połowie XVI wieku Andrzej Petrycy Nidecki, zachęcony przez swojego mistrza Sygoniusza, po powrocie z Padwy do Polski, opracował "Ciceronis fragmenta", a wśród nich "Fragmenta aratea". Wydanie ukazało się w Wenecji w 1561 roku. Nidecki informuje we wstępie, że przy pracy korzystał z pomocy swego padewskiego kolegi Jana Kochanowskiego. O zamiłowaniu Kochanowskiego w Aracie świadczy uzupełnienie przezeń brakujących w przekładzie Cycerona wierszy, według oryginału greckiego. Praca pod tytułem "M. T. Ciceronis Aratus, ad Graceum exemplar expensuset loci mancis restitutus" ukazała się w Krakowie w 1579 roku. Stała się ona następnie podstawą, dokonanego przez Kochanowskiego, przekładu poematu Arata na język polski, pierwszego w ogóle przekładu tego utworu na język nowożytny. Przekład ukazał się po śmierci poety w 1585 roku. Kochanowski 733 wiersze poematu Arata oddał w 600. rymowanych trzynastozgłoskowcach - skracał więc gdzie mógł opis konstelacji, poszerzył natomiast z 18 do 24 wierszy wstępny hymn otwierający utwór. Pracę nad przekładem rozpoczął wkrótce po powrocie do kraju, o czym świadczy uwaga Nideckiego do drugiego wydania "Fragmentów" Cycerona (1565), wyrażająca nadzieję na rychłe wzbogacenie polskiej poezji przekładem greckiego poematu, który rozsławi imię poety. O tym że podobnie traktował swój przekład również Kochanowski świadczy apostrofa do muzy z końcówki wstępu: "A ty, o Uranija życz mi łaski swojej,/Aby ludzie poznali gwiazdy z pieśni mojej,/której ja dziś wzór biorę z dawnego Arata:/Twój to dar, jeśli ona będzie godna świata".
Czytelnikiem polskiego przekładu Arata mógł być Wojski, który "na pamięć znał imię i kształt każdej gwiazdy,/Wskazywał palcem miejsce i drogę ich jazdy". Jego "astronomia" (VIII 61-98) stanowi polski odpowiednik klasycznego przewodnika Arata. Prognozy pogody z zachowania się bydła i ptaków, które umieścił Mickiewicz na początku X księgi "Pana Tadeusza" są wzorowane na Wergiliuszu. Wiersz o krowie, która "coraz ku niebu wznosi wielkie oko,/Usta z dziwu otwiera i wzdycha głęboko" oraz o wronach, które "stadami obstąpiwszy stawy,/Przechadzają się sobie poważnymi kroki..." znajdują swe odpowiedniki w "Georgikach" II 375n. i I 388n., a tam trafiły z poematu Arata w. 951n. i 961n.

</doc>
<doc id="195960" url="https://pl.wikipedia.org/wiki?curid=195960" title="Eugeniusz Tkaczyszyn-Dycki">
Eugeniusz Tkaczyszyn-Dycki

Eugeniusz Tkaczyszyn-Dycki (ur. 12 listopada 1962 w Wólce Krowickiej) – polski poeta.
Życiorys.
Absolwent filologii polskiej na UMCS. Debiutował w „Akcencie” nr 4 z 1989 roku. W latach 1990–2003 współpracował z kwartalnikiem literackim „Kresy”. Od 1991 mieszka w Warszawie, od 1993 jest członkiem Stowarzyszenia Pisarzy Polskich.
Skupieni wokół pisma Ha!art młodzi krytycy poświęcili Tkaczyszynowi-Dyckiemu książkę "Jesień już Panie a ja nie mam domu. Eugeniusz Tkaczyszyn Dycki i krytycy".
Jego poezja, łącząca tradycję (m.in. metafizycznej poezji baroku) ze współczesną dykcją, doczekała się wielu recenzji i opracowań. Poeta łączy w swej poezji nie tylko fascynację konceptyzmem, marinizmem, ale także nadaje swym wierszom muzyczność i nacechowanie filozoficzne. Wśród czytelników fascynujących się tą poezją znalazł się także Czesław Miłosz, który osobiście nagrodził poetę.
Poezja Tkaczyszyna-Dyckiego doczekała się także adaptacji. Łódzki „Teatr Napięcie” w 2007 roku wystawił sztukę „Przewodnik dla bezdomnych” (na podstawie zbioru „Przewodnik dla bezdomnych niezależnie od miejsca zamieszkania” oraz twórczości Arthura Rimbauda) z muzyką zespołu „The Homeless Band”.
Jest członkiem kapituły Poznańskiej Nagrody Literackiej.

</doc>
<doc id="195962" url="https://pl.wikipedia.org/wiki?curid=195962" title="Gongju">
Gongju

Gongju (kor. 공주시, Gongju-si) – miasto w Korei Południowej, w prowincji Chungcheong Południowy. Miasto zajmuje powierzchnię 940,71 km², a zamieszkuje je 131 tys. mieszkańców (2003).
Nowa stolica Yeongi-Gongju.
11 sierpnia 2004 południowokoreański premier Lee Hae-chan ogłosił decyzję o przeniesieniu stolicy z Seulu do Gongju i powiatu Yeongi-gun począwszy od 2007. Nowa stolica powstać ma na wyznaczonym obszarze o powierzchni 71 km². Prace budowlane mają trwać aż do 2030. Pierwsza faza budowy ma być ukończona w 2012 i prawdopodobnie wtedy przeniesione zostaną najważniejsze budynki administracji rządowej, a być może również parlament i sąd najwyższy.
Za główną przyczynę zmiany stolicy podaje się przerost Seulu, który dominuje gospodarczo nad resztą kraju. Ponadto wzrost liczby ludności powoduje trudności w przemieszczaniu się po dotychczasowej stolicy. Oficjalnie nie podaje się jednak, że w nowym miejscu rząd i administracja znajdzie się poza bezpośrednim zasięgiem artylerii północnokoreańskiej.
Koszty przeniesienia stolicy szacuje się na 45-94 miliardów dolarów. Wywołało to zatem sprzeciw partii opozycyjnych i części ludności, którzy twierdzą, że tak poważny projekt jak przenosiny stolicy powinien być zatwierdzony w ogólnonarodowym referendum. Sondaże opinii publicznej wskazują, że przeciwnicy zmiany stolicy mają nieznaczną przewagę. Pod koniec 2004 rząd ogłosił, że Seul pozostanie nadal oficjalną stolicą kraju i że pozostanie tu część urzędów, ale jednak reszta zostanie przeniesiona do Gongju.

</doc>
<doc id="195964" url="https://pl.wikipedia.org/wiki?curid=195964" title="Sławnik">
Sławnik

Sławnik (ur. ?; zm. 18 czerwca 981) – głowa rodu Sławnikowiców, książę Libic. Prawdopodobnie był wnukiem Spytymira, synem Voka. Z jego imieniem wiąże się pierwsza pisemna wzmianka o Kłodzku z 981 roku u kronikarza praskiego, Kosmasa.
Był żonaty ze Strzeżysławą. Miał 7 synów, z czego sześciu z małżeństwa ze Strzeżysławą: 
oraz z innej żony: 
Według Brunona z Kwerfurtu był bliskim krewnym cesarza Henryka II. Dokładne pokrewieństwo między rodem cesarskim a Sławnikiem nie jest znane. W literaturze historycznej wysunięto kilka hipotez na ten temat:
Według teorii dotyczących pochodzenia Sławnika, miał on być synem księcia Voka albo synem księcia czeskiego Wacława I Świętego i być tożsamy ze Zbrasławem.

</doc>
<doc id="195967" url="https://pl.wikipedia.org/wiki?curid=195967" title="Jacek Protasiewicz">
Jacek Protasiewicz

Jacek Protasiewicz (ur. 5 czerwca 1967 w Brzegu) – polski polityk, poseł na Sejm IV, VIII i IX kadencji, w latach 2004–2014 poseł do Parlamentu Europejskiego V, VI i VII kadencji, a w latach 2012–2014 jego wiceprzewodniczący.
Życiorys.
Syn Henryka i Marii. Z wykształcenia polonista, ukończył studia na Uniwersytecie Wrocławskim, na którym w latach 1986–1988 był przewodniczącym uczelnianej komórki Niezależnego Zrzeszenia Studentów. Należał do założycieli Kongresu Liberalno-Demokratycznego w województwie wrocławskim, był przewodniczącym tej partii we Wrocławiu. W 1994 kierował kampanią koalicji „Wrocław 2000”, której lider Bogdan Zdrojewski został po wygranych wyborach po raz drugi prezydentem Wrocławia.
Od 1994 należał do Unii Wolności, w 2001 przystąpił do Platformy Obywatelskiej. Kierował strukturami PO w powiecie wrocławskim. Od 1998 do 2001 zasiadał w sejmiku dolnośląskim I kadencji.
W wyborach parlamentarnych w 2001 z listy PO uzyskał mandat posła na Sejm w okręgu wrocławskim. Od maja do lipca 2004 był eurodeputowanym V kadencji w ramach delegacji krajowej. W wyborach w 2004 został wybrany na posła do Parlamentu Europejskiego VI kadencji z ramienia PO z okręgu dolnośląsko-opolskiego. Przystąpił do grupy Europejskiej Partii Ludowej i Europejskich Demokratów. Był szefem sztabu wyborczego Donalda Tuska podczas wyborów prezydenckich w 2005.
W wyborach europejskich w 2009 skutecznie ubiegał się o reelekcję w wyborach do PE. Został też członkiem rady Kolegium Europy Wschodniej im. Jana Nowaka-Jeziorańskiego. Od grudnia 2010 do czerwca 2012 był p.o. przewodniczącego PO w województwie dolnośląskim. Był szefem sztabu PO w wyborach parlamentarnych w 2011. 18 stycznia 2012 został wybrany na wiceprzewodniczącego Parlamentu Europejskiego, a 26 października 2013 na przewodniczącego PO na Dolnym Śląsku. W 2014 zrezygnował z ubiegania się o europarlamentarną reelekcję po budzącym kontrowersje incydencie na lotnisku we Frankfurcie nad Menem z jego udziałem. W 2015 został szefem biura krajowego PO.
W wyborach parlamentarnych w tym samym roku wystartował do Sejmu z listy PO w okręgu wrocławskim. Został wybrany na posła VIII kadencji, otrzymując 28 822 głosy. W marcu 2016 odwołany z funkcji przewodniczącego PO w województwie dolnośląskim, a w lipcu tego samego roku wykluczono go z partii. We wrześniu 2016 został przewodniczącym nowo powołanego koła poselskiego Europejscy Demokraci. W następnym miesiącu założył stowarzyszenie o tej samej nazwie (także stanął na jego czele), a 12 listopada, w wyniku połączenia jego struktur z Partią Demokratyczną, współtworzył partię Unia Europejskich Demokratów, której został I wiceprzewodniczącym. W lutym 2018, w wyniku rozwiązania koła poselskiego UED i współtworzenia przez jej posłów wspólnego klubu z Polskim Stronnictwem Ludowym, został wiceprzewodniczącym tego klubu poselskiego. W grudniu 2018 przyłączył się (w wyniku porozumienia trzech partii) do posłów Nowoczesnej, umożliwiając reaktywację klubu poselskiego tego ugrupowania. W czerwcu 2019 powrócił do klubu PSL-UED w związku z połączeniem się klubu Nowoczesnej z klubem PO-KO.
W wyborach w tym samym roku otrzymał pierwsze miejsce na liście kandydatów PSL do Sejmu w okręgu wrocławskim (w ramach inicjatywy Koalicja Polska, w skład której weszła UED). Uzyskał poselską reelekcję, otrzymując 17 618 głosów. Po wyborach został wiceprzewodniczącym klubu parlamentarnego Koalicja Polska – PSL-Kukiz’15.
Życie prywatne.
Od 2002 do 2019 żoną Jacka Protasiewicza była Patrycja Matusz, z którą ma syna Piotra.

</doc>
<doc id="195968" url="https://pl.wikipedia.org/wiki?curid=195968" title="Flora z Amberu">
Flora z Amberu



</doc>
<doc id="195972" url="https://pl.wikipedia.org/wiki?curid=195972" title="Praktiker">
Praktiker

Praktiker – była sieć sklepów z artykułami budowlanymi założona w 1978 roku. Do listopada 2005 sieć należała do koncernu Metro AG, który po wejściu na giełdę zachował 40,5% akcji. Powstało 435 marketów Praktiker, w tym 350 w Niemczech i 24 w Polsce. W innych krajach Europy (Grecja, Turcja, Luksemburg, Ukraina, Bułgaria, Rumunia, Węgry) było ich 62.
Działalność.
Praktiker AG powstał w 1978 roku, wzrastał w przeciwieństwie do większości swoich niemieckich rywali poprzez zakupy kilku małych sieci marketów i firm materiałów budowlanych. Po zjednoczeniu Niemiec od roku 1990 doszło do ekspansji w nowych landach i innych krajach europejskich. Po wycofaniu Metro AG jako jedynego lub większościowego udziałowca w 2005/06, przedsiębiorstwo znalazło się w sytuacji kryzysu egzystencjalnego i miało przez kilka lat wysokie straty. Pomimo intensywnych wysiłków i znacznych zastrzyków finansowych próby restrukturyzacji nie powiodły się.
W lipcu 2013 roku ogłoszono upadłość. 
W Polsce.
Pierwszy sklep Praktiker w Polsce został otworzony w Jankach pod Warszawą w 1997 roku. Spółka Baumarkt Praktiker International zajmowała się operacjami zagranicznymi Praktikera, w tym w Polsce.
Polski Praktiker w roku 2012 miał obroty w wysokości 759,2 mln zł. W tym też roku zatrudniał 358 osób i miał 24 sklepy. 7 lutego 2017 roku 6 komorników w całej Polsce dokonało zamknięcia 19 oddziałów Praktiker oraz zabezpieczania mienia. Firma popadła również w konflikt z pracownikami, nie zabezpieczając ich wynagrodzeń i odpraw. W kwietniu 2018 r. działało tylko 5 sklepów: w Gdańsku, Grudziądzu, Kielcach, Nowym Sączu i Olsztynie. Obi przejęło 7 lokalizacji – 6 w centrach handlowych M1 w Markach pod Warszawą, Bytomiu, Czeladzi (te 3 otworzone 26 kwietnia 2018), Krakowie, Łodzi i Radomiu; i kolejny w Nowym Sączu.

</doc>
<doc id="195975" url="https://pl.wikipedia.org/wiki?curid=195975" title="Kangwŏn">
Kangwŏn

Kangwŏn (kor. 강원도, Kangwŏn-do) – prowincja Korei Północnej. Przed podziałem Korei w 1945 roku, wraz ze swoim południowokoreańskim sąsiadem, prowincją o takiej samej nazwie Gangwonem tworzyły jedną prowincję.
Geografia.
Od strony północnej prowincja graniczy z Hamgyŏng Południowym, od zachodu z P’yŏngan Południowym oraz Hwanghae Północnym, od południa z Kaesŏngiem. Leży także wzdłuż Koreańskiej Strefy Zdemilitaryzowanej oddzielającej oba państwa koreańskie. Od wschodu granicą jest Morze Japońskie ("Morze Wschodniokoreańskie").
W prowincji dominują góry T’aebaek, których najwyższym szczytem jest Kŭmgangsan („Góry Diamentowe”).
Północnokoreański oraz południowokoreański Kangwŏn są częścią regionu Kwandong. Region na zachód od gór T’aebaek nazywa się Yŏngsŏ, a na wschód Yŏngdong.
Podział administracyjny.
Prowincja Kangwŏn podzielona jest na 2 miasta (kor. "Si") oraz 15 powiatów (kor. "Kun").

</doc>
<doc id="196009" url="https://pl.wikipedia.org/wiki?curid=196009" title="Michał Piotrowski">
Michał Piotrowski



</doc>
<doc id="196010" url="https://pl.wikipedia.org/wiki?curid=196010" title="Jekaterinburg">
Jekaterinburg



</doc>
<doc id="196019" url="https://pl.wikipedia.org/wiki?curid=196019" title="Piotr Macierzyński">
Piotr Macierzyński

Piotr Macierzyński (ur. 1971) – polski poeta mieszkający w Łodzi.
Życiorys.
Debiutował w 1993 roku w piśmie „Tytuł”. Publikował także w wielu innych czasopismach literackich (m.in. „Ha!art, FA-art”, „Lampa”, „Czas Kultury”, dwutygodnik.com, „Opcje”, „Studium”).
Jest laureatem wielu konkursów poetyckich organizowanych w Polsce (m.in.: H. Poświatowskiej, Z. Herberta, „Czasu Kultury”).
Jego wiersze były tłumaczone na wiele języków, w tym na: włoski, chorwacki, słoweński, czeski, słowacki, niemiecki, hiszpański, litewski, francuski, kataloński, bułgarski. W 2011 w języku ukraińskim ukazał się wybór wierszy pt. "тьфу, тьфу", a w 2015 w Pradze wyszła "Antologie esesáckých básní".
Ukazały się także publikacje tłumaczone w prasie literackiej np. na włoski czy w takich pismach jak „Apokalipsa”, „Quorum”.

</doc>
<doc id="196021" url="https://pl.wikipedia.org/wiki?curid=196021" title="Coral z Begmy">
Coral z Begmy



</doc>
<doc id="196024" url="https://pl.wikipedia.org/wiki?curid=196024" title="Rząd londyński">
Rząd londyński



</doc>
<doc id="196026" url="https://pl.wikipedia.org/wiki?curid=196026" title="John Baildon">
John Baildon

John Baildon (ur. 11 grudnia 1772 w Larbert, Szkocja, zm. 7 sierpnia 1846 w Gliwicach) – hutnik, przemysłowiec, inżynier, uważany za ojca współczesnego hutnictwa żelaza. Całe swoje życie zawodowe związał z Górnym Śląskiem.
Młodość.
Baildonowie byli rodziną o tradycjach hutniczych. Ojciec Johna, William Baildon (1736-1820), wywodził się ze starego rodu Baildonów, który od XII wieku żył w miejscowości Baildon w hrabstwie Yorkshire, niedaleko Bradford – dokładnie nie wiadomo kiedy rodzina przeprowadziła się do Szkocji. Matką była Elisabeth Anderson. John miał trzy siostry i trzech braci.
William Baildon był inżynierem hutnictwa w Zakładach Żelaznych Carron w Szkocji. Młody John studiował mechanikę, hydraulikę oraz rysunek techniczny, a pod kierunkiem ojca zapoznawał się praktycznie z techniką przeróbki rud żelaza i odlewnictwem. W wieku 17 lat poznał Fryderyka von Redena, dyrektora Wyższego Urzędu Górniczego we Wrocławiu, późniejszego pruskiego ministra zajmującego się uprzemysłowieniem Górnego Śląska.
Na Śląsku.
Wiosną 1793 przybył na zaproszenie Friedricha Wilhelma von Redena do Tarnowskich Gór. Pomimo młodego wieku (miał 21 lat) powierzono mu stanowisko doradcy technicznego przy budowie Królewskiej Odlewni Żelaza w Gliwicach, gdyż jego promotorem był John Smeaton (jeden z najwybitniejszych inżynierów tamtych czasów). Główne zadanie Baildona polegało na zaprojektowaniu i nadzorowaniu budowy wielkiego pieca hutniczego opalanego koksem. Zbudowany przez Baildona, według planów Ephraima Ludwiga Abtsa, wielki piec był pierwszym tego typu obiektem na kontynencie europejskim. Po raz pierwszy otrzymano z niego surówkę 10 listopada 1796 r..
W 1795 r. brał udział przy konstruowaniu i nadzorował odlewanie w zakładach hutniczych Mała Panew łuków nośnych do najstarszego na kontynencie europejskim mostu żelaznego, zbudowanego nad Strzegomką w Łażanach na Dolnym Śląsku. Most został otwarty wiosną 1796 r.
W 1799 na podstawie pomysłu von Redena, Baildon i Wedding opracowali projekty techniczne i kosztorysy nowej huty na terenie obecnego Chorzowa, która otrzymała nazwę Królewska Huta (niem. "Königshütte"). Uruchomiona w 1802 roku była ona najnowocześniejszą hutą ówczesnej Europy. Razem z Redenem zaprojektował Kanał Kłodnicki oraz Główną Kluczową Sztolnię Dziedziczną. Obie te inwestycje miały służyć do transportu drogą wodną węgla z kopalń "Królowa Luiza" w Zabrzu i "Król" w Królewskiej Hucie. Te nowatorskie inwestycje straciły na znaczeniu wraz z otwarciem w 1845 r. linii kolejowej z Wrocławia, przedłużonej w następnym roku do Mysłowic.
W 1801 w spółce z księciem Fryderykiem Ludwikiem Hohenlohe zaprojektował kopalnię węgla kamiennego "Hohenlohe" i hutę żelaza "Hohenlohe" w Wełnowcu. Od 1802 inwestował w hutnictwo na Morawach. W 1804, inwestując własne fundusze, zbudował hutę cynku w Katowicach-Wełnowcu, w której proces technologiczny oparty był na nowatorskich w tym czasie piecach muflowych. Zabytkowa hala pieców muflowych została zburzona w sierpniu 2005.
W 1823 zawiązał spółkę akcyjną z udziałem wyłącznie kapitału mieszczańskiego, która na granicy Katowic, Dębu i Załęża (dzisiaj dzielnic Katowic) zbudowała Hutę Baildon oraz kopalnię Waterloo.
Po śmierci teścia, Franciszka Galli, został właścicielem kopalni węgla kamiennego "Helena" i "Pax" (obie kopalnie już nie istnieją) w Bełku, gdzie miał też majątek ziemski. Następcą Johna Baildona został jego syn Artur Baildon (1822-1909), który w 1852 r. odsprzedał te dobra Antoniemu Gemanderowi. Baildon nabył też posiadłość w Łubiu, gdzie w 1860 roku jego syn Artur wzniósł dla rodziny okazały pałac. Na przykościelnym cmentarzu w Łubiu spoczywają członkowie rodziny Johna: żona Helena, syn Artur, wnuk Aleksander (1859-1887) i członkowie kolejnych generacji. Od 1880 r. do rodziny należała również posiadłość w Pogrzebieniu.
Od 2009 jedna z katowickich ulic na osiedlu Dębowe Tarasy nosi jego imię (ulica Johna Baildona w Katowicach).
John Baildon ma swój mural w Katowicach na ścianie bocznej budynku przy ul. Gliwickiej 146; został wykonany staraniem PTTK „Baildon” w Katowicach i odsłonięty 26 czerwca 2021.
Rodzina.
Osiedlił się na stałe w Gliwicach, żeniąc się w 1804 z młodszą o 12 lat córką bogatego włoskiego kupca Heleną Galli (1784-1859). Młoda para zamieszkała w kamienicy na gliwickim rynku, którą Baildon znacznie rozbudował (prawdopodobnie była to kamienica pod nr 17). Mieli siedmioro dzieci, pięciu synów i dwie córki.
Zmarł w wieku 74 lat w 1846 w Gliwicach. Został pochowany na Cmentarzu Hutniczym w Gliwicach. Ostatnio jego nagrobek został odnowiony, i w celu uchronienia go przed złodziejami postawiony na dziedzińcu przed Oddziałem Odlewnictwa Artystycznego Muzeum w Gliwicach. W sierpniu 2012 r., na polecenie Wojewódzkiego Konserwatora Zabytków nagrobek powrócił na miejsce przeznaczenia – na grób wielkiego hutnika.

</doc>
<doc id="196027" url="https://pl.wikipedia.org/wiki?curid=196027" title="Alcalá de Henares">
Alcalá de Henares

Alcalá de Henares – miasto w Hiszpanii nad rzeką Henares (dopływ rzeki Jarama), w regionie Madryt. Położone jest 30 km od Madrytu.
Miasto jest jednym z najstarszych w Hiszpanii, z tego powodu jego zabytkowe centrum zostało wpisane na Listę Światowego Dziedzictwa UNESCO. W XV wieku powstał tu uniwersytet.
Początki miasta sięgają czasów XII w. – XV wieku, kiedy to często było miejscem obrad Kortezów i rezydencją królów kastylijskich. Z końcem XV wieku arcybiskup Toledo, Francisco Ximénez de Cisneros ufundował tu, na wzór wielkich ośrodków naukowych ówczesnej epoki, "Colegio Mayor", "Colegio de San Ildefonso" oraz 13 mniejszych kolegiów. Następnie utworzono "Colegio de San Filipe" i "Santiago i Colegio del Rey", te ostatnie ufundował zaś Filip II. Dziś Uniwersytet Alcalá jest bardzo prężnym ośrodkiem naukowo-dydaktycznym, kształcącym rocznie tysiące studentów, w tym także wielu obcokrajowców. W historii miasta ważną postacią jest sam Miguel de Cervantes autor powieści "Don Quijote", który przyszedł tu na świat; urodzili się tu również Ferdynand I Habsburg i Katarzyna Aragońska. Centralny plac miasta nosi nazwę "Plaza de Cervantes", na którym znajduje się muzeum Cervantesa. Miasto posiada wiele atrakcji turystycznych, można tu odnaleźć ślady kultury rzymskiej, muzułmańskiej, różnych prądów i epok kultury europejskiej.
Jest to również miasto o dobrze rozwiniętym przemyśle chemicznym (przede wszystkim włókna syntetyczne) i farmaceutycznym oraz sferze usług. Jest tu także przemysł spożywczy (mięsny, olejarski, młynarski). 
Miasto z najliczniejszą Polonią w Hiszpanii powstałą w wyniku pierwszej fali migracji zarobkowej po 1989 roku. W 2001 r. było w mieście ok. 4000 mieszkańców pochodzenia polskiego, ale tylko 1536 zameldowanych na stałe. W 2019 r. było 1 331 stałych rezydentów polskich.
W mieście znajduje się stacja kolejowa Alcalá de Henares.

</doc>
<doc id="196028" url="https://pl.wikipedia.org/wiki?curid=196028" title="Przelewice (powiat wałecki)">
Przelewice (powiat wałecki)

Przelewice (niem. "Prellwitz") – wieś w zachodniej Polsce położona w województwie zachodniopomorskim, w powiecie wałeckim, w gminie Człopa, przy trasie wojewódzkiej nr 177.
Wieś typowo rolnicza, około 200 mieszkańców. Znajduje się tu kościół rzymskokatolicki, przystanek PKS, staw rybny. Do roku 1995 działała tu stacja PKP łącząca wieś z Krzyżem, Człopą i Wałczem, obecnie połączenia kolejowe zostały zlikwidowane, funkcjonują tylko połączenia autobusowe.
Przez miejscowość przepływa rzeka Człopica. W okolicy znajdują się dwa jeziora: Płocice i Krzywe oraz rezerwat "Stary Załom".
W rocznicę śmierci papieża Jana Pawła II w Przelewicach zasadzono dąb papieski przy rzymskokatolickim kościele filialnym pw. Najświętszego Serca Jezusa. Leśnicy z nadleśnictwa Człopa i myśliwi objęli nad nim patronat. Kościół w Przelewicach dzięki temu otrzymał dwóch świętych patronów.
W latach 1975–1998 miejscowość należała administracyjnie do województwa pilskiego.
Przypisy.
 

</doc>
<doc id="196030" url="https://pl.wikipedia.org/wiki?curid=196030" title="Jakow Sieriebrianski">
Jakow Sieriebrianski

Jakow Izaakowicz Sieriebrianski ("Jasza") (ros. Яков Исаакович Серебря́нский, ur. 8 grudnia 1891 w Mińsku, zm. 30 marca 1956) – pułkownik bezpieczeństwa państwowego, wieloletni funkcjonariusz radzieckich organów bezpieczeństwa i wywiadu, m.in. dowódca grupy specjalnej OGPU/NKWD, tzw. grupy Jaszy, odpowiedzialnej za porwanie generała Aleksandra Kutiepowa z Paryża w 1930 roku.
Młode lata i pierwsze aresztowania.
Urodzony w Mińsku, w rodzinie rzemieślnika. Aresztowany w 1909 roku w Mińsku jako członek bojówki terrorystycznej, z którą brał udział w zabójstwie miejscowego urzędnika carskiego i oficerów policji i kontrwywiadu. Od 1910 do lipca 1912 roku pracował jako elektromonter w Witebsku, w tamtejszej elektrowni. Do armii rosyjskiej wstąpił w sierpniu 1912 roku, do 1914 służył w Charkowie. Od lutego 1915 do marca 1917 roku pracował jako elektromonter w gazowni w Baku.
W organach bezpieczeństwa.
Do Robotniczo-Chłopskiej Armii Czerwonej wstąpił w marcu 1918 roku i do kwietnia 1919 dowodził oddziałem. Także od 1919 członek Partii Socjalistów Rewolucjonistów (PSR). Do organów bezpieczeństwa (Czeka), gdzie był naczelnikiem oddziału, wstąpił w lipcu 1919. W 1920 roku został przeniesiony do Moskwy, gdzie od sierpnia 1920 do 21 września 1921 stał na czele Oddziału Specjalnego ("OO"), zajmując się kontrwywiadem i kontrolą Armii Czerwonej. W następnych latach dwukrotnie aresztowany w grudniu 1921 oraz w 1922 roku. Po wstawieniu się za nim jednego z wysokich osobników radzieckich, pod koniec 1923, powrócił do organów bezpieczeństwa, gdzie tym razem został skierowany do "Zarządu zagranicznego" (INO) przy Zjednoczonym Państwowym Zarządzie Politycznym, jako tzw. nielegał. W grudniu 1923 wyjechał z zadaniem do Palestyny, gdzie przebywał do 1925. Po powrocie do Związku Radzieckiego pracował jako nielegał kolejno w Belgii, a następnie we Francji, gdzie przebywał w Paryżu do 1929.
Grupa Jaszy i gen. Kutiepow.
Po powrocie do ZSRR został mianowany szefem I Oddziału (do zadań specjalnych) Wydziału Zagranicznego OGPU. Sprawując to stanowisko wyjechał do Paryża, gdzie dowodził akcją porwania generała Aleksandra Kutiepowa. Po powrocie z Paryża został oficerem rezerwy INO-OGPU/GUGB, aż do drugiej połowy 1934. Mimo to wyjeżdżał za granicę jako nielegał, m.in. do Stanów Zjednoczonych w 1932 i do Francji w 1934 roku. Z misjami wywiadowczymi do Paryża wyjeżdżał jeszcze raz w 1936 i 1937.
Czystki stalinowskie i aresztowanie.
Trwające wówczas w administracji partyjnej, wojskowej (głównie w dowódczych kręgach Sił Zbrojnych ZSRR) w GRU i organach bezpieczeństwa czystki, którymi na rozkaz Józefa Stalina przewodniczył ówczesny ludowy komisarz spraw wewnętrznych (szef NKWD) Nikołaj Jeżow, dotarły także i do Zarządu zagranicznego ("INO"), w którym pracował Sieriebrianski. Zostało aresztowanych m.in. pięciu ostatnich naczelników INO - Michaił Trilisser, Artur Artuzow, Abram Słucki, Zelman Pasow i Siergiej Szpigelglas, którzy następnie zostali rozstrzelani, a wielu bardzo doświadczonych pracowników wywiadu wylądowało w łagrach syberyjskich. 10 listopada 1938 roku aresztowany został także Jakow Sieriebrianski. Był przesłuchiwany i torturowany przez Wiktora Abakumowa, późniejszego szefa kontrwywiadu wojskowego Smiersz i ministra bezpieczeństwa państwowego. Skazano go na śmierć, lecz wyroku nie wykonano.
II wojna światowa.
Wybuch wojny niemiecko-radzieckiej i ogromne klęski jakie poniosła Armia Czerwona w pierwszych miesiącach inwazji niemieckiej, sprawiły, że NKWD już pod dowództwem nowego szefa, Ławrientija Berii, postanowiło zwolnić z więzień i łagrów przetrzymywanych tam doświadczonych oficerów wywiadu, aby następnie przerzucić ich na tyły wroga w celu prowadzenia dywersji i sabotażu. Pomysł ten wyszedł z inicjatywy Pawła Sudopłatowa, byłego naczelnika INO, a wówczas (tj. 1941) szefa "Wydziału do Zadań Specjalnych NKWD". Z jego inicjatywy zwolniono wielu oficerów NKWD aresztowanych podczas wielkiej czystki końca lat trzydziestych, w tym Jakowa Sieriebrianskiego. Po zwolnieniu z więzienia służył jako dowódca "2 Oddziału" NKWD, "4 Zarządu" NKWD i "4 Zarządu" NKGB, werbujących niemieckich jeńców wojennych. Po zakończeniu II wojny światowej przeszedł na emeryturę w stopniu pułkownika.
Powrót do służby.
W maju 1953 roku Sieriebrianski powrócił do służby w organach Ministerstwa Spraw Wewnętrznych ZSRR, jako funkcjonariusz "9 oddziału" i jeden z zastępców Pawła Sudopłatowa. Pod koniec lipca tego samego roku został przeniesiony do wywiadu zagranicznego, czyli do "II Zarządu Głównego" MWD. Pracował tam do października 1953, kiedy ponownie został aresztowany wraz ze swoją żoną i osadzony w więzieniu. Oskarżono go o spiskowanie z Berią oraz planowanie wymordowania Prezydium Komitetu Centralnego.
Śmierć i rehabilitacja.
Jakow Sieriebrianski zmarł w więzieniu podczas przesłuchań w 1956 roku. Pośmiertnie został zrehabilitowany w 1971 roku, przez ówczesnego przewodniczącego Komitetu Bezpieczeństwa Państwowego (KGB) i późniejszego przywódcę ZSRR, Jurija Andropowa, który dowiedział się o jego losie, kiedy polecił napisać pierwszą historię radzieckiego wywiadu.
Odznaczenia.
I medale.

</doc>
<doc id="196031" url="https://pl.wikipedia.org/wiki?curid=196031" title="Delmenhorst">
Delmenhorst

Delmenhorst (dolnoniem. "Demost") − miasto na prawach powiatu w Niemczech, położone w kraju związkowym Dolna Saksonia. Liczy ok. 74,8 tysiąca mieszkańców. Działa tutaj wiele zakładów przemysłowych, produkujących m.in. maszyny, odzież, produkty spożywcze i wykładziny z tworzyw sztucznych.
Historia.
Historia miasta sięga XIV wieku, kiedy to otrzymało prawa miejskie.
Turystyka.
Atrakcje turystyczne to m.in. zabytkowy ratusz i muzeum w dawnej przędzalni. Dwa razy do roku odbywa się tu także jarmark "(Kramermarkt)" połączony z wieloma festynami.
Komunikacja.
W mieście znajduje się stacja kolejowa Delmenhorst.

</doc>
<doc id="196032" url="https://pl.wikipedia.org/wiki?curid=196032" title="Juliusz Osuchowski">
Juliusz Osuchowski

Juliusz Osuchowski (ur. 1942, zm. 2007) – polski dziennikarz, działacz polityczny i polonijny.
Życiorys.
Studiował socjologię na Uniwersytecie Warszawskim. Usunięty z uczelni po marcu 1968 roku, wyjechał do Anglii. W latach 1971-1972 pracował w redakcji "Wiadomości" i "Myśli Polskiej" w Londynie. Od 1973 roku do 1989 prowadził własne gospodarstwo rolne pod Krakowem, został zawodowym postrzygaczem owiec.
W 1980 roku był jednym z założycieli Niezależnego Samorządnego Związku Zawodowego "Solidarność Wiejska" i twórcą jego programu. W czasie Porozumień podpisywanych pomiędzy rządem a strajkującymi rolnikami w Ustrzykach Dolnych wynegocjował zniesienie podatku gruntowego na terenach górskich (ta ulga obowiązuje do dzisiaj) oraz wprowadzenie dodatku górskiego do cen skupu płodów rolnych.
Był równocześnie jednym z co najmniej dwóch tajnych współpracowników SB (ps. "Antoni Zaporski") wśród działaczy związanych z Solidarnością Wiejską w woj. krakowskim. "Źródło: «Między sierpniem a grudniem "Solidarność" w Krakowie i Małopolsce w latach 1980-1981» wyd&gt; Instytut Pamięci Narodowej, Komisja Ścigania Zbrodni przeciw Narodowi Polskiemu oraz Instytut Historii Uniwersytetu Jagiellońskiego, Zarząd Regionu NSZZ "Solidarność" Małopolska Kraków 2006. str. 167"
Od roku 1989 przebywał poza Polską. Dziennikarz, członek Stowarzyszenia Dziennikarzy Polskich i International Federation of Journalists z siedzibą w Paryżu, w latach 1999-2002 sekretarz Fundacji Odysseum Ośrodka Dokumentacji Dokonań Polaków Na Obczyźnie współpracownik Instytutu Polskiego im. J.Piłsudskiego w Nowym Jorku, działacz środowisk polonijnych Ameryki Południowej. Dokonał odkrycia wielu dokumentów świadczących o zaangażowaniu środowisk Polonii Ameryki Południowej w II wojnę światową.
Podróżnik, odwiedził przeszło 40 krajów, a pod żaglami opłynął Bałtyk, Morze Śródziemne, Morze Czarne, Morze Północne. 
Autor wielu reportaży, wywiadów z politykami, książki pt. "Anotar". Pochowany na cmentarzu Powązkowskim w Warszawie (kwatera 20-6-26).

</doc>
<doc id="196034" url="https://pl.wikipedia.org/wiki?curid=196034" title="Hradec Králové">
Hradec Králové

Hradec Králové (wym. , ) – miasto statutarne w północnej części Czech, na Płycie Wschodniołabskiej, u zbiegu rzek Orlicy i Łaby. Jest stolicą kraju hradeckiego, okręgu terytorialnego kraj wschodnioczeski, powiatu Hradec Králové, a także rzymskokatolickiej diecezji hradeckiej.
Hradec Králové pełni funkcję jednego z dwóch głównych, obok Pardubic, ośrodków administracyjnych, przemysłowych, handlowo-usługowych, i kulturalnych oraz głównego ośrodka akademickiego (m.in. Uniwersytet Hradec Králové) regionu wschodnioczeskiego. Stanowi także ważny w skali kraju węzeł drogowy i kolejowy.
Według danych na początek 2020 r. liczba mieszkańców miasta wynosiła 92 939 osób (ósme pod względem liczby ludności miasto w Czechach), natomiast powierzchnia – 105,61 km².
Geografia i przyroda.
Położenie.
Miasto jest położone na obszarze Kotliny Czeskiej przy ujściu rzeki Orlicy do Łaby. Jego współrzędne geograficzne: 15° 50' 55" długości geograficznej wschodniej oraz 50° 12' 33" szerokości geograficznej północnej.
Powierzchnia.
Powierzchnia miasta wynosi 105,61 km². Jest podzielone na 21 obszarów katastralnych.
Wyróżniającą cechą krajobrazu jest pagórkowate historyczne centrum miasta, które jest położone na skale i rozciąga się bezpośrednio nad ujściem obu głównych rzek hradeckich. Teren miasta jest mało zróżnicowany pod względem ukształtowania powierzchni. Najwyższym punktem miasta jest środek gałki Białej Wieży o wysokości 317 m n.p.m., a najniższym punktem jest ujście kanalizacji do rzeki Łaby (225 m n.p.m.). Według klasyfikacji geomorfologicznej całe terytorium miasta jest częścią Płyty Wschodniołabskiej (czes. "Východolabská tabule"), która przechodzi na południowo-wschodnim końcu Lasów Hradeckich w Płytę Trzebiechowicką (czes. "Třebechovická tabule").
Hydrologia.
Miasto leży w dorzeczu Łaby. Najważniejszymi jej dopływami na terenie miasta są Orlica, Piletický potok, Plačický potok oraz potok Biřička. Drugą pod względem ważności rzeką jest Orlica, wraz z jej dopływami: Stříbrný potok a Bělečský potok. W zachodniej części miasta płynie z północy na południe jeszcze sztucznie stworzony Labský náhon.
W południowej części miasta poniżej Nowego Hradca Králové jest system czterech stawów (Biřička, Cikán, Datlík, Roudnička), z których Biřička stanowi naturalne kąpielisko, natomiast Datlík i Roudnička są obszarem chronionym (30,14 ha i 5,25 ha strefy ochrony). Charakterystyczną roślinnością tego obszaru są torfowiska wrzosowiskowe z lasem łęgowym. Na północ od stawu Biřička są jeszcze stawy Plachta i Jáma, które także podlegają ochronie.
Geologia.
Budowa geologiczna jest prosta. Miejscową część Płyty Północnoczeskiej (czes. "Severočeská tabule") tworzą głównie osady górnokredowych piaskowców, poprzeplatane warstwami łupków ilastych oraz leżące na nich czwartorzędowe osady żwiru, piasku i mułu naniesione przez płynącą wodę i tworzące terasy rzeczne.
Obszar Przedmieścia Praskiego i południowej części Kuklen jest zbudowany na terasie Łaby. Warstwa gliny tu jest mała i zawiera piasek wykorzystywany do produkcji betonu. W północnej części Kuklen, Svobodnych Dvorów oraz niemal połowy dzielnicy Plotiště nad Labem znajdują się gliny lessowe i fluwialne. Věkoše i Pouchov leżą przede wszystkim na piasku i żwirze. Dolinna niwa Malšovic obejmuje gliny z epoki holocenu oraz muł z przymieszką organiczną.
Fauna i flora.
Lokalna fauna i flora składa się z typowych gatunków Europy Środkowej. Niedawno z lasów zniknął jeleń europejski (Cervus elaphus). W wyniku zmian klimatycznych zamieszkały w tym rejonie niektóre ważki (Odonata), szrotówek kasztanowcowiaczek (Cameraria ohridella), nowy szkodnik kasztanowca białego (Aesculus hippocastanum) i tygrzyk paskowany (Argiope bruennichi). Obok tego niektóre gatunki były celowo wprowadzone (piżmak – Ondatra zibethicus) lub zbiegły z hodowli (norka amerykańska – Mustela vison). Wszystkie te gatunki inwazyjne razem wypierają rodzime lub – krzyżując się z nimi – stwarzają mieszańce zdolne zdominować ekosystem.
Skala problemu jest ogromna również dla flory. Nasiona obcych gatunków inwazyjnych pojawiły się wraz z ziarnem lub w mieszankach paszowych dla ptaków egzotycznych. Niektóre z nich to: barszcz Mantegazziego (Heracleum mantegazzianum), rdestowce (Reynoutria), smotrawa okazała (Telekia speciosa), powodująca reakcje alergiczne, oraz sosna wejmutka (Pinus strobus).
Ochrona przyrody.
Miasto posiada obszary o wysokich walorach przyrodniczych. Zachowały się tu fragmenty krajobrazów zbliżonych do naturalnych, takich jak: torfowiska, lasy łęgowe, lasy dębowo-grabowe, grądy, buczyny oraz bory sosnowe.
Część tych obszarów a także pojedynczych utworów przyrody została objęta ochroną prawną:
Park Naturalny Orlice z 1996 r. (11 462 ha, wzdłuż rzeki Orlicy)
Rezerwat Przyrody Na Plachtě I oraz Na Plachtě II z 1998 r. (10,3 ha i 28,79 ha; 716 gatunków roślin naczyniowych, 69 gatunków mchów, 107 gatunków grzybów, 16 gatunków płazów, 40 gatunków skorupiaków, 580 gatunków motyli, 884 gatunków chrząszczy, 15 gatunków trzmieli itd.)
Rezerwat Przyrody Černá stráň z 1960 r. (11,46 ha, stary dębowo-grabowy las)
Rezerwat Przyrody Sítovka z 1960 r. (8,14 ha, stary las mieszany)
Rezerwat Przyrody U císařské studánky z 1960 r.(1,27 ha, w którym dominują głównie sosny, buki oraz świerki)
Rezerwat Przyrody U Sítovky z 1983 r. (6,42 ha; mieszane lasy bardzo trudne do fitosocjologicznej klasyfikacji)
Rezerwat Przyrody Roudnička, Datlík z 1988 r. (35,39 ha; rozwijają się w nim zespoły związku Caricion davallianae oraz znajduje się tutaj np. huczek ziemny – Pelobates fuscus)
Tymczasowo chroniony obszar Rameno u Stříbrného rybníka (1,6 ha, 2003-08; znajduje się w nim bardzo rzadka podwodna roślina – rdestnica wydłużona – Potamogeton praelongus)
Demografia.
Liczba ludności.
"Źródło: Czeski Urząd Statystyczny"
Struktura ludności w 2001 r. według wieku.
"Źródło: Czeski Urząd Statystyczny"
Struktura ludności w 2001 r. według narodowości.
"Źródło: Czeski Urząd Statystyczny"
Władze miasta.
Od średniowiecza miastem zarządzał wójt. Urząd był od początku dziedziczny i zawsze stał na czele Rady Miasta. Na mocy decyzji króla Jana Luksemburskiego (1337) co trzy lata wymieniano połowę członków dwunastoosobowej rady.
Burmistrz jako przewodniczący rady miejskiej był po raz pierwszy wzmiankowany w dokumencie króla Wacława IV z 1395 r. Wójt przestał być przewodniczącym rady miejskiej po zakończeniu wojen husyckich i zastąpił go burmistrz, który urzędował zawsze przez okres jednego miesiąca. Kto z radnych urzędował w pierwszym miesiącu, nosił tytuł prymasa. Głową kancelarii miejskiej był kanclerz. Jego podwładnymi byli np. pisarze miejscy.
W 1547 r. zostało miasto ukarane za brak uczestnictwa w wojnie ze związkiem książąt niemieckich. Wówczas król Ferdynand I utworzył urząd wójta królewskiego. Bez jego udziału nie mogły odbywać się żadne posiedzenia rady miasta. Urząd ten został zniesiony przez cesarza Józefa II w 1783 r.
Cesarz w swym dekrecie z 1788 r. podzielił miasta królewskie na cztery klasy. Hradec Králové został zaliczony do pierwszej. Oznaczało to, że wszyscy urzędnicy magistratu, który przejął kompetencje rady miasta, otrzymali stałą płacę. Ich było czternastu. Wybory nowego burmistrza odbyły się w maju 1800 r. Urząd ten objął František Reichl.
Magistrat był najwyższym urzędem miejskim do 1850 r., kiedy Hradec Králové otrzymał status samodzielnego miasta oraz odbyły się pierwsze wybory do rady miejskiej. Pierwszym burmistrzem miasta został profesor ekonomii Ignác Lhotský.
Burmistrzowie czescy zarządzali miastem aż do II wojny światowej. Następnie przewodniczącym rady miejskiej został miejscowy Niemiec Franz Heger, który w 1942 r. po połączeniu miasta z przedmieściami utworzył tzw. Wielki Hradec Králové.
W 1945 r. został powołany Rewolucyjny Komitet Narodowy jako następca magistratu. Później zmienił nazwę na Miejski Komitet Narodowy. Stał się on najwyższym urzędem miejskim okresie rządów komunistycznych. Po ich upadku zmienił nazwę na urząd miasta i wkrótce potem na magistrat miasta. Jego przewodniczącym jest prezydent miasta (po czesku Primátor), wybierany na okres czteroletni. Prezydent miasta jest jednocześnie głową rady miejskiej oraz członkiem przedstawicielstwa miasta (po czesku Zastupitelstvo města).
Historia.
Krótki przegląd historii miasta.
Tereny położone przy zbiegu rzeki Łaby i Orlicy były zamieszkane już w czasach prehistorycznych. Podczas prac archeologicznych odkryto również wiele osad pochodzących z epoki wpływów rzymskich. W X wieku powstała w tym miejscu osada, przez którą przebiegał szlak handlowy z Krakowa do Pragi.
W 995 roku Hradec został rezydencją księcia i ośrodkiem administracyjnym rozległego terytorium północno-wschodnich Czech, rozciągającego się po obu stronach Łaby, od Dvoru Králové nad Labem do Pardubic.
XIII wiek był dla mieszkańców Hradca bardzo ważny. W 1225 roku król Czech, Przemysł Ottokar I, utworzył miasto królewskie Hradec Králové, które obejmowało zamek wraz z sytuowana pod nim osadą handlową i ośrodkiem rzemiosła. Szerzej zakrojone prace budowlane podejmowano od końca XIII w., kiedy to utrwaliła się ranga Hradca jako głównego spośród miast wschodnich Czech będących wdowim uposażeniem czeskich królowych. W XIV wieku znaczenie miasta znacznie wzrosło. Nadane przez władców Czech przywileje wzmocniły jego pozycję gospodarczą. Miasto uzyskało m.in. prawo mili. W tym okresie Hradec Králové był drugim co do liczby domów oraz zapewne mieszkańców miastem w Czechach (po Pradze). Wybudowana w ciągu pierwszej połowy nova fara, od 1654 r., katedra Ducha Świętego stała się dominantą architektoniczną miasta. Niezbyt rozległe w granicach murów miejskich, posiadało rozległe przedmieścia głównie od zachodu, gdzie zlokalizowanych było także kilka klasztorów. Podczas wojen husyckich miasto (pod przywództwem Ambroža Hradeckiego) stanęło po stronie Jana Žižki. W 1424 roku Žižka został pochowany w katedrze Ducha Świętego. Podczas rządów Jerzego z Podiebradów i Władysława II Jagiellończyka doszło do wzmocnienia ekonomicznego i kulturalnego miasta. Król Jerzy był przychylnie nastawiony do Hradca, obdarowując go przywilejami. Hradec był głównym obok Pragi i Tabora ośrodkiem czeskiego utrakwizmu (zwany czasem Małym Taborem). Konflikt pomiędzy królem Ferdynandem I a miastami królewskimi, doprowadził w 1547 roku do skonfiskowania majątku i utraty praw politycznych Hradca Králové. Na miasto nałożono szereg podatków i kar pieniężnych. W 1562 roku miasto odzyskało część swojego majątku, ale nie zdołało odzyskać swojej pozycji w regionie. Martin Cejp Peclinovec wyprowadził Hradec z trudnej sytuacji ekonomicznej, a jego trzydziestoletnia praca doprowadziła do odbudowania miasta. Podczas wojny trzydziestoletniej szwedzkie najazdy doprowadziły do dużych zniszczeń na terenie miasta. Kolejne wojny uniemożliwiały rozbudowę miasta. W 1664 r. powołano w Hradcu diecezję. W 1762 roku doszło do pożaru, w wyniku którego spłonęła połowa miasta. Pod wpływem przegranych wojen śląskich podjęto decyzję o przebudowie Hradca Králové na potężną twierdzę, co skutkowało zniesieniem przedmieść z kościołami i klasztorami. Zrekompensowano to budowa osad bardziej oddalonych od centrum, min. Nowego Hradca (obecnie pd.-wsch. część miasta). Budowa twierdzy trwała od 1766 do 1789 roku. W 1866 r. nieopodal miasta rozegrała się największa po lipskiej bitwa XIX w., znana historiografii jako bitwa pod Hradcem Králové (w polskiej tradycji – pod Sadową), w której wojska austriackie poniosły klęską w starciu z armią Prus, co otworzyło tym ostatnim drogę do zjednoczenia Niemiec pod egidą Berlina. Niebawem zniesiono też bezużyteczna twierdzę, burząc większość dawnych fortyfikacji.
W 1851 roku Hradec Králové zostało ogłoszone niezależnym miastem. Miasto dążyło do uzyskania nowych przywilejów gospodarczych. W 1857 roku Hradec Králové uzyskał pierwsze połączenie kolejowe. W 1864 roku w mieście powstała fabryka pianin firmy Antonín Petrof.
Po stoczonej nieopodal decydującej bitwie między Austrią i Prusami pod Sadową (3 lipca 1866 r.) postanowiono zburzyć mury obronne, by umożliwić rozwój nowoczesnego miasta. Decydujący wpływ na nowy rozwój miasta miał burmistrz František Ulrich. Dzięki konsekwentnemu planu regulacyjnemu miasta powstało nowoczesne centrum. Architekt profesor Jan Kotěra (1871–1923) projektował kilka znaczących budynków w Hradcu Králové, w tym Muzeum Czech Wschodnich (zbudowane w latach 1909–1912). Architekt profesor Josef Gočár (1880–1945), uczeń Kotěry, kontynuował prace budowlane według nowoczesnych zasad urbanistyki.
Po zakończeniu I wojny światowej po raz kolejny miasto zaczęło się rozwijać i rozbudowywać. Trwał rozwój przemysłu, w wyniku którego powstawały nowe fabryki, a istniejące były rozbudowywane. Budowano nowe szkoły, biura, drogi i osiedla. Władze państwowe wraz z ważnymi gośćmi regularnie odwiedzały Hradec Králové, dzięki czemu zyskało ono jeszcze większy prestiż.
Rozwój miasta został przerwany przez II wojnę światową. Po jej zakończeniu Hradec Králové pozostał gospodarczym i kulturalnym centrum wschodnich Czech, znalazł się jednak w zupełnie innej sytuacji politycznej i społecznej. Powojenny okres socjalizmu doprowadził do zahamowania rozwoju kulturalnego.
W 1949 r. miasto stało się siedzibą kraju (wcześniej było nią tylko do 1862 r., kiedy weszła w życie reforma administracyjna i utworzono tylko samorządowych powiatów).
W sierpniu 1968 roku, w ramach Operacji „Dunaj” – podjętej przez państwa Układu Warszawskego interwencji wojskowej, mającej stłumić próby liberalnych reform, miasto zostało bez walki zajęte przez Wojsko Polskie.
Hradec Králové jest obecnie siedzibą wielu przedsiębiorstw oraz władz i instytucji regionalnych.
W mieście odbywa się jedna z największych w Europie imprez tuningowych – Matador tuning party a także jedna z największych imprez Hip-Hopowych Europy Hip Hop Kemp.
Chronologiczna lista burmistrzów.
"Źródło: do 1998 r. książka Petr Zimmermann i zespół, Radnice v Hradci Králové, její reprezentanti a jejich činnost v letech 1850–1998, Hradec Králové 1998, , w późniejszych okresach współczesna prasa"
Kultura.
Dzisiaj w mieście działa wiele instytucji kulturalnych, na przykład:
Jest także znane dzięki wielu festiwalom teatralnym (Divadlo evropských regionů, 1995) i muzycznym (Jazz Goes To Town, 1995; Hip Hop Kemp, 2002) z udziałem międzynarodowym.
Teatry.
Pierwszym budynkiem teatralnym, w którym odbywały się przedstawienia dramatyczne była sala restauracji "U zlatého orla", w którym z 1796 r. działał zespół amatorski. Na początku lat 80. XIX wieku wielu mieszkańców miasta chciało zbudować nowoczesny teatr. Zorganizowano w 1883 r. zbiórkę publiczną w celu pozyskania części środków potrzebnych do budowy gmachu. W tym samym roku magistrat zatwierdził plany architekta Viktora Weinhengsta. Nowy budynek został wzniesiony w latach 1884-85 i uroczysta premiera sztuki V. K. Klicpery w pięciu aktach Eliška Přemyslovna (Elżbieta Przemyślidka) odbyła się 24 marca 1885. W 1949 r. rozpoczął swoją działalność zespół profesjonalny. Teatr często zmieniał nazwę (1949-61 Krajské oblastní divadlo Hradec Králové, 1961-68 i 1971-90 Divadlo Vítězného února, 1968-71 i z 1990 r. Klicperovo divadlo/Teatr Klicpery). W 1980 r. została jego częścią scena studyjna Beseda. Jego bogaty repertuar obejmuje klasykę i sztuki współczesne. Na deskach teatru występowali, m.in.: Jiřina Jelenská, Stanislav Zindulka i w teatru działało mnóstwo wybitnych reżyserów (Jan Grossman; Miroslav Krobot; Vladimír Morávek; Milan Pásek, 1954-67). W latach 1998, 1999, 2001 oraz 2003 otrzymał Teatr Klicpery teatralną Nagrodę Alfréda Radoka. Ostatnim ważnym wydarzeniem była premiera sztuki Václava Havla Odcházení (Odejście), druga premiera tej sztuki w Czechach po praskim Teatru Archa.
Obok teatru profesjonalnego egzystowały też znane zespoły amatorskie (Klicpera, 1868 pod nazwą Divadelní jednota ochotnická; Divadelní ochotníci Živnostensko-čtenářské jednoty, 1883; Čtenářsko ochotnická jednota dělníků na Pražském Předměstí, 1885; Zábavní spolek Svornost, 1889; Beseda Komenský, 1897; Tyl, 1907; Lidová scéna, 1927; Mladá scéna ČSM, 1947; Lidová opera, 1951; DS Kulturního domu ROH, 1961; Jesličky při ZUŠ Na Střezině, 1999).
Z 1958 r. działa także lalkowy Teatr Drak (1958-68 pod nazwą "Východočeské loutkové divadlo" oraz 1968-92 "Východočeské loutkové divadlo Drak"), który ma od 1961 r. swoją siedzibę w budynku byłego Domu Studenckiego i jego główną postacią jest reżyser Josef Krofta oraz jego syn Jakub.
Kina.
Na początku XX wieku przyjeżdżało do miasta kino objazdowe. Przy przybudowie Grandhotelu (1911) zostało otwarte kino w Ogrodzie Palmowym (dla 1000 widzów) i w 1913 r. był pokazywany pierwszy film dźwiękowy. W tym samym roku powstało w budynku Strzelnicy (Střelnice) "LIDOBIO – Lidový biograf". W latach 1919-20 koło Strzelnicy został wzniesiony nowy budynek tylko dla kina. Wraz z nadejściem ery komunistycznej kina miejscowe zostały przemianowane. Pierwotne kino "Slavie" zdobyło nazwę "Jas", byłe kino "Lido" zostało nazwane "Moskva", kino "Sokol" było kinem "Oko", kino kukleńskie "Světozor" nazywało się "Svět" oraz "Slavia" v dzielnicy Plotiště niosło nazwę "Lípa". Po upadku reżymu komunistycznego stopniowo zanikały, przetrwało jedynie kino "Centrál", powstałe w 1929 r., oraz w 2001 r. zostało założone "Multikino CineStar".
Biblioteki, muzea i galerie.
Największy sukces w dziejach miasta odniosła biblioteka "Palackého čítárna" z 1898 r., która była w centrum zainteresowania czytelników aż do pierwszych lat niepodległości Republiki Czechosłowackiej. Jej siedziba znajdowała się najpierw w domu nr 33 na Placu Wielkim i z 1913 r. w domu U Špuláků. Obok niej są znane też "Veřejná lidová knihovna" z 1896 r. oraz "Veřejná knihovna města Hradce Králové" z 1894 r. Ta później połączyła się z "Czytelnią Palackiego". W 1939 r. jej przemieszczono do byłego banku Záložní a úvěrový ústav na ulicy Tomkowej, gdzie jest do dzisiaj.
Długą tradycję bibliotekarstwa hradeckiego nie naruszył rząd komunistyczny. Do budynku byłej synagogi była przemieszczona "Krajowa Biblioteka Naukowa" (z 1949 r. jako "Státní studijní knihovna Zdeňka Nejedlého", z 1954 "Státní vědecká knihovna Zdeňka Nejedlého"). Ta w 1958 r. została połączona z "Regionalną Biblioteką Ludową" ("Krajská lidová knihovna") pod nazwą "Biblioteka Regionalna" ("Krajská knihovna"), ale w 1960 r. doszło do reorganizacji bibliotekarstwa czechosłowackiego i jej wynikiem było utworzenie oddzielnej "Biblioteki Powiatowej" ("Okresní knihovna") i "Państwowej Biblioteki Naukowej w Hradcu Králové". Po 1989 r. przeszła biblioteka naukowa transformację. W 2001 r. pod nazwą "Studijní a vědecká knihovna" przejął ją od państwa Kraj hradecki. Od 2008 r. ma nowy budynek na nabrzeżu rzeki Orlicy w pobliżu Uniwersytetu.
Muzeum powstało w Hradcu Králové w 1880 r. Po raz pierwszy jego zbiory zostały otwarte dla publiczności 1 lutego 1885 w kaplicy św. Wacława w domu nr 33 na Placu Žižki. Muzeum było początkowo podzielone na dwa działy – archeologiczny oraz przemysłowy. W 1896 r. z tych działów powstały dwa niezależne od siebie muzea – "Miejskie Muzeum Historyczne" i "Muzeum Przemysłowe dla Północno-Wschodniej Części Królestwa Czeskiego". Na początku XX wieku były zbiory rozproszone w kilku budynkach. W latach 1909–1912 został wzniesiony nowy budynek według projektu Jana Kotěry. W okresie międzywojennym otwarto kolejne muzea (np. w 1939 r. "Muzeum Przyrodnicze") i galerię miejską (1936). Po II wojnie światowej zostały wszystkie muzea połączone. W 1959 r. utworzono Muzeum Kraju Hradeckiego, które często zmieniało swoją nazwę ("Krajský vlastivědný ústav", "Krajské vlastivědné muzem"). W 1974 r. zostało połączone z muzeum pardubickim pod nazwą "Regionalne Muzeum Czech Wschodnich" ("Krajské muzeem východních Čech"). W formie tej pozostało aż do 1991 r., kiedy powołane zostało "Wschodnioczeskie Muzeum w Pardubicach". Od tej pory muzeum hradeckie nosi nazwę "Muzeum Czech Wschodnich w Hradcu Králové". Dzisiaj kolekcja muzeum obejmuje przedmioty ze wszystkich epok i najstarsze eksponaty pochodzą z czasów przedhistorycznych. Prócz bogatych zbiorów przyrodniczych i archeologicznych muzeum gromadzi dzieła sztuki, przedmioty etnograficzne oraz numizmatyczne z czasów prehistorycznych po dzień dzisiejszy. W 1993 r. został jego częścią "Pomnik bitwy 1866 roku w Chlumie".
"Galeria Sztuki Współczesnej" z 1953 r. należy do najważniejszych galerii w Czechach. Główna część zbiorów to dzieła malarzy i rzeźbiarzy przełomu wieku XIX i XX (Antonín Hudeček, Jan Preisler, Václav Radimský, Antonín Slavíček), ale znajdują się tu również wspaniałe dzieła artystów sztuki współczesnej (Jiří Balcar, Vladimír Boudník, Vladimír Fuka, Jiří Kolář, Bohumil Kubišta, Mikuláš Medek, Robert Piesen, Zdeněk Sklenář, František Tichý, Josef Váchal, Jan Zrzavý).
W 2008 r. w "RegioCentrum Nový pivovar" została otwarta "Galeria Vladimíra Preclíka", która prezentuje prace tego autora. Oprócz tych dwóch galerii istnieją także liczne galerie prywatne, np. Galerie Barbara (1990), Galerie Rondo (1993) i Galerie Koruna (2000).
Muzyka.
W muzyce średniowiecza dominował język łaciński, gdyż była związana głównie z praktykami religijnymi Kościoła katolickiego. Z tego czasu zachowały się śpiewniki liturgiczne (antyfonarze) oraz zbiory śpiewów mszalnych (graduały).
Później powstawały stowarzyszenia mieszczan, którzy śpiewali w kościele (tzw. "Literátské bratrstvo"). Jednym z zachowanych zabytków tego czasu jest zdobiony "Kancjonał Jana Franusa" z 1505 r. (autorem jest Janáček Zmizelý z Písku) o rozmiarach 42 x 72 cm czy graduał z lat 1578-1590 pisarza miejskiego Mateusza Litoměřickiego, malarza chrudimskiego Mateusza Radouša oraz kantora Jerzego Rychnovskiego.
Pierwsze drukowane kancjonały pojawiły się na początku XVII wieku: "Slavíček rajský na stromě života slávu Tvorci svému prozpěvující" (1719, autorem wikariusz chroustovicki Jan Josef Božan) oraz "Cytara" napisana przez jezuitę A. Koniáša.
W 1785 r. decyzją cesarza Józefa II rozwiązano "Bractwa Literackie" i ich majątek został sprzedany.
W 1859 r. został założony męski chór "Slavjan" i w 1898 r. chór kobiecy "Eliška". Na przełomie XIX i XX wieku w gimnazjalnym środowisku Hradca Králové studenci (Jiří Červený, Rudolf Medek, František Kryštof, Otto Pik i bracia Formánkowie) stworzyli kabaret "Mansarda", podstawę późniejszego znanego kabaretu praskiego "Červená sedma".
Pierwszą orkiestrą symfoniczną w mieście była "Filharmonická jednota", która istniała w latach 1887–1902. Jej naśladowcami były: "Místní orchestrální sdružení" (1919–1920) oraz "Hudební odbor Sokola" (pierwszy koncert w "Teatru Klicpery" 9 kwietnia 1921 r.). W lipcu 1921 została orkiestra przemianowana na "Filharmonię Sokoła". W 1941 r. władze okupacyjne zarządziły jej zamknięcie. Następnie w 1942 r. została powołana Miejska Orkiestra Symfoniczna. Po zakończeniu II wojny światowej była podzielona na dwa segmenty. "Filharmonia Sokoła" odnowiła działalność w 1946 r. Stopniowo zniknął z nazwy wyraz "Sokół", zmniejszyła się jakość i w 1965 r. zniknęła ze sceny.
Dzisiaj jest największą organizacją muzyczną w mieście "Filharmonia Hradec Králové" (wcześniej "Operní orchestr města Hradce Králové", "Symfonický orchestr Hradec Králové", "Státní symfonický orchestr Hradec Králové"), która została założona jako podstawa dla przyszłej Opery Miejskiej (z braku finansów nie powstała) i rozpoczęła swoją pracę w Mýtskiej wieży 10 sierpnia 1978 r.
Warto zauważyć także Orkiestrę Dętą Miasta Hradec Králové. Ta opiera się na tradycji pierwszej orkiestry dętej z 1921 r., która była włączana do części muzycznej towarzystwa sportowego "DTJ" ("Dělnická tělovýchovná jednota", 28 lipca 1921 r.). i z 1951 r. była związana z zakładem "ZVU".
W 1982 r. został założony przez Jerzego Skopala chór chłopięcy "Boni pueri". Do tej pory zespół wystąpił na kilku tysiącach koncertów w Czechach i za granicą, kilkakrotnie występował obok znanych gwiazd muzycznych (José Carreras). W jego cieniu pozostaje chór dziecięcy "Jitro", który w Hradcu Králové działa od 1973 r. i opiera się na tradycji zespołów "Královéhradečtí zpěváčci" z 1939 r. oraz "Královéhradecký dětský sbor" z 1968 r.
Do najważniejszych reprezentantów miejscowej muzyki popularnej należy zespół muzyczny "Kantoři", który założyli w 1970 r. studenci Wydziału Pedagogicznego. Bardzo znanym jest także ostrawski piosenkarz Pavel Dobeš. Mieszka w Hradcu od 1985 r.
Radio i telewizja.
Pierwszą audycją radiową były informacje o ruchu wojsk niemieckich nadawane w Hradcu Králové 5 maja 1945 r. Są one związane z nazwiskami miejscowych radioamatorów – Josefa Čupra oraz inż. Augustina Ševčíka. Stacja kontynuowała nadawanie do 19 sierpnia 1945 r., ale jej treścią był tylko szereg apeli, zawiadomień oraz proklamacji dla repatriantów i więźniów powracających z obozów koncentracyjnych.
Początkiem realnego nadawania programów radiofonicznych jest 26 sierpnia 1945 r., kiedy zaczęła nadawać "Radiostacja Wschodnioczeska", która stała się w listopadzie 1950 r. częścią "Czeskiego Radia". I od tamtej pory działa do dziś w mieście radio publiczne. 26 lutego 1999 r. nadaje z odbudowanego budynku na ulicy Havlíčkovej, który został wyposażony w najnowszą technologię cyfrową.
Pierwszą prywatną stacją radiową z siedzibą w Hradcu Králové było "Rádio Labe". Jego sygnał na częstotliwości 103,4 MHz zaczął rozprzestrzeniać się z hoděšovickej wieży telekomunikacyjnej w maju 1993 r. Brak subwencji, zwiększenie konkurencji w eterze, brak doświadczenia zawodowego personelu, trudna sytuacja finansowa jednego z właścicieli, to wszystko prowadziło do końca stacji w czerwcu 1995 r.
W 1994 r. pojawiło się "Rádio OK", które zostało połączone 1 lipca 2010 z "Rádio Blaník", środkowoczeską rozgłośnią radiową.
Do miasta zostało też przeniesione trutnowskie "Rádio Černá Hora", które powstało w sierpniu 1993.
Oprócz radia działa w mieście "Regionalna redakcja Telewizji Czeskiej". W 1997 r. uruchomiona została telewizyjna stacja komercyjna "Galaxie" (w 2001-02 pod nazwą "TV3"). Później z niej były utworzone stacje "TV Praha" oraz "TV Hradec Králové" i w 2005 r. zakończyły nadawanie ze względu na brak zainteresowania publiczności.
Edukacja.
Hradec Králové już od średniowiecza był ośrodkiem szkolnictwa. Pierwszą wybitną postacią był burmistrz Martin Cejp z Peclinovce (1544-1599), który wybudował szkołę i był konsekwentnym opiekunem łacińskiego szkolnictwa. W szkole pracowali Valentin Kochan z Prachové (1561?-1621) oraz Jan Kampanus Vodňanský, późniejszy rektor Uniwersytetu Karola. Potem przyszła katastrofa w postaci wojny trzydziestoletniej.
Po utworzeniu biskupstwa w 1664 r. nastąpił rozkwit szkolnictwa kościelnego.
Cesarz Józef II nadał miastu wygląd niemiecki, ale wokół teatru, seminarium oraz gimnazjum utrzymała się tradycja narodowa i ruch patriotyczny. W gimnazjum studiowali Václav Hanka, Josef Jaroslav Langer, Josef Kajetán Tyl, Karel Jaromír Erben, František Škroup, w latach 60. XIX wieku Alois Jirásek i na początku XX wieku Karel Čapek i Emil Vachek.
Powstanie Czechosłowacji pociągało za sobą szybki rozwój szkół średnich i podstawowych. W latach 1924-27 powstał tzw. "Areał szkolny" na nabrzeżu Tyla, według projektu arch. Jana Gočára.
Po zakończeniu II wojny światowej rozwinęło się szkolnictwo wyższe. W 1959 r. powstał "Instytut Pedagogiczny", który przygotowywał nauczycieli szkół podstawowych. Sierpień 1964 r. przyniósł powstanie samodzielnego "Fakultetu Pedagogicznego". Ta szkoła stała się po reformie czeskiego szkolnictwa wyższego w 1976 r. kształciła także nauczycieli szkół średnich. Po jej przekształceniu w 1992 r. powstała "Wyższa Szkoła Pedagogiczna", a następnie 1 września 2000 r. Uniwersytet Hradec Králové (łac. "Universitas reginaegradecensis"). składający się obecnie z czterech wydziałów – pedagogicznego, filozoficznego, przyrodniczego oraz informatyki i zarządzania. W mieście są także zamiejscowe wydziały medyczny (1945 r.) i farmaceutyczny (1969 r.) "Uniwersytetu Karola" i fakultet medycyny wojskowej "Uniwersytetu obrony" (pierwotnie "Wojskowa Akademia Medyczna im. Jana Evangelisty Purkynie", 1951 r.).
Sport.
Sport ma w Hradcu Králové długą, ponad stuletnią tradycję. Pierwsza czeska gimnastyczna i patriotyczna organizacja pod nazwą "Tělocvičná jednota v Hradci Králové" została założona 7 stycznia 1866 i dziewięć lat później stworzyła własną Straż Pożarną oraz zmieniła nazwę na "Tělocvično-hasičská jednota Sokol". Była organizatorem imprez sportowych oraz gospodarzem Narodowych balów. Pierwsza próba założenia "KCT" w Hradcu Králové nastąpiła w 1895 r., ale z powodu małego zainteresowania i niezrozumienia ze strony mieszkańców organizacja po dwóch latach zakończyła działalność. Zebranie założycielskie oddziału KCT odbyło się dopiero w 1911 r. Pierwsza dekada niezależnej Czechosłowacji doprowadziła do rozwoju tej organizacji, która m.in. w 1925 r. uroczyście otworzyła w Górach Orlickich schronisko Masarykova chata, cztery lata później stworzyła Sekcję narciarską ("Lyžařský a sáňkařský kroužek", z 1931 r. "Lyžaři KČST") i działa do dziś, z wyjątkiem okresu komunistycznego. Oprócz tych organizacji istniały w mieście kluby piłki nożnej (z 1905 r. "FC Hradec Králové" wówczas pod nazwą "SK Hradec Králové"), łyżwiarstwa oraz hokeju na lodzie (z 1925 dzisiejszy Mountfield Hradec Králové pod nazwą "Bruslařský klub Hradec Králové").
Najważniejszy lokalny klub piłkarski, już wspomniany "FC Hradec Králové", był w sezonie 1959-60 mistrzem Czechosłowacji i w 1995 r. zdobywcą Pucharu ČMFS. Miasto ma na swoim koncie jeszcze jeden znaczący sukces sportowy. Drużyna "Železničářky Hradec Králové" w sezonach 1945/46 oraz 1946/47 była zwycięzcą Czechosłowackiej Pierwszej Ligi Koszykówki Kobiet.
Sztuczne lodowisko kryte zostało oddane do użytku w 1950 r., a 46 lat później zbudowano drugi budynek z kolejną płytą lodowiska.
Pierwsze boisko przeznaczone do gry w piłkę nożną powstało w 1898 r. za koszarami "Wasserkaserne" koło byłej "Bramy Morawskiej". Tutaj grał w 1901 r. Klub Sportowy. Boisko wkrótce nie spełniało wymogów i w 1907 r. zostało zbudowane boisko "U nemocnice". 26 września 1919 podczas meczu z "SK Smíchov" została otwarta zadaszona trybuna dla 500, a w maju 1955 r. dla 6 000 kibiców. Na tym boisku 6 czerwca 1960 został "Spartak Hradec Králové" mistrzem ligi pokonując "Slovan Nitra" 4:0.
W 1959 zostały rozpoczęte prace związane z budową nowego "Stadionu Ogólnosportowego" dla ponad 25 000 widzów (według planów Františka Steinera). Budowa dwóch trybun i ich zadaszenia została zakończona w 1964 r. Płyta boiska o wielkości 105 x 70 m wraz z budynkami przeszła kolaudację 26 maja 1967 r. Najważniejszym spotkaniem sportowym był rozegrany 6 listopada 1960 r. mecz z mistrzem Grecji "Panthinaikos Atheny", który został pokonany 1:0. Potem została według projektu inż. Ruseka zainstalowana tabela wyników, która miała premierę 17 listopada 1974 na meczu z "Slovanem Liberec". Rok później stadion doczekał się czterech masztów oświetleniowych o wysokości 55 m, na których umieszczono jupitery o maksymalnej mocy 1100 luksów (w chwili zainstalowania). Po raz pierwszy zostały uruchomione 20 maja 1975 podczas meczu z "Slovanem Pardubice". Stadion był wielokrotnie przebudowywany (1967, 1974, 2007) i w najbliższej przyszłości go czeka całkowita rekonstrukcja.
Historia Łaźni Miejskich sięga do 1933 r. i ich trzydziestometrowy basen ze sztucznymi falami był w swoim czasie najnowocześniejszym w Czechosłowacji.
Przemysł.
Miejscowa tradycja rzemieślnicza miała swoje korzenie już w średniowieczu i właśnie lokalne warsztaty stanowiły podstawę dla działalności przemysłowej. Rozwój przemysłu hradeckiego był zawsze ściśle związany z historią miasta i przede wszystkim z budową twierdzy.
Wewnątrz fortyfikacji istniały nieliczne przedsiębiorstwa: fabryka do przetwarzania cykorii Josefa Hrbka, przetwórnia cykorii i wytwórnia octu Jerzego Marka, warsztat producenta instrumentów dętych F. V. Červenego (1842) oraz browar (1846). Kolejne fabryki mogły być budowane tylko za pasem ochronnym twierdzy.
Dalszy rozwój nastąpił po pojawieniu się pierwszych źródeł kapitału finansowego ("Královéhradecká záložna", 1862; "Spořitelna královéhradecká", 1864; "Záložní úvěrní ústav", 1868; "Okresní hospodářská záložna", 1883), a zwłaszcza po rozbiórce twierdzy. W katastrze miasta i na jego przedmieściach powstało wiele fabryk z wszystkich branży przemysłu – "Petrof" (1864, produkcja instrumentów muzycznych), cukrownia w Kuklenach (1863) oraz "Pierwszy Czeski Akcyjny Zakład Budowy Maszyn" (1871, dzisiaj ZVU), zakłady J. Pilnáčka produkujące mydło i wosk (1875), fabryka Josefa Katschnera do produkcji wyrobów cukierniczych, makaronów i produktów jajecznych (1907).
Hradec Králové nie pozostał także w tyle w przemyśle samochodowym. Przedsiębiorstwo "KAN" w Kuklenach produkowało do 1916 r. dwu- oraz czteromiejscowe samochody, które osiągały prędkości do 70 kilometrów na godzinę. Drugi zakład "Start", założony w 1920 r. przez Františka Petráška, był producentem samochodów o najprostszej konstrukcji oraz samochodów dostawczych.
Po powstaniu niepodległej Czechosłowacji prestiż miasta został wzmocniony decyzją o przeprowadzeniu zarządów kilku instytucji państwowych do Hradca Králové. Największą z nich była "Dyrekcja Kolei Państwowych". Przyszedł ogromny boom, istniejące firmy zostały zmodernizowane i powstawały nowe: "Start" (1920), "Jitřenka" (1924, wytwórnia czekolady), "Fotochema" (1921, sprzęt do fotografowania), mleczarnia (1925-26) oraz gazownia (1927-28).
Bardzo znany był też zakład "Továrna gumových výrobků pro veškerý obchod a průmysl Jaroslav Hakauf a synové" (1928-29). Jego produkcja obejmowała podeszwy, buty gumowe, dętki oraz dywany. W 1945 r. przedsiębiorstwo stało się własnością państwa i rok później zostało częścią zakładów "Rubena Náchod". W 1953 r. założono niezależne przedsiębiorstwo "Gumokov". Od 2000 r. jest znów częścią zakładów "Rubena Náchod".
W okresie Protektoratu Czech i Moraw była priorytetem produkcja wojenna. Powojenna nacjonalizacja dużych przedsiębiorstw przemysłowych również nie przyniosła nic dobrego. Znaczna część produkcji była kierowana na rynek zagraniczny, wielokrotnie nie otrzymano zapłaty, sprzęt przemysłowy stał się przestarzały, nowe technologie ze Zachodu nie miały szans na wdrożenie. Ogólnie był przemysł w upadku. Sytuacja nie zmieniła się nawet w nowej sytuacji społecznej, ponieważ w warunkach gospodarki rynkowej byłe przedsiębiorstwa państwowe nie miały zbyt dużej konkurencyjności. Znikła mleczarnia, browar, kilka firm zmniejszyło obroty i nowo utworzone małe lub średnie przedsiębiorstwa nie oferowały wystarczającej liczby miejsc pracy. Tylko duża piekarnia z 1966 r. dostarcza wszystkim pieczywo do dzisiaj. Skutkiem tego jest to, że największym pracodawcą w mieście i w regionie jest teraz "Szpital Wydziałowy".
Ale i sytuacja ta ma kilka pozytywnych stron. Znacznie poprawił się stan środowiska. Stało się tak również dzięki gazyfikacji i dostawom ciepła z elektrowni opatowickiej.
Dzisiaj w Hradcu Králové jest zlokalizowany głównie przemysł maszynowy ("BEZ", "ZVU"), elektrotechniczny, elektroniczny, chemiczny ("Alter, s.r.o.", "Rubena", "TEXIM"), lekki ("Teleflex Czech Republic", wcześniej "ARROW") i spożywczy ("Bouček s.r.o.", "Canto s.r.o.", "Český pekař s.r.o.").
Transport.
Transport drogowy.
Hradec Králové jest węzłem transportu, przede wszystkim drogowego. Krzyżuje się tu wiele dróg – autostrada D 11 (łączy Hradec Králové z Pragą) z drogami 33/E67 (w kierunku Náchod, Jaroměř), 35/E442 (Liberec, Jiczyn, w odwrotnym kierunku Holice, Litomyšl), 333/E67 (Lázně Bohdaneč, Podiebrady), 37 (Pardubice) oraz 11 (Vamberk, Týniště nad Orlicí).
Transport kolejowy.
Pierwsza stacja kolejowa została zbudowana w 1857 r. podczas budowy torów kolejowych między miastem Pardubice i twierdzą Josefov i dopiero w tym samym roku przyjechał do miasta pierwszy parowóz Pardubitz (3 października). W 1875 r. powstała linia kolejowa w kierunku Pragi. 7 lat później pociągi kursowały codziennie na trasie do miasteczka Ostroměř. Z tego powodu został zbudowany kolejny budynek stacji (1874), w który była poczekalnia oraz kasy biletowe. Nie trwało to długo i musiał być wybudowany nowy dworzec kolejowy (1929-35), który służy do dziś. Tuż obok tego Dworca Centralnego istniały czy istnieją stacje pasażerskie Plotiště (1881), Slezské Předměstí (1886 stacyjka, 1915-16 wybudowany nowy dworzec) czy Kukleny (1919).
Transport lotniczy.
Transport lotniczy istniał krótko. Na terenie miejscowego lotniska wojskowego (z lat 1928-31) były w 1934 r. wybudowane dwa hangary i budynek administracyjny z podstawową infrastrukturą. 1 lipca 1935 wystartował pierwszy samolot na trasie Praga – Hradec Králové – Morawska Ostrawa. W ciągu jednego tygodnia trwania zostało na tej linii przeprowadzono w sumie pięć lotów, z Ostrawy do Pragi trzech i z Pragi do Ostrawy dwa, ale w następnym sezonie zostało zlikwidowane z przyczyn finansowych połączenie do Morawskiej Ostrawy, a następnie zlikwidowano całą linię. 26 września 1945 przyszedł wniosek o ustanowienie linii Pilzno – Praga – Hradec Králové – Morawska Ostrawa i później także do Brna. Nie był realizowany, ponieważ priorytet otrzymała linia Czeskie Budziejowice – Praga – Liberec.
Komunikacja miejska.
Transport miejski rozpoczął działalność dopiero na początku XX wieku. Magistrat najpierw zastanawiał się nad wprowadzeniem ruchu tramwajowego. Do realnego wypełnienia koncesji na budowę oraz prowadzenie linii tramwajowej Slezské Předměstí (Przedmieście Śląskie) – Pospíšilova třída – Malé náměstí – Velké náměstí – Hlavní nádraží (Dworzec Centralny) nie doszło i z tego planu pozostały tylko tory na Moście Praskim, które tam zostały aż do lat 30.
Historia regularnego ruchu autobusowego zaczęła się 1 listopada 1928 r. na trasie Kukleny – Nádraží – Slezské Předměstí, rok później działało już 10 linii i trzy lata później 17 linii obsługiwanych przez 30 autobusów. Już wtedy niektóre z autobusów jeździły do okolicznych miejscowości. Dalszy rozwój transportu miejskego powstrzymała II wojna światowa. Po wojnie doszło do rozdzielenia transportu na miejski (z 1950 r. Dopravní podnik města Hradce Králové) i międzymiastowy (Československá státní doprava, ČSAD, czechosłowacki odpowiednik PKS). I w 1949 r. Hradec Králové został siódmym miastem w Czechosłowacji, gdzie jeździły trolejbusy. Ostatnim ważnym wydarzeniem było w 2008 r. otwarcie nowego dworca autobusowego (Terminál hromadné dopravy), na który mieszkańcy miasta czekali ponad 50 lat i w odróżnieniu od poprzednich planów ma również część dla transportu miejskiego. Przejazd autobusami i trolejbusami pomiędzy Dworcem Centralnym a nowym dworcem autobusowym jest bezpłatny.
Poczta.
Rozwój usług pocztowych jest ściśle związany z rozwojem miejscowego transportu.
Od średniowiecza dostarczaniem paczek, listów i sprawozdań zajmowali się kurierzy. Rada Miejska korzystała z usług płatnych kurierów, kancelaria królewska miała już od czasu Jana Luksemburskiego własnych posłańców.
Zwykła poczta pojawiła się za czasów cesarza Ferdynanda I, ale to było tylko połączenie między Pragą i Wiedniem. W Hradcu Králové została utworzona w 1640 r. tzw. Poczta Śląska i jej zadaniem było połączenie między Pragą i Wrocławiem.
Pod panowaniem Marii Teresy pocztę upaństwowiono. Od lipca 1769 do miasta kursował dyliżans najpierw do Čáslavia i Pragi, następnie do Holic i Vysokiego Mýta.
Z powstaniem kolei została założona także poczta kolejowa. Jej urząd pocztowy został otwarty na Centralnym Dworcu Kolejowym w 1895 r. W lipcu 1932 r. Hradec Králové rozpoczął budowę nowej poczty (dzisiejsza Poczta nr 2), którą otwarto dwa lata później.
Poczty v Hradcu Králové
Telekomunikacja.
Telegraf przybył do miasta wraz z rozwojem kolei. W 1895 r. została utworzona lokalna sieć telefoniczna. Jej pierwszymi abonentami zostały władze lokalne, domy bankowe, hurtownie i duże fabryki, np. burmistrz František Ulrich, architekt Viktor Weinhengst oraz Adolf Bařtipán, właściciel hotelu "U Černého koně". Później zostało oddane do użytku połączenie z miastami Pardubice, Kolín i Praga.
W 1918 r. przejęło państwo czechosłowackie austro-węgierską sieć telefoniczną, nienadającą się do potrzeb nowego państwa, bo została utworzona bez systematycznego planu, głównie były brane pod uwagę potrzeby obszarów przemysłowych w północnych Czechach, w północnych Morawach i na Śląsku.
Dzisiaj działa w mieście Tranzytowa Centrala Telefoniczna, która w latach 90. została wyposażona w technologie cyfrowe. W Hradcu Králové są oprócz operatora "Telefónica O2 Czech Republic" dominującego dostawcy telefonii stacjonarnej (do 2005 r. "Český Telecom") i komórkowej (1991–2006 "Eurotel"), również firmy oferujące usługi telefonii komórkowej (przede wszystkim T-Mobile).
Rolnictwo.
Stan zużytkowania gruntów
"Źródło: Czeski Urząd Statystyczny"
Dobre warunki klimatyczne i glebowe są korzystne dla intensywnej produkcji rolnej. Najczęściej uprawiane są zboża (Plačice, Piletice), warzywa (przede wszystkim Svobodné Dvory, Plotiště nad Labem), ziemniaki, rzepak i mak.
Produkcja zwierzęca jest w mieście bardzo słabo rozwinięta.
Należy zauważyć, że miasto jest w 1/5 zalesione. W katastrze miasta jest rozwinięta produkcja leśna (w Hradcu Králové jest siedziba Dyrekcji Lasów Republiki Czeskiej). Obecnym gospodarzem lasów miejskich jest spółka akcyjna "Městské lesy Hradec Králové" (z 2002 r.).

</doc>
<doc id="196035" url="https://pl.wikipedia.org/wiki?curid=196035" title="Wilhelm Gerhard Gehring">
Wilhelm Gerhard Gehring

Wilhelm Gerhard Gehring (ur. 14 stycznia 1901 w Osnabrücku, zm. 24 stycznia 1948 w Krakowie) – zbrodniarz hitlerowski, członek załogi obozu koncentracyjnego Auschwitz-Birkenau i SS-Hauptscharführer.
Życiorys.
Urodził się w Osnabrücku. Ukończył szkołę powszechną, a z zawodu był ślusarzem. Do NSDAP wstąpił w styczniu 1933, a do SS w październiku 1934. Po sześcioletnim pobycie w różnych obozach koncentracyjnych na terenie Niemiec (między innymi w Oranienburgu i Wawelsbergu) do Auschwitz przybył w końcu stycznia 1942. Gehring pełnił w obozie głównym do końca 1943 kolejno funkcje: kierownika komanda więźniarskiego ("Kommandoführera"), blokowego ("Blockführera") i nadzorcy aresztu (bloku 11). Następnie przeniesiono go do Monowic, gdzie był blokowym i kierownikiem komanda więźniarskiego. Od 18 lipca 1944 aż do 23 stycznia 1945 Gehring sprawował funkcję komendanta podobozu "Eintrachthütte" w Świętochłowicach.
Gehring w trakcie pobytu w obozie Auschwitz-Birkenau pełnił różne funkcje, w tym był "blockführerem" w bloku 11 (nazywanym „blokiem śmierci”). Podobnie jak wielu innych esesmanów, dopuścił się licznych zbrodni na więźniach obozu. Między innymi przeprowadził znaczną liczbę egzekucji przy Czarnej Ścianie koło bloku 11. Okrutnie też traktował więźniów, wielokrotnie ich maltretując i bijąc, także w podobozie "Eintrachthütte", gdzie w ten sposób dawał przykład esesmanom, jak mieli traktować więźniów.
Po wojnie, w pierwszym procesie oświęcimskim, 22 grudnia 1947 Najwyższy Trybunał Narodowy w Krakowie skazał Gehringa na karę śmierci. Wyrok wykonano przez powieszenie w więzieniu Montelupich.

</doc>
<doc id="196036" url="https://pl.wikipedia.org/wiki?curid=196036" title="Rififi po sześćdziesiątce">
Rififi po sześćdziesiątce

Rififi po sześćdziesiątce – polski telewizyjny film komediowy w reżyserii Pawła Trzaski, wyprodukowany w 1989 r.
O filmie.
Tytuł nawiązuje do francuskiego filmu kryminalnego Rififi.
Tekst piosenki tytułowej i wykonanie: Wojciech Młynarski.
Plenery: stacja kolejowa Piaseczno Miasto Wąskotorowe.
Fabuła.
Bohaterami filmu są dziarscy panowie po sześćdziesiątce, niegdyś szkolni koledzy. Kilku z nich osiadło na prowincji, w miejscowości o wdzięcznej nazwie Nowe Jorki. Trochę nieoczekiwanie dla siebie z biegiem lat zasmakowali w statecznej, wręcz mieszczańskiej egzystencji. Jednak tylko do czasu. „Pulop”, oszust i nałogowy karciarz, ma poważne długi. Inicjuje spotkanie dawnych kolegów i zwraca się do nich z prośbą o pomoc w szybkim zdobyciu gotówki. W efekcie grupa obrabowuje miejscowy bank.

</doc>
<doc id="196040" url="https://pl.wikipedia.org/wiki?curid=196040" title="Nykøbing Falster">
Nykøbing Falster

Nykøbing Falster – miasto w Danii położone nad Cieśninami Duńskimi, największe miasto na wyspie Falster.
W mieście znajduje się stacja kolejowa Nykøbing Falster.
Historia.
Powstało w XIII wieku w okresie rozwoju transportu morskiego.
W mieście istnieje dobrze rozwinięty przemysł spożywczy i metalowy. Nad miastem góruje zabytkowy zamek z XV wieku.
Jeden z głównych ośrodków duńskiej Polonii.

</doc>
<doc id="196041" url="https://pl.wikipedia.org/wiki?curid=196041" title="Polscy jakobini">
Polscy jakobini



</doc>
<doc id="196042" url="https://pl.wikipedia.org/wiki?curid=196042" title="Sojuz 18a">
Sojuz 18a



</doc>
<doc id="196045" url="https://pl.wikipedia.org/wiki?curid=196045" title="Zamek w Tucznie">
Zamek w Tucznie

Zamek w Tucznie – zamek znajdujący się na południowym skraju miasta Tuczno, przy ul. Zamkowej, na stromym wzgórzu położonym na przesmyku między Jeziorem Zamkowym a jeziorem Tuczno.
Historia.
W X i XI wieku istniała tutaj osada rybacka Pomorzan. Po włączeniu tych ziem w obręb Polski przez Bolesława Krzywoustego powstał na jej miejscu gród obronny, na którego terenie około 1130 roku zbudowano prawdopodobnie murowaną siedzibę kasztelana wielkopolskiego (w trakcie badań archeologicznych nie odkryto jednak żadnych fragmentów tej budowli). Gród był z trzech stron otoczony trudno dostępnymi bagnistymi terenami. Strzegł on traktu prowadzącego z Człopy do Mirosławca i Wałcza, przechodzącego na wschód od wzgórza. W 1296 roku został on zdobyty przez Hasso von Wedla, protoplastę rodu Wedlów-Tuczyńskich, właścicieli miasta i zamku w latach 1306-1739. Hasso włączył gród w obręb Brandenburgii.
Budowę murowanego zamku rozpoczęli w 1338 roku Ludwik i Lamprecht von Wedel. Była to budowla gotycka, zbudowana na planie trapezoidalnym o wymiarach 28 x 35 x 36 x 39 m, z dziedzińcem otoczonym z trzech stron grubym, ceglanym murem obwodowym o wysokości do 7 m oraz częścią mieszkalną od wschodu. W północnym odcinku murów znajdowała się brama wjazdowa. Do budowy zamku użyto cegieł i kamieni. Zamek był ważnym punktem strategicznym z racji położenia na pograniczu Brandenburgii i Ziemi Wałeckiej. O jego potędze świadczy fakt, że cesarz Karol IV wymienił go w 1375 roku jako jeden z 12 najsilniejszych zamków na wschód od Odry.
W 1365 roku Wedlowie złożyli hołd lenny królowi Polski. Około 1400 roku zamek z trzech stron otoczono fosą o szerokości 25 m (jej fragment zachował się od strony południowej). W XV wieku zamek kilkakrotnie był oblegany przez Krzyżaków. 18 sierpnia 1409 roku Wedlowie zdołali obronić fortecę, jednak już 13 września musieli ją poddać. W rękach Krzyżaków zamek pozostał do 1411 roku; ponownie zajęli go 22 czerwca 1436 roku oraz w 1458 roku, kiedy to zamek został spalony. Ostatecznie Tuczno wróciło do Polski po podpisaniu II Pokoju toruńskiego w 1466 roku.
W latach 1542-1581 z fundacji Stanisława I Wedla-Tuczyńskiego wzniesiono nowy gmach na miejscu głównego budynku mieszkalnego. Założenie nie straciło obronnego charakteru. W latach 1608-1631 kasztelan poznański Krzysztof II Wedel-Tuczyński wybudował dwa nowe skrzydła: południowe i zachodnie. Pierwotna budowla obronna stała się rezydencją pałacową zbudowaną na planie podkowy. Od strony północnej dziedziniec zamkowy otoczony był ceglanym murem kurtynowym. Jeszcze w XVII wieku mur ten zburzono - wówczas zamek ostatecznie utracił cechy obronne.
Po śmierci ostatnich przedstawicieli rodu Wedlów-Tuczyńskich: Andrzeja II (w 1717 roku) i wdowy po nim Marianny (w 1739 roku) zamek przeszedł w ręce kolejno: Mycielskich, Niemojewskich, Ponińskich, Moszczeńskich. Przed 1736 rokiem rezydencja znacznie podupadła i stała się ruiną, ale wykorzystywano ją jeszcze w drugiej połowie XVIII wieku. W późniejszym okresie doszło do tego, że dziedzice majętności tuczyńskiej rezydowali w pobliskich Marcinkowicach. W 1846 roku zbudowano nowe skrzydło zachodnie, a pozostałe dwa skrzydła odrestaurowano z niewielkimi zmianami. W 1903 roku ponownie opuszczoną budowlę na skutek interwencji burmistrza Tuczna oraz architekta okręgowego z Piły częściowo adaptowano na szpital organizacji charytatywnej "Caritas". W latach 1934-1937 na południowym stoku wzgórza zamkowego wzniesiono żelbetowe schrony bojowe wchodzące w skład umocnień Wału Pomorskiego.
W 1945 roku zamek został częściowo zniszczony wskutek działań wojennych oraz wysadzania schronów. W 1947 roku częściowo jeszcze użytkowaną budowlę całkowicie zniszczył pożar. Ruiny odgruzowano i zabezpieczono w 1957 roku; w latach 1959-1962 przeprowadzono badania archeologiczne, które odsłoniły fragmenty zamku gotyckiego. W latach 1966-1976 zamek został odbudowany przez PP Pracownie Konserwacji Zabytków w Szczecinie w formach renesansowo-barokowych z początku XVIII wieku. Usunięto wiele późniejszych adaptacji i dobudówek. Większość wnętrz, poza skrzydłem wschodnim, otrzymała nową formę. Obecnie w zamku mieści się Dom Pracy Twórczej Stowarzyszenia Architektów Polskich z centrum konferencyjnym, hotelem i restauracją.
Architektura.
Zamek.
Skrzydło wschodnie - stanowi najstarszą część zamku, wzniesioną po 1338 roku. Pierwotnie był to kamienno-ceglany budynek na planie prostokąta o wymiarach 35 x 13 m. Jego narożniki wzmocniono skarpami. Z tego okresu przetrwał do dziś fragment muru o wątku gotyckim oraz piwnice sklepione kolebkowo, wzniesione z cegły gotyckiej w układzie blokowym, usytuowane w części północnej obecnego skrzydła. W latach 1542-1581 budynek ten został rozebrany, a na jego fundamentach i piwnicach wzniesiono późnorenesansowy dwupiętrowy "palazzo" z dwiema okrągłymi basztami w narożach od strony wschodniej. Elewacje ozdobiono obramieniami okiennymi z piaskowca oraz sgraffitem. Pierwotnie budynek być może posiadał attykę, którą prawdopodobnie w latach 1608-1631 zastąpiono dwoma barokowymi szczytami. W 1846 roku zniszczono dekorację sgraffitową; odtworzono ją na podstawie zachowanych fragmentów w latach 1966-1976. Wtedy też zrekonstruowano gotyckie i renesansowe piwnice oraz renesansowe wnętrza parteru.
Skrzydło południowe - barokowe, powstało w latach 1608-1631. Od początku pełniło funkcję skrzydła reprezentacyjnego, tu też znajdowało się główne wejście. Na początku XVIII wieku północna elewacja skrzydła otrzymała ryzalit z ozdobnym portalem.
Skrzydło zachodnie - zostało zbudowane pod koniec XV wieku jako nieduży (o wymiarach 8 x 11 m) prostokątny budynek z głębokimi piwnicami, przylegający do murów obronnych. W latach
1608-1631 został on rozebrany, a na jego miejscu powstało nowe barokowe skrzydło. W jego północno-zachodnim narożniku wzniesiono okrągłą basztę. W 1846 roku skrzydło to zostało zburzone, a na jego fundamentach powstał budynek ozdobiony schodkowym szczytem. Przylegająca do skrzydła baszta otrzymała natomiast dodatkową kondygnację. Podczas odbudowy zamku w latach 1966-1976 skrzydło zachodnie z powrotem otrzymało wygląd z XVII wieku.
Otoczenie.
Zamek otoczony jest parkiem krajobrazowym o powierzchni 4,5 ha, w obecnej postaci rozplanowanym w drugiej połowie XIX wieku. Można w nim oglądać stary drzewostan oraz ruiny wysadzonych w powietrze bunkrów. Przy wjeździe na teren zamkowy znajduje się nowy, stylizowany budynek mieszkalno-gospodarczy oraz brama. W przylegającej do wzgórza zamkowego od zachodu dolinie rzeczki Runicy w XVIII wieku wzniesiono młyn zamkowy. Młyn, obecnie elektryczny, przetrwał do dziś (istniejący budynek pochodzi z 1887 roku).

</doc>
<doc id="196046" url="https://pl.wikipedia.org/wiki?curid=196046" title="Adame Ba Konaré">
Adame Ba Konaré

Adame Ba Konaré (ur. 1945) – malijska pisarka i historyk.
Jest żoną Alphy Oumara Konaré, aktualnego przewodniczącego Komisji Unii Afrykańskiej i byłego prezydenta Mali. Karierę polityczną rozpoczęła w 1968 r., kiedy to wojskowy zamach stanu obalił pierwszego malijskiego prezydenta, Modibo Keitę. Uczestniczy w wielu inicjatywach, zmierzających do poprawienia losu afrykańskich kobiet i dzieci.
Jest autorką wielu książek, poświęconych głównie sytuacji kobiety w społeczeństwie malijskim. Stworzyła nawet rodzaj muzeum, dokumentujący rolę kobiety w dziejach Mali. Zajmuje się także tradycją literacką zachodniej Afryki, głównie ludowymi wierzeniami i opowieściami.

</doc>
<doc id="196047" url="https://pl.wikipedia.org/wiki?curid=196047" title="Heinrich Josten">
Heinrich Josten

Heinrich Josten (ur. 11 grudnia 1893 w Malmedy, zm. 24 stycznia 1948 w Krakowie) – zbrodniarz hitlerowski, członek załogi obozu koncentracyjnego Auschwitz-Birkenau i SS-Obersturmführer.
Życiorys.
Ukończył szkołę powszechną i dwa lata szkoły zawodowej. Z wykształcenia był ślusarzem. Josten był członkiem NSDAP i SS od 1 kwietnia 1933. Od 1 września 1939 pełnił służbę w Waffen-SS z przydziałem do personelu obozu koncentracyjnego we Flossenbürgu. 25 czerwca 1940 Josten został przeniesiony do Auschwitz, gdzie pozostał aż do ewakuacji obozu w styczniu 1945. Początkowo sprawował stanowisko dowódcy kompanii wartowniczej, a następnie przeniesiony został do komendantury (do jego obowiązków należała: kontrola posterunków wartowniczych, komenda obozowej straży pożarnej i kierownictwo obozową obroną przeciwlotniczą).
Jako dowódca kompanii w Auschwitz kilkakrotnie w 1941 kierował masowymi egzekucjami, które odbywały się w obozowej żwirowni ("Kiessgrube"). Podczas likwidacji Żydów węgierskich Josten brał udział w selekcjach na rampie w Birkenau i odprowadzał ofiary do krematoriów. Oprócz tego wielokrotnie znęcał się nad więźniami, bijąc ich i kopiąc oraz biorąc udział w egzekwowaniu kar chłosty.
Josten po zakończeniu wojny był jednym z oskarżonych w pierwszym procesie oświęcimskim, który toczył się przed polskim Najwyższym Trybunałem Narodowym. W trakcie procesu usiłował wmówić Trybunałowi, że nic mu nie wiadomo było o tym, by więźniowie w Auschwitz byli mordowani i maltretowani. Josten został uznany za winnego zarzucanych mu zbrodni i skazany 22 grudnia 1947 na karę śmierci, którą wykonano przez powieszenie w krakowskim więzieniu Montelupich.

</doc>
<doc id="196055" url="https://pl.wikipedia.org/wiki?curid=196055" title="Therese Brandl">
Therese Brandl

Therese Brandl (ur. 1 lutego 1909, zm. 24 stycznia 1948 w Krakowie) – niemiecka nadzorczyni SS (SS-Aufseherin) w nazistowskich obozach koncentracyjnych Ravensbrück, Auschwitz-Birkenau i Dachau.
Urodziła się w Staudach (powiat Traunstein) w Bawarii. Brandl była z zawodu kelnerką. Od 1943 należała do NSDAP. Swoją karierę obozową rozpoczęła w marcu 1940 od przeszkolenia w obozie Ravensbrück, gdzie jej przełożoną była Maria Mandl. Wkrótce została "Rapportaufseherin" ("Rapportführerin"), której głównym zadaniem było liczenie kobiet w czasie raportu i rozdzielanie kar.
Szybko awansowała i w marcu 1942 została przeniesiona jako jedna z wielu SS-manek do Auschwitz I, gdzie pracowała jako SS-Aufseherin w "Bekleidungskammer" i jako "SS-Rapportführerin". W październiku 1942 została przeniesiona do nowo utworzonego obozu KZ Auschwitz II – Birkenau. W tym samym miesiącu do obozu przybyła z Ravensbrück Maria Mandel wymieniając się stanowiskiem SS-Oberaufseherin z Johanną Langefeld. W Auschwitz Therese Brandl została wkrótce "Erstaufseherin" obok Margot Drechsel i Irmy Grese. W trakcie służby w tym obozie dała się poznać z jak najgorszej strony, biorąc udział w selekcjach do komór gazowych i maltretując podległe jej więźniarki. W lecie 1943 została odznaczona przez władze niemieckie krzyżem zasługi wojennej ("Kriegsverdienstmedaille").
W listopadzie 1944 trafiła jako dozorczyni, wraz z Marią Mandl, do KZ Mühldorf, jednego z podobozów Dachau, gdzie została zdegradowana do funkcji SS-Aufseherin. Przyczyny degradacji oraz jej czyny w tym obozie są mało znane. 27 kwietnia 1945 na kilka tygodni przed przybyciem Amerykanów Brandl uciekła z obozu. 29 sierpnia 1945 została przez nich aresztowana w Bergen w Bawarii i trafiła do obozu internowania na przesłuchanie, następnie została przekazana władzom polskim.
W listopadzie 1947 stanęła w Krakowie razem z Marią Mandl, Alice Orlowski, Luise Danz i Hildegard Lächert przed Najwyższym Trybunałem Narodowym, będąc jedną z oskarżonych w pierwszym procesie oświęcimskim. W tym czasie przebywała w jednej celi z Marią Mandel. W sąsiedniej celi przebywała ich dawna ofiara z KZ Auschwitz Stanisława Rachwałowa (nr obozowy 26281), którą aresztowano w związku z powojenną działalnością opozycyjną. Ofiara i jej dawne oprawczynie użytkowały wspólną łazienkę. 22 grudnia 1947 Brandl została uznana za winną przeprowadzania selekcji oraz nieludzkiego traktowania więźniarek i skazana na karę śmierci. 24 stycznia 1948 została powieszona razem z Marią Mandel i 19 skazanymi mężczyznami. Została stracona w ostatniej grupie skazanych i powieszona z Paulem Götze, Paulem Szczurkiem, Josefem Kollmerem, Herbertem Ludwigiem i Hansem Schumacherem. O godzinie 9.08 lekarz więzienny stwierdził zgon wszystkich powieszonych. 21 ciał wszystkich straconych przekazano jako materiał poglądowy Instytutowi Anatomii Uniwersytetu w Krakowie.

</doc>
<doc id="196059" url="https://pl.wikipedia.org/wiki?curid=196059" title="Assia Djebar">
Assia Djebar

Assia Djebar (właśc. Fatima-Zohra Imalayen, ur. 30 czerwca 1936 w Szarszalu, Algieria, zm. 6 lutego 2015 w Paryżu) – pisarka algierska, tworząca w języku francuskim. Uważana jest za najbardziej znaną i najbardziej wpływową pisarkę pochodzącą z północnej Afryki.
Djebar zadebiutowała w 1957 r., publikując powieść "La Soif". Obawiając się reakcji ojca, wykorzystała pseudonim Assia Djebar, pod którym publikowała dalsze utwory.
W 1996 r. otrzymała nagrodę Neustadt (Neustadt Prize) za swój wkład do literatury światowej, natomiast rok później nagrodę im. Marguerite Yourcenar.
W uznaniu zasług 16 czerwca 2005 r. została wybrana do Akademii Francuskiej, jako pierwsza pisarka z krajów Maghrebu.
W 1980 r. wyszła za mąż za algierskiego poetę Maleka Alloula, obydwoje mieszkali w Paryżu.

</doc>
<doc id="196060" url="https://pl.wikipedia.org/wiki?curid=196060" title="Euro LOT">
Euro LOT



</doc>
<doc id="196064" url="https://pl.wikipedia.org/wiki?curid=196064" title="Algorytm de Casteljau">
Algorytm de Casteljau

Algorytm de Casteljau – algorytm opracowany przez Paula de Casteljau, pozwalający na wyznaczenie punktów na wielomianowej krzywej Béziera, czyli obliczanie wartości wielomianów w bazie wielomianów Bernsteina.
Dana jest dowolna łamana zdefiniowana przez formula_1 wierzchołków formula_2 oraz liczba formula_3 Każdy odcinek łamanej jest dzielony w stosunku formula_4 czego wynikiem jest formula_5 wierzchołków, które wyznaczają nową łamaną. Proces powtarzany jest do chwili, aż zostanie jeden punkt formula_6 co wymaga wykonania formula_5 kroków. Ostatecznie otrzymuje się formula_1 ciągów punktów (indeks górny oznacza krok algorytmu):
formula_9
Punkt formula_10 leży na krzywej Béziera, której "łamaną kontrolną" tworzą wyjściowe punkty formula_11 Wykonując algorytm dla wszystkich formula_12 z przedziału formula_13 otrzymywane są wszystkie punkty krzywej Béziera.
Za pomocą algorytmu de Casteljau można również:

</doc>
<doc id="196068" url="https://pl.wikipedia.org/wiki?curid=196068" title="Klient MUD">
Klient MUD

Klient MUD to program do łączenia się z serwerami gier typu MUD.
Za bardzo prosty klient MUD może służyć zwykły klient telnetowy, ale wygodniej gra się przy pomocy programów pisanych specjalnie w tym celu.
Najbardziej podstawowe z udostępnianych funkcji przez nie funkcji to automatyczne logowanie na serwer, zapisywanie logów z gry, zmiana wielkości i rodzaju czcionki, a do bardziej zaawansowanych należą m.in. tworzenie automapy.
Istnieją także klienci MUD na urządzenia mobilne.

</doc>
<doc id="196070" url="https://pl.wikipedia.org/wiki?curid=196070" title="Automapa (gry komputerowe)">
Automapa (gry komputerowe)

Automapa – automatycznie generowana przez grę komputerową mapa obszaru, po którym porusza się postać lub też obszarów, które już odwiedziła. Mapa taka przedstawia większy obszar niż aktualnie widziany, i ułatwia orientację w świecie, szczególnie w obszarach o skomplikowanej topologii jak labirynty.
W grach bez funkcji automapy gracz często musi rysować mapkę na kartce, co niepotrzebnie odrywa od gry.
Większość gier cRPG i niektóre inne posiadają funkcję automapy.
Czasami, żeby włączyć automapę konieczne jest posiadanie jakiegoś przedmiotu. Na przykład w mapa aktualnego labiryntu jest wyświetlana tylko jeśli gracz znalazł skrzynię z odpowiednią mapą, a skarby i lokacje bossów pojawiają się na niej tylko jeśli znalazł skrzynię z kompasem.

</doc>
<doc id="196071" url="https://pl.wikipedia.org/wiki?curid=196071" title="Gwiazda Wolfa-Rayeta">
Gwiazda Wolfa-Rayeta

Gwiazda Wolfa-Rayeta – duże i bardzo gorące gwiazdy charakteryzujące się występowaniem szerokich linii w widmach emisyjnych, obecnych zamiast wąskich linii absorpcyjnych, typowych dla zwykłych populacji gwiazdowych. Tłumaczy się to przyjmując, że gwiazdy te mają bardzo rozległą i rozrzedzoną powłokę gazową, rozszerzającą się z dużą prędkością (od 1000 do 3000 km/s). Hipoteza ta została sformułowana przez kanadyjskiego astronoma C.S. Bealsa oraz niezależnie od niego amerykańskiego astronoma Menzela.
Pierwsze gwiazdy tego typu zostały odkryte w 1867 roku przez francuskich astronomów Charles’a Wolfa i Georges’a Rayeta, którzy zaobserwowali trzy nietypowe gwiazdy w konstelacji Łabędzia. Były to "HD 191765" (WR 134, typ WN6), "HD 192103" (WR 135, typ WC8) i "HD 192641" (WR 137, typ WC7+O9).
Gwiazdy Wolfa-Rayeta zalicza się do gwiazd o największej światłości, bowiem ich absolutne wielkości gwiazdowe oceniane są na –4 do –8m. Ich średnice są około dwóch razy większe od średnicy Słońca, masa ponad 20 razy większa. Temperatura ich powierzchni wynosi od 25 do 50 tysięcy K.
Znanych jest kilkaset gwiazd Wolfa-Rayeta w naszej Galaktyce oraz ponad tysiąc w innych galaktykach należących do Grupy Lokalnej. Zaliczane są one do typu widmowego WN, WC i WO, a w ich widmie nie obserwuje się linii wodoru. Linie emisyjne gwiazd typu WN są zdominowane przez hel i azot, gwiazd typu WC przez węgiel i hel, a gwiazdy typu WO przez tlen, węgiel i hel.
Jak zaproponował po raz pierwszy w 1943 roku George Gamow, ten nietypowy skład chemiczny musi być wynikiem obecności produktów reakcji jądrowych w atmosferach gwiazd. Typ WN wykazuje obecność produktów cyklu CNO, zaś produkty reakcji trzy alfa są widoczne w widmach gwiazd typu WC. Ostateczne dowody obserwacyjne hipotezy, że mamy tu do czynienia z jednym z końcowych etapów ewolucyjnych masywnej gwiazdy, zostały opublikowane pod koniec XX wieku.
Ponad połowa znanych gwiazd Wolfa-Rayeta występuje w układach podwójnych z gwiazdami typu O lub B.
Jedna z teorii mówi, że gwiazdy W-R to ogromne gwiazdy niedługo przed wybuchem supernowej. W 2013 roku po raz pierwszy bezpośrednio udało się powiązać wybuch supernowej typu IIb (SN 2013cu w galaktyce UGC 9379) z rozerwaniem gwiazdy Wolfa-Rayeta.
Właściwości.
Gwiazdy Wolfa-Rayeta mają zazwyczaj masy od 10 do 25 mas Słońca, przy czym minimalna masa gwiazdy typu WR zależy od jej metaliczności. Gwiazdy o mniejszych masach są postaci czerwonego nadolbrzyma, aczkolwiek ewolucja może przebiegać inaczej, jeśli gwiazda WR powstanie wewnątrz układu podwójnego po etapie przepływu masy przez powierzchnię Roche’a lub po fazie wspólnej otoczki. Czas życia na tym etapie ewolucji to zaledwie 500 tysięcy lat (około 10 procent całkowitego czasu życia gwiazdy).
Gwiazdy typu WN i WC mogą kończyć swoje istnienie jako supernowe typu Ib lub Ic. Niektóre z takich supernowych towarzyszyły długim błyskom gamma. W tym wypadku gwiazda macierzysta, której wybuch prowadzi do powstania błysku, powinna szybko rotować. Uzyskanie wystarczająco dużego momentu pędu jest możliwe albo wskutek rozkręcenia gwiazdy przez oddziaływanie z towarzyszem w układzie podwójnym, albo dzięki niewielkiej metaliczności samej gwiazdy. Mała metaliczność osłabia wiatr gwiazdowy, który zmieniałby moment pędu i spowalniał rotację.

</doc>
<doc id="196072" url="https://pl.wikipedia.org/wiki?curid=196072" title="Maja (mitologia grecka)">
Maja (mitologia grecka)

Maja (gr. Maia, łac. Maea, Maia) – w mitologii greckiej nimfa góry Kyllene w Arkadii, najstarsza z siedmiu Plejad.
Uchodziła za córkę tytana Atlasa i Okeanidy Plejone (lub Okeanidy Ajtry; według jednego przekazu Sterope). Była siostrą Alkione, Elektry, Kelajno, Merope, Sterope, Tajgete, a także Hiad i Hyasa.
Ze swoim kochankiem, bogiem Zeusem, miała syna Hermesa, boskiego posłańca. Opiekowała się Arkasem po śmierci Kallisto.
Mityczna Maja jest identyfikowana z gwiazdą Mają w Plejadach, w gwiazdozbiorze Byka. Na niebie sąsiaduje z Hiadami (gromadą otwartą gwiazd w gwiazdozbiorze Byka) i konstelacją Oriona, które są z nią mitologicznie powiązane.

</doc>
<doc id="196073" url="https://pl.wikipedia.org/wiki?curid=196073" title="Boss">
Boss

Zobacz też:

</doc>
<doc id="196079" url="https://pl.wikipedia.org/wiki?curid=196079" title="Eurosceptycyzm">
Eurosceptycyzm

Eurosceptycyzm – pojęcie oznaczające niechęć do większej integracji krajów Unii Europejskiej i powiększenia jej o nowe państwa członkowskie lub sprzeciw wobec wejścia do niej w przypadku krajów kandydujących. Jako określenie potoczne stosowane jest w różnych znaczeniach; zwykle dla opisania poglądów osób krytycznych wobec różnych elementów bieżącej polityki oraz systemu prawnego Unii Europejskiej. Przeciwieństwem eurosceptycyzmu jest euroentuzjazm, który oznacza tendencję do większej integracji krajów Unii i powiększenia jej o nowe państwa lub dążenie do szybkiego wejścia do niej w przypadku krajów kandydujących.
Powstanie terminu.
Termin opisujący motywy opozycji sprzeciwiającej się integracji europejskiej, niemal do końca lat 90. XX wieku nie został skonceptualizowany. Pojęcie eurosceptycyzm pierwszy raz zostało użyte w czasopiśmie „The Times” w 1985 r. Zdefiniowano taką postawę, aby nie używać źle kojarzącej się i niepoprawnej terminologii: „euro fobii” czy „antyeuropeizmu”. Należy podkreślić, że hasło „eurosceptyk” można odnaleźć jedynie w specjalistycznych słownikach poświęconych polityce integracyjnej, oraz to, że termin ma różne znaczenie w zależności od tego, w jakiej części Europy się nim posługiwano. Dla przykładu, dla Brytyjczyków „eurosceptyk” (rozumiejąc, jako postawę, nie zjawisko eurosceptycyzmu) to: „brytyjski polityk, który jest przekonany, że Wielka Brytania nie powinna należeć do Unii Europejskiej”.
Zjawisko opozycji wobec integracji europejskiej narastało powoli, równie z wolna rosło jego naukowe zainteresowanie. Przekonuje o tym skromna ilość opracowań poświęconych tej problematyce. Niejako prekursorem w analizie tego zjawiska był Bertrand Benoit, który w swej pracy poświęcił dużo uwagi francuskim środowiskom przeciwnym jednoczeniu się Europy, określonym jako eurosceptycy. B. Benoit omawiany termin potraktował bardzo ogólnikowo, nie skupiając się na jego szczegółowym rozpracowaniu. Dokonał tego w 1997 r. Paul Taggart, opisując eurosceptycyzm jako postawę polityczną, która podważa proces integracji europejskiej, bądź też jej elementy składowe. Według dra hab. Krzysztofa Zuby to właśnie od tego czasu można określić omawiany termin jako pojęcie naukowe.
Część polityków prezentujących omawiane poglądy preferuje określenie „uniosceptycyzm”, co ma podkreślać, że sprzeciwiają się oni jedynie Unii Europejskiej i jej instytucjom, a nie cywilizacji europejskiej jako takiej.
Typologia pojęcia eurosceptycyzm.
Mianem "eurosceptycznych" określane są różne – w zależności od przekonań osoby używającej tego pojęcia – rodzaje poglądów, między innymi takie, które:
Osoby prezentujące poglądy określane mianem „eurosceptycznych”, zwłaszcza z dwóch ostatnich grup, uważają, że ich poglądy należy właściwie określać mianem „eurorealizmu”.
Dr hab. Krzysztof Zuba podaje w swoim opracowaniu rozwiązanie kompromisowe. Jest to model trzyczęściowy, który wydaje się mieścić wszystkie poglądy związane z opiniami na sprawę integracji europejskiej. Model ten wyróżnia: euroentuzjastów (opowiadających się za integracją z UE), eurorealistów (kontestujących tylko częściowo współczesną politykę UE) oraz eurosceptyków (opowiadających się przeciw integracji i obecnej polityce UE). Taki podział, choć nie występował jako spójna propozycja, pojawiał się w różnych kombinacjach w Polskiej dyspucie politycznej.
Grupy eurosceptyczne.
Eurosceptykami określają się przedstawiciele zarówno lewej, jak i prawej strony sceny politycznej (głównie skrajnych jej odłamów), konserwatyści, libertarianie, liberałowie, konserwatywni liberałowie, narodowcy, komuniści czy też ultralewicowcy. Generalnie trudno znaleźć jeden główny punkt łączący wszystkie te podmioty i jeden główny zarzut stawiany UE, jako że każda z grup dąży do innych celów. Także różne sfery działalności UE stoją w sprzeczności z planami, wymaganiami i dążeniami tychże grup. Można jednak wyodrębnić pewne główne argumenty najczęściej pojawiające się w rozmaitych debatach, deklaracjach, czy nawet statutach grup eurosceptycznych. Należą do nich m.in. zbyt wysokie podatki, antychrześcijaństwo, narastający socjalizm, nadmierna biurokracja, nadregulacja. Niektóre stronnictwa uważają, że Unia Europejska dąży do stworzenia państwa, a to z kolei doprowadzi do utraty suwerenności obecnych państw członkowskich. Stronnictwa lewicowe lub lewicujące zgłaszają również obawy, że organizacja ta próbuje budować zachodnioeuropejski imperializm i nierówno traktuje wszystkie państwa członkowskie, a także kraje tzw. Starej Unii chcą podporządkować sobie nowe kraje członkowskie.
Podmioty te najczęściej żądają przebudowy struktur Unii, zmiany zakresu działania poszczególnych jej komórek, zmiany w dystrybucji funduszy, powrotu do walut narodowych, ograniczenia biurokracji, wycofania poszczególnych państw z jej struktur (głównie na polu działań w obrębie danego kraju) czy w ostateczności nawet rozwiązania całej Unii Europejskiej.
Eurosceptycyzm w krajach Unii Europejskiej.
Eurosceptycyzm w Austrii.
Eurosceptyczna Austriacka Partia Wolnościowa uznawana przez Parlament Europejski za partię faszystowską w 1999 roku otrzymała 27% głosów mimo gróźb izolacji Austrii, jeżeli dostanie się do rządu. Poparcie dla tej partii od roku 1999 jednak znacznie zmalało, i w wyborach z lat 2002 i 2006 uzyskała odpowiednio 10% i 11,04%. W wyborach z 2008 roku partia ponownie zyskała większe poparcie – uzyskała 17,70% głosów, co pozwoliło jej na zdobycie 35 mandatów. W wybory do PE w 2014 roku otrzymała 19,7% głosów obejmując cztery mandaty spośród 18 przypadających na kraj.
Eurosceptycyzm w Danii.
28 września 2000 roku Duńczycy w referendum większością 53,2% głosów odrzucili euro.
Eurosceptyczna Duńska Partia Ludowa w wyborach parlamentarnych w 2005 roku zdobyła 24 z 179 mandatów co sprawiło iż stała się trzecią partią w rządzie. Popiera politykę antyimigrancką oraz, jest również za wystąpieniem Danii z UE. Zwyciężyła ona wybory do Parlamentu Europejskiego w 2014 roku, osiągając 26,6% głosów.
Eurosceptycyzm w Holandii.
Konserwatywno-liberalna eurosceptyczna Partia Wolności w wyborach do Parlamentu Europejskiego w 2014 roku uzyskała 13,32% głosów zdobywając cztery mandaty.
Eurosceptycyzm w Finlandii.
Socjalna i eurosceptyczna Perussuomalaiset w wyborach do Parlamentu Europejskiego w 2014 roku uzyskała 12,87% głosów zdobywając dwa mandaty.
Eurosceptycyzm we Francji.
Eurosceptyczny Front Narodowy zwyciężył wybory do Parlamentu Europejskiego w 2014 roku osiągając 24,86% głosów i otrzymując 24 mandaty.
Eurosceptycyzm w Polsce.
Po 1989 roku sprawa europejska pojawiła się w ogólnym dyskursie politycznym. Jednak z racji nieokreślonych stanowisk ugrupowań partyjnych, nie wykształciły się jeszcze wykrystalizowane postawy wobec procesu integracji europejskiej. Dopiero od 1991 roku, podczas wyborów parlamentarnych, można było dojrzeć pierwszy raz hasła dotyczące spraw Wspólnoty Europejskiej. W każdej kolejnej kampanii wyborczej, wraz ze zbliżaniem się daty wejścia Polski do UE, ranga kwestii europejskiej rosła, jednak dopiero w wyborach z 2001 roku uzyskała status kwestii znaczącej. W pierwszych latach III RP, prawdopodobnie jedynie radykalna prawica i populiści wskazywali integrację europejską jako kluczową kwestię dla narodu Polskiego. Istotnym przełomem w tym względzie okazały się wybory z 2001 roku, w których ugrupowania antyunijne uzyskały wysoki wynik.
Polskie partie eurosceptyczne.
W Polsce organizacje eurosceptyczne można podzielić na dwie części. Pierwszą z nich stanowią partie, które przed referendum akcesyjnym w czerwcu 2003 opowiadały się przeciwko wejściu Polski do Unii Europejskiej. W tym okresie w sejmie z tej grupy zasiadała Samoobrona i Liga Polskich Rodzin. Eurosceptyczną partią pozaparlamentarną była konserwatywno-liberalna Unia Polityki Realnej. W wyniku zawirowań politycznych nie odgrywają znaczącej roli.
Drugą grupę stanowią ugrupowania eurosceptyczne powstałe po referendum akcesyjnym. Należy do niej Kongres Nowej Prawicy (7,15% głosów w wyborach do Parlamentu Europejskiego w 2014), bazujący na środowisku dawnego UPR-u, którego działacze preferują określenie "uniosceptycyzm" wskazując, że to UE zaprzecza wartościom europejskim. Partia ta dąży do likwidacji Unii Europejskiej poprzez „redukcję tego sztucznego, etatystyczno-fiskalno-ideologicznego tworu do strefy wolnego handlu – pierwotnej Europejskiej Wspólnoty Gospodarczej”. Eurosceptyczny charakter mają także partie KORWiN i Ruch Narodowy, które w grudniu 2018 utworzyły Konfederację KORWiN Braun Liroy Narodowcy na wybory do Parlamentu Europejskiego w 2019 roku i kontynuowana na wybory parlamentarne w 2019 roku, a następnie na jej bazie utworzono w lipcu 2019 partię federacyjną Konfederacja Wolność i Niepodległość. W 2019 działacze Kongresu Nowej Prawicy, w tym Stanisław Żółtek, ogłosili powstanie nowej partii eurosceptycznej Polexit.
Ponad wspomniane organizacje działają także inne pomniejsze partie o charakterze eurosceptycznym, jak np. Liga Obrony Suwerenności.
Eurosceptycyzm w Szwecji.
Szwedzi w referendum w 2003 roku odrzucili euro większością 55,9% głosów, stając się jednym z 3 krajów, które odrzuciły wspólną walutę.
Lista Czerwcowa (Junilistan) jest współzałożycielką eurosceptycznej grupy Niepodległość i Demokracja. W wyborach do parlamentu europejskiego w 2004 roku zdobyła 14% głosów.
Eurosceptycyzm na Węgrzech.
Eurosceptyczna nacjonalistyczna partia Jobbik otrzymała 14,67% głosów w wyborach do Parlamentu Europejskiego w 2014 roku, zdobywając trzy mandaty.
Eurosceptycyzm w Wielkiej Brytanii.
Eurosceptyczna Partia Niepodległości Zjednoczonego Królestwa zdobyła w 2009 roku 16,5% głosów i wprowadziła 13 z 72 deputowanych, jacy przypadli Wielkiej Brytanii, stając się tym samym drugą siłą polityczną w swoim kraju. Poparcie dla tej formacji nadal rośnie i w 2014 roku zwyciężyła w Wielkiej Brytanii wybory do PE zdobywając 26,60% głosów (wprowadziła 24 z 73 europosłów). Głównym celem owej partii jest wyprowadzenie kraju z Unii Europejskiej.
23 czerwca 2016 roku odbyło się wśród obywateli Wielkiej Brytanii referendum dotyczące opuszczenia Unii; za wyjściem kraju z UE opowiedziało się 52% Brytyjczyków. Procedura wystąpienia odbyła się na mocy art. 50 Traktatu o Unii Europejskiej, jednak brytyjska premier Theresa May nie planowała rozpoczynać negocjacji przed końcem 2016 roku.
Eurosceptycyzm w państwach poza Unią Europejską.
W referendum 6 grudnia 1992 roku Szwajcarzy odrzucili możliwość wejścia do Europejskiego Obszaru Gospodarczego.
Eurosceptycy w Parlamencie Europejskim.
Przed wyborami do PE w 2009 irlandzki biznesmen i deputowany do Parlamentu Europejskiego Declan Ganley stworzył międzynarodową organizację uniosceptyczną Libertas – nie jest ona partią polityczną, ale zrzesza członków ugrupowań przeciwnych Unii Europejskiej z wielu krajów. Uzyskało ono jednak tylko jeden mandat.
W Parlamencie Europejskim po wyborach w 2009 utworzono dwie frakcje eurosceptyków: Europejscy Konserwatyści i Reformatorzy, i Europa Wolności i Demokracji. W PE są również przedstawiciele kilku innych krajowych partii eurosceptycznych, które nie są członkami żadnej z frakcji.
Europejscy Konserwatyści i Reformatorzy.
Frakcję tę utworzyli w 2009 roku deputowani z:
Europa Wolności i Demokracji.
Frakcję tę utworzyli w 2009 roku deputowani z:
Partie ponadnarodowe.
Powstały eurosceptyczne partie ponadnarodowe, takie jak: Sojusz na rzecz Europy Narodów (AEN, w latach 2002–2009), Sojusz Europejskich Ruchów Narodowych (AENM, od 2009), Sojusz Europejskich Konserwatystów i Reformatorów (AECR, od 2009), Ruch na rzecz Europy Wolności i Demokracji (MELD, od 2011), Europejski Sojusz na rzecz Wolności (EAF, od 2010).

</doc>
<doc id="196082" url="https://pl.wikipedia.org/wiki?curid=196082" title="Hymn Mali">
Hymn Mali

Hymn Mali ("Pour l'Afrique et pour toi, Mali") to hymn państwowy Mali, wprowadzony urzędowo 9 sierpnia 1962. Słowa w języku francuskim ułożył Zejdu Badian (Seydou Badian Kouyaté), poeta i pisarz, ówczesny minister rolnictwa, natomiast melodię opracował Banzoumana Sissoko.
Oprócz tekstu francuskiego, istnieje także wersja hymnu w języku bambara.
"Refren"
"Refren"

</doc>
<doc id="196084" url="https://pl.wikipedia.org/wiki?curid=196084" title="Shiri Appleby">
Shiri Appleby

Shiri Freda Appleby (ur. 7 grudnia 1978 w Los Angeles w Kalifornii) – amerykańska aktorka. Wystąpiła m.in. w roli Liz Parker w serialu telewizyjnym "".
Życiorys.
Jest córką Diany Bouader, urodzonej w Izraelu nauczycielki języka hebrajskiego, i Jerry’ego Appleby, kierownika w firmie telekomunikacyjnej. Razem z bratem Evanem dorastała w Dolinie San Fernando. W języku hebrajskim „Shiri” znaczy „moja piosenka”, albo po prostu „piosenka”. Ma bliznę powyżej brwi od ugryzienia psa, który zaatakował ją, kiedy była młoda. Aby pozbyć się strachu przed psami, poszła na pokaz weterynaryjny doktora Kevina Fitzgera, przy okazji pozbyła się strachu przed wężami, trzymając jednego w rękach. Krótko potem przygarnęła kota i nadała mu imię Abby.
Skończyła szkołę średnią w Calabasas w 1997 roku i rozpoczęła studia na Uniwersytecie Południowej Kalifornii, na kierunku literatury angielskiej, jednocześnie studiując aktorstwo. Aktywnie uczestniczy w działaniach charytatywnych.
Kariera.
Rozpoczęła karierę aktorską w wieku czterech lat, występując w reklamach Cheerios i M&amp;M's. Zagrała epizodyczne role w wielu telewizyjnych serialach, m.in. "Doogie Howser" (1989), "Ostry dyżur" (1994), "Słoneczny patrol" (1989), "" (1995), "Siódme niebo" (1996) i "Beverly Hills, 90210" (1990). W końcu dostała role Liz Parker w serialu "Roswell: W kręgu tajemnic", która uczyniła ją popularną aktorką młodego pokolenia.
Shiri wystąpiła w teledyskach Bon Jovi "It's My Life", Gavina DeGraw "I Don't Want to Be" oraz Sense Field "Save Yourself".
Życie osobiste.
Dawniej umawiała się z perkusistą Linkin Park Robem Burdonem, z którym chodziła do tego samego liceum. Przez pewien czas spotykała się też z aktorem Zachiem Braffem i była z nim na wakacjach na Hawajach we wrześniu 2007 roku. Później związała się z Jonem Shookiem, a 23 marca 2013 roku urodziła ich pierwsze dziecko, Natalie Bouader Shook.

</doc>
<doc id="196085" url="https://pl.wikipedia.org/wiki?curid=196085" title="Ousmane Issoufi Maïga">
Ousmane Issoufi Maïga

Ousmane Issoufi Maïga (ur. 1945) – malijski polityk, premier Mali od 29 kwietnia 2004 do 28 września 2007.
Maiga studiował ekonomię na Uniwersytecie Kijowskim na Ukrainie, a następnie bankowość i finanse w Uniwersytecie Amerykańskim w Waszyngtonie. Później pracował dla Banku Światowego oraz francuskiego ministerstwa finansów.
Zanim objął funkcję premiera, Maiga zajmował rozmaite funkcje w poprzednich rządach. W 2002 r. będąc ministrem sportu miał współudział w zorganizowaniu w Mali Pucharu Narodów Afryki. Był także ministrem finansów oraz ministrem transportu i infrastruktury.

</doc>
<doc id="196086" url="https://pl.wikipedia.org/wiki?curid=196086" title="Automapa">
Automapa



</doc>
<doc id="196087" url="https://pl.wikipedia.org/wiki?curid=196087" title="Amadou Toumani Touré">
Amadou Toumani Touré

Amadou Toumani Touré (wym. []; ur. 4 listopada 1948 w Mopti, zm. 10 listopada 2020 w Stambule) – malijski wojskowy i polityk, w latach 1991–1992 przewodniczący Tymczasowego Komitetu Ocalenia Narodowego – rządzącej krajem junty wojskowej, następnie w latach 2002–2012 prezydent Mali.
Życiorys.
W 1991 roku dokonał wraz z grupą oficerów puczu, który obalił wieloletniego dyktatora Moussę Traoré. Touré ogłosił się głową państwa i przeprowadził szereg reform demokratycznych, wprowadził on system wielopartyjny i rozwiązał dotychczasową wojskową monopartię. W 1992 roku przeprowadził wybory prezydenckie które wygrał Alpha Oumar Konaré. W 1993 Touré założył Fundację Dziecięcą.
W maju 2002 roku wygrał wybory prezydenckie, uzyskując 64,35% głosów, a jego przeciwnikiem był były minister Soumaïla Cissé. Okres rządów Touré był związany z destabilizacją kraju. Już w 2003 roku na zachodzie Mali doszło do walk między zwaśnionymi grupami islamskimi. W 2007 roku z kolei doszło do wybuchu walk z Tuaregami na skutek ich ataków na wojska rządowe. Walki trwały do 2009 roku. Do zaognienia relacji państwa z Tuaregami doszło w 2011 roku, kiedy po obaleniu i zabójstwie przywódcy Libii, pułkownika Mu’ammara al-Kaddafiego, do Mali powrócili tuarescy najemnicy, walczący w czasie wojny domowej po jego stronie. Napływ nowych, dobrze uzbrojonych i wyćwiczonych bojowników zmienił sytuację w regionie. W rezultacie w styczniu 2012 roku doszło do wybuchu zbrojnego powstania Tuaregów które przerodziło się w wojnę domową pod przewodnictwem Narodowego Ruchu Wyzwolenia Azawadu. Do rebelii włączył się też Arabski Ruch Azawadu.
W związku z niepowodzeniami rządu w walce z tuareskimi rebeliantami, w marcu 2012 roku doszło w kraju do zamachu stanu. Władzę w państwie w następstwie przewrotu objął Narodowy Komitet na rzecz Przywrócenia Demokracji i Państwa a Touré pozostawał od tego czasu w ukryciu. 8 kwietnia 2012 oficjalnie podał się do dymisji, a 19 kwietnia udał się na wygnanie do sąsiedniego Senegalu.
W 2013 roku Touré został oskarżony przez rząd prezydenta Ibrahima Boubacara Keïty o zdradę, z powodu niepowodzeń w walce z Tuaregami. W 2016 roku Zgromadzenie Narodowe umorzyło wszczęcie przeciwko niemu dochodzenia. W grudniu 2017 roku Touré powrócił do Mali i został ugoszczony przez prezydenta Keïtę. Były malijski przywódca zmarł w Stambule 10 listopada 2020.

</doc>
<doc id="196088" url="https://pl.wikipedia.org/wiki?curid=196088" title="Automapa (oprogramowanie)">
Automapa (oprogramowanie)

AutoMapa – oprogramowanie nawigacyjne wykorzystujące system GPS.
Jest ono wspólnym produktem dwóch firm: "Aqurat" i "Geosystems Polska".
AutoMapa pojawiła się na rynku w 2003 r. Od wersji 4.0, wprowadzonej na rynek w 2007 r., możliwy jest podgląd mapy w 3D. W porównaniu z betą 4.0 różnica jest w interfejsie. W wersji 5.0 z 2008 r. znacząco zmieniono interfejs. AutoMapa jest dostarczana z zestawem punktów POI i bazową informacją o blokadach dróg oraz kilkoma wersjami komunikatów głosowych w 4 językach, w tym m.in. z komunikatami wykorzystującymi głos Krzysztofa Hołowczyca, dodatkowo w internecie można znaleźć głos, np. Czesia z serialu animowanego "Włatcy móch". Oprogramowanie umożliwia automatyczne pobieranie informacji z serwisu miplo.pl, który zawiera dodawane przez użytkowników punkty POI i informacje o utrudnieniach drogowych.
Automapa została wyposażona w system „Automapa LiveDrive!”, który ma wspomóc kierowcę przy omijaniu korków i zatorów drogowych.
AutoMapa jest sprzedawana w dwóch wersjach:
oraz w dwóch wersjach licencyjnych:
Obie licencje zawierają roczną subskrypcję na pobieranie nowych wersji map i oprogramowania, a także dostęp do miplo.pl, na czas ważności licencji programu.
Od 1 lipca 2017 r. AutoMapa przestała wspierać urządzenia przenośne pracujące pod kontrolą systemu firmy Microsoft. Liczba użytkowników systemu Windows 10 Mobile i Windows Phone jest bardzo niewielka, według raportu firmy Gartner (koniec 2016 roku) zaledwie 0,3% urządzeń na świecie. Dla wszystkich użytkowników Automapy dla systemu Windows 10 Mobile oraz Windows Phone przygotowano możliwość przeniesienia licencji na znacznie popularniejszą platformę – Android lub iOS.
Wersja na system Android jest dostępna u wszystkich polskich operatorów sieci telekomunikacyjnych.
W 2019 roku AutoMapa uruchomiła platformę dla biznesu oferującą wiele funkcji związanych z geolokalizacją, monitoringiem oraz planowaniem w zakresie transportu.

</doc>
<doc id="196089" url="https://pl.wikipedia.org/wiki?curid=196089" title="Anchorman">
Anchorman

Anchorman lub anchorwoman (także anchorperson lub w skrócie anchor) – w mediach: główna osoba prowadząca program, przeważnie informacyjny (wiadomości, sport itp.), koordynująca doniesienia, przekazy, reportaże innych prezenterów, konsultantów, dziennikarzy, reporterów. Inaczej: człowiek, który jest główną, rozpoznawalną twarzą programu.
Znani prezenterzy amerykańscy:
W Polsce za anchormana uznawany był Tomasz Lis – twórca, dawniej gospodarz Faktów w TVN.

</doc>
<doc id="196092" url="https://pl.wikipedia.org/wiki?curid=196092" title="Techichi">
Techichi

Techichi – historyczna rasa psów występująca w IX w. na terenach obecnego Meksyku, popularne zwierzę domowe Tolteków. Były to psy małe, grubokościste, o długim futrze. Ich charakterystyczną cechą było to, że nie szczekały. Są uznawane za protoplastów rasy chihuahua.

</doc>
<doc id="196094" url="https://pl.wikipedia.org/wiki?curid=196094" title="Omijanie">
Omijanie

Omijanie – według prawa o ruchu drogowym przejeżdżanie (przechodzenie) obok nieporuszającego się pojazdu, uczestnika ruchu lub przeszkody.
Ustawa nakazuje by, przy omijaniu zachować bezpieczny odstęp od omijanego pojazdu, uczestnika ruchu lub przeszkody, a w razie potrzeby zmniejszyć prędkość; omijanie pojazdu sygnalizującego zamiar skręcenia w lewo może odbywać się tylko z jego prawej strony. W przypadku omijania pojazdu, przewożącego zorganizowaną grupę dzieci lub młodzieży oraz pojazd przystosowany do przewozu osób niepełnosprawnych, jest obowiązany w czasie wsiadania lub wysiadania dzieci lub młodzieży zachować szczególną ostrożność i w razie potrzeby zatrzymać się.
Zakazy omijania:

</doc>
<doc id="196096" url="https://pl.wikipedia.org/wiki?curid=196096" title="(136472) Makemake">
(136472) Makemake

Makemake (oficjalnie: (136472) Makemake; symbol: ) – trzecia co do wielkości rozpoznana planeta karłowata i trzeci co do wielkości obiekt transneptunowy zaliczany do plutoidów.
Jego średnica to około 60% średnicy Plutona. Jego ekstremalnie niska średnia temperatura (około 30 K) sprawia, że jego powierzchnię pokrywa najprawdopodobniej metanowy i etanowy lód. Obiekt ten nie posiada atmosfery.
Odkrycie.
Makemake, pierwotnie oznaczony jako 2005 FY9 (nieformalnie zwany również "Easterbunny", czyli „Wielkanocny zajączek”), został odkryty w Obserwatorium Palomar 31 marca 2005, lecz o odkryciu tego ciała poinformowano 29 lipca 2005 – w tym samym dniu świat dowiedział się o istnieniu jeszcze dwóch innych obiektów transneptunowych: Eris, która początkowo wydawała się większa od uznawanego wówczas za planetę Plutona i nieco mniejszej Haumei.
11 lipca 2008 obiekt otrzymał nazwę „Makemake” i został zakwalifikowany jako planeta karłowata i plutoid. Nazwa pochodzi od Make-make, boga – stwórcy ludzkości w wierzeniach mieszkańców Wyspy Wielkanocnej.
Orbita.
Orbita Makemake nachylona jest do płaszczyzny ekliptyki pod kątem 29° i umiarkowanie eliptyczna (e~0,166). Na jeden obieg wokół Słońca ciało to potrzebuje ok. 304 lat. Obecnie oddalone jest o ponad 52 au od Słońca (w 2021 roku około 52,6 au), zbliżając się do aphelium orbity (aphelium minie około 2033 roku).
Właściwości fizyczne.
Makemake jest bardzo dużym obiektem wśród transneptunów – ma ok. 1500 km średnicy równikowej. Ma wysokie albedo, sięgające ok. 0,8. Jest trzecim co do wielkości i jasności obiektem transneptunowym. Jest wystarczająco jasny, by był widoczny przez duże teleskopy amatorskie. Jego jasność absolutna to ok. –0,21.
Jest planetą karłowatą, która być może bardzo szybko obraca się wokół własnej osi – w ciągu 7,77 godziny, choć podawany jest także okres obrotu 22,8266 godziny. Temperatura powierzchni tego ciała to obecnie ok. 29 K, w miarę zbliżania się do peryhelium może wzrosnąć do 34 K. Analizy widmowe powierzchni wykazały obecność ziaren metanu o rozmiarach około 1 cm. W przeciwieństwie do Plutona czy Eris, na powierzchni Makemake występuje mało azotu. Przyczyna tego jest dotąd nieznana.
13 kwietnia 2012 miała miejsce okultacja gwiazdy NOMAD 1181-0235723 przez Makemake. Pozwoliła ona stwierdzić, że Makemake nie posiada globalnej atmosfery, a co najwyżej lokalne chmury gazu przy powierzchni. Dzięki temu zjawisku można było także dokładnie wyznaczyć rozmiary obiektu. Makemake ma kształt spłaszczonej elipsoidy obrotowej, o długiej osi długości 1502 ± 45 km i krótkiej osi (między biegunami) długości 1430 ± 9 km.
Księżyce.
26 kwietnia 2016 poinformowano o odkryciu w danych z Kosmicznego Teleskopu Hubble’a pierwszego księżyca krążącego wokół Makemake. Księżyc, który uzyskał oznaczenie S/2015 (136472) 1 (a nieformalnie nazywany jest przez naukowców MK 2), został dostrzeżony w odległości ok. 20 000 km od Makemake, a wstępnie jego średnicę oszacowano na 180 km. Jeżeli obiekt ten znajduje się na orbicie kołowej, to okres orbitalny wynosi co najmniej 12 dni.

</doc>
<doc id="196097" url="https://pl.wikipedia.org/wiki?curid=196097" title="Lee Hae-chan">
Lee Hae-chan

Lee Hae-chan (kor. 이해찬, ur. 10 lipca 1952) – polityk Korei Południowej, premier w latach 2004-2006, lider Partii Demokratycznej od 2018.
Stał na czele rządu od 30 czerwca 2004 do 15 marca 2006. Ustąpił w atmosferze tzw. skandalu golfowego; oburzenie opinii publicznej wywołała jego lekceważąca reakcja na strajk transportowców, kiedy zamiast kierować negocjacjami ze strajkującymi był zajęty towarzyską grą w golfa.

</doc>
<doc id="196102" url="https://pl.wikipedia.org/wiki?curid=196102" title="Dobra (gmina w województwie zachodniopomorskim)">
Dobra (gmina w województwie zachodniopomorskim)

Dobra – gmina miejsko-wiejska położona w północno-zachodniej Polsce, w zachodniej części powiatu łobeskiego. Siedzibą władz gminy jest miasto Dobra. Gmina stanowi 10,9% powierzchni powiatu.
Sąsiednie gminy:
Do 31 grudnia 1998 r. wchodziła w skład województwa szczecińskiego, a w latach 1999–2002 w skład powiatu goleniowskiego.
Demografia.
Gminę Dobra zamieszkuje 11,4% ludności powiatu łobeskiego.
Przyroda i turystyka.
Gmina leży na styku Wysoczyzny Łobeskiej, Pojezierza Ińskiego i Równiny Nowogardzkiej. Południowo-wschodnia część gminy przylega do Jeziora Woświn dostępnego dla kajaków. Główną atrakcją turystyczną była kursująca do 2001 r. wąskotorowa linia kolejowa. Tereny leśne zajmują 13% powierzchni gminy, a użytki rolne 77%.
Komunikacja.
Przez gminę prowadzą drogi wojewódzkie: nr 144 łącząca Dobrą z Nowogardem (17 km) i Chociwlem (14 km) oraz nr 146 do wsi Strzmiele (18 km, 6 km od Łobza) i wsi Jenikowo (13 km), skrzyżowaniem z drogą nr 146 Nowogard - Maszewo.
Dobra (stacja "Dobra Nowogardzkie") uzyskała połączenie kolejowe w 1895 r. po wybudowaniu pierwszego odcinka kolei wąskotorowej ze Stargardu, rok później linia została przedłużona przez Mieszewo do Łobza i Reska. W 1991 r. odcinek Mieszewo - Łobez Wąsk. został zamknięty, a 2 lata później rozebrany. W 1996 r. zamknięto odcinek z Dobrej Nowogardzkiej do Reska Północnego Wąsk., a w 2001 r. do Stargardu Szczecińskiego Wąsk. W latach 1902-1945 istniała także normalnotorowa linia kolejowa do Nowogardu.
W gminie czynny jest 1 urząd pocztowy: Dobra k. Nowogardu (nr 72-210).
Administracja i samorząd.
W 2016 r. wykonane wydatki budżetu gminy Dobra wynosiły 14,5 mln zł, a dochody budżetu 14,9 mln zł. Zobowiązania samorządu (dług publiczny) według stanu na koniec 2016 r. wynosiły 4 mln zł, co stanowiło 27,2% poziomu dochodów.
Gmina Dobra utworzyła 9 jednostek pomocniczych gminy, będących sołectwami.
Miejscowości.
Na obszarze gminy Dobra znajduje się 12 miejscowości:

</doc>
<doc id="196105" url="https://pl.wikipedia.org/wiki?curid=196105" title="Paweł Berkowski">
Paweł Berkowski

Paweł Berkowski (ur. 1960 w Ostrowie Wielkopolskim) – polski poeta, performer i działacz kulturalny. Jest twórcą filmów na slajdach oraz organizatorem Festiwalu Filmów na Slajdach (2000–2004 w Nadstawkach k. Odolanowa, od 2005 w synagodze w Ostrowie). Autor tekstów i muzyki. W październiku 2006 roku wraz z zespołem napisał muzykę do spektaku "Mątwa" (S.I. Witkiewicza) w wykonaniu ostrowskiego teatru REY deMONTer, a także wraz z Magdą Słocińską wyprodukował wizualizację multimedialną inspirowaną Witkacym do tegoż przedstawienia. Ma córkę Wandę Berkowską.

</doc>
<doc id="196106" url="https://pl.wikipedia.org/wiki?curid=196106" title="Debut">
Debut

Debut – studyjny album islandzkiej piosenkarki Björk, wydany w 1993 roku.
Był to pierwszy solowy album artystki po zerwaniu współpracy z zespołem The Sugarcubes (w międzyczasie nagrała jedynie jazzowy album "Gling-Gló" z tríó Guðmundar Ingólfssonar). Album, wyprodukowany przez znanego producenta Nellee Hoopera, został dobrze przyjęty przez krytyków i poszerzył grupę fanów piosenkarki z czasów The Sugarcubes. Dzięki albumowi "Debut" artystka zdobyła szerszy rozgłos w Wielkiej Brytanii i Stanach Zjednoczonych. 
"Debut" dotarł na 61. miejsce na liście Billboard 200. W 1998, w plebiscycie brytyjskiego czasopisma "Q" album zajął 74. miejsce na liście najlepszych albumów wszech czasów.

</doc>
<doc id="196107" url="https://pl.wikipedia.org/wiki?curid=196107" title="One Little Indian Records">
One Little Indian Records

One Little Indian Records – brytyjska, niezależna wytwórnia płytowa, założona w 1985 przez członków anarcho-punkowego zespołu Flux Of Pink Indians.
Pierwszym wielkim sukcesem płytowym wytwórni były albumy islandzkiej grupy The Sugarcubes w 1988. Równie dobrze sprzedawały się albumy zespołów Kitchens of Distinction i The Shamen. Z wytwórnią One Little Indian podjęła współpracę Björk, wcześniej wokalistka The Sugarcubes. Dzięki temu wytwórnia ta należy do liczących się niezależnych wytwórni w Wielkiej Brytanii.

</doc>
<doc id="196109" url="https://pl.wikipedia.org/wiki?curid=196109" title="Szlak Tysiąclecia">
Szlak Tysiąclecia

Szlak Tysiąclecia – zielony znakowany szlak turystyczny w województwie śląskim.
Informacje ogólne.
Szlak częściowo przebiega przez Wyżynę Krakowsko-Częstochowską.

</doc>
<doc id="196110" url="https://pl.wikipedia.org/wiki?curid=196110" title="Tylenol">
Tylenol



</doc>
<doc id="196111" url="https://pl.wikipedia.org/wiki?curid=196111" title="Mipmapping">
Mipmapping

Mipmapping – technika teksturowania bitmapami wykorzystywana w grafice trójwymiarowej, która pozwala uniknąć artefaktów i tym samym uzyskać lepszą jakość obrazów. Przyspiesza ona również sam proces teksturowania. Mipmapping został opracowany przez Lance’a Williamsa w 1983 roku.
Mipmapping jest implementowany sprzętowo w kartach graficznych od początku XXI w.
Opis metody.
Mipmapping wykorzystuje serię "MIP map" ("mipmap"), tj. tekstur o różnych rozmiarach, które są wynikiem skalowania tekstury podstawowej (oryginalnej). Jeśli tekstura ta ma rozmiar będący potęgą dwójki formula_1 to zostanie wygenerowanych formula_2 "mipmap" o rozmiarach formula_3 formula_4 itd., aż do tekstury o rozmiarach 1×1 piksel. Np. jeśli formula_5 to poszczególne "mipmapy" mają rozmiary: 256×256 (oryginalna tekstura), 128×128, 64×64, 32×32, 16×16, 8×8, 4×4, 2×2 i 1×1.
Skalowanie może być wykonane w prosty sposób poprzez uśrednianie pikseli albo jedną z bardziej zaawansowanych technik filtrowania. Kolejne "mipmapy" wstępnie są pozbawione zakłóceń.
Następnie do teksturowania obiektu trójwymiarowego używa się tej tekstury, której rozdzielczość jest wystarczająca do reprezentowania obiektu obserwowanego z pewnej odległości i to właśnie od odległości zależy, która "mipmapa" zostanie wybrana. Im obiekt znajduje się dalej od obserwatora, tym mniejszą zajmuje powierzchnię i tym mniejsza tekstura jest wymagana. Przykładowo, jeśli obiekt ma wymiary ok. 10×13 pikseli, to do jego teksturowania wystarczy tekstura o rozmiarze 16×16, jeśli obiekt ma ok. 54×40, to wystarcza tekstura 64×64 itd. W obu przykładach nie ma sensu odwoływać się do tekstury o najwyższej rozdzielczości (np. 256×256), bo i tak znaczna część jej pikseli nigdy nie będzie widoczna.
W przypadku filtrowania dwuliniowego wybierana jest jedna mipmapa, a w przypadku filtrowania trójliniowego używane są dwie najbliższe mipmapy i dokonywana jest ich interpolacja.

</doc>
<doc id="196112" url="https://pl.wikipedia.org/wiki?curid=196112" title="Kim Gevaert">
Kim Gevaert

Kim Gevaert (ur. 5 sierpnia 1978 w Leuven) – belgijska lekkoatletka, sprinterka, srebrna medalistka olimpijska z Pekinu w sztafecie 4 × 100 metrów.
Gevaert, startująca w biegach na 60 m, 100 m i 200 m, należała do najlepszych europejskich sprinterek. Zdobywała wiele medali na ważnych zawodach lekkoatletycznych. Zajmowała też wysokie miejsca w finałach sprinterskich na Igrzyskach Olimpijskich.
Była wielokrotną mistrzynią Belgii na dystansie 100 oraz 200 metrów.
W 2008 roku ogłosiła zakończenie sportowej kariery.

</doc>
<doc id="196114" url="https://pl.wikipedia.org/wiki?curid=196114" title="Panadol">
Panadol



</doc>
<doc id="196117" url="https://pl.wikipedia.org/wiki?curid=196117" title="Mithrandir">
Mithrandir



</doc>
<doc id="196118" url="https://pl.wikipedia.org/wiki?curid=196118" title="Mistrzowie kaijudo">
Mistrzowie kaijudo

 – kodomo-muke-manga autorstwa Shigenobu Matsumoto, publikowana na łamach magazynu „CoroCoro Comic” w latach 1999-2005.
Na jej podstawie wyprodukowano kilkanaście serii anime, tworzonych przez kilka różnych studiów animacyjnych, m.in. Hibari, A.C.G.T., Shogakukan Music &amp; Digital Entertainment, Ascension czy Brain’s Base. Powstało dodatkowo także kilka filmów animowanych oraz kilka spin-offów mangi.
W Polsce anime emitowane było na stacjach Cartoon Network, Polsat czy TV4.
Anime.
W ciągu trzech serii powstało 65 odcinków (dwie pierwsze mają po 26 odcinków, a trzecia trzynaście). W Polsce serial pojawił się po raz pierwszy: w Cartoon Network – 9 października 2004 roku, w bloku Toonami (odcinki 1-26), 7 stycznia 2006 roku (odcinki 27-52), w Polsacie – 6 stycznia 2005 roku (odcinki 1-26), w TV4 – 5 czerwca - 17 lipca 2007 roku (odcinki 1-26).
Wersja polska.
Opracowanie i udźwiękowienie wersji polskiej: Studio Sonica
Dialogi polskie:
Reżyseria: Miriam Aleksandrowicz
Dźwięk i montaż:
Organizacja produkcji:
Wystąpili:

</doc>
<doc id="196120" url="https://pl.wikipedia.org/wiki?curid=196120" title="Biegi płotkarskie">
Biegi płotkarskie

Biegi płotkarskie, biegi przez płotki – rodzaj biegowych konkurencji lekkoatletycznych, w którym zawodnicy podczas biegu pokonują równomiernie rozstawione płotki.
Na zawodach lekkoatletycznych mężczyźni i kobiety rozgrywają po dwa dystanse biegów płotkarskich:
Wysokość płotków zależy od dystansu i płci zawodników:
Krótkie biegi płotkarskie stanowią też jedną z konkurencji wieloboju (siedmioboju kobiet i dziesięcioboju mężczyzn).
W hali są rozgrywane przede wszystkim krótkie biegi płotkarskie: na imprezach mistrzowskich bieg na 60 metrów (płotki o wysokości 106,70 cm u mężczyzn i 84,00 cm u kobiet), na mityngach czasem bieg na 50 metrów, rzadkością są biegi na "niskich" płotkach (na 300 lub 400 metrów).

</doc>
<doc id="196124" url="https://pl.wikipedia.org/wiki?curid=196124" title="Gowienica">
Gowienica

Gowienica (niem. ) – rzeka w zlewisku Morza Bałtyckiego (Zalew Szczeciński) o długości 51,09 km.
Rzeka płynie w województwie zachodniopomorskim przez gminy: Maszewo, Goleniów, Osina, Przybiernów, Stepnica. Jej źródła znajdują się w dolinie torfowej w okolicach Burowa, Mostów i Pogrzymia. Następnie płynie przez doliną przez teren jednostki wojskowej, obok wsi Glewice, Bodzęcin i Niewiadowo. W Bodzęcinie wpływa do niej Stepnica. Następnie przepływa przez Biebrówek, Łoźnica, Dzisna, za mostem drogi krajowej nr 3 w Babigoszczy kieruje się w leśne ostępy okolic Widzieńska. Do Zalewu Szczecińskiego (Zatoki Stepnickiej), uchodzi w Stepnicy. 
Rzeka jest szlakiem kajakowym.

</doc>
<doc id="196125" url="https://pl.wikipedia.org/wiki?curid=196125" title="Powiernik Pierścienia">
Powiernik Pierścienia



</doc>
<doc id="196127" url="https://pl.wikipedia.org/wiki?curid=196127" title="Liczba Ferriera">
Liczba Ferriera

Liczba Ferriera jest największą liczbą pierwszą sprzed ery elektroniki, została znaleziona przez Francuza Aimé Ferriera.
Jest to 44-cyfrowa liczba pierwsza znaleziona za pomocą mechanicznego kalkulatora w 1951 r.

</doc>
<doc id="196128" url="https://pl.wikipedia.org/wiki?curid=196128" title="Powiernik pierścienia">
Powiernik pierścienia



</doc>
<doc id="196131" url="https://pl.wikipedia.org/wiki?curid=196131" title="Stepnica (rzeka)">
Stepnica (rzeka)

Stepnica (niem. "Stepenitz") – rzeka w województwie zachodniopomorskim, w powiecie goleniowskim, dopływ Gowienicy, zlewisko Zalewu Szczecińskiego, przepływająca przez gminy Maszewo i Osina, ok. 32 km.
Rzeka ma swoje źródła w mieście Maszewie, dalej płynie doliną przez Radzanek i Budzieszowce, gdzie przepływa przez niewielkie jezioro. Dalej przepływa przez Jezioro Lechickie i wypływa z niego w Maciejewie. Następnie mija miejscowość Osina, drogę krajową nr 6, Redostowo, Węgorzę i w Bodzęcinie wpada do Gowienicy.
Stepnica jest szlakiem kajakowym w dół od Osiny, jednak nieużytkowanym i nieuporządkowanym. Jest popularna wśród wędkarzy. Przepływa głównie przez pagórkowate tereny polne i łakowe. Jest najdłuższym dopływem Gowienicy.
W 2008 r. przeprowadzono badania jakości wód Stepnicy w punkcie ujścia do Gowienicy. W ich wyniku oceniono elementy fizykochemiczne poniżej stanu dobrego, elementy biologiczne określono na I klasy, a stan ekologiczny na umiarkowany. W ogólnej dwustopniowej ocenie stwierdzono zły stan wód Stepnicy.

</doc>
<doc id="196132" url="https://pl.wikipedia.org/wiki?curid=196132" title="Zoran Sretenović">
Zoran Sretenović

Zoran Sretenović (ur. 5 sierpnia 1964 w Belgradzie, zm. 28 kwietnia 2022) – jugosłowiański koszykarz, występujący na pozycji rozgrywającego, dwukrotny mistrz Europy oraz trzykrotny Euroligi, po zakończeniu kariery zawodniczej i rozpadzie Jugosławii serbski trener koszykarski.
Życiorys.
Zdobył wraz z reprezentacją narodową Jugosławii tytuł mistrza Europy w 1991 oraz 1995 roku. Gracz Crvenej Zvezdy Belgrad, OKK Belgrad, Jugoplastiki Split, TSK universa Bamberg, Olimpique Antibes, Partizana Belgrad. Podczas gry w Polsce w zespole Stali Ostrów Wielkopolski w latach 1998–2001 był wielokrotnie wybierany najlepszym rozgrywającym Polskiej Ligi Koszykówki.
Po zakończeniu kariery został trenerem. Debiutował w Budućnosti Podgorica, później pracował także w innych zespołach z Bałkanów. W latach 2010–2011 trener zespołu PLK - Polpharmy Starogard Gdański. 22 stycznia 2013 został trenerem AZS Koszalin.
18 października 2016 został zwolniony ze stanowiska głównego trenera zespołu BM Slam Stali Ostrów Wielkopolski.

</doc>
<doc id="196140" url="https://pl.wikipedia.org/wiki?curid=196140" title="Tkanina lniana">
Tkanina lniana

Len – potoczna nazwa tkanin wytwarzanych z czystej przędzy lnianej lub z dodatkami włókien bawełnianych, wełnianych, poliestrowych itp. Dodatek włókien poliestrowych (elana) do lnu zmniejsza podatność na gniecenie przy zachowaniu podstawowych cech tkaniny lnianej. Charakteryzuje się dużą przewiewnością.
Historia.
Tkanina, której historia sięga neolitu około 7500 p.n.e. (VIII tysiąclecie p.n.e.). Początkowo prawdopodobnie używano włókien lnu do zszywania skór lub jako sznurka. Pierwsze warsztaty tkackie, na których tkano len, to warsztaty pionowe. Tkanina lniana, w wyrafinowanej formie, bardzo cienka, przejrzysta, miała swój początek w starożytnym Egipcie, w okresie Starego Państwa ok. XXVII–XXII wieku p.n.e. Zachowało się wiele malowideł i zapisów o produkcji lnu i jego wykorzystaniu przez starożytnych Egipcjan. Po raz pierwszy opisano go w Księdze Wyjścia 9,23–25, w której przedstawiono zniszczenie po gradobiciu lnu uprawianego w Egipcie: "Len i jęczmień zostały zniszczone, ponieważ jęczmień miał już kłosy, a len kwiecie".
Wytwarzano różnej jakości płótno lniane, zależnie od przeznaczenia. Najdelikatniejsze i najczystsze tkaniny służyły do wystroju świątyń i na ubiory kapłanów i królów. Przez wieki wypracowano różnego rodzaju techniki wyrobu tkanin lnianych, ale postęp nastąpił po odkryciu w XIX w. metody przędzenia włókna lnianego na mokro (przędza mokroprzędna). Do dziś, ze względu na swoje walory, lniane tkaniny dekoracyjne i konfekcja odzieżowa uważane są za wyznacznik elegancji i wysoko cenione.
Technologia wytwarzania tkanin lnianych na podlaskiej wsi w XIX wieku.
Len wysiewano w maju. Po wzejściu roślin len był kilkakrotnie pielony. Kiedy len był już gotowy do zbioru, nie koszono go, ale wyrywano, żeby uzyskać jak najdłuższy surowiec. Wyrwany len wiązano w małe pęczki i przez kilkanaście dni suszono. Potem należało len wymłócić, albo "oczemchać", tj. drewnianymi grzebieniami oddzielić nasiona.
Następnie małe snopki lnu układano w wodzie (w stawach albo w zakolach lub polderach zalewowych rzeki) i obciążano żerdziami i kamieniami, żeby były całkowicie zanurzone. Mokły tak kilka tygodni, aby łodygi zbutwiały. Jeśli w pobliżu nie było zbiorników wodnych, len rozkładano na ścierniskach i łąkach. Kiedy łodygi stały się już dostatecznie kruche, wyciągano je na brzeg i po wysuszeniu zwożono do stodoły.
Zwykle w październiku przystępowano do międlenia lnu, w celu pokruszenia i usunięcia osłonek łodyg, aby uzyskać czyste, długie włókno. Służyła do tego międlica. Była to deska szerokości kilkunastu centymetrów i długości około 1,5 metra z wyciętą szczeliną, w którą wchodziła druga deska. Obie deski połączone były bolcem. Pracowały jak duże nożyce, łamiąc łodygi lnu. Do usuwania połamanych łodyg (zwanych paździerzami, otłoczynami lub otłuczynami) używano cierlicy. Cierlica tym różniła się od międlicy, że miała dwie szczeliny. Następnie włókno wyczesywano ręczną szczotką, aby usunąć resztki paździerzy i oddzielić pakuły od włókna długiego. Szczotka do czesania lnu była zrobiona z kawałka deski, w którą powbijano ostre gwoździe.
W zimowe wieczory kobiety przędły nici (przędzę) używając wrzecion i kądzieli lub kołowrotków. Kiedy szpula na wrzecionie kołowrotka była już wypełniona, przy pomocy motowidła nici zwijano w motki.
W tej postaci nici były już gotowe do tkania. Przed tkaniem nici lnianych nie prano i nie farbowano. W warsztatach tkackich, ustawionych zwykle w kuchni, kobiety tkały tkaninę. Wytworzona tkanina była szara i sztywna.
Późną wiosną, przy bardzo słonecznej pogodzie, rozkładano tkaniny na łąkach, aby leżąc na słońcu wybieliły się i zmiękły. Od czasu do czasu, bielone tkaniny polewano wodą. Łąki służące do bielenia tkanin, najlepiej takie położone na nachylonych w kierunku południowym zboczach, nazywano blichami.
Zalety.
Zalety tkanin lnianych:

</doc>
<doc id="196152" url="https://pl.wikipedia.org/wiki?curid=196152" title="Współczynnik sprężystości wzdłużnej">
Współczynnik sprężystości wzdłużnej



</doc>
<doc id="196157" url="https://pl.wikipedia.org/wiki?curid=196157" title="Zamek Piastowski w Legnicy">
Zamek Piastowski w Legnicy

Zamek Piastowski w Legnicy – jeden z najstarszych zamków znajdujących się na terenie Polski.
Historia.
Średniowiecze.
W VIII wieku, pośród rozlewisk, na tzw. "przepływowym" Pojezierzu Legnickim, w miejscu gdzie Czarna Woda i Kaczawa łączyły się tworząc na przestrzeni wielu kilometrów sieć kanałów i starorzeczy, zbudowano gród drewniano-ziemny. Trzebowianie – prawdopodobni budowniczowie fortecy wykorzystując naturalne walory obronne ujścia Czarnej Wody usypali sztuczne wzniesienie, na którym wznieśli warowny gród. Był on razem z grodami w Jaworze i Duninie nad Nysą Szaloną miejscem obrony i kontroli ziemi plemienia Trzebowian.
Badania dendrochronologiczne dowodzą, że w czasach panowania Mieszka I zbudowano tu około 985 roku nowy gród w formie tzw. "grodu piastowskiego" (stało się to jednocześnie wraz z budową grodów we Wrocławiu i Opolu). Budowa nowego grodu miała zabezpieczyć tereny Śląska przyłączone właśnie wtedy do państwa Piastów.
Na miejscu drewnianego grodu wspominanego też za czasów Bolesława Kędzierzawego, w końcu XII wieku wzniesiono zamek, który był pierwszą murowaną warownią na ziemiach polskich. W tym czasie zamek był otoczony fosą, a okazały pałac (palatium) nowymi wałami drewniano-ziemnymi. Wzgórze zamkowe podzielone było na dwie części: główną, w której znajdowała się rezydencja książęca wraz z kaplicą i wieżą św. Piotra, oraz drugą o charakterze gospodarczo-administracyjnym, w którym zapewne umiejscowiono dom kasztelana, budynki gospodarcze oraz strzegącą bramy wjazdowej wieżę, nazwaną potem wieżą św. Jadwigi.
Dla Bolesława I Wysokiego i jego syna Henryka pałac na zamku w Legnicy był główną rezydencją, obaj książęta spędzali w zamku dużo czasu, rozporządzając stąd całością swego władztwa. W roku 1172, podczas buntu Jarosława – syna Bolesława I – książę został wygnany z Legnicy, a zamek spalony.
W 1241 roku budowla skutecznie obroniła się przed oblegającymi go Mongołami.
Zamek książęcy w Legnicy był w XII i XIII wieku jedną z dwóch głównych rezydencji władców Śląska.
Przebudowy XV I XVI wieku.
Na początku wieku XV trwała przebudowa zamku, a swój ważny tu wkład miał sprowadzony z Francji ekspert zwany "Mistrzem z St. Denis" - przedstawiciel stylu Flamboyant. 
 Z tego też okresu pochodził nowy system fortyfikacyjny miasta, a mianowicie wały ziemne, fosy i cztery basteje narożne. Rozbudowę fortalicji częściowo umożliwiał materiał budowlany uzyskany z demontażu wspomnianej Kolegiaty jak też z rozbiórek mniej znacznych kaplic i kościołów poza murami miasta Legnicy.
Częstym gościem u ks. Fryderyka na zamku legnickim był Zygmunt Jagiellończyk, znany jako późniejszy król Polski Zygmunt I Stary. W roku 1560 odbyło się na zamku huczne wesele księcia Henryka XI z Zofią, córką margrabiego Jerzego Hohenzollerna. Na wesele zaproszono bardzo wielu gości, a dla jego uświetnienia zorganizowano turniej rycerski i gonitwy. Gdy cesarz Maksymilian II przyjechał na Śląsk, aby odebrać hołd stanów śląskich, Henryk XI zaprosił go do Legnicy. Wraz z cesarzem przyjechało do Legnicy 2 tys. osób, a przyjęcie na zamku trwało 5 dni.
Barok i neogotyk.
Po wymarciu linii Piastów w zamku od 1675 rezydują namiestnicy habsburscy. Jeden z nich, Johann Christoph Zierowski (1693) przyczynia się w dużej mierze do renowacji i poszerzenia zamku. Zmiany te jednak, jak i późniejsza działalność architektoniczna, nie naruszyły dwudziedzińcowego układu przestrzennego zamku. W tej postaci dotrwał do pierwszej dekady XVIII wieku, kiedy to wielki pożar zniszczył książęcą kaplicę przy bramie Lubińskiej, stojącą przy niej starą romańską wieżę oraz skrzydła północne i wschodnie.
Odbudowa, która nastąpiła po pożarze, nadała zamkowi charakter barokowego pałacu. Nie odbudowano już wieży Lubińskiej ani kaplicy. Elewacje podzielono pilastrami, oddzielającymi okna ujęte parami we wspólne uchate obramienia. Parter oddzielony gzymsem od pięter stanowił cokół. Nad oknami pierwszego piętra umieszczono gzymsy o barokowej, dekoracyjnej formie, sygnalizujące reprezentacyjny charakter tej kondygnacji.
W roku 1740, po zdobyciu Legnicy przez króla Prus Fryderyka II Wielkiego, zarządzona została rozbiórka twierdzy - poprzestano jednak tylko na zasypaniu fos, zburzeniu mostu zwodzonego oraz przeznaczeniu budynków na cele administracyjno-magazynowe.
Kolejne pożary dotykały zamek w latach 1835 i 1840. W 1840 roku rozpoczyna się odbudowa zamku i przebiega ona w kilku etapach, w latach 1846,1866/67 i 1879, by w efekcie nadać całej architekturze romantycznej charakter gotycki. W trakcie przebudowy zamku poszczególne skrzydła zamku zmieniły funkcję, przekonstruowano wnętrza, wprowadzono nowe klatki schodowe, zmieniono elewacje zewnętrzne, zwieńczono krenelażem. Galeria dzieląca oba dziedzińce otrzymała formę neorenesansową o silnie rysującym się porządku jońskim. Stojąca na osi dawna wieża zegarowa przybrała formę romańską.
Wjazd do zamku przeniesiono i przeprowadzono od wschodu, u stóp św. Piotra. Brama wałowa podzielona na przejazd i przejście dla pieszych, z dwóch stron fasada bramy podparta jest dwoma zeskarpowanymi murami. Wewnątrz jednego z nich (północnego) znajdowało się zejście do podziemnych kazamat. Na wysokości fryzu bramy, nad skośnymi murami znajdują się dwie strzelnice na działo o oryginalnym wykroju w kształcie spłaszczonego serca. Poza wystrojem bramy nie zachowały się żadne widoczne ślady wystroju architektonicznego z tego okresu.
W lutym 1945 roku zamek znów uległ pożarowi i zniszczeniu. Odbudowany w latach sześćdziesiątych XX wieku, został oddany na użytek szkolnictwu.
Zamczysko Piastowskie - legenda.
Jak prawie każdy zamek, również Zamek Piastowski posiada swoje legendy. Przede wszystkim dwie wieże: wieża św. Jadwigi oraz św. Piotra są tematem podań tutejszych mieszkańców. Wieża św. Jadwigi nazwana została imieniem księżnej, która przebywała w niej przyjeżdżając do Legnicy. Podobno podziemia wieży sięgają tak daleko w głąb, jak wysoko jej mury sięgają nad ziemią. Księżna Jadwiga spędzała tam większość czasu, oddając się modlitwom oraz rozmowom z aniołami.
Legenda dotycząca wieży św. Piotra opowiada o nieposłusznym rycerzu Ottonie von Hohen, któremu władca wydał rozkaz dostarczania jedzenia skazańcowi uwięzionemu w wieży. Jednak rycerz Otton, znany ze swoich hulaszczych zapędów, w krótkim czasie roztrwonił pieniądze przeznaczone na żywność dla skazańca. Gdy władca wrócił z podróży, dowiedział się, że więzień został niesłusznie wtrącony do lochu i nakazał uwolnić pazia. Jednak w wieży znaleziono tylko zwłoki pazia, który pod nieobecność księcia zmarł z głodu i pragnienia. Wiadomość ta bardzo rozgniewała władcę. Kazał on wtrącić do wieży nieposłusznego rycerza Ottona i skazał go na śmierć głodową. Skazany rycerz Otton von Hohen, zamknięty wraz z rozkładającymi się zwłokami pazia Sławka, nie przeżył w lochu nawet 10 dni. Zawodził głośno dniami i nocami, prosząc o litość i uwolnienie, jednak książę był niewzruszony. Pochowano ich obu we wspólnym grobie. Od tego dnia duch rycerza Ottona zaczął straszyć na uliczkach grodu. Mieszkający w pobliżu zamku twierdzą, że do dziś można usłyszeć w nocy jęki dochodzące z lochu pod wieżą św. Piotra. Wieża ta została na pamiątkę tamtego wydarzenia nazwana Głodową. Obie nazwy funkcjonują do dziś.
Architektura zamku.
Zamek Piastowski w Legnicy jest budowlą zasługującą na miano „castrum” jako pierwsza murowana warownia na ziemiach polskich. Wzniesiony został na terenie dawnego grodu.
Większość obszaru dziedzińca zamkowego po stronie południowej zajmuje palatium. Zostało ono wybudowane na planie prostokąta o wymiarach 16,15 × 61,2 m. Do budowy palatium użyto cegieł, obramowania okien oraz drzwi zostały wykute w piaskowcu. Pierwotnie wysokość palatium wynosiła ok. 12 m, budowla była przykryta wysokim dwuspadowym dachem, wykonanym prawdopodobnie z gontów. Do dzisiaj widoczne są wyraźne ślady pierwotnego podziału palatium na trzy kondygnacje.
Zachowane do dzisiaj wieże zamkowe, ośmiokątna wieża św. Piotra i okrągła wieża św. Jadwigi, zostały wybudowane równocześnie z pałacem. Są one jednymi z pierwszych tego typu wież obronnych w architekturze zamkowej Śląska i Polski. Wieża św. Piotra nazwana tak na cześć patrona Legnicy stoi ok. 14 m na wschód od pałacu. Początkowo mierzyła ona 25 m. Wieża św. Jadwigi została wzniesiona na obszarze podgrodzia zamkowego. Początkową jej funkcją była ochrona głównego wjazdu na zamek, który został w XVI w. zastąpiony nową bramą reprezentacyjną, w związku z renesansową przebudową rezydencji książęcej. Pierwotnie wysokość wieży wynosiła 20 m. Obie wieże zwieńczone są spiczastymi dachami w kształcie stożka. Na wieży św. Piotra wkrótce zostanie udostępniony taras widokowy, otoczony ażurowo-rzeźbionymi balustradami z piaskowca.
Główna brama zamkowa zdobiona jest rzeźbionymi w piaskowcu medalionami oraz misternie wykonanymi motywami roślinnymi w stylu renesansowym. Zdobienia bramy uchodzą za najlepszy przykład renesansowej sztuki snycerskiej w Legnicy.
Bardzo ciekawym pod względem architektonicznym elementem zamku jest łącznik znajdujący się w południowej części dziedzińca, łączący dwa przeciwległe skrzydła zamku.
Łącznik zbudowany został pod koniec XIX w. w stylu neogotyckim, o czym świadczą pięknie wykonane kolumienki oraz wypukłe elementy elewacji, pomalowane w dwóch kolorach. Obecnie w tej części zamku znajduje się biblioteka Nauczycielskiego Kolegium Języków Obcych w Legnicy.
Zamek dziś.
Z dawnych czasów zachowały się dwie gotyckie wieże: ośmioboczna św. Piotra i okrągła św. Jadwigi. Ponadto na dziedzińcu w specjalnie wybudowanym pawilonie znajdują się kamienno-ceglane relikty odkrytej podczas prac archeologicznych romańskiej kaplicy św. Benedykta i Wawrzyńca. Obok zamku stoi również używana do dziś, zachowana w bardzo dobrym stanie wieża Bramy Głogowskiej (niegdyś część murów miejskich).
W 2009 roku zaczęła się rewitalizacja zamku, jako pierwsze będą remontowane wieże św. Piotra i św. Jadwigi oraz dach. Nastąpi również udostępnienie wież zwiedzającym.
Obecnie w zamku mieszczą się siedziby następujących szkół: Nauczycielskiego Kolegium Języków Obcych, Gimnazjum nr 4 oraz Wyższej Szkoły Menadżerskiej. Przy NKJO działają Dom Słuchacza i Centrum Informacji Językowo-Metodycznej.
CIJM (Centrum Informacji Językowo-Metodycznej) powstało w 1990 roku w celu wspierania procesu dydaktycznego szkoły. Biblioteka współpracuje z wieloma specjalistycznymi ośrodkami, które kształcą nauczycieli w kraju i granicą. Posiada również kontakty z zagranicznymi wydawnictwami, co umożliwia wzbogacanie zbiorów o najnowsze pozycje i wysoką ich specjalizację.
Przy NKJO działają trzy pracownie doskonalenia nauczycieli języków obcych:
PDNJO (Pracownia Doskonalenia Nauczycieli Języków Obcych) działa przy NKJO od 2000 roku. Jej zadaniem jest organizowanie kursów i warsztatów metodycznych dla nauczycieli języków obcych (język niemiecki, francuski, angielski). Pracownia oferuje warsztaty prowadzone przez wykwalifikowaną kadrę pedagogiczną zarówno z Polski, jak i z zagranicy.
INSETT (In-service Teacher Training) działa przy NKJO od października 1996, stanowi część Programu Doskonalenia Nauczycieli Języka Angielskiego. Opiekę nad programem sprawuje Ministerstwo Edukacji Narodowej, Centralny Ośrodek Doskonalenia Nauczycieli i British Council. Działalność programu INSETT Region Legnica obejmuje nauczycieli języka angielskiego w szkołach podstawowych, gimnazjach i szkołach średnich na terenie województwa dolnośląskiego i opolskiego.
Projekt COFRAN powstał w 2002 roku i jest częścią ogólnopolskiego programu doskonalenia nauczycieli języka francuskiego CONCORDE. Instytucjami wspierającymi jego tworzenie były:

</doc>
<doc id="196161" url="https://pl.wikipedia.org/wiki?curid=196161" title="Turnieje międzystrefowe">
Turnieje międzystrefowe



</doc>
<doc id="196165" url="https://pl.wikipedia.org/wiki?curid=196165" title="Grand Prix Niemiec 2005">
Grand Prix Niemiec 2005

Wyniki Grand Prix Niemiec, dwunastej rundy Mistrzostw Świata Formuły 1 w sezonie 2005.
Wyniki sesji.
Wyścig.
 
 

</doc>
<doc id="196166" url="https://pl.wikipedia.org/wiki?curid=196166" title="Endorama">
Endorama

Endorama – dziewiąty album studyjny grupy Kreator wydany w 1999 roku. Płyta dotarła do 68. miejsca listy Media Control Charts w Niemczech.

</doc>
<doc id="196168" url="https://pl.wikipedia.org/wiki?curid=196168" title="Prespa">
Prespa

Prespa (mac. "Преспанско Езеро", gr. "Λίμνες Πρέσπες", alb. "Liqeni i Prespës") – jezioro u zbiegu granic Macedonii Północnej, Albanii i Grecji, w historycznym regionie Prespa.
Leży w tektonicznym obniżeniu na wysokości 967 m n.p.m.
Nad jeziorem żyją pelikany, kormorany i czaple.

</doc>
<doc id="196169" url="https://pl.wikipedia.org/wiki?curid=196169" title="Kim Gordon">
Kim Gordon

Kim Gordon (ur. 28 kwietnia 1953 w Rochester w stanie Nowy Jork) – amerykańska basistka i wokalistka zespołu Sonic Youth. Udziela się w wielu projektach muzycznych, jest liderką zespołu Free Kitten. Współprodukowała płytę "Pretty on the Inside" grupy Hole. Była modelką Calvina Kleina.
Kim Gordon pobrała się z Thurstonem w 1984 roku, ich córka – Coco Hayley Gordon Moore – urodziła się w 1994 r.
W 2000 roku wydawnictwo Sonic Youth Recordings wydało jej dokonania w trio z DJ Olive'em i Ikue Mori, gdzie grała na gitarze i śpiewała (SYR5).

</doc>
<doc id="196172" url="https://pl.wikipedia.org/wiki?curid=196172" title="Radio Rekord FM">
Radio Rekord FM

Radio Rekord – komercyjna sieć lokalnych rozgłośni radiowych, działających w województwie mazowieckim i świętokrzyskim. Sieć prowadzona jest przez spółkę Radio Rekord FM S.A., należącą do Rekord Grupy Mediowej z siedzibą przy ulicy Okulickiego 39 w Radomiu.
Stacje i częstotliwości.
Sieć Radia Rekord tworzą trzy rozgłośnie z siedzibami w Radomiu, Ostrowcu Świętokrzyskim i Ciechanowie. Radio Rekord – Rodzime Radio korzysta z dwóch nadajników: w Radomiu (106,2 MHz – ERP 1 kW) oraz w Iłży (93,4 MHz – ERP 1 kW). Radio Rekord Mazowsze ma nadajnik w Ciechanowie – 88,7 MHz – ERP 0,5 kW, a Radio Rekord Świętokrzyskie korzysta z nadajnika w Ostrowcu Świętokrzyskim – 89,6 MHz – ERP 1 kW. Docelowo jednak plany obejmują trzy nadajniki: w Kielcach (100,8 MHz – ERP 5 kW), w Ostrowcu Świętokrzyskim (100,9 MHz – ERP 1 kW) i w Samdomierzu (99,7 MHz – ERP 0,1 kW).
Historia.
Radio Rekord powstało w Radomiu 29 października 1994 r. a nadawanie testowe rozpoczęła na początku tego samego miesiąca . Rozgłośnia emituje swój program w Radomiu na częstotliwości 106,2 MHz oraz Iłży na częstotliwości 93,4 MHz , korzystając z nadajników o mocy 1,0 kW.
26 marca 2018 roku Radio Rekord otrzymało koncesję na produkcję i emisję lokalnej stacji radiowej w Ostrowcu Świętokrzyskim. Testowa emisja programu ruszyła 27 kwietnia 2018, zaś oficjalne nadawanie (pod nazwą Rekord – Radio Świętokrzyskie na częstotliwości 89,6 MHz) ruszyło 8 czerwca tego samego roku . 24 stycznia 2020 roku emisje rozpoczął trzeci oddział nadawcy emitujący swój program jako Radio Rekord Mazowsze, poprzedzając to emisją testową prowadzoną od 3 stycznia tego samego roku.
Od 19 lutego 2022 roku na stronie Radia Rekord jest prowadzona emisja testowa oddziału Radia Rekord Kielce. Na falach 100,8 MHz w Kielcach (5 kW) i 100,9 MHz (0,1 kW) w Ostrowcu Świętokrzyskim zastąpi ono, wyłączone dzień wcześniej, Radio Fama Kielce. Jednocześnie, po okresie testowym, zastąpi Radio Rekord Świętokrzyskie i tym samym zwolni częstotliwość 89,6 MHz w Ostrowcu Świętokrzyskim, zgodnie z oświadczeniem przesłanym Krajowej Radzie Radiofonii i Telewizji. W niedługim czasie od uruchomienia emisji w obu wspomnianych miastach ma ruszyć też kolejny nadajnik stacji zlokalizowany w Sandomierzu na częstotliwości 99,7 MHz. Stacja wygrała prawo do tej emisji w konkursie, którego rezultat był ogłoszony pod koniec marca 2022 roku .
Radio Rekord, podobnie jak Telewizja Dami oraz portal informacyjny „Cozadzień.pl”, wchodzi w skład Rekord Grupy Mediowej.
Profil programu.
Rozgłośnie Radia Rekord emitują program o charakterze muzyczno-informacyjnym. Stacje mają wspólną ramówkę, format muzyczny oraz – w dużym stopniu – playlistę, która jednak w określonych porach jest różna dla poszczególnych rozgłośni wchodzących w skład Radia Rekord. Program każdej z nich tworzy – poza wybranymi audycjami, wspólnymi dla wszystkich rozgłośni – osobny zespół prezenterów i dziennikarzy ze studia lokalnego.
W ramówce stacji znajdują się zarówno aktualności z kraju i ze świata (emitowane co godzinę) jak i te lokalne także w wersji skróconej. Dodatkowo są serwisy drogowe i pogodowe, programy publicystyczne, poradnikowe oraz rozrywkowo-muzyczne. Radio Rekord emituje muzykę w oparciu o własny format oparty o muzykę taneczną z kilku ostatnich dekad oraz gatunków disco polo, dance, pop, rhythm and blues oraz rock.
Audycje Radia Rekord.
Obecnie Radio Rekord emituje następujące programy: 

</doc>
<doc id="196173" url="https://pl.wikipedia.org/wiki?curid=196173" title="Stanisław Ciosek">
Stanisław Ciosek

Stanisław Józef Ciosek (ur. 2 maja 1939 w Pawłowicach, zm. 18 października 2022) – polski polityk komunistyczny, ekonomista i dyplomata. Członek Biura Politycznego KC PZPR, I sekretarz KW PZPR w Jeleniej Górze, poseł na Sejm PRL VI, VII i VIII kadencji, minister-członek Rady Ministrów (1980–1985) oraz minister pracy, płac i spraw socjalnych (1983–1984), ambasador PRL/RP w ZSRR i Rosji, doradca prezydenta RP Aleksandra Kwaśniewskiego ds. międzynarodowych i polityki wschodniej.
Życiorys.
Pochodził z nauczycielskiej rodziny. Syn Józefa i Janiny. W 1957 rozpoczął ukończone w 1961 studia ekonomiczne w Wyższej Szkole Ekonomicznej w Sopocie. Od 1959 należał do Polskiej Zjednoczonej Partii Robotniczej. W latach 1960–1973 działał także w Zrzeszeniu Studentów Polskich. Pełnił funkcje sekretarza Komitetu Wykonawczego Rady Naczelnej, wiceprzewodniczącego Rady Naczelnej, a od 1969 do 1973 przewodniczącego Rady Naczelnej ZSP. W latach 1973–1975 był przewodniczącym Rady Głównej Federacji Socjalistycznych Związków Młodzieży Polskiej.
Od 11 grudnia 1971 do lutego 1980 był zastępcą członka Komitetu Centralnego PZPR. Od 1 czerwca 1975 do 26 listopada 1980 był I sekretarzem Komitetu Wojewódzkiego PZPR w Jeleniej Górze, pełniąc jednocześnie funkcję przewodniczącego tamtejszej Wojewódzkiej Rady Narodowej. Od 15 lutego 1980 do lipca 1981 był członkiem KC PZPR. Od 21 listopada 1980 do 13 listopada 1985 wchodził w skład rządu Józefa Pińkowskiego i Wojciecha Jaruzelskiego jako minister-członek Rady Ministrów do spraw związków zawodowych. Od 23 marca 1983 do 30 maja 1984 jednocześnie pełnił funkcję ministra pracy, płac i spraw socjalnych.
W latach 1972–1985 sprawował mandat poselski na Sejm PRL VI, VII i VIII kadencji (w 1972 został wybrany w okręgu Gdańsk, a w 1976 i 1980 był wybierany w okręgu Jelenia Góra). W 1985 powrócił do pracy w aparacie partyjnym. Od 21 grudnia 1985 do 2 lipca 1986 był kierownikiem Wydziału Społeczno-Prawnego KC, od lipca 1986 do marca 1989 przewodniczącym Komisji Prawa i Praworządności oraz Zdrowia Moralnego KC PZPR, dwukrotnie sekretarzem KC PZPR od 3 lipca 1986 do 14 czerwca 1988 i od grudnia 1988 do 29 lipca 1989, członkiem KC PZPR od lipca 1986 do stycznia 1990, zastępcą członka Biura Politycznego KC PZPR od 15 czerwca 1988 do 20 grudnia 1988, członkiem BP KC PZPR od 21 grudnia 1988 do 29 lipca 1989, a od marca 1989 do stycznia 1990 równocześnie pełnił funkcje przewodniczącego Komisji Prawa i Praworządności oraz Komisji Polityki Informacyjnej KC PZPR. Od stycznia 1988 do listopada 1989 pełnił również funkcję sekretarza generalnego Rady Krajowej Patriotycznego Ruchu Odrodzenia Narodowego.
Wraz z Jerzym Urbanem i generałem Władysławem Pożogą przygotował kilka poufnych raportów, w których przedstawiał krytycznie sytuację polityczną w kraju, proponując gruntowną reformę systemu socjalistycznego. Wtedy też uczestniczył w pierwszych tajnych rozmowach z przedstawicielami Kościoła i opozycji. Od 1988 uczestniczył w rozmowach w Magdalence, a w 1989 brał udział w obradach Okrągłego Stołu. Kandydował w wyborach do Sejmu kontraktowego w czerwcu 1989 z listy krajowej, nie zdobywając mandatu. Pozostawał w aparacie partyjnym jako przewodniczący Komisji Prawa i Praworządności oraz Polityki Informacyjnej KC PZPR. 21 listopada 1989 został ambasadorem PRL w ZSRR. Pozostał w Moskwie po rozpadzie ZSRR jako ambasador RP w Federacji Rosyjskiej. Misję dyplomatyczną zakończył w 1996.
W 1990 związał się z Socjaldemokracją Rzeczypospolitej Polskiej. Członek Stowarzyszenia Ordynacka. Podczas prezydentury Aleksandra Kwaśniewskiego był jego doradcą ds. międzynarodowych i polityki wschodniej. Od 1993 był przewodniczącym Rady Polsko-Rosyjskiej Izby Handlowo-Przemysłowej. Zasiadał również (jako sekretarz generalny) w zarządzie Klubu Wschodniego – Stowarzyszenia Wspierania Współpracy Gospodarczej ze Wschodem. Zasiadał w Radzie Fundacji Aleksandra Kwaśniewskiego „Amicus Europae”. Był także członkiem Rady Programowej Forum Ekonomicznego w Krynicy. W 2020 był doradcą ds. międzynarodowych kandydata na prezydenta RP Roberta Biedronia.
W 2014 wydał nakładem wydawnictwa Prószyński i S-ka książkę wspomnieniową "Wspomnienia (niekoniecznie) dyplomatyczne".
Zmarł 18 października 2022 i 26 października po uroczystościach w domu pogrzebowym, został pochowany w grobie rodzinnym na cmentarzu Wojskowym na Powązkach (kwatera C23-IX-12).

</doc>
<doc id="196174" url="https://pl.wikipedia.org/wiki?curid=196174" title="American Idiot">
American Idiot

American Idiot – siódmy studyjny album amerykańskiego zespołu punkrockowego Green Day. Album został wyprodukowany przez Roba Cavallo długoletniego współpracownika zespołu. W połowie 2003 roku zespół zaczął nagrywać utwory na album zatytułowany Cigarettes and Valentines, ale utwory zostały skradzione, a zespół postanowił rozpocząć nagrywanie nowego albumu, a nie nagrywać ponownie Cigarettes and Valentines.
Green Day postanowił stworzyć rock operę, inspirowaną twórczością The Who i kilkoma innymi musicalami. Album jest o życiu Jezusa z Suburbia, postać z obrazu " antybohater " utworzonego przez Billiego Joe Armstronga. Następujące wczesne nagrania w Studio 880 w Oakland, w Kalifornii, zespół zakończył album w Ocean Way Recording w Hollywood.
American Idiot został wydany przez Reprise Records w dniu 20 września 2004 roku, w Wielkiej Brytanii i 21 września 2004 roku, w Stanach Zjednoczonych. Album odniósł sukces na całym świecie w 27 krajach, osiągnął pierwsze miejsce w 19 z nich, w tym w Stanach Zjednoczonych i Wielkiej Brytanii. Od premiery, American Idiot sprzedało się ponad 15 milionach egzemplarzy na całym świecie, z których ponad 6 milionów egzemplarzy byli sami w Stanach Zjednoczonych, uczyniło to drugim najlepiej sprzedający się album po Dookie. Album zrodził pięć udanych singli, w tym międzynarodowych hitów "American Idiot", "Boulevard of Broken Dreams", "Holiday", "Wake Me Up When September Ends" i "Jesus of Suburbia"; z których wszystkie otrzymały certyfikat Platinum przez RIAA. American Idiot zdobył również nagrodę Grammy Award for Best Rock Album w kategorii Najlepszy Rockowy Album w 2005 roku, co czyni go pierwszym z dwóch nagród Grammy do wygrania przez Green Day. Drugi będzie ich ósmy album 21st Century Breakdown w 2009 roku.

</doc>
<doc id="196180" url="https://pl.wikipedia.org/wiki?curid=196180" title="Święty Stefan">
Święty Stefan



</doc>
<doc id="196181" url="https://pl.wikipedia.org/wiki?curid=196181" title="Sole trzeźwiące">
Sole trzeźwiące

Sole trzeźwiące – popularny w XVIII w. i XIX w. środek stosowany przy omdleniach i zasłabnięciach. W skład soli wchodził przede wszystkim amoniak, wodorowęglan sodu, karbaminian i lawenda wraz z innymi substancjami o silnej woni np. azotyn amylu.
Jest to środek, który można w niektórych aptekach nabyć bez recepty.

</doc>
<doc id="196182" url="https://pl.wikipedia.org/wiki?curid=196182" title="Rząd Rzeczypospolitej Polskiej na Uchodźstwie">
Rząd Rzeczypospolitej Polskiej na Uchodźstwie



</doc>
<doc id="196185" url="https://pl.wikipedia.org/wiki?curid=196185" title="Święty Hilary">
Święty Hilary



</doc>
<doc id="196186" url="https://pl.wikipedia.org/wiki?curid=196186" title="Święty Świerad">
Święty Świerad



</doc>
<doc id="196188" url="https://pl.wikipedia.org/wiki?curid=196188" title="Św. Frydolin">
Św. Frydolin



</doc>
<doc id="196189" url="https://pl.wikipedia.org/wiki?curid=196189" title="Św. Monika">
Św. Monika



</doc>
<doc id="196191" url="https://pl.wikipedia.org/wiki?curid=196191" title="Dunedainowie">
Dunedainowie



</doc>
<doc id="196199" url="https://pl.wikipedia.org/wiki?curid=196199" title="Pavel Dostál">
Pavel Dostál

Pavel Dostál (ur. 25 lutego 1943 w Ołomuńcu, zm. 24 lipca 2005 w Brnie) – czeski artysta i polityk, minister kultury w latach 1998–2005.
Życiorys.
Początkowo pracował jako technik. W latach 1966–1969 był dramaturgiem i dyrektorem artystycznym teatru eksperymentalnego w Ołomuńcu. Pracował w tym okresie również jako reżyser i scenarzysta, a także publicysta oraz choreograf.
W 1968 podczas Praskiej Wiosny wygłaszał sprzeciwiające się sowieckiej okupacji hasła w przemówieniach radiowych. W 1969 wystąpił z Komunistycznej Partii Czechosłowacji, do której należał od 1962. Był to osobisty sprzeciw wobec dojścia do władzy Gustáva Husáka. Z powodów politycznych zatrzymywany i inwigilowany przez funkcjonariuszy komunistycznej bezpieki. Do 1988 nie mógł oficjalnie zawodowo prowadzić działalności artystycznej, utrzymywał się w prac fizycznych.
Pod koniec lat 80. działał w lewicowej organizacji opozycyjnej „Obroda”. Od 1989 do 1993 sprawował funkcję dyrektora artystycznego teatru muzycznego w Ołomuńcu. Od czerwca 1990 do grudnia 1992 był członkiem jednej z izb Zgromadzenia Federalnego, początkowo jako członek Forum Obywatelskiego, a od 1991 jako działacz Czeskiej Partii Socjaldemokratycznej (ČSSD). W kadencjach 1996–1998 i 1998–2002 sprawował mandat deputowanego do Izby Poselskiej. 22 lipca 1998 w rządzie premiera Miloša Zemana objął urząd ministra kultury. Stanowisko to powierzali mu w swoich rządach również Vladimír Špidla, Stanislav Gross oraz Jiří Paroubek. Funkcję ministra sprawował do czasu swojej śmierci.
Był autorem kilkunastu sztuk teatralnych, produkcji radiowych i telewizyjnych.
Odznaczenia.
W 2015 został pośmiertnie odznaczony Medalem Za Zasługi I stopnia.

</doc>
<doc id="196200" url="https://pl.wikipedia.org/wiki?curid=196200" title="Pavel Dostal">
Pavel Dostal



</doc>
<doc id="196202" url="https://pl.wikipedia.org/wiki?curid=196202" title="Czeska Partia Socjaldemokratyczna">
Czeska Partia Socjaldemokratyczna

Czeska Partia Socjaldemokratyczna (, ) – socjaldemokratyczna partia polityczna w Czechach, skrótowo określana jako „demokracja socjalna” (cz. ).
Historia.
W wyborach parlamentarnych w 1996 partia zajęła drugie miejsce z poparciem 26,4%, co dało jej 61 na 200 mandatów w Izbie Poselskiej. W następnych wyborach parlamentarnych socjaldemokracja zajęła pierwsze miejsce z 32,1% i 74 mandatami i utworzyła mniejszościowy rząd pod przywództwem premiera Miloša Zemana.
W 2002 ponownie wygrała wybory parlamentarne, zdobywając 70 z 200 miejsc w Izbie Poselskiej, następnie zaś tworząc większościową centrolewicową koalicję z Unią Chrześcijańsko-Demokratyczną – Czechosłowacką Partią Ludową oraz US-DEU pod przywództwem Vladimíra Špidli (2002–2004). Kolejnymi premierami popieranymi przez tę koalicję byli Stanislav Gross (2004–2005) i Jiří Paroubek (2005–2006).
W wyborach parlamentarnych 2006 partia zdobyła 32,3% głosów i 74 mandaty, przechodząc do opozycji wobec rządów centroprawicy. W wyborach 2010 partia zajęła pierwsze miejsce, uzyskując 22,08% głosów i 56 mandatów bez szans na utworzenie większościowej koalicji centrolewicowej. W Senacie partia reprezentowana była przez 29 senatorów. Wybory samorządowe i senackie w 2012 roku okazały się dla socjaldemokratów zwycięstwem. Socjaldemokraci wygrali wybory wygrywając w 9 z 12 krajów. Partia wprowadziła do senatu 23 kandydatów.
W czerwcu 2017 roku ówczesny premier Czech Bohuslav Sobotka ustąpił ze stanowiska przewodniczącego ze względu na słabe notowania partii. Nowym przewodniczącym został Lubomír Zaorálek.
18 lutego 2018 przewodniczącym partii został Jan Hamáček.

</doc>
<doc id="196203" url="https://pl.wikipedia.org/wiki?curid=196203" title="Giacinto Achilli">
Giacinto Achilli

Giacinto Achilli (ur. ok. 1803 roku we włoskim Viterbo – zm. ok. 1860) – zakonnik katolicki dominikanów. Mimo młodego wieku sięgnął wielu wysokich urzędów u dominikanów i w Watykanie. Został 29 lipca 1849 roku uwięziony w watykańskim więzieniu na rozkaz samego papieża Grzegorza XVI. Czasowo zwolniony 19 stycznia 1850 roku, uciekł dołączając się do cudzego paszportu, do Neapolu, a później do Anglii, gdzie osiadł i porzucił wiarę katolicką.
W roku 1851 opublikował książkę "Dealings With the Inquisition or Papal Rome, Her Priests and Her Jesuits With Important Disclosures", która stała się jednym z największych bestsellerów XIX wieku. Książkę przetłumaczono na wiele języków.
Kościół katolicki próbował od tego czasu przedstawić go jako renegata kleru. W tym celu opublikowano w irlandzkiej prasie katolickiej paszkwil na Achillego, który to temat podjął John Henry Newman. Achilli pozwał Newmana o pomówienie i w 1852 roku wygrał proces. Ostateczny werdykt był jednak przedmiotem kontrowersji i zarzutów o niechęć protestanckiego sądu do Newmana – konwertyty na katolicyzm.

</doc>
<doc id="196207" url="https://pl.wikipedia.org/wiki?curid=196207" title="Pistolet maszynowy Thompson">
Pistolet maszynowy Thompson

Pistolet maszynowy Thompson (znany także jako Tommy Gun) – amerykański pistolet maszynowy skonstruowany przez Johna T. Thompsona i produkowany przez firmę Auto-Ordnance. 
Służba.
Pistolet był popularny w czasach prohibicji w Stanach Zjednoczonych, zarówno jako broń gangsterów, jak i policji. 
W Stanach Zjednoczonych Thompson był używany przez siły porządkowe, przede wszystkim przez FBI aż do 1976, kiedy został wycofany ze służby. Wszystkie Thompsony będące własnością rządu amerykańskiego zostały zniszczone z wyjątkiem kilku egzemplarzy muzealnych.
Obecnie oryginalny i sprawny model z 1928 kosztuje około 15 tysięcy dolarów. Łącznie wyprodukowano około 1,7 miliona sztuk tej broni, z czego 1 387 134 egzemplarzy uproszczonego modelu M1 używanego w czasie II wojny światowej.
Użycie w Polsce.
W drugiej połowie lat dwudziestych XX wieku Polska zakupiła około 100 sztuk pistoletów maszynowych Thompson wz. 1921/3 (wz. 1928) dla Policji Państwowej. Od kwietnia 1936 przekazano 16 sztuk do użytku w Korpusie Ochrony Pogranicza.

</doc>
<doc id="196210" url="https://pl.wikipedia.org/wiki?curid=196210" title="Zespół Westa">
Zespół Westa

Zespół Westa, napady zgięciowe – występuje u niemowląt i małych dzieci – najczęściej między 3. a 9. miesiącem życia. Pojawienie się zespołu Westa u dzieci młodszych na ogół wiąże się z gorszym rokowaniem. Zespół Westa częściej stwierdza się u chłopców. Charakteryzuje się napadami, których objawem osiowym jest skłon ku przodowi. Skłon może być szybki lub powolny, mogą dołączyć się inne napady. Rozwój psychoruchowy dzieci zostaje zahamowany. Rokowanie jest na ogół niepomyślne. Napady zgięciowe występują ok. 4 roku życia, ale przeważnie dołączają się inne napady. Warunkiem rozpoznania jest triada objawów: napady zgięciowe (występujące na ogół w seriach), opóźnienie rozwoju psychoruchowego i hipsarytmia w zapisie EEG. Zespół ten powstaje zwykle na podłożu organicznych zmian w obrębie mózgu, w przebiegu fakomatoz, zaburzeń migracji lub encefalopatii niedotlenieniowo-niedokrwiennej. Nie zawsze jednak ustalenie etiologii jest możliwe. Opisane są także idiopatyczne przypadki zespołu Westa. Rokowanie jest raczej niepomyślne, często obserwuje się ewolucję do zespołu Lennoxa-Gastauta lub innych typów padaczki, niejednokrotnie trudno poddających się leczeniu. U większości pacjentów pozostają objawy upośledzenia umysłowego, a także objawy ogniskowe. U pacjentów z zespołem Westa przedwczesna śmierć występuje u 5–31%.

</doc>
<doc id="196220" url="https://pl.wikipedia.org/wiki?curid=196220" title="Pistolet maszynowy Reising">
Pistolet maszynowy Reising

Reising – amerykański pistolet maszynowy z okresu II wojny światowej, skonstruowany przez Eugene’a Reisinga, produkowany przez firmę Harrington &amp; Richardson (H&amp;R). Wyprodukowano ok. 120 000 egzemplarzy wszystkich modeli tej broni głównie na potrzeby piechoty morskiej (w tym czasie Korpus Piechoty Morskiej był częścią marynarki Stanów Zjednoczonych), część produkcji została wysłana także do Kanady i Związku Radzieckiego.
Historia.
Podstawowym modelem był Reising M50 (Model 50), ze stałą drewnianą kolbą i lufą o długości 280 mm, produkowany od marca 1941. Drugim modelem był skrócony M55, ze składaną na bok prętową kolbą, drewnianym chwytem pistoletowym i bez kompensatora podrzutu, co spowodowało, że wersja M55 była lżejsza i krótsza. M55 używany był przez jednostki spadochronowe Marines, a także załogi pojazdów opancerzonych. Trzecią wersją pochodną był karabinek samopowtarzalny na nabój pistoletowy M60 z dłuższą lufą (460 mm), przeznaczony przede wszystkim dla policji.
Pierwsza partia tej broni została zamówiona na początku 1942 przez USMC z powodu niedostępności dla Marines pistoletów maszynowych Thompson, produkowanych dla Armii USA i na zamówienia brytyjskie. Pistolet maszynowy Reising został uprzednio odrzucony przez Armię. W czasie testów okazało się, że Reising był lekką i celną bronią, co zawdzięczał strzelaniu z zamka zamkniętego. Dodatkową zaletą było, że był ponad trzy razy tańszy od Thompsona M1928A1, kosztując 62 dolary. Pistolety maszynowe przydzielone były przede wszystkim dla batalionów zwiadowczych Marines (Raiders), spadochroniarzy (paramarines), a w mniejszych ilościach dla zwykłej piechoty Marines, przede wszystkim oficerów i podoficerów.
W praktyce okazało się, że broń ta bardzo często zawodziła w trudnych warunkach polowych, zwłaszcza w dżungli, kiedy to okazały się wyjątkowo wrażliwe na zanieczyszczenia i rdzewiejące w wilgotnym środowisku. Ciasne tolerancje części ruchomych doprowadzały na skutek tego do częstych zacięć, przy czym skomplikowane rozkładanie utrudniało dokładne czyszczenie. Zużywały się też słabe 20-nabojowe magazynki. W czasie walk o Wyspy Salomona w drugiej połowie 1942, szczególnie o Guadalcanal, broń ta zyskała złą opinię do tego stopnia, że dowódca 1. batalionu Marine Raider rozkazał po walkach wrzucić wszystkie pozostałe reisingi swojego oddziału do rzeki Lunga. Od połowy do końca 1943 pozostałe na uzbrojeniu Marines reisingi zostały na ogół zastąpione przez znacznie bardziej niezawodne karabinki M1.
Znacznie lepiej pistolety maszynowe Reising spisywały się w jednostkach tyłowych, gdzie mogły być właściwie konserwowane i gdzie uznanie zyskała ich niska masa i wysoka celność. Otrzymała je m.in. Straż Przybrzeżna. Część wysłano do Kanady, z przeznaczeniem m.in. dla strażników obozów jenieckich. Były one też wysyłane w ramach programu Lend-Lease Act do Związku Radzieckiego, jednakże ich przydatność do służby frontowej nie została tam dobrze oceniona i większość została przeznaczona do zrzutów dla oddziałów partyzanckich, także na wschodnie ziemie polskie. Karabinki samopowtarzalne M60 produkowano dla policji, straży fabrycznych, gwardii stanowych i wartowników obozów jenieckich.
Po wojnie resztę nieodebranych przez wojsko reisingów została sprzedana policji, FBI i strażom więziennym. W 1950 nawet wznowiono w tym celu produkcję i do 1957 powstało dalsze 5500 reisingów. W latach 60. około 2000 sztuk wyprodukowano jeszcze dla Filipin. Ponadto w latach 90. firma Numrich (po likwidacji H&amp;R) zmontowała partię reisingów z części. W charakterze broni policyjnej używane były w USA jeszcze do lat 90. Obecnie w USA doceniany, ma status broni kolekcjonerskiej.
Opis konstrukcji.
Pistolet maszynowy Reising był bronią samoczynno-samopowtarzalną działającą na zasadzie odrzutu zamka półswobodnego.
Istota działania automatyki polegała na opóźnionym otwarciu zamka w wyniku jego samozaryglowania (na skutek przekoszenia) – oparcia o górny próg w komorze zamkowej, na skutek działania skosów pchanego sprężyną powrotną do przodu suwadła, współpracujących ze skosami w gnieździe zamka. Zamek następnie ulegał samoodryglowaniu (przez powrót do położenia osiowego po pokonaniu siły tarcia), w chwili gdy ciśnienie gazów w lufie obniży się na tyle, że wysunięcie łuski z komory nabojowej nie spowoduje pęknięcia lub rozerwania łuski. Wyciąg znajduje się w zamku, a wyrzutnik w komorze zamkowej. Suwadło znajdowało się w przedniej części łoża, jego rękojeść umieszczona była w wycięciu z dołu łoża.
Mechanizm uderzeniowy-bijnikowy z posuwistym ruchem bijnika. Pistolet strzelał z zamka zamkniętego.
Zasilanie z magazynka pudełkowego dwurzędowego o pojemności 20 nabojów pistoletowych.45 ACP, później z uwagi na słabą konstrukcję i zawodność zastąpionego przez jednorzędowy o pojemności 12 nabojów.
Pistolet maszynowy "Reising M50" wyposażony jest w łoże drewniane przechodzące w tylnej części w kolbę. Lufa częściowo użebrowana, ma osłabiacz podrzutu. Suwakowy bezpiecznik z prawej strony pełnił zarazem rolę przełącznika rodzaju ognia.
Celownik przeziernikowy z podziałką na 50, 100, 200 i 300 jardów.

</doc>
<doc id="196221" url="https://pl.wikipedia.org/wiki?curid=196221" title="William Evans">
William Evans

William Davies Evans (ur. 27 stycznia 1790 w Pembroke, zm. 3 sierpnia 1872 w Ostendzie) – walijski szachista.
Życiorys.
Evans był marynarzem, w wieku czternastu lat zaciągnął się na swój pierwszy statek. Po kilkunastu latach służby, w 1819 roku, został kapitanem statku pocztowego. Szachy poznał dopiero w wieku 28 lat. Wolne chwile podczas regularnych rejsów pomiędzy walijskim a irlandzkim wybrzeżem poświęcał na analizy szachowe. Owocem tych analiz był, między innymi, wariant partii włoskiej, znany dzisiaj jako gambit Evansa. W 1826 roku kapitan Evans zastosował swoje otwarcie w wygranej partii przeciwko Alexandrowi McDonnellowi, uważanemu wówczas za najsilniejszego brytyjskiego szachistę. Gambit okazał się na tyle skuteczny i odkrywczy, że McDonnell sam zaczął go chętnie używać, a po nim inni wybitni mistrzowie XIX wieku.
Evans podał również analizę gry końcowej, w której obie strony mają po królu i trzy piony na pozycjach wyjściowych. Wykazał, że ta pozycja nie jest remisowa, jak sądzono dotychczas, lecz wygrana przez stronę, która wykona pierwszy ruch.
W styczniu 1840 roku pogarszający się stan zdrowia zmusił Evansa do przejścia na emeryturę, jednak jeszcze przez dwa lata służył na Morzu Śródziemnym. Był wynalazcą trójkolorowych świateł sygnalizacyjnych, które zapobiegały kolizjom statków podczas nocnych rejsów. Za swój wynalazek został wynagrodzony pokaźną kwotą przez rząd brytyjski, a także złotym zegarkiem i premią pieniężną od cara Rosji. Mimo to schyłek życia spędził w chorobie i ubóstwie. Zmarł w Belgii, nie mając środków na powrót do Walii.

</doc>
<doc id="196222" url="https://pl.wikipedia.org/wiki?curid=196222" title="William Davies Evans">
William Davies Evans



</doc>
<doc id="196223" url="https://pl.wikipedia.org/wiki?curid=196223" title="Granat itrowo-aluminiowy">
Granat itrowo-aluminiowy

Granat itrowo-glinowy, diamonair, cyrolit, YAG (ang. Yttrium Aluminum Garnet) – granat syntetyczny.
Cechy fizyczne.
Jest kamieniem syntetycznym nie posiadającym naturalnego wzorca. Jest przezroczysty i bezbarwny, chociaż można go produkować w różnych barwach. Służy przeważnie jako dobra imitacja diamentu, choć jest cięższy od niego. Został opracowany i otrzymany w 1969 w ZSRR (znany tam jako granatyt PER), a od 1969 r. na rynku pojawiły się kamienie o wartości jubilerskiej. Uzyskiwany jest ze stopu (metodą Czochralskiego).

</doc>
<doc id="196224" url="https://pl.wikipedia.org/wiki?curid=196224" title="Bulbasaur">
Bulbasaur

 – jeden z gatunków Pokémonów, typu trawiasto-trującego. Znajduje się pod pierwszym numerem w Narodowym Pokédeksie.
Obok Charmandera i Squirtle'a jest jednym ze starterów w regionie Kanto i może zostać wybrany przez gracza na początku gier Pokémon Red, Blue, FireRed i LeafGreen.
Informacje.
Bulbasaur jest stworzeniem przypominającym gada z dużą, zieloną bulwą (lub cebulką) na plecach. Ma 70 cm wysokości, waży 6,9 kg. Może ewoluować w Ivysaura na poziomie 16, który może z kolei ewoluować w Venusaura na poziomie 32.
W anime, dwóch pierwszoplanowych bohaterów ma swojego Bulbasaura: Ash Ketchum i May. Bulbasaur Asha w pewnym momencie został odesłany do laboratorium Profesora Oaka, w celu nadzorowania innych Pokémonów w zagrodzie (choć nadal pozostawał własnością Asha). Samica Bulbasaura należąca do May ostatecznie wyewoluowała w najwyższe stadium.
Odbiór.
Bulbasaur jest jednym z najbardziej popularnych Pokémonów i ma swoją pozycję w kulturze popularnej. Wyprodukowano liczne zabawki (np. maskotki) z jego podobizną.
Od Bulbasaura wzięła nazwę "Bulbapedia", anglojęzyczna fanowska encyklopedia poświęcona Pokémonom, działająca od 2005 roku.

</doc>
<doc id="196229" url="https://pl.wikipedia.org/wiki?curid=196229" title="Krzysztof Grabowski (wokalista)">
Krzysztof Grabowski (wokalista)

Krzysztof Grabowski ps. „Grabaż” (ur. 13 marca 1965 w Poznaniu) – polski wokalista, poeta i autor tekstów. Kompozytor większości utworów zespołów Strachy na Lachy, Pidżama Porno, Lavina Cox, Ryzyko, Papierosy i Ręce do Góry, z wykształcenia historyk. Teksty „Grabaża” funkcjonują również bez muzyki jako wiersze.
Życiorys.
Uczęszczał do I Liceum Ogólnokształcącego im. Marii Skłodowskiej-Curie w Pile, w mieście, o którym śpiewa w utworze „Piła tango” oraz „Maszerujemy naprzód (Odlotowa Dorota)”. W 1982 roku, mając 17 lat przeżył fascynację muzyką punkrockową na festiwalu w Jarocinie, na którym później sam występował.
Jak sam przyznaje duży wpływ na jego poglądy polityczne miała działalność londyńskiej grupy The Clash, a także postawa Jacka Kuronia.
Ukończył historię na Uniwersytecie Adama Mickiewicza w Poznaniu. Na scenie zadebiutował w 1984 roku z zespołem Ręce do Góry. W latach 1991−2001 pracował w poznańskim radiu „S” (obecnie Radio Eska).
W 1987 roku założył zespół Pidżama Porno.
Po 20 latach, w 2007 roku, serią koncertów pożegnalnych (Kraków, Warszawa, Wrocław, Poznań, Łódź) zespół zawiesił swoją działalność. Jednak 2 października 2014 Grabaż opublikował na portalu społecznościowym Facebook wywiad, w którym pada informacja, że od 2015 roku Pidżama Porno wznawia działalność jako trio. Wywiad został także opublikowany na oficjalnej stronie zespołu w komunikacie „Pidżama Porno wraca na scenę!”.
Obecnie Grabaż działa w zespołach Pidżama Porno oraz Strachy na Lachy. Prowadził również wieczorną audycję autorską w nieistniejącym już radiu Roxy FM. Ma żonę Agnieszkę i syna Jana (ur. 1993).
Podczas śpiewania piosenek na koncertach Pidżamy nosił charakterystyczny składany cylinder szapoklak, który stał się jego znakiem rozpoznawczym.
Wspierał kampanię „Muzyka Przeciwko Rasizmowi” Stowarzyszenia „Nigdy Więcej”.
W grudniu 2005 roku Grabaż został nominowany do „Paszportów "Polityki"” w kategorii „estrada” za płytę "Piła Tango" zespołu Strachy na Lachy. W listopadzie 2007 artysta ponownie otrzymał nominację do „Paszportów” – tym razem za album "Autor" – wygrywając w kategorii „muzyka popularna” z uzasadnieniem: „za niezależność postawy artystycznej, za umiejętność łączenia estetyki rocka z tekstem literackim”. Gala wręczenia nagród odbyła się 8 stycznia 2008 w Teatrze Polskim w Warszawie. W tym samym roku Grabaż otrzymał „Giganta” "Gazety Wyborczej". 27 marca 2008 został wyróżniony Nagrodą Marszałka Województwa Wielkopolskiego w dziedzinie twórczości artystycznej, upowszechniania i odnowy dóbr kultury.
Twórczość literacka.
Po raz pierwszy teksty Grabaża zostały wydane w 1994 roku w tomiku „Welwetowe swetry”, zawierającym 46 tekstów piosenek Pidżamy Porno, Rąk Do Góry i Laviny Cox z lat 1983−1993. Tomik został wydany przez Lampa i Iskra Boża &amp; Pasażer zine (). W roku 1997 ukazało się wznowienie (), które zawierało 63 teksty piosenek Pidżamy Porno, Rąk Do Góry i Laviny Cox autorstwa Grabaża z lat 1983−1996 oraz 5 cudzych tekstów, które wykorzystał do piosenek swoich zespołów. Większość piosenek jest opatrzona chwytami na gitarę.
15 maja 2008 ukazała się nakładem Lampy i Iskry Bożej Pawła Dunina-Wąsowicza książka pt. „Wiersze” (), będąca zbiorem tekstów autorstwa Grabaża. Teksty zostały przeredagowane przez autora, co przejawia się głównie w rezygnacji z piosenkowej refrenicznej struktury tekstów.
W październiku 2010 nakładem wydawnictwa In Rock wydana została autobiografia Grabaża, zatytułowana "Gościu Auto-Bio-Grabaż" (). Książka ma formę wywiadu, przeprowadzonego z artystą przez Krzysztofa Gajdę.
W 2013 roku, nakładem wydawnictwa Biuro Literackie, ukazał się tomik poezji Grabaża pt. "Na skrzyżowaniu słów" przygotowany przez Krzysztofa Gajdę ().

</doc>
<doc id="196231" url="https://pl.wikipedia.org/wiki?curid=196231" title="John Terry">
John Terry

John George Terry (ur. 7 grudnia 1980 w Londynie) – angielski piłkarz, który występował na pozycji obrońcy.
Kariera klubowa.
W latach 1991–1995 był zawodnikiem zespołów juniorskich West Ham United FC. W 1995 roku dołączył do Chelsea FC. Zadebiutował w tej drużynie 28 października 1998 w meczu Pucharu Ligi Angielskiej z Aston Villa FC. 26 grudnia 1998 roku po raz pierwszy wystąpił w Premier League – zagrał w wygranym 2:0 spotkaniu z Southampton FC, zmieniając w drugiej połowie Gustavo Augusto Poyeta Domingueza. W sezonie 1998/1999 zadebiutował także w europejskich pucharach, grając w pojedynku Pucharu Zdobywców Pucharów z norweskim Vålerenga Fotball.
Pierwszego gola dla Chelsea FC strzelił 20 lutego 2000 roku w meczu pucharu Anglii z Gillingham FC. Od 21 marca do 8 maja 2000 przebywał na wypożyczeniu w Nottingham Forest FC. W barwach tego klubu rozegrał sześć spotkań, w tym pięć rozpoczął w podstawowym składzie. W listopadzie 2000 roku zaczął regularnie występować w pierwszym zespole Chelsea FC. 27 września 2001 roku zdobył swoją pierwszą bramkę w europejskich pucharach – strzelił gola w wygranym 2:0 meczu Pucharu UEFA z Lewskim Sofia.
5 grudnia 2001 roku w ligowym meczu z Charlton Athletic FC po raz pierwszy pełnił funkcję kapitana drużyny. Na stałe został nim w 2004 roku. W sezonie 2007/2008 wraz z Chelsea FC dotarł do finału Ligi Mistrzów UEFA, w którym klub z Londynu przegrał z Manchester United FC. John Terry rozpoczął mecz w podstawowym składzie, wystąpił również w dogrywce, natomiast w serii rzutów karnych nie zdobył gola (strzelona przez niego bramka przesądziłaby o zwycięstwie Chelsea FC). Cztery lata później (2012) z zespołem z Londynu wygrał rozgrywki Ligi Mistrzów UEFA – w finałowym meczu z Bayernem Monachium nie wystąpił z powodu czerwonej kartki, którą został ukarany w spotkaniu półfinałowym z FC Barcelona, lecz regularnie grał we wcześniejszych rundach (strzelił m.in. gola w pojedynku z SSC Napoli (4:1), przyczyniając się do awansu Chelsea FC do ćwierćfinału).
Wraz z klubem z Londynu pięciokrotnie został mistrzem Anglii (2005, 2006, 2010, 2015, 2017), pięciokrotnie zdobył puchar kraju (2000, 2007, 2009, 2010, 2012), trzykrotnie wywalczył Puchar Ligi Angielskiej (2005, 2007, 2015) oraz dwa razy sięgnął po Tarczę Wspólnoty (2005, 2009). W 2001 i 2006 roku został wybrany najlepszym zawodnikiem Chelsea FC. Ponadto w 2005 otrzymał nagrodę dla najlepszego piłkarza w Anglii według PFA.
11 kwietnia 2013 roku w meczu ćwierćfinałowym Ligi Europy UEFA pomiędzy Chelsea FC i FK Rubin Kazań, rozegrał setne spotkanie w niebieskiej koszulce w rozgrywkach UEFA, licząc w tym Ligę Mistrzów oraz Ligę Europy. Zajęło mu to 14 lat.
17 kwietnia 2017 roku przedstawiciele klubu Chelsea FC ogłosili, że wraz z końcem sezonu 2016/17 John Terry odejdzie z "The Blues"..
W sezonie 2017/2018 był zawodnikiem Aston Villi, w barwach której wystąpił w finale play-off ligi Championship na Wembley. W październiku 2018 postanowił zakończyć karierę piłkarską.
Kariera reprezentacyjna.
Występował w reprezentacji Anglii do lat 21. 3 czerwca 2003 roku zadebiutował w seniorskiej reprezentacji, grając w meczu z reprezentacją Serbii i Czarnogóry. Pierwszego gola zdobył 30 maja 2006 roku w wygranym 3:1 towarzyskim spotkaniu z reprezentacją Węgier. 1 czerwca 2007 roku strzelił pierwszą bramkę dla reprezentacji na nowym stadionie Wembley w zremisowanym 1:1 pojedynku z reprezentacją Brazylii.
Uczestniczył w mistrzostwach Europy w Portugalii (2004). W przegranym ćwierćfinałowym meczu z reprezentacją Portugalii zdobył gola w serii rzutów karnych. Wziął także udział w mistrzostwach świata w 2006 i 2010 roku (odpowiednio w Niemczech i Południowej Afryce). Podczas turnieju w Niemczech (2006) zagrał w pięciu meczach, został również wybrany do „drużyny gwiazd”. Cztery lata później w Republice Południowej Afryki wystąpił w czterech spotkaniach.
10 sierpnia 2006 roku został wybrany kapitanem reprezentacji Anglii, zastępując na tym stanowisku Davida Beckhama. 5 lutego 2010, w związku z problemami w życiu prywatnym, trener Fabio Capello pozbawił go kapitańskiej opaski na rzecz Rio Ferdinanda. 19 marca 2011 roku włoski trener ogłosił, że John Terry ponownie będzie kapitanem drużyny narodowej.
W maju 2012 roku nowy selekcjoner, Roy Hodgson, pozbawił go kapitańskiej opaski. Następnie John Terry uczestniczył w mistrzostwach Europy w Polsce i na Ukrainie – w turnieju tym wystąpił w trzech meczach grupowych i przegranym po serii rzutów karnych spotkaniu ćwierćfinałowym z reprezentacją Włoch (0:0, k. 2:4).
23 września 2012 roku ogłosił zakończenie kariery reprezentacyjnej. Łącznie w barwach narodowych rozegrał 78 meczów; 34 razy pełnił funkcję kapitana.

</doc>
<doc id="196232" url="https://pl.wikipedia.org/wiki?curid=196232" title="Tengyz">
Tengyz

Tengyz (kaz. Теңіз көлі, "Tengyz köly"; ros. озеро Тенгиз, "oziero Tiengiz") – słone jezioro w Kazachstanie, w kotlinie tektonicznej na Pogórzu Kazachskim. Jego powierzchnia wynosi 1590 km², maksymalna głębokość 7 m, a wysokość lustra wody 304 m n.p.m.
Jezioro Tengyz stanowi ważną ostoję ptactwa wodnego. Opisano 295 gatunków ptactwa z czego 22 ma status zagrożonego wyginięciem, a 109 gatunków gniazduje w okolicy jeziora. Ważne gatunki ptaków to:
Jezioro Tengyz zostało wpisane na listę konwencji ramsarskiej.

</doc>
<doc id="196233" url="https://pl.wikipedia.org/wiki?curid=196233" title="Dengiz">
Dengiz



</doc>
<doc id="196234" url="https://pl.wikipedia.org/wiki?curid=196234" title="Cho Chang">
Cho Chang



</doc>
<doc id="196237" url="https://pl.wikipedia.org/wiki?curid=196237" title="MapleStory">
MapleStory

MapleStory () – gra komputerowa z gatunku MMORPG, z elementami gry platformowej 2D, wyprodukowana przez koreańską firmę Wizet i wydana przez Nexon Corporation 29 kwietnia 2003. Gra utrzymywana jest w konwencji anime i fantasy. Istnieje wiele wersji gry w zależności od regionu. "MapleStory" oparte jest na modelu free-to-play – gra jest darmowa, ale istnieje możliwość zakupu przedmiotów specjalnych.
Rozgrywka.
Umiejętności.
Istnieją różne umiejętności. Każda profesja posiada je inne. Po wybraniu profesji możemy rozdać jeden punkt SP ("Skill Point"). Przy każdym poziomie można rozdać 3 SP.
Potwory.
Zabijanie potworów daje graczowi doświadczenie, meso (waluta pieniężna w grze) i czasem różne przedmioty. W zależności od rodzaju potwora może dawać np. więcej doświadczenia i mniej łupu, albo na odwrót itp. Suma korzyści jakie daje nam zabity wróg jest proporcjonalna do jego siły. Potwory mogą być wrażliwe lub odporne na niektóre czary, co sprawia, że odpowiednie klasy graczy trenują na odpowiednich potworach. Niektóre potwory posiadają także specjalne umiejętności, jak zwiększenie odporności, atak na odległość czy trzęsienie ziemi. Najsłabszym potworem w grze jest niewątpliwie Ślimak ("Snail"). Potwory atakują, dopiero gdy my je zaczepimy, choć istnieją nieliczne, które są już agresywniejsze, np. Thanatos. Istnieją potwory potrafiące skakać czy też latać.
Bossowie.
Te potwory są szczególnie silne i zazwyczaj występują pojedynczo w określonych miejscach. Są jednak miejsca w grze, gdzie trzeba walczyć z kilkoma bossami na jednej mapie (np. Rellik, Hsalf, Margana i Red Nirg – są to 4 bossy, z którymi musimy walczyć naraz. Są groźni bo współpracują by zabić graczy). Trudno je spotkać ponieważ pojawiają się co określony czas lub do ich wywołania jest potrzebny specjalny przedmiot. Mają dużo punktów życia, wyrzucają za to ciekawy ekwipunek, oraz dają wiele doświadczenia. Niektórzy bossowie występują tylko w questach grupowych ("Party Quest"). Najgroźniejsze są raidowe bossy, zazwyczaj są to ogromne bestie zajmujące całą mapę, posiadające olbrzymią liczbę punktów życia, dużo ataków i mające kilka form (każda forma bossa ma osobny pasek życia). Przykładem takiego bossa jest Zakum albo Horntail.
Zadania.
W grze spotykamy postacie nie sterowane przez graczy ludzkich (NPC). Postacie te często dają nam specjalne zadania (Quest), w których chodzi głównie o pokonanie jakiegoś potwora lub zebranie potrzebnych im przedmiotów. Za zadania dostajemy doświadczenia, ale często też różne rzeczy i Meso. Istnieją także zadania, do których wykonania potrzeba więcej niż jednego gracza ("Party Quest"). Istnieją także tzw. Jump questy zazwyczaj polegające na pokonaniu toru przeszkód.
Co pewien czas dostępne są także zadania okazyjne, związane z daną porą roku, świętem bądź ważnym wydarzeniem, które można wykonać tylko przez określony czas.
Świat gry.
Świat gry jest podzielony na pięć kontynentów: Maple Island, Victoria Island, Erev Island, Ossyria i Masteria. Istnieją także mapy specjalne, które nie są przydzielone do żadnego z większych lądów. Maple Island to kraina tylko dla graczy początkujących. Po wydostaniu się z niej nie ma już powrotu. Przeznaczona jest do treningu oraz zapoznania się z grą. Na tej wyspie istnieją tylko dwa średniej wielkości miasta: Amherst oraz Southperry i jedno malutkie Mushroom Town. Z Maple Island dostajemy się na Victoria Island.
Istnieją także mapy dostępne na specjalne okazje jak Happyville w okres Bożego Narodzenia, mapa do ślubów Peach Blossom Island lub Amoria dla innych wersji, Shalom Temple – obszar oparty na kulturze Żydowskiej i dostępny w okresie Chanuki, Beer Tent dostępny w okresie Oktoberfest, Haunted Mansion (nie mylić z Haunted House Masterii) dostępna podczas Halloween, Maple Tree Hill z okazji pięciolecia MapleStory South Korea, Premium Road dla graczy z kawiarenek internetowych, czy specjalne reklamowa Coke Town, dostępne tylko przez pewien czas w wersjach koreańskiej i japońskiej gry.
Wersje gry.
Istnieje jedenaście wersji gry przeznaczonych dla odpowiednich rejonów świata: MapleStory South Korea, MapleStory Japan, MapleStory China, MapleStory Taiwan, MapleStory Thailand, MapleStory Global (MapleStory North America), MapleStory South-East Asia (MapleStory SEA), MapleStory Europe, MapleStory Hong Kong, MapleStory Brazil i MapleStory Vietnam, a także planowanych jest otwarcie dwóch nowych: MapleStory India i MapleStory South-West Asia (MapleStory SWA). MapleStory Europe było w fazie testów od 20 lipca 2006. 24 maja 2007 zakończyły się testy („Open Beta”) rozpoczynając oficjalne działanie i jednocześnie zablokowano możliwość rejestracji Europejczyków na MapleStory Global.
Wersja europejska gry, na której grali gracze z Polski, została po 9 latach oficjalnie zamknięta 30 października 2016 roku. Gracze otrzymali możliwość przeniesienia swoich kont na wersję amerykańską (MapleStory Global). Jednocześnie z zamknięciem europejskiej wersji został odblokowany dostęp do wersji amerykańskiej dla graczy z Europy.
Istnieją też prywatne serwery gry, lecz są one nielegalne.

</doc>
<doc id="196238" url="https://pl.wikipedia.org/wiki?curid=196238" title="Teoria relacji z obiektem">
Teoria relacji z obiektem

Teoria relacji z obiektem – grupa teorii traktujących o rozwoju relacji między obiektem (zazwyczaj matką) a dzieckiem. Część teorii relacji z obiektem akcentuje kluczową rolę fantazji dziecka (Melanie Klein, psychoanaliza brytyjska) w konstytuowaniu się i przechodzeniu kolejnych stadiów relacji z obiektem. W innych natomiast teoriach (William Ronald Dodds Fairbairn), odnajdujemy większe zaabsorbowanie rzeczywistymi aniżeli wyobrażeniowymi zdarzeniami.
Obiekt jest celem dla kształtującego się popędu, a odpowiednia relacja umożliwia rozwój aparatu psychicznego. Pierwotnym obiektem jest pierś matki z uwagi na to, że jako pierwsza zaspokaja potrzebę głodu i popęd. W wyobraźni dziecka może istnieć kilka wyobrażeń "self", jak i "obiektu". Wyobrażenia te mogą być nawet sprzeczne ze sobą. W celu osiągnięcia odpowiedniej spójności dziecko stosuje rozmaite mechanizmy obronne, np. rozszczepienie, idealizacja i inne.
Przedstawiciele.
Przedstawicielami teorii relacji z obiektem byli Melanie Klein i Donald Winnicott w Wielkiej Brytanii oraz Margaret Mahler w Stanach Zjednoczonych. Do innych autorów działających w ramach tej koncepcji zalicza się między innymi Otto Kernberg, Erik Erikson, Harry Sullivan i William Ronald Fairbairn.

</doc>
<doc id="196239" url="https://pl.wikipedia.org/wiki?curid=196239" title="Sméagol">
Sméagol



</doc>
<doc id="196240" url="https://pl.wikipedia.org/wiki?curid=196240" title="Nicéphore Niepce">
Nicéphore Niepce



</doc>
<doc id="196250" url="https://pl.wikipedia.org/wiki?curid=196250" title="Sierpień 2005">
Sierpień 2005



</doc>
<doc id="196252" url="https://pl.wikipedia.org/wiki?curid=196252" title="Lechia">
Lechia

Kluby sportowe:

</doc>
<doc id="196253" url="https://pl.wikipedia.org/wiki?curid=196253" title="Maria Nowicka">
Maria Nowicka

Maria Nowicka z domu Cyperska (ur. 12 sierpnia 1925 w Żukowie, zm. 6 listopada 1997) – polska hafciarka specjalizująca się w hafcie kaszubskim.
Życiorys.
Urodziła się 12 sierpnia 1925 w Żukowie. Haftem zainteresowała się w wieku szkolnym. W 1950, gdy siostry Jadwiga i Zofia Ptach ponownie organizowały koło hafciarskie w Żukowie, wstąpiła do niego. Razem z siostrami Ptach wyszywała obrusy, a nawet ornaty (trzy ornaty ich autorstwa znajdują się w muzeum w Żukowie). Poznała technikę haftu cieniowanego, stosowanego dawniej przez żukowskie norbertanki i przez pewien czas była jedyną hafciarką w Żukowie, która jej używała.
Po śmierci sióstr Ptach, które przekazały jej swoje zbiory wzorów i motywów, dbała o propagowanie i czystość sztuki haftu żukowskiego. Była instruktorką haftu kaszubskiego na kursach organizowanych w Gdańsku i pobliskich miastach. Udostępniła do druku projekty haftu wykonane według wzorów sióstr Ptach.
Była współautorką 20 strojów (damskich i męskich) dla zespołu "Hopowianie" z Hopowa, wykonywała hafty dla Muzeum Kaszubskiego w Kartuzach. Jej prace znajdują się także w kościołach w Żukowie, Wejherowie i Chwaszczynie.
Za całokształt działalności hafciarskiej została 24 kwietnia 1984 roku wyróżniona odznaką „Zasłużony Działacz Kultury”. Odznaczono ją również Brązowym Krzyżem Zasługi.

</doc>
<doc id="196254" url="https://pl.wikipedia.org/wiki?curid=196254" title="Europejskie Konsorcjum Kolejowe Wagon">
Europejskie Konsorcjum Kolejowe Wagon



</doc>
<doc id="196259" url="https://pl.wikipedia.org/wiki?curid=196259" title="Szpital kliniczny">
Szpital kliniczny

Szpital kliniczny – szpital III (najwyższego) poziomu referencyjnego, stanowiący bazę naukowo-dydaktyczną dla uczelni medycznej w Polsce. Nazwę szpitala klinicznego noszą również niektóre szpitale resortowe posiadające status instytutów naukowych.

</doc>
<doc id="196261" url="https://pl.wikipedia.org/wiki?curid=196261" title="Antysemita">
Antysemita



</doc>
<doc id="196273" url="https://pl.wikipedia.org/wiki?curid=196273" title="Proces załogi Flossenbürga (US vs. Friedrich Becker i inni)">
Proces załogi Flossenbürga (US vs. Friedrich Becker i inni)

Proces załogi Flossenbürga (US vs Friedrich Becker i inni) – największy i najważniejszy proces, który przeprowadzili alianci przeciwko funkcjonariuszom hitlerowskiego obozu koncentracyjnego Flossenbürg. Toczył się od 12 czerwca 1946 do 22 stycznia 1947 roku przed amerykańskim Trybunałem Wojskowym w Dachau, a oskarżonych zostało 46 byłych członków załogi obozu i więźniów funkcyjnych.
Zarzuty oskarżenia obejmowały nieludzkie traktowanie więźniów obozu, przede wszystkim ich masową eksterminację, głodzenie, bicie i maltretowanie przez niewolniczą pracę (co dotyczyło zwłaszcza okolicznego kamieniołomu, który był prawdziwą „mordownią” więźniów). Po stosunkowo długim, trwającym ponad 6 miesięcy procesie, 41 oskarżonych uznano za winnych (z tego 15 skazano na karę śmierci, 12 na dożywotnie pozbawienie wolności, a 14 na terminowe kary pozbawienia wolności), a 5 oskarżonych uniewinniono. Z 15 wyroków śmierci wykonano 12 (pozostałe trzy kary śmierci zamieniono na dożywotnie pozbawienie wolności), co miało miejsce 3 października 1947 roku (jedynie Schwanner i Ginschel zostali powieszeni 15 października 1947). Erich Muhsfeldt został po ogłoszeniu wyroku przekazany władzom polskim i następnie osądzony w pierwszym procesie oświęcimskim za zbrodnie popełnione w Auschwitz-Birkenau i w Majdanku.

</doc>
<doc id="196274" url="https://pl.wikipedia.org/wiki?curid=196274" title="Breitspurbahn">
Breitspurbahn

Breitspurbahn – kolej o rozstawie toru 3000 mm (ponad dwa razy więcej niż standardowa szerokość toru), miała połączyć miasta: Berlin z Monachium, Paryż z Donieckiem przez Berlin, oraz Hamburg z Linzem. Nazwa projektu w języku niemieckim to po prostu kolej szerokotorowa.
Została zaplanowana w 1936 r. przez Alberta Speera na polecenie Adolfa Hitlera. Miały się po niej poruszać pociągi z prędkością do 250 km/h (osobowe) i 100 km/h (towarowe) oraz o obciążeniu do 30 ton na oś. Przewidywane długości składów wynosiły 500 m dla pociągów pasażerskich i 1100-1200 m dla pociągów towarowych. Zostały przygotowane również plany i modele nowych gigantycznych lokomotyw i wielopiętrowych, luksusowych wagonów wykończonych miedzią i drewnem. Dla robotników przymusowych zamierzano wprowadzić wagony z 480 miejscami stojącymi. 

</doc>
<doc id="196285" url="https://pl.wikipedia.org/wiki?curid=196285" title="Równina Goleniowska">
Równina Goleniowska

Równina Goleniowska (313.25) – mezoregion fizycznogeograficzny w północno-zachodniej Polsce, będący częścią Pobrzeża Szczecińskiego, w województwie zachodniopomorskim.
Równina Goleniowska to typ krajobrazu równinnego, utworzonego w wyniku akumulacji rzecznej i lodowcowej. Znajdują się tutaj tarasy wydmowe oraz kilka ostańców morenowych (Góra Lotnika, Wzgórze Wypłosze), pagórków oraz wałów wydmowych. Gleby bielicowe, niewiele jezior (Czerńsko, Przybiernowskie). W południowej części przecięta doliną Iny i jej dopływami: Wisełką i Wiśniówką, w części północnej przecinają ją m.in. Gowienica i Wołczenica. Większość obszaru Równiny Goleniowskiej jest porośnięta lasami Puszczy Goleniowskiej, borami sosnowymi, przystosowanymi do trudnych warunków glebowych. W południowej części znajdują się liczne torfowiska leśne i łąkowe (eksploatacja torfu), dalej na północ eksploatuje się piaski i żwiry.
Równina obejmuje swoim zasięgiem tereny gmin: Kobylanka, Stargard, Goleniów, miasto Szczecin, Stepnica, Przybiernów, Golczewo i Wolin. Największe miasta lub miejscowości leżące na jej terenie lub na skraju to (od południa): Kobylanka, Reptowo, Sowno, Kliniska Wielkie, Goleniów, Miękowo, Łożnica, Przybiernów, Żarnowo, Wysoka Kamieńska, Recław. Są to tereny w większości leśne, przez co atrakcyjne turystycznie (turystyka piesza, rowerowa, szlaki kajakowe, grzyby, jagody, myślistwo). Przez teren równiny biegnie droga krajowa nr 3. Głównym i jedynym miastem jest Goleniów, od którego wzięła swoją nazwę.

</doc>
<doc id="196287" url="https://pl.wikipedia.org/wiki?curid=196287" title="Równina Nowogardzka">
Równina Nowogardzka

Równina Nowogardzka (313.32) – mezoregion fizycznogeograficzny w północno-zachodniej Polsce, będący częścią Pobrzeża Szczecińskiego, w województwie zachodniopomorskim. Głównym miastem jest Nowogard, od którego mezoregion wziął swoją nazwę.
Charakterystyka.
Równina Nowogardzka reprezentuje krajobraz wysoczyzny morenowej, zbudowanej z osadów lodowcowych (głównie morena denna). Licznie występują tutaj pagórki i wały morenowe, głównie drumliny i ozy. W środkowej części skupisko jezior, m.in. Jezioro Lechickie, Jezioro Parlińskie, Jezioro Nowogardzkie, Jezioro Łęczyckie i Piaszno. Najwyższe wzniesienia osiągają ok. 90 m n.p.m. Teren równiny przecina kilka niewielkich rzek: Gowienica, Sąpólna, Krąpiel oraz duża Rega. Znajdują się tutaj niewielkie kompleksy leśne (głównie lasy mieszane), porozrzucane po, stanowiących większość w tej części regionu, polach uprawnych. Gleby bielicowe i płowe. Uprawia się tutaj głównie żyto, ziemniaki, jęczmień, pszenicę, owies.
Równina obejmuje swoim zasięgiem tereny gmin: Stargard, Marianowo, Stara Dąbrowa, Maszewo, Dobra Nowogardzka, Osina, Goleniów, Nowogard, Radowo Małe, Płoty, Resko. Największe miasta lub miejscowości leżące na jej terenie lub na skraju to (od południa): Stargard (wschodnia część miasta), Stara Dąbrowa, Maszewo, Jenikowo, Mosty, Osina, Wyszomierz, Nowogard, Żabowo, Płoty, Resko, Błotno.
Przez teren równiny przebiegają m.in. Droga krajowa nr 6, Droga wojewódzka nr 106 i Linia kolejowa nr 402.
Turystyka.
Tereny pagórkowate, w większości rolnicze, obfitujące w zabytki kultury (kościoły, zespoły miejskie Nowogardu i Maszewa). Większe tereny leśne w północnej części. Obszar predysponowany do rozwoju turystyki rowerowej i konnej. Na Redze spływy kajakowe.

</doc>
<doc id="196289" url="https://pl.wikipedia.org/wiki?curid=196289" title="Krępa (dopływ Odry)">
Krępa (dopływ Odry)

Krępa – rzeka w województwie zachodniopomorskim, powiecie goleniowskim, dopływ Odry o długości ok. 15 km.
Charakterystyka.
Rzeka ma swoje źródła w Puszczy Goleniowskiej, w okolicach wsi Kąty, na terenie gminy Stepnica. Następnie przepływa przez osadę Gaje, obok miejscowości Budzień oraz Krępsko i wpływa w podmokłe tereny łąk, torfowisk i lasów olsowych Doliny Dolnej Odry. Dolny odcinek, na długości 4,5 km jest południową granicą rezerwatu przyrody "Olszanka". Część dolnego odcinka Krępej posiada obwałowane brzegi, w większości jest jednak rzeką dziką, o znaczeniu jedynie przyrodniczym. Uchodzi do Odry, na granicy miasta Police, gminy Goleniów i gminy Stepnica, jeszcze przed umowną granicą przejścia Odry w Roztokę Odrzańską.
Nazwę "Krępa" wprowadzono urzędowo rozporządzeniem w 1949 roku, zastępując poprzednią niemiecką nazwę "Krampe".

</doc>
<doc id="196293" url="https://pl.wikipedia.org/wiki?curid=196293" title="Interrex (Rzym)">
Interrex (Rzym)

Interreks ("interrex") – urząd rzymski wywodzący się z czasów królewskich. W sprawie wyboru nowego króla senat wyłaniał spośród siebie radę dziesięciu interreksów ("interreges"), którzy cyklicznie przez pięć dni dysponowali władzą królewską. Okres ten był nazywany interregnum. Interreksi proponowali kandydata na króla, który był następnie przedstawiany do akceptacji senatu i komicjów kurialnych. Po wyborze króla jego władza ("imperium") była potwierdzana specjalnym prawem "lex curiata de imperio".
Interreksi w okresie republiki byli powoływani do przeprowadzenia wyborów konsulów, jeżeli poprzedni konsulowie z jakichś powodów nie przeprowadzili wyborów w czasie swojego urzędowania. Każdy pełnił urząd przez pięć dni, dopóki komicje nie przeprowadziły wyborów. Plebejusze nie byli dopuszczani do tego urzędu i wyboru interreksa dokonywali tylko patrycjuszowscy senatorzy. Stąd silny opór trybunów ludowych przeciwko wyznaczaniu interreksa. Po drugiej wojnie punickiej nie powoływano już interreksów. Jedyne wyjątki to interreks zwołujący komicja dla wyboru Sulli na dyktatora w 82 p.n.e., dla wyboru Pompejusza i Krassusa na konsulów w 55 p.n.e. i wyboru Pompejusza na pojedynczego ("sine collega") konsula w 52 p.n.e.

</doc>
<doc id="196299" url="https://pl.wikipedia.org/wiki?curid=196299" title="Wakacje">
Wakacje

Wakacje (, uwolnienie) – okres wolny od nauki szkolnej.
Terminy i długości wakacji są zróżnicowane w wielu krajach, a nawet w ich poszczególnych częściach. Istotnymi czynnikami mającymi wpływ na terminy wakacji były święta religijne oraz rytm pracy rolników i związana z tym konieczność udziału wszystkich członków rodziny, w tym dzieci, w pracach rolniczych, a także klimat.
Polska.
W Polsce wakacje to potoczna nazwa ferii letnich. Do roku szkolnego 2009/2010 wakacje obejmowały okres od dnia następnego po pierwszym piątku po 18 czerwca do ostatniego dnia sierpnia danego roku, czyli od końca roku szkolnego do ponownego jego rozpoczęcia w szkole podstawowej, gimnazjum i liceum.
Od 2011 roku wakacje rozpoczynały się w sobotę po ostatnim piątku czerwca i trwały do końca sierpnia. Zmiana ta została wprowadzona w związku ze zwiększeniem liczby dni wolnych w czasie roku szkolnego. W roku 2017 wakacje rozpoczęły się 23 czerwca, a skończyły 3 września. Ma to związek z nową regulacją, zakładającą, że zajęcia dydaktyczno-wychowawcze będą się kończyć w pierwszy piątek po 20 czerwca. Jeżeli począwszy od roku szkolnego 2018/2019 święto Bożego Ciała wypada w czwartek poprzedający bezpośrednio piątek po 20 czerwca, zajęcia kończą się w środę poprzedzającą dzień tego święta. W takiej sytuacji wakacje będą się rozpoczynać w dzień tego święta.
Bośnia i Hercegowina.
W Bośni i Hercegowinie ferie letnie rozpoczynają się w czerwcu a kończą w pierwszy poniedziałek września. Przewidziana jest również przerwa zimowa trwająca cztery tygodnie, zazwyczaj rozpoczynająca się 31 grudnia. Boże Narodzenie i Wielkanoc nie są dniami wolnymi, lecz osoby świętujące te święta mogą w tych dniach nie przychodzić do szkoły.

</doc>
<doc id="196307" url="https://pl.wikipedia.org/wiki?curid=196307" title="Jania Góra (gmina Świekatowo)">
Jania Góra (gmina Świekatowo)

Jania Góra (niem. "Johannisberg") – wieś w Polsce, położona w województwie kujawsko-pomorskim, w powiecie świeckim, w gminie Świekatowo.
W latach 1975–1998 wieś administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 412 mieszkańców. Jest czwartą co do wielkości miejscowością gminy Świekatowo.
Wioska Chlebowa.
Jania Góra od roku 2009 jest wioską tematyczną. Celem projektu jest promocja wsi Jania Góra oraz gminy Świekatowo.
Tworzenie i rozwój wioski realizuje Towarzystwo Rozwoju Gminy Świekatowo. Działania te wspierają również Gmina Świekatowo, Nadleśnictwo Zamrzenica i Starostwo Powiatowe w Świeciu. Na realizację projektu uzyskano dotacje z Urzędu Marszałkowskiego, Fundacji Wspomagania Wsi i Gminy Świekatowo. Po raz pierwszy piec do pieczenia chleba został rozpalony 23 maja 2009 roku.
Na rogatkach wsi ustawione są witacze z logo Wioski Chlebowej. Każdy dom w Janiej Górze posiada drewnianą tabliczkę ze słowem „chleb” w różnych językach świata. Dodatkowo we wsi kultywowana jest tradycja stawiania na polach i w obejściach strachów na wróble, których jest tu ponad 40.
Wioska Chlebowa posiada maskotki "Balbina" i "Ptyś". Powstały one na I Festiwalu Chleba, natomiast na drugim przybyła Balbinie i Ptysiowi córeczka.
Festiwal chleba.
Od 2009 r. corocznie w drugą sobotę września organizowany jest Festiwal Chleba. Główną atrakcją festiwalu jest pieczenie chleba w piecu chlebowym. Podczas imprezy organizowane są również pokazy związane z procesem produkcji chleba np. młócenie zboża młockarnią, cepami oraz wystawy starych maszyn rolniczych, dawnego wyposażenia domu. Każdy z uczestników może skosztować świeżo wypieczonego chleba oraz regionalnych potraw przygotowanych przez miejscową ludność. Istotnym punktami programu festiwalu są konkursy, np. podczas II Festiwalu Chlebowego został ogłoszony konkurs dla piekarzy z terenu powiatu świeckiego i tucholskiego. Festiwal kończy się zabawą taneczną, która odbywa się na świeżym powietrzu.
Nagrody.
17 czerwca 2010 roku Towarzystwu Rozwoju Gminy Świekatowo przyznano nagrodę w III edycji Konkursu o Nagrodę Marszałka Województwa Kujawsko-Pomorskiego na najlepszą inicjatywę społeczną realizowaną przez organizacje pozarządowe pn. „Rodzynki z pozarządówki” za projekt „Promocja wioski chlebem i grzybami pachnącej”.
Cmentarze.
Nieczynne:
Orientacyjna lokalizacja nieczynnych cmentarzy na mapie google: 

</doc>
<doc id="196312" url="https://pl.wikipedia.org/wiki?curid=196312" title="Driv3r">
Driv3r

Driv3r, Driver 3, zapisywany jako DRIV3R – komputerowa gra akcji, trzecia część serii "Driver". Gracz wciela się w postać policjanta Tannera, który przenika do świata przestępczego. Jego zadaniem jest rozpracowanie międzynarodowej grupy zajmującej się kradzieżami samochodów.
Rozgrywka.
W grze zawarto 26 misji, dodatkowe tryby gry m.in. tryb swobodnej jazdy po wybranym mieście. W grze umieszczono trzy odwzorowane miasta (i okoliczne miejscowości): Miami (+ Miami Beach i niewielki skrawek Coral Gables), Nicea (i skrawek Cagnes-Sur-Mer) i Stambuł (część europejska), realistyczne uzbrojenie, m.in. pistolety, karabiny maszynowe oraz wyrzutnie rakiet, zawarto innowacyjnie pracującą kamerę oraz „tryb reżyserski”, który pozwala nagrywać filmy z gry.
Głosu postaciom użyczyli m.in.: Michael Madsen, Ving Rhames, Michelle Rodriguez, Mickey Rourke oraz Iggy Pop. W każdej lokacji jest Timmy Vermicelli (po 10). Jest to parodia bohatera z gry "". Po zabiciu wszystkich dziesięciu Timmy'ch, gracz otrzymuje nakierowanie na specjalną bazę, gdzie są: uzbrojenie, apteczka i specjalny tryb gry. Po wejściu do tej bazy uruchamia się jeden z trybów: w Nicei – wszyscy mają broń i strzelają do Tannera, w Stambule – samochód który prowadzi Tanner, jest znacznie cięższy i odporny na uszkodzenia, natomiast w Miami – zamiast radiowozów tiry ścigają gracza.
Główny bohater gry "DRIV3R" – Tanner pojawia się w "Grand Theft Auto III" w misji "Dwulicowy Tanner" jako zdrajca.
Pojazdy.
Gra umożliwia jazdę nielicencjonowanymi pojazdami występującymi w prawdziwych miastach. W grze dostępne są trzy jednoślady: harley (Miami), motocykl i skuter (Nicea i Stambuł).
Po misji „Dachy” (w jęz. ang. „Rooftops”) w Miami dostępny jest w trybie "Przejażdżki" samochód, który wcześniej był dostępny jedynie w Nicei. Misja polega na ukradnięciu samochodu mafii.
W każdej lokacji dostępne są 3 ukryte samochody.
Anulowane wydanie gry.
Gra miała pierwotnie zostać wydana na konsolofon Nokia N-Gage. Gra ostatecznie nie została wydana, gdyż ta platforma nie była popularna.
Odbiór gry.
Po szerokiej i intensywnej kampanii reklamowej "Driv3r" spotkał się z mieszanymi reakcjami.
Gra zdobyła nagrodę MegaGames w kategorii The Worst Game (2005).

</doc>
<doc id="196324" url="https://pl.wikipedia.org/wiki?curid=196324" title="Ricardo Carvalho">
Ricardo Carvalho

Ricardo Alberto Silveira Carvalho (wym. []; ur. 18 maja 1978 w Amarante) – portugalski piłkarz występujący na pozycji obrońcy.
Kariera klubowa.
Carvalho urodził się w Amarante, gdzie grał dla miejscowej drużyny, Amarante Futebol Clube. Przez swój talent piłkarski, jako młodzieniec, został zauważony przez portugalski klub FC Porto i w 1996 dołączył do akademii portugalskiego giganta.
Następnie przeszedł do Leça FC. Później reprezentował barwy FC Porto, z którym wygrał Puchar UEFA, Ligę Mistrzów i dwukrotnie portugalską Superligę. Był też wypożyczany do słabszych zespołów: Vitórii i FC Alverca.
Jego dobra postawa w turnieju została szybko zauważona, co spowodowało zainteresowanie ze strony najlepszych europejskich klubów. Ostatecznie w lipcu 2004 roku trafił do Chelsea za € 30 mln, gdzie trenerem został José Mourinho, jego wcześniejszy szkoleniowiec. W sezonie 2006/07 Ricardo wraz z Johnem Terrym stworzyli najlepszy duet środkowych obrońców w Premiership. W roku 2008 został wybrany przez kolegów z zespołu jako Gracz Roku 2008 w zespole.
10 sierpnia 2010 roku za pośrednictwem oficjalnej strony Realu Madryt ogłoszono, iż Portugalczyk za sumę 8 milionów euro trafił do stołecznego klubu. Zawodnik podpisał z klubem dwuletni kontrakt z opcją przedłużenia o kolejny sezon. 11 września 2010 roku strzelił swoją pierwszą bramkę dla nowego zespołu w meczu przeciwko Osasunie.
28 maja 2013 roku podpisał kontrakt z francuskim AS Monaco.
Statystyki kariery.
"Stan na koniec sezonu 2012/2013"
Kariera reprezentacyjna.
W sezonie 2003-04, Carvalho zdobył swoje pierwsze zwycięstwo dla reprezentacji Portugalii w dniu 11 października 2003 roku w towarzyskim meczu z Albanią wygrywając spotkanie 5:3. Ugruntował swoją pozycję jako kluczowy członek kadry narodowej, rozpoczynając w podstawowej XI podczas mistrzostw Europy w 2004 roku. W turnieju był nominowany do ekipy turniejowej UEFA Euro wraz ze swoimi rodakami Maniche, Luísem Figo i Cristiano Ronaldo. Carvalho nawiązał silne partnerstwo z Jorge Andrade w defensywie Portugalii, gdy jego kraj dotarł do finału. Jednak przegrali oni 1-0 z Grecją w zaskoczeniu całego świata. Ricardo wystartował we wszystkich sześciu meczach Portugalii w turnieju, w tym w epickim meczu z Anglią, w którym został wybrany najlepszym zawodnikiem spotkania, a Portugalia wygrała 6:5 po rzutach karnych. Ekspert BBC Sport, Alan Hansen, powiedział, że Carvalho był, wraz z Solem Campbellem, najlepszym obrońcą Euro 2004.
Carvalho reprezentował Portugalię na Mistrzostwach Świata 2006 w Niemczech, zajmując ostatecznie czwarte miejsce. Podczas meczu ćwierćfinałowego z Anglią sędzia Horacio Elizondo orzekł, że Wayne Rooney podeptał pachwinę Carvalho tuż przed nim, a Anglik otrzymał czerwoną kartkę i został odesłany do szatni za brutalne zachowanie. Angielskie media spekulowały jednak, że kolega z drużyny Cristiano Ronaldo wpłynął na decyzję Elizondo, agresywnie narzekając, po czym był widziany w powtórkach mrugających na portugalskiej ławce po dymisji Rooneya. W półfinałowym meczu z Francją w Monachium Carvalho sfaulował Thierry’ego Henry’ego we własnym polu karnym, co spowodowało rzut karny. Zinédine Zidane wykorzystał jedenastkę i dał Francji zwycięstwo 1-0 nad Portugalią. W tym samym spotkaniu Carvalho został ukarany drugą żółtą kartką (w wyniku dwóch żółtych kartek otrzymał czerwoną) i nie mógł zagrać w meczu o trzecie miejsce z gospodarzami turnieju - Niemcami. Spotkanie odbyło się 8 lipca w Stuttgarcie, a zakończyło się porażką Portugalii 3:1. Ricardo grał w każdym z poprzednich meczów swojej drużyny podczas Mistrzostw Świata, jako członek środkowej pary defensywnej Portugalii w początkowym składzie drużyny wraz z Fernando Meirą, a dzięki swoim występom był jednym z 23 graczy nominowany do All Star Team turnieju.
Carvalho został powołany na Euro 2008. Grał w trzech z czterech meczów Portugalii w turnieju, w tym w wygranym 2:0 z Turcją i 3:1 zwycięstwie nad Czechami w fazie grupowej i meczu ćwierćfinałowym, w którym Portugalia przegrała 3:2 z Niemcami. Dwa lata później Carvalho został ponownie powołany do składu Portugalii na Mistrzostwa Świata w Piłce Nożnej 2010. Założył partnerstwo z Bruno Alvesem na środku obrony, grając we wszystkich meczach fazy grupowej bez utraty bramki. Tym razem Portugalia dotarła do ćwierćfinału turnieju, gdzie następnie przegrała 1:0 z Hiszpanią poprzez bramkę Davida Villa.
W dniu 31 sierpnia 2011 Carvalho wycofał się z międzynarodowej piłki nożnej, nie informując trenera i kolegów z drużyny przed meczem Portugalii z Cyprem. Był to mecz eliminacyjny do Euro 2012. Ricardo ogłaszając w oświadczeniu prowadzonym przez państwową agencję informacyjną Lusa określił zachowanie sztabu szkoleniowego i trenera jako „brak szacunku”.
3 października 2014 roku, po ponad trzech latach nieobecności w kadrze, Carvalho został powołany przez świeżo powołanego trenera Portugalii Fernando Santosa na towarzyski mecz z Francją i mecz eliminacyjny do Euro 2016 z Danią. 29 marca 2015 r., w eliminacjach z Serbią, strzelił pierwszego gola od ponad ośmiu lat w wygranym u siebie meczu 2:1. W wieku 38 lat był najstarszym zawodnikiem grającym w polu podczas finałów Euro 2016 we Francji. Sam turniej Carvalho rozpoczął grając we wszystkich trzech meczach fazy grupowej swojej drużyny, ale został wycofany z początkowego składu w fazach pucharowych, a w jego miejsce wszedł inny środkowy obrońca – José Fonte. Portugalii udało się wygrać turniej, pokonując gospodarzy 1-0 w finale w dogrywce, a Carvalho pozostał na ławce rezerwowych.
W 2017 roku zdobył brązowy medal na Pucharze Konfederacji w Rosji nie grając w żadnym spotkaniu. Po samym turnieju zakończył karierę reprezentacyjną w wieku 39 lat.
Życie prywatne.
Żoną Ricardo jest Portugalka o imieniu Carina. Wspólnie doczekali się dwójki dzieci: chłopca Rodrigo oraz dziewczynki Raquel.

</doc>
<doc id="196332" url="https://pl.wikipedia.org/wiki?curid=196332" title="Polski Rząd na uchodźstwie">
Polski Rząd na uchodźstwie



</doc>
<doc id="196333" url="https://pl.wikipedia.org/wiki?curid=196333" title="Rząd Rzeczypospolitej na uchodźstwie">
Rząd Rzeczypospolitej na uchodźstwie



</doc>
<doc id="196334" url="https://pl.wikipedia.org/wiki?curid=196334" title="Dziwiszów">
Dziwiszów

Dziwiszów () – wieś w Polsce położona w województwie dolnośląskim, w powiecie karkonoskim, w gminie Jeżów Sudecki.
Położenie.
Leży w środkowej części Południowego Grzbietu Gór Kaczawskich.
Podział administracyjny.
W latach 1954–1961 wieś należała i była siedzibą władz gromady Dziwiszów, po jej zniesieniu w gromadzie Jeżów Sudecki. W latach 1975–1998 miejscowość położona była w województwie jeleniogórskim.
Historia.
Wieś powstała prawdopodobnie w drugiej połowie XIII wieku, według zapisów w starych przewodnikach w kościele miał być kamień z wykutą datą, rokiem 1250, ale budowlę datuje się na lata 1300-1350. Być może już wcześniej w okolicy wydobywano złoto, na pewno miało to miejsce w XV wieku. Świadczą o tym stare szybiki odnalezione przy szosie do Jeleniej Góry. 
Dziwiszów rozwijał się stosunkowo szybko dzięki dogodnemu położeniu w pobliżu miasta, przy dość ruchliwej drodze, której znaczenie jeszcze wzrosło w XVII-XVIII wieku. Ten rozwój spowodował, że Dziwiszów szybko podzielił się na dwie części: Dolny i Górny, które miewały nawet odrębnych właścicieli, chociaż zawsze łączyły się zabudowaniami. 
W drugiej połowie XIX wieku największą atrakcją Dziwiszowa była Kapela, kamieniołomu marmurów i gospody z ogrodem różanym i kolumnadą. Administracyjnie należała jednak do Podgórek. W samym Dziwiszowie turystom polecano browar oraz park pałacowy, który nazywano dzikim i podkreślano, że żyją w nim jelenie. Znajdował się tu również pomnik wojny roku 1813 i pomnik ofiar I wojny światowej ufundowany na Ulinie, gdzie była też altana widokowa. W opisach zaznaczano piękne położenie cmentarza. Przez cały czas utrzymywała się stabilna sytuacja ludnościowa, czemu sprzyjało dogodne położenie, dobre warunki glebowo-klimatyczne i bliskość Jeleniej Góry. 
W roku 1945 wieś włączono do Polski. Dotychczasowa jej ludność została wysiedlona do Niemiec.
Zabytki.
Do wojewódzkiego rejestru zabytków wpisane są obiekty:
W miejscowości znajdują się dwa stare monolitowe kamienne krzyże. Ani ich wiek ani pochodzenie nie są znane. Możliwe, że są to krzyże średniowieczne. Pojawiająca się hipoteza, że są to tzw. krzyże pokutne, nie ma oparcia w bezpośrednich dowodach i oparta jest wyłącznie na nieuprawnionym założeniu, że wszystkie stare kamienne monolitowe krzyże są krzyżami pokutnymi. Tymczasem przyczyna ich fundacji może być różna, od ściśle religijnej wyrażającej wiarę, poprzez wotywną, pamiątkową czy oznaczania granic posiadłości. 
Współczesność.
Aktualnie Dziwiszów staje się miejscowością wypoczynkową, poszerza się baza noclegowa, duże znaczenie ma też ośrodek rekreacyjny na Łysej Górze, Dziwiszów posiada zadbane boiska do piłki nożnej, siatkówki i koszykówki.

</doc>
<doc id="196335" url="https://pl.wikipedia.org/wiki?curid=196335" title="Lasy Lublinieckie">
Lasy Lublinieckie

Lasy Lublinieckie – kompleks leśny znajdujący się na terenie województw śląskiego i opolskiego, wokół Lublińca (Nadleśnictwo Lubliniec). 
Na ich terenie znajduje się wiele ścieżek rowerowych i rezerwatów, m.in. rezerwaty:
Na terenie Lasów Lublinieckich znajduje się również Park Krajobrazowy Lasy nad Górną Liswartą.

</doc>
<doc id="196336" url="https://pl.wikipedia.org/wiki?curid=196336" title="Podpis elektroniczny (prawo)">
Podpis elektroniczny (prawo)

Podpis elektroniczny – w szerokim znaczeniu zbiór środków technicznych, organizacyjnych oraz prawnych, które zapewniają autentyczność oraz skutki prawne dokumentów elektronicznych. Od strony technicznej podpis elektroniczny jest realizowany za pomocą mechanizmów podpisu cyfrowego.
Unia Europejska.
Pojęcie "podpisu elektronicznego" zostało w UE wprowadzone uchyloną "Dyrektywą o Wspólnotowej Infrastrukturze Podpisów Elektronicznych" (1999/93/EC). Wyróżniała ona trzy rodzaje podpisu elektronicznego o stopniowo rosnącym poziomie wiarygodności:
Od 1 lipca 2016 r. Dyrektywa 1999/93/WE została zastąpiona Rozporządzeniem Parlamentu Europejskiego i Rady w sprawie identyfikacji elektronicznej i usług zaufania w odniesieniu do transakcji elektronicznych na rynku wewnętrznym (eIDAS). Nowa regulacja wprowadza jednolite w całej Unii Europejskiej podejście do świadczenia usług zaufania, których zadaniem jest zapewnienie bezpieczeństwa transakcji elektronicznych realizowanych w Internecie. Rozporządzenie wprowadza także powszechnie rozpoznawalne mechanizmy identyfikacji elektronicznej (eID), umożliwiające jednoznaczną weryfikację tożsamości użytkowników usług online. Oprócz podpisów elektronicznych i znakowania czasem wprowadza także pieczęci elektroniczne, doręczenia elektroniczne, zabezpieczenia stron WWW oraz usługi walidacji i konserwacji pieczęci i podpisów elektronicznych. Definicje podpisu elektronicznego i kwalifikowanego podpisu elektronicznego zawarte w Rozporządzeniu eIDAS obowiązuje bezpośrednio na terytorium Polski.
Prawo polskie.
Pojęcie podpisu elektronicznego wprowadzone zostało w uchylonej z dniem 7 października 2016 r. ustawie z dnia 18 września 2001 r. o podpisie elektronicznym (, z późn. zm). Zgodnie z art. 3 pkt 1 tej ustawy podpis elektroniczny stanowiły dane w postaci elektronicznej, które wraz z innymi danymi, do których zostały dołączone lub z którymi są logicznie powiązane, służą do identyfikacji osoby składającej podpis elektroniczny. Od 7 października 2016 obowiązuje ustawa z 5 września 2016 o usługach zaufania oraz identyfikacji elektronicznej (). Podmioty upoważnione do wystawiania i odnawiania e-podpisów są wpisane do rejestru dostawców usług zaufania Ministerstwa Cyfryzacji prowadzonego przez Narodowe Centrum Certyfikacji.
Dokument opatrzony podpisem elektronicznym może być – przy spełnieniu dodatkowych przesłanek – równoważny pod względem skutków prawnych dokumentowi opatrzonemu podpisem własnoręcznym. Do 7 października 2016 r. podpis elektroniczny mógł być uznany za równoważny podpisowi własnoręcznemu, jeśli spełniał warunki umożliwiające uznanie go za podpis elektroniczny bezpieczny. Zgodnie z poprzednio obowiązującą ustawą bezpieczny podpis elektroniczny to podpis elektroniczny, który:
Aktualnie obowiązujące przepisy wskazanego Rozporządzenia w art. 25 ust.1 stanowią, że podpisowi elektronicznemu nie można odmówić skutku prawnego ani dopuszczalności jako dowodu w postępowaniu sądowym wyłącznie z tego powodu, że podpis ten ma postać elektroniczną lub że nie spełnia wymogów dla kwalifikowanych podpisów elektronicznych. Art. 25 ust.2  z kolei stwierdza, że kwalifikowany podpis elektroniczny ma skutek prawny równoważny podpisowi własnoręcznemu. Co więcej warto nadmienić, że kwalifikowany podpis elektroniczny oparty na kwalifikowanym certyfikacie wydanym w jednym państwie członkowskim jest uznawany za kwalifikowany podpis elektroniczny we wszystkich pozostałych państwach członkowskich.
Skutki prawne związane ze złożeniem oświadczenia woli w formie elektronicznej opatrzonego kwalifikowanym podpisie elektronicznym określa art. 781 § 2 kodeksu cywilnego. Zgodnie z tym przepisem oświadczenie woli złożone w formie elektronicznej jest równoważne z oświadczeniem woli złożonym w formie pisemnej.
Odmienne kwestia ta przedstawia się w zakresie przepisów obowiązujących w postępowaniu karnym czy postępowaniu w sprawach o wykroczenia. SN 23 marca 2009 r. w przyjął, że nie wywołuje skutku procesowego w postaci wniesienia środka odwoławczego oświadczenie procesowe strony przesłane w formie dokumentu elektronicznego ponieważ zarówno w procedurze wykroczeniowej, jak i w procedurze karnej taka forma czynności procesowej nie jest przewidziana. Orzeczenie to mimo zmiany stanu prawnego nie straciło na aktualności.

</doc>
<doc id="196337" url="https://pl.wikipedia.org/wiki?curid=196337" title="Lublinica">
Lublinica

Lublinica (do 1961 "Lubliniecka Struga", "Lubliniczanka", niem. "Lublinitzer Wasser") – rzeka, prawobrzeżny dopływ Małej Panwi o długości 28,22 km. Przepływa przez Śródmieście Lublińca, uchodzi w Zawadzkiem do Małej Panwi.

</doc>
<doc id="196338" url="https://pl.wikipedia.org/wiki?curid=196338" title="Morze (Debussy)">
Morze (Debussy)

Morze (fr. "La Mer") to tytuł trzyczęściowego dzieła symfonicznego Claude’a Debussy’ego z 1905 roku.
Debussy uważał, że piękna natury nie sposób naśladować dźwiękiem, można je jedynie zamknąć w nastroju, zachwycie nad nim. Pisał: „Muzyk ma słyszeć najdelikatniejsze dźwięki i szepty przyrody, ma ujmować w tony wrażenia, które budzi w nim życie otaczającego świata: plusk kropel deszczu, oszałamiająca atmosfera południowej nocy, refleksy światła na wodzie czy radosny gwar świątecznej zabawy”.
Krytycznie oceniając "malowanie natury" środkami muzycznymi, zamierzał napisać dzieło, które będzie od tego wolne. Wypowiadając się w wielu artykułach na temat swojego podejścia do formy symfonicznej, chciał też, aby również w tym względzie utwór spełniał jego założenia teoretyczne.
W rezultacie powstało "Morze", utwór niepozbawiony śladów przemyśleń Debussy'ego, ale jednak ciążący ku zwalczanym przez niego „błędom warsztatu kompozytorskiego”. Części utworu wprawdzie nie przypominają żadnej z dotychczasowych symfonii, ale jednak pozostał w nich charakter tej formy muzycznej. A mimo że nie sposób dziełu zarzucić cech naturalizmu, bardziej niż w innych swych kompozycjach Debussy otarł się tu o tak krytykowane przezeń „malowanie natury”.
Części utworu:

</doc>
<doc id="196339" url="https://pl.wikipedia.org/wiki?curid=196339" title="Witkowice (województwo mazowieckie)">
Witkowice (województwo mazowieckie)

Witkowice – wieś w Polsce położona w województwie mazowieckim, w powiecie sochaczewskim, w gminie Młodzieszyn.
Wieś ciągnie się na dość długim odcinku drogi łączącej Kamion z Sochaczewem.
Prywatna wieś szlachecka położona była w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość należała administracyjnie do województwa skierniewickiego.
W 1939 roku w czasie kampanii wrześniowej miejsce przeprawy przez Bzurę Armii „Poznań” i „Pomorze” (w odwrocie do Warszawy) po przegranej bitwie nad Bzurą. Dla upamiętnienia wydarzeń z tamtego okresu, przy moście im. gen. Tadeusza Kutrzeby, łączącym Witkowice z Brochowem, postawiono trzy pomniki ku czci poległym oraz drewniany krzyż z datami 1939 i 2003.

</doc>
<doc id="196340" url="https://pl.wikipedia.org/wiki?curid=196340" title="Solarnia (województwo śląskie)">
Solarnia (województwo śląskie)

Solarnia (niem. "Sollarnia") – wieś w Polsce położona w województwie śląskim, w powiecie lublinieckim, w gminie Pawonków. Solarnia dawniej była dzielnicą Lublińca. 
Solarnia leży wśród lasów w odległości 5 km od granic Lublińca, a 12 km od Pawonkowa - siedziby gminy.
W latach 1975–1998 miejscowość położona była w województwie częstochowskim.

</doc>
<doc id="196342" url="https://pl.wikipedia.org/wiki?curid=196342" title="Franz Xaver Kraus">
Franz Xaver Kraus

Franz Xaver Kraus (ur. 27 września 1903 w Monachium, zm. 24 stycznia 1948 w Krakowie) – zbrodniarz hitlerowski, jeden z funkcjonariuszy SS pełniących służbę w obozach koncentracyjnych oraz SS-Sturmbannführer.
Życiorys.
Był członkiem NSDAP od 1931 i SS od 1932. Był uczestnikiem puczu monachijskiego, za co został odznaczony Orderem Krwi. Do Waffen-SS wstąpił w 1939. Ukończył szkołę handlową, a z zawodu był oficerem administracji wojskowej. Należał do starej kadry pracowników obozów koncentracyjnych, w których pełnił służbę już od 1935 (m.in. w Esterwegen, Lichtenburgu i Oranienburgu). W latach 1936–1939 Kraus kierował administracją obozu w Sachsenhausen. Następnie pełnił służbę w Głównym Inspektoracie Obozów Koncentracyjnych. W 1941 został "Lagerführerem" (kierownikiem) obozu pracy w Mühltal pod Gdańskiem. Za swoją służbę uzyskał kilka odznaczeń, w tym wojenny krzyż zasługi II klasy z mieczami. Pod koniec 1944 skierowany został do obozu Auschwitz-Birkenau jako oficer informacyjny SS. Kraus pełnił także obowiązki kierownika obozu w Birkenau.
Podczas krótkiej swojej służby w Auschwitz, Kraus dał się poznać jako człowiek okrutny i złośliwy wobec więźniów. Brał udział w eksterminacji Żydów w komorach gazowych, a także zamordował kilku więźniów podczas ewakuacji obozu. Poza tym nieustannie bił i szykanował więźniów. Po wojnie został oskarżony w pierwszym procesie oświęcimskim. Najwyższy Trybunał Narodowy w Krakowie skazał go 22 grudnia 1947 na karę śmierci. Wyrok wykonano przez powieszenie w krakowskim więzieniu Montelupich.

</doc>
<doc id="196344" url="https://pl.wikipedia.org/wiki?curid=196344" title="Mecenas (prawnik)">
Mecenas (prawnik)

Mecenas – we współczesnej polszczyźnie: zwyczajowy zwrot grzecznościowy wobec osoby wykonującej zawód prawniczy lub posiadającej umocowanie do występowania przed sądem w imieniu innej osoby. 
Tytuł ten stosowany jest tylko w Polsce. W XVI stuleciu ówczesnych adwokatów nazywano "procuratores mercenarii", czyli „płatni zastępcy procesowi” i w ten sposób odróżniano ich od „niezawodowych” zastępców procesowych określanych "procuratores". Od zwrotu "procuratores mercenarii" miał powstać termin „mecenas”, poprzez stopniową eliminację pierwszego członu i głoski „r” w drugim wyrazie. Występował on już w XVIII stuleciu, a upowszechnił się w wieku XIX.
Tytuł mecenasa posiada charakter czysto grzecznościowy i nie jest chroniony prawnie. Najczęściej stosowany jest w odniesieniu do najpopularniejszych zawodów prawniczych: adwokata, radcy prawnego, a także do aplikantów, odpowiednio: adwokackiego i radcowskiego. Współcześnie używa się go także w odniesieniu do przedstawicieli nowszych zawodów prawniczych, w szczególności do: doradców podatkowych (zawód utworzony w 1996 roku), rzeczników patentowych (zawód utworzony w 2001 roku) oraz radców Prokuratorii Generalnej RP (zawód utworzony w 2005 roku). Ponadto jest on stosowany w toku prac legislacyjnych w odniesieniu do legislatorów. Tytułem tym można również określać absolwentów studiów prawniczych, nawet bez odbytej aplikacji, choć to praktykuje się rzadziej. 
Jeszcze w 2014 roku Biuro Prasowe Naczelnej Rady Adwokackiej apelowało, by tytuł mecenasa zarezerwować jedynie dla adwokatów oraz radców prawnych, ale pozostało to bez wpływu na praktykę mediów i środowisk prawniczych.

</doc>
<doc id="196346" url="https://pl.wikipedia.org/wiki?curid=196346" title="Wigan Athletic F.C.">
Wigan Athletic F.C.

Wigan Athletic Football Club (wymowa: /ˈwɪɡən/) – angielski klub piłkarski z siedzibą w Wigan, w hrabstwie Wielki Manchester, założony w 1932 roku. Swoje mecze rozgrywa na DW Stadium.
W 2003 roku po raz pierwszy awansował do Football League Championship (2. ligi), a już w 2005, po zajęciu drugiego miejsca w tych rozgrywkach awansował do Premiership. W swoim debiutanckim sezonie 2005/2006 zajął 10. miejsce w Premiership i awansował do finału Pucharu Ligi Angielskiej, w którym doznał porażki 0:4 z Manchesterem United. W sezonie 2012/2013 zespół występował w rozgrywkach Premiership, ostatecznie zajął 18. miejsce w tabeli Premier League i spadł do Championship. Dzięki zdobyciu Pucharu Anglii w 2013 roku w sezonie 2013/2014 zagrał w Lidze Europy. W 2015 roku klub spadł do Football League One, ale już po roku wrócił do Championship, z której jednak spadł ponownie w 2017.

</doc>
<doc id="196348" url="https://pl.wikipedia.org/wiki?curid=196348" title="Karl Ernst Möckel">
Karl Ernst Möckel

Karl Ernst Möckel (ur. 9 stycznia 1901 w Klingenthal, zm. 24 stycznia 1948 w Krakowie) – zbrodniarz hitlerowski, kierownik administracji obozu koncentracyjnego Auschwitz-Birkenau oraz SS-Obersturmbannführer.
Życiorys.
Z zawodu był księgowym (miał wykształcenie średnie). Do NSDAP wstąpił w 1935 roku, a do SS należał już od 1926. Za swoją działalność w SS został odznaczony pierścieniem oraz szpadą. W latach 1933 - 1941 Möckel pracował w głównych urzędach SS, w tym w WVHA. W 1941 przeszedł do Waffen-SS i pełnił służbę w batalionie zapasowym, skąd na wiosnę 1943 przybył do Auschwitz. 
W Oświęcimiu pełnił służbę do stycznia 1945, czyli ewakuacji obozu. Möckel sprawował w Auschwitz funkcję kierownika administracji obozu, a do jego kompetencji należały sprawy: wyżywienia, utrzymania wszystkich budynków obozowych (w tym krematoriów i komór gazowych), odzieży, zarządzanie mieniem więźniów oraz mieniem ofiar przywożonych w celu eksterminacji do Birkenau. Wprawdzie Möckel nie maltretował osobiście więźniów, ale odpowiadał za zaopatrzenie komór gazowych w Cyklon B i dbał o utrzymanie krematoriów, więc pośrednio uczestniczył w akcji masowej eksterminacji Żydów. Jako kierownik obozowej administracji ponosi także częściową odpowiedzialność za nieludzkie warunki życia w Oświęcimiu. Poza tym zajmował się eksploatacją niewolniczej pracy więźniów. Według relacji Rudolfa Hössa regularnie nadużywał alkoholu.
Za swoje zbrodnie Möckel został skazany 22 grudnia 1947 na karę śmierci w pierwszym procesie oświęcimskim, który toczył się przed Najwyższym Trybunałem Narodowym w Krakowie. Początkowo nie przyznawał się do winy jednak w obliczu świadków oraz zebranych dowodów tłumaczył się podległością służbową oraz "koniecznością wykonywania rozkazów". Wyrok wykonano przez powieszenie w krakowskim więzieniu Montelupich.

</doc>
<doc id="196349" url="https://pl.wikipedia.org/wiki?curid=196349" title="Karl Mockel">
Karl Mockel



</doc>
<doc id="196353" url="https://pl.wikipedia.org/wiki?curid=196353" title="Kanonicy regularni">
Kanonicy regularni

Kanonicy regularni św. Augustyna – zakon klerycki zorganizowany według reguły św. Augustyna.
Historycznie rzecz ujmując, aż do 1959 nie było jednolitego pod względem struktur zakonu kanoników regularnych. Pojęciem tym określano zbiorczo wiele kongregacji i autonomicznych wspólnot kanoników, powiązanych ze sobą wyłącznie oparciem na regule św. Augustyna. Dopiero w 1959 kongregacje i wspólnoty, które przetrwały do tego czasu, utworzyły Konfederację Zakonu Kanoników Regularnych św. Augustyna.
Reguła.
Zakon kanoników regularnych opiera swoją duchowość na Regule św. Augustyna. Praktykuje rady ewangeliczne posłuszeństwo, czystość i życie wspólne bez własności. Nie zawęża swojej działalności duszpasterskiej do jednej dziedziny. Jest otwarty na każdą formę pracy w Kościele.
Historia.
Sporna jest geneza zakonu kanoników regularnych. Za umowną datę jego formalnego utworzenia uznawany jest rok 1059, gdy synod obradujący na Lateranie zalecił przyjmowanie przez wspólnoty kanoników reguły św. Augustyna. Tradycja zakonna doszukuje się jej genezy już w stylu życia chrześcijańskiego duchowieństwa już w czasach pierwszych chrześcijan. Wiadomo, że już w starożytności i wczesnym średniowieczu grupy prezbiterów żyły razem w zorganizowanych wspólnotach i pełniły służbę liturgiczną w kościołach katedralnych lub kolegiackich. Do takiego stylu życia zachęcał duchownych żyjący w IV wieku biskup Euzebiusz z Vercelli. Samą regułę, którą po 1059 przyjęła większość wspólnot kanoników regularnych, napisał św. Augustyn z Hippony na początku V wieku. Księży, żyjących razem w takich wspólnotach przy katedrach lub kolegiatach, zaczęto określać mianem kanoników. Różnica między kanonikami a zakonnikami polegała zasadniczo na tym, że ci pierwsi nie składali ślubów wieczystych.
Istotnym krokiem naprzód w kierunku formowania się zakonu kanonickiego były reformy podjęte w VIII wieku w państwie Franków. Biskup Chrodegang z Metzu (zm. 766) w 763 sformułował statut dla kanoników ze swojej diecezji, znanych odtąd jako reguła Chrodeganga. W 816 statut ten (z pewnymi istotnymi modyfikacjami) powtórzył synod w Akwizgranie; różnice dotyczyły głównie stosunku do prywatnej własności kanoników. O ile Chrodegang zalecał wyrzeczenie się własności prywatnej, o tyle synod akwizgrański uznał, że nie jest to konieczne, gdyż nie wynika z utrwalonych zwyczajów ani zaleceń św. Augustyna czy innych wczesnych autorów. Do XI wieku większość domów kanonickich w Europie Zachodniej opartych było na regule akwizgrańskiej ("Institutio canonicorum Aquisgranensis").
Dużym impulsem dla dalszej „regularyzacji” wspólnot kanonickich, czyli nadawania im reguły zakonnej zakładającej także śluby ubóstwa, był program reformy duchowieństwa, wdrażany przez kolejnych papieży począwszy od Leona IX (1049–1054). Podczas obrad Synodu Laterańskiego w 1059, pod wpływem rzymskiego archidiakona Hildebranda, uchwalono zalecenie, by duchowni nie należący do wspólnot zakonnych organizowali się jako wspólnoty kanonickie, przy czym powinni się oni wyrzec własności prywatnej, dopuszczonej przez regułę akwizgrańską. Choć nie było to zaleceniem obowiązkowym, przyczyniło się do wzrostu popularności wspólnot kanoników. W XI wieku coraz powszechniejsze stało się przyjmowanie przez te wspólnoty reguły św. Augustyna w formie zalecanej przez Synod Laterański z 1059. Te wspólnoty, które pozostały przy regule akwizgrańskiej (tzw. "Ordo Antiquus"), dały początek tzw. świeckim kanonikom, w odróżnieniu od kanoników regularnych, które przyjmowały regułę św. Augustyna.
W XI wieku zaczęły też powstawać pierwsze kongregacje kanoników regularnych, grupujące wiele domów kanonickich pod przywództwem (mniej lub bardziej sformalizowanym) domu głównego. Głównymi ośrodkami, wokół których grupowały się mniejsze i mniej znaczące, były wspólnoty św. Frygidiana w Lukce (S. Frediano di Lucca), Najświętszej Maryi Panny nad rzeką Reno koło Bolonii (S. Maria di Reno), św. Rufina w Awinionie (Saint-Ruf), św. Wiktora w Paryżu (Saint-Victor), Błogosławionej Dziewicy Maryi w Springiersbach czy św. Krzyża w Mortarze koło Pawii (S. Croce di Mortara). Z początkiem XII wieku kanonicy regularni zaczęli być obecni w Rzymie i Kurii Rzymskiej. Papież Paschalis II (1099–1118) sprowadził kanoników św. Frygidiana do bazyliki laterańskiej, a w ciągu XII wieku kanonikom regularnym z różnych kongregacji oddano wiele rzymskich kościołów, w tym cztery będące tytularnymi kościołami kardynalskimi (S. Maria Nuova, S. Croce di Gerusalemme, S. Pudenziana i S. Prassede); kardynałowie, którzy otrzymywali kościoły tytularne S. Maria Nuova lub S. Croce in Gerusalemme, sami musieli wywodzić się ze wspólnot, którym je oddano. Co najmniej trzech dwunastowiecznych papieży było kanonikami regularnymi: Celestyn II (1143–1144, wcześniej kanonik św. Frygidiana w S. Florido w Citta di Castello), Lucjusz II (1144–1145, wcześniej kanonik św. Frygidiana w Lukce) oraz Adrian IV (1154–1159, wcześniej kanonik św. Rufina w Awinionie). Wiele wspólnot kanonickich we Włoszech i innych częściach Europy otrzymało w tym okresie przywileje od Stolicy Apostolskiej, szczególnie począwszy od pontyfikatu Innocentego II (1130–1143).
Rozwój ruchu kanonickiego trwał jeszcze w XIII wieku, jednak pod koniec tego stulecia został wyhamowany. W 1299 papież Bonifacy VIII usunął kanoników regularnych z bazyliki laterańskiej i sformował świecką kapitułę z kardynałem archiprezbiterem na czele. W 1359 klasztor S. Maria di Reno został splądrowany przez wojska mediolańskie, a sami kanonicy musieli opuścić to miejsce i schronić się w kościele S. Salvatore w Bolonii. W samym zakonie nastał kryzys wewnętrzny. Sytuację próbował ratować papież Benedykt XII, który w 1339 wydał bullę nadającą kanonikom regularnym jednolitą, scentralizowaną strukturę na wzór dominikanów i franciszkanów, z kapitułą generalną, przełożonym generalnym i podziałem na prowincje zakonne. Bulla ta nie weszła jednak w życie. Autonomiczne wspólnoty kanonickie nie widziały potrzeby takiej centralizacji. Kryzys nie dotknął jedynie kongregacji św. Krzyża w Mortarze, która zachowała dawną żywotność.
Ponowny renesans kanoników regularnych nastąpił na przełomie XIV/XV wieku, pod wpływem ruchu pobożnościowego określanego mianem devotio moderna. W 1386 uczniowie Gerarda Groote (zm. 1384) przyjęli regułę św. Augustyna i założyli w Niderlandach Kongregację Windesheim, o bardziej scentralizowanej strukturze, wzorowanej na takich zakonach jak cystersi, dominikanie czy franciszkanie. Z Niderlandów i Niemiec idee "devotio moderna" przenikały też do Włoch, gdzie padły pod koniec XIV wieku na podatny grunt. Grupa weneckich arystokratów, w tym Antonio Correr i Gabriele Condulmer, założyła nową wspólnotę, początkowo w S. Nicolo al Lido, a od 1404 w S. Giorgio in Alga. W 1406 wuj Antonio Correra i Condulmera, kardynał Angelo Correr, został papieżem w „rzymskiej obediencji” pod imieniem Grzegorz XII. Powołał on obu swych krewniaków do Kolegium Kardynalskiego i jako papież wspierał powstawanie nowych wspólnot kanoników regularnych w Italii. W 1408 nadał kanonikom regularnym kościół S. Salvatore w Lucceto. Dzięki kanonikom regularnym z S. Salvatore doszło do odnowienia wspólnoty kanonickiej w S. Maria di Reno, która w 1418 ponownie stała się ośrodkiem prężnej kongregacji. Kilka lat później ruch odrodzenia życia kanonickiego dotarł także na Półwysep Iberyjski, gdzie powstała kongregacja św. Jana Ewangelisty (1427), organizująca misje w Kongo, Etiopii i Indiach.
W 1402 powstała wspólnota kanonicka w S. Maria di Fregionaia w Lukce, która sześć lat później, dzięki przywilejom Grzegorza XII, stała się ośrodkiem małej kongregacji grupującej początkowo trzy domy zakonne, lecz w następnych latach szybko się rozrastającej. W 1421 wybrany po zakończeniu wielkiej schizmy zachodniej papież Marcin V zatwierdził tę kongregację i nadał jej bardziej zorganizowaną formę. Kiedy w 1431 kardynał Condulmer został papieżem Eugeniuszem IV (1431–1447), sprowadził kanoników z Fregionaia do bazyliki laterańskiej i w 1446 przemianował nazwę kongregacji na „Kongregację kanoników regularnych św. Jana na Lateranie”. Kongregacja Laterańska wchłonęła szereg mniejszych, często o wiele starszych wspólnot i kongregacji (np. kongregację św. Frygidiana z Lukki), a w 1564 uzyskała honorowe pierwszeństwo wśród wszystkich zakonów.
W XVII wieku doszło do konsolidacji i zjednoczenia wielu domów kanonickich we Francji (Kongregacja Francuska) oraz w Lotaryngii (Kongregacja Naszego Zbawiciela). Był to także okres dalszej ekspansji Kongregacji Laterańskiej, która wchłonęła m.in. irlandzką Kongregację św. Patryka. W tym czasie ośrodkiem odrębnej kongregacji stała się także prepozytura krakowska pw. Bożego Ciała, dzięki reformom prepozytów Marcina Kłoczyńskiego (1612–1644) i Jacka Liberiusza (1644–1673).
Wiek XVIII przyniósł największy w historii kryzys zakonu kanoników regularnych. Reformy oświeceniowych rządów doprowadziły do zamknięcia wielu domów kanonickich w Niemczech, Włoszech i Francji. Największy cios zadały mu jednak Wielka rewolucja francuska. W 1790 we Francji zlikwidowano prawie wszystkie wspólnoty i domy zakonne, w tym także domy i kongregacje kanoników regularnych. Wielu kanoników poniosło śmierć z rąk rewolucjonistów (np. kanonicy z Mont Saint-Eloi). Ekspansja rewolucyjnej, a potem napoleońskiej Francji doprowadziła do likwidacji zakonów także w innych krajach. W 1799 likwidacji uległa Kongregacja Laterańska.
Pokonanie Napoleona Bonaparte w 1814 i Kongres wiedeński w 1815 stworzyły warunki do odbudowy struktur wielu zakonów i kongregacji. Głównym promotorem odbudowy zakonu kanoników regularnych był Vincenzo Garofoli (zm. 1839), członek Kongregacji Renańskiej. Już w okresie napoleońskim zebrał on niedobitki kanoników regularnych z Kongregacji Laterańskiej oraz Renańskiej i utworzył dla nich wspólny dom zakonny w Neapolu, a po 1814 zaczął działać w Rzymie na rzecz odbudowy i zjednoczenia obu tych kongregacji. Projekt ten został zrealizowany w 1823 i w ten sposób powstała Kongregacja Kanoników Regularnych Laterańskich Najświętszego Zbawiciela. Początkowo liczyła ona zaledwie 105 kanoników, zamieszkujących wyłącznie w domach na terenie Italii, jednak w ciągu następnych kilkudziesięciu lat zdołała odbudować swą pozycję i odzyskała bądź wchłonęła wiele domów kanonickich także spoza Italii, między innymi krakowską prepozyturę Bożego Ciała (1859). We Francji powstała w 1871 nowa Kongregacja Kanoników Regularnych Niepokalanego Poczęcia. Z kolei w Austrii kilka niezależnych dotąd domów kanonickich zjednoczyło się w Kongregację Austriacką (1907).
W 1959 kongregacje kanonickie, które przetrwały do XX wieku, za zgodą papieża Jana XXIII utworzyły Konfederację Zakonu Kanoników Regularnych Świętego Augustyna z Opatem Prymasem na czele. W następnych latach doszło do wznowienia działalności kilku wygasłych kongregacji (Windesheim, Wiktoryńskiej) oraz utworzenia kilku nowych (Kongregacja Matki Zbawiciela w 1971, Kongregacja Braci Życia Wspólnego w 1975). Większość z nich weszła w skład Konfederacji. Szczególnym promotorem powstawania nowych instytutów opartych na regule św. Augustyna jest kardynał Raymond Burke. Pod jego patronatem powstały instytuty kanoników regularnych św. Jana Kantego w Chicago (1998) i kanoników regularnych Nowej Jerozolimy w diecezji La Crosse (2002).
Struktura.
Konfederacja Zakonu Kanoników Regularnych Świętego Augustyna.
Zakon Kanoników Regularnych św. Augustyna ma charakter Konfederacji, na czele której stoi Opat Prymas. W skład Konfederacji wchodzi obecnie dziewięć Kongregacji. Przełożonym wyższym każdej Kongregacji jest Opat Generalny. Kongregacja może być podzielona na Prowincje i Regiony. Na czele Prowincji stoi wizytator. Prowincja złożona jest z kanonii na czele której stoi przeor. Obecnym Opatem Prymasem jest Bernhard Backovsky z Kongregacji Laterańsko-Austriackiej.
Pierwotni członkowie Konfederacji w 1959:
Kongregacje, które dołączyły do Konfederacji po 1959:
Dawne kongregacje i wspólnoty.
Kapituły katedralne, które przyjęły regułę św. Augustyna.
Włochy:
Francja:
Hiszpania:
Niemcy:
Irlandia:
Anglia:
Szkocja:
Kanonicy regularni w Polsce.
Historia.
Do Polski kanonicy regularni przybyli na przełomie XI i XII w. Powstały prepozytury m.in. w na Ślęży (1128–1138), Trzemesznie (1. połowa XII w.), Czerwińsku nad Wisłą (2. ćwierć XII w.), Nowogrodzie Bobrzańskim (1217), Żaganiu (1284), Kłodzku (1349), Mstowie (1218), Kaliszu (1358).
Na przełomie XII i XIII wieku na ogólną liczbę klasztorów w Polsce – 18, jedna trzecia należała do kanoników regularnych.
W 1405 król Władysław II Jagiełło z biskupem krakowskim Piotrem Wyszem sprowadził kanoników regularnych z Kłodzka osadzając ich przy kościele Bożego Ciała w krakowskim Kazimierzu. Wspólnota krakowska zakładała później swoje domy zakonne w różnych miejscach Polski m.in.: w Kamieniu, Kłodawie, Kłobucku, Kraśniku, Wilnie, Krzemieńcu, Bychowie, Słonimiu, Ozieranach, Wolbromiu, Suchej Beskidzkiej oraz w Kurozwękach.
Wszystkie polskie prepozytury wchodziły od XVI w. w skład kongregacji laterańskiej. Kanonia krakowska w latach w 1628 stała się ośrodkiem odrębnej kongregacji, jednak wcielona w 1859 została ponownie przyłączona do Kongregacji Laterańskiej i podniesiona w 1861 do rangi opactwa. Jako jedyna przetrwała ona kasaty w 1864. W 1909 roku liczba ośrodków kanoników regularnych w Polsce powiększyła się o dom w Żywcu.
Po 1945 zakon podjął posługę duszpasterską w kilku parafiach na Ziemiach Zachodnich. W 1952 powstała prowincja polska kanoników regularnych laterańskich (od 1859 polskie kanonie należały do prowincji włoskiej), na której czele stoi wizytator. W 1990 roku kanonicy powrócili do swojego opactwa w Mstowie.
W Krakowie na Kazimierzu przy bazylice Bożego Ciała mieści się dom prowincjalny, tutaj też znajduje się nowicjat oraz Wyższe Seminarium Duchowne. Klasztor Bożego Ciała stanowi zabytkowy kompleks architektoniczny wraz z bazyliką Bożego Ciała. Przeżywał on okres rozkwitu w XVII i XVIII w. Okres wojen szwedzkich i później rozbiorów Polski fatalnie odbił się na jego stanie. Wiele wspaniałych dzieł zaginęło bezpowrotnie. Znajduje się tutaj biblioteka z bezcennym księgozbiorem. Do naszych czasów przetrwało 238 inkunabułów i blisko 8 tys. starodruków.
Współczesność.
Kanonicy regularni oddają się głównie posłudze w parafiach, m.in. w sanktuarium Maryjnym w Gietrzwałdzie, głoszeniu rekolekcji i prowadzeniu działalności naukowej. W 2005 roku otworzyli Ośrodek Terapii Uzależnień OTU.
Kanonicy polscy pracują również wśród Polonii w Anglii, a także w parafiach we Francji i na Białorusi. Kładą silny nacisk na pogłębianie wspólnotowego wymiaru swego życia.
Strój zakonny.
Strojem zakonnym kanonika regularnego (w Polsce) jest sutanna czarna z krótką pelerynką (zimarra), noszona w dzień powszedni oraz sutanna biała (zimarra), noszona w dni świąteczne oraz niedziele, z podwójnymi rękawami. Na sutannę kanonicy zakładają komżę oraz mucet, który służy jako strój liturgiczny kanoników. Klerycy używają sutanny duchowieństwa diecezjalnego.

</doc>
<doc id="196361" url="https://pl.wikipedia.org/wiki?curid=196361" title="Jasper Fforde">
Jasper Fforde

Jasper Fforde (ur. 11 stycznia 1961 w Londynie) jest popularnym brytyjskim powieściopisarzem, pasjonatem lotnictwa. Mieszka w Stroud w hrabstwie Gloucestershire w Wielkiej Brytanii. Autor ma polskie korzenie: jest wnukiem polityka – Józefa Retingera.
Fforde początkowo pracował w przemyśle filmowym jako pomocnik operatora przy takich produkcjach jak "GoldenEye" czy "Maska Zorro". W 2001 r. opublikował swoją pierwszą powieść pt. "Porwanie Jane E." (ang. "The Eyre Affair"). Akcja jej, jak i późniejszych powieści, toczy się w latach 80. XX wieku w świecie alternatywnym przypominającym nasz, w którym ikonami popkultury są postacie z klasyki literatury. Główną bohaterką większości powieści jest Thursday Next – literacki detektyw, do której obowiązków należy ściganie fałszerzy dzieł literackich.
Książki Fforde’a trudno jednoznacznie przypisać do konkretnego gatunku. Łączą w sobie elementy fantasy, parodii, pure nonsense’u oraz metafikcji. Pełne są aluzji literackich, gier słownych, cechują się zawrotną akcją i dobrze zarysowaną intrygą.
W Polsce dwie pierwsze powieści Fforde’a z cyklu "Thursday Next" wydał SIW Znak.

</doc>
<doc id="196366" url="https://pl.wikipedia.org/wiki?curid=196366" title="Alice Orlowski">
Alice Orlowski

Alice Elisabeth Minna Orlowski (z domu Elling) (ur. 30 września 1903 w Berlinie, zm. 1976) - niemiecka nadzorczyni SS (SS-Aufseherin) w niemieckich nazistowskich obozach koncentracyjnych Ravensbrück, Majdanek, Auschwitz-Birkenau i Plaszow oraz zbrodniarka wojenna.
Życiorys.
Zanim rozpoczęła swoją służbę obozową była właścicielką restauracji w Akwizgranie. Po przeszkoleniu w Ravensbrück, w październiku 1942 skierowano ją do Majdanka. W tym obozie Orlowski okazała się jedną z najokrutniejszych strażniczek, katując podległe jej więźniarki na każdym kroku oraz posyłając chore do komór gazowych. W Majdanku za swoją gorliwą służbę uzyskała awans na "Kommandoführerin" - kierowniczkę drużyny sortującej mienie ofiar wysyłanych na śmierć w komorach gazowych. Po zamknięciu obozu przeniesiono ją do Płaszowa, a następnie do Auschwitz, gdzie między innymi brała udział w ewakuacji tego obozu. Świadkowie stwierdzili, że w trakcie marszu śmierci więźniów z Oświęcimia do Wodzisławia Śląskiego jej zachowanie zmieniło się i pomagała im, dostarczając między innymi wodę. Pod koniec wojny powróciła do Ravensbrück, gdzie zaczynała swoją "karierę" obozową.
Po zakończeniu wojny Orlowski została schwytana przez władze sowieckie i wydana Polsce celem osądzenia. Była jedną z oskarżonych w pierwszym procesie oświęcimskim. Najwyższy Trybunał Narodowy uniewinnił ją z zarzutu zabijania więźniów, natomiast za ich maltretowanie i bicie skazał Orlowski 22 grudnia 1947 na 15 lat pozbawienia wolności (z więzienia została wypuszczona w 1957). Po raz drugi stanęła przed sądem (tym razem zachodnioniemieckim) w 1975, by odpowiedzieć za swoje zbrodnie popełnione w Majdanku (był to trzeci proces załogi Majdanka). Zmarła jednak już w 1976, nie doczekawszy końca procesu.

</doc>
<doc id="196372" url="https://pl.wikipedia.org/wiki?curid=196372" title="Dzień Solidarności i Wolności">
Dzień Solidarności i Wolności

Dzień Solidarności i Wolności – polskie święto państwowe, obchodzone co roku 31 sierpnia w rocznicę porozumień sierpniowych, ustanowione w celu upamiętnienia historycznego zrywu Polaków do wolności i niepodległości z 1980, który zapoczątkował proces upadku komunizmu i wyzwolenia narodów Europy Środkowej i Wschodniej.
Dzień ten nie jest dniem wolnym od pracy.
Znaczenie daty.
Punktem kulminacyjnym Sierpnia 1980 było podpisanie porozumień kolejno - w Szczecinie (30 sierpnia), w Gdańsku (31 sierpnia), w Jastrzębiu-Zdroju (3 września) i w Hucie Katowice w Dąbrowie Górniczej (11 września). Za symboliczną datę przyjmuje się dzień 31 sierpnia - podpisanie porozumienia w Gdańsku.
Ustanowienie święta.
Dzień 31 sierpnia został ustanowiony świętem państwowym przez Sejm RP w dniu 27 lipca 2005.
Dzieje obchodów.
Święto było obchodzone po raz pierwszy w 25. rocznicę porozumień sierpniowych w dniu 31 sierpnia 2005. Główne uroczystości odbyły się w Gdańsku.

</doc>
<doc id="196376" url="https://pl.wikipedia.org/wiki?curid=196376" title="Witkowice">
Witkowice

8 miejscowości w Polsce: 
Dzielnica miasta w Czechach:

</doc>
<doc id="196379" url="https://pl.wikipedia.org/wiki?curid=196379" title="Zbigniew Joachimiak">
Zbigniew Joachimiak

Zbigniew Józef Joachimiak (ur. 14 maja 1950 w Elblągu) – polski poeta, tłumacz, wydawca, antykwariusz.
Życiorys.
Liceum Ogólnokształcące im. Bolesława Prusa w Szczecinie ukończył w roku 1969, studia polonistyczne na Uniwersytecie Gdańskim (UG) w 1979. W latach 70. współtworzył zjawisko zwane „literackim boomem gdańskim”. Był jednym z założycieli grupy poetyckiej "Wspólność", do której należeli m.in. Waldemar Chyliński, Anna Czekanowicz, Andrzej Grzyb, Jerzy H. Kamrowski, Grzegorz Musiał, Bronisław Tusk, Władysław Zawistowski, Waldemar Ziemnicki. Jeden z liderów ruchu poetyckiego Nowej Prywatności (zob. pokolenie nowej prywatności). W latach 1975–1978 redagował zeszyty literackie „Litteraria”, pismo formalnie wydawane przez UG, ale faktycznie będące w tym czasie w pełni niezależnym forum młodych intelektualistów i pisarzy, powiązanych z uczelnią oraz szeroko pojmowanym środowiskiem młodych twórców Wybrzeża, a poprzez udział różnych autorów – całej Polski. W piśmie działali także: Miłosława Bukowska, Stefan Chwin, Anna Czekanowicz, Andrzej Grzyb, Zbigniew Majchrowski, Aldona Mrozowska, Stanisław Rosiek, Władysław Zawistowski, Waldemar Ziemnicki. W 1978 roku na podstawie doświadczeń „Litterariów” powstał „Punkt. Almanach gdańskich środowisk twórczych”. W piśmie tym Joachmiak prowadził dział poezji. W latach 70. i 80. XX wieku współredagował wydawane w Warszawie pismo „Integracje” oraz „Młodą Sztukę”, dodatek do „Nowego Medyka”. W sierpniu 1980] znalazł się w Stoczni Gdańskiej. Wraz z Markiem Bieńkowskim zainicjował powstanie listu popierającego strajk i jego postulaty polityczne i społeczne. Był to pierwszy manifest intelektualistów, w tym wypadku młodych gdańskich pisarzy stowarzyszonych w Kole Młodych Związku Literatów Polskich, wspierający powstały właśnie ruch społeczny Solidarność. W latach 1981–1984 przebywał na emigracji w USA. Po powrocie do Polski pracował jako tłumacz. W okresie 1988–1990 był członkiem redakcji miesięcznika „Autograf”, wydawanego przez Gdańskie Towarzystwo Przyjaciół Sztuki (GTPS). Założył firmę translatorską tłumaczącą filmy na potrzeby nowo powstających telewizji. Publikował przekłady poetów brytyjskich i amerykańskich. W latach 1996–2008 był prezesem wydawnictwa Tower Press. Właściciel wydawnictwa Literatura Net Pl oraz szef Fundacji Światło Literatury. Prowadzi antykwariat LNP Antyki. Od 2002 roku wydaje pismo literackie „Migotania”, którego jest redaktorem naczelnym. W 1977 otrzymał nagrodę główną w konkursie „Czerwonej Róży”. Dwukrotnie honorowo wyróżniony za twórczość poetycką przez GTPS. W roku 2013 został odznaczony przez ministra kultury, sztuki i dziedzictwa narodowego Srebrnym Medalem „Zasłużony Kulturze Gloria Artis”.
Nagrody.
W 1977 otrzymał nagrodę główną w konkursie „Czerwonej Róży”. Dwukrotnie honorowo wyróżniony za twórczość poetycką przez GTPS. 
W roku 2013 został odznaczony przez ministra kultury, sztuki i dziedzictwa narodowego Brązowym Medalem „Zasłużony Kulturze Gloria Artis”.

</doc>
<doc id="196383" url="https://pl.wikipedia.org/wiki?curid=196383" title="Sitzkrieg">
Sitzkrieg



</doc>
<doc id="196385" url="https://pl.wikipedia.org/wiki?curid=196385" title="Hildegard Lächert">
Hildegard Lächert

Hildegard Martha Lächert (ur. 19 marca 1920 w Berlinie, zm. 1995) – niemiecka nadzorczyni SS (SS-Aufseherin) pełniąca służbę w hitlerowskich obozach koncentracyjnych i zbrodniarka wojenna.
Życiorys.
Z zawodu była pielęgniarką. Karierę obozową rozpoczęła już w wieku 21 lat, od przeszkolenia w obozie Ravensbrück. Później pełniła służbę jeszcze w Majdanku, Płaszowie oraz Auschwitz-Birkenau.
Do Majdanka Lächert skierowano w październiku 1942. W obozie tym była prawdziwym postrachem więźniarek, które nadały jej pseudonim „krwawa Brygida”, gdyż miała w zwyczaju bicie aż do momentu, gdy pojawiała się krew. Nierzadko też szczuła psem bezbronne więźniarki i maltretowała je na inne sposoby. Oprócz tego brała udział w selekcjach więźniarek, kończących się ich śmiercią w komorach gazowych. Dzięki temu zyskała sobie opinię jednej z najbardziej okrutnych strażniczek Majdanka. Pracowała tam do września 1943 roku. Następnie krótko pełniła służbę w obozie koncentracyjnym w Płaszowie. Po urodzeniu syna, w kwietniu 1944, wróciła do służby w obozie i trafiła do Auschwitz-Birkenau.
Po wojnie Lächert dwukrotnie stawała przed sądami, by ponieść odpowiedzialność za swoje zbrodnie. Najpierw została oskarżona przez władze polskie w pierwszym procesie oświęcimskim. Najwyższy Trybunał Narodowy rozpatrywał głównie jej działalność w Auschwitz, gdzie jej zachowanie nie było już tak jednostronnie okrutne i skazał 22 grudnia 1947 na karę 15 lat pozbawienia wolności (jako matka dwójki dzieci w 1956 roku została przedterminowo ułaskawiona i powróciła do Niemiec).
Po powrocie do Niemiec w 1956 roku, została zwerbowana przez służby specjalne CIA (USA) oraz niemieckiej agencji wywiadowczej Bundesnachrichtendienst
Drugi raz Lächert stanęła przed sądem w 1975. Niemiecki sąd w Düsseldorfie, w procesie zbrodniarzy z Majdanka, skazał ją jednak na 12 lat pozbawienia wolności, mimo że Lächert udowodniono popełnienie wielu zbrodni w tym obozie. Lächert reprezentował adwokat związany z Narodowodemokratyczną Partią Niemiec – Unią Ludową (niem. "Nationaldemokratische Partei Deutschlands – Die Volksunion", "NPD – Die Volksunion") – Ludwig Bock. W trakcie procesu Bock wykazał się szczególną postawą w stosunku do zeznających świadków, byłych więźniów, m.in. złożył wniosek o natychmiastowe aresztowanie świadka Henryki Ostrowskiej, która według Bocka pracując w magazynie, z którego dowożono cyklon B do komór gazowych, pomagała w zabójstwach.

</doc>
<doc id="196386" url="https://pl.wikipedia.org/wiki?curid=196386" title="Fundacja Dzieło Nowego Tysiąclecia">
Fundacja Dzieło Nowego Tysiąclecia

Fundacja „Dzieło Nowego Tysiąclecia” – fundacja powołana przez Konferencję Episkopatu Polski w 2000 roku jako wyraz wdzięczności dla Jana Pawła II za jego posługę duchową na rzecz Kościoła i Polski.
Fundacją kierują Rada i Zarząd Fundacji. Na czele Rady stoi ks. kard. Kazimierz Nycz, a przewodniczącym Zarządu jest ks. Dariusz Kowalczyk. Siedziba Fundacji znajduje się w Warszawie, w budynku Sekretariatu Konferencji Episkopatu Polski.
Nadzór państwowy nad działalnością Fundacji sprawuje Minister Nauki i Szkolnictwa Wyższego oraz – niezależnie od nadzoru państwowego – Konferencja Episkopatu Polski (jako fundator).
Cele i władze Fundacji.
Cele Fundacji.
Zgodnie ze statutem Fundacja ma trzy zasadnicze cele:
Fundacja realizuje swoje cele m.in. poprzez:
Programy stypendialne.
Fundacja ma na celu wspieranie uzdolnionej młodzieży z ubogich rodzin. Realizuje ona ten cel poprzez program stypendialny. Stypendyści tworzą wspólnoty diecezjalne, a później wspólnoty akademickie, co pozwala na propagowanie chrześcijańskich wartości.
Konkursy.
W latach 2002–2015 był organizowany „Konkurs o Indeks na studia dziennikarskie im. Bpa Jana Chrapka” upamiętniający bpa Jana Chrapka. Nagrodami były indeksy na Uniwersytet Warszawski i Uniwersytet Jagielloński oraz stypendia. Laureatami zostało około 120 maturzystów. Kolejnym konkursem dla maturzystów był współorganizowany przez fundację od 2005 do 2011 konkurs prawniczy „Lex”. Indeksy otrzymało 67 stypendystów fundacji.
Obozy.
Uczniowie szkół podstawowych (klasy VII-VIII, w latach 2001-2019 gimnazjaliści) i licealiści.
Dwutygodniowe obozy dla młodzieży (gimnazjaliści i licealiści) fundacja organizuje począwszy od 2001 roku. Dotychczasowe miejsca i hasła obozów:
Studenci.
Rozwój programu stypendialnego sprawił, że w roku 2007 po raz pierwszy został zorganizowany obóz dla stypendystów-studentów. Pierwszy taki obóz odbył się w Węgierskiej Górce, w którym wzięło udział ok. 200 osób. Celem obozów jest m.in. pogłębianie duchowości studentów, integracja oraz poznawanie papieskiego nauczania. Niektóre z obozów stały się kursem ochrony środowiska dzięki projektowi współfinansowanemu przez Narodowy Fundusz Ochrony Środowiska.
Dotychczasowe miejsca i hasła obozów:
Maturzyści.
Tygodniowe obozy przeznaczone dla stypendystów fundacji – absolwentów szkół średnich rozpoczynających naukę w szkołach wyższych. Celem jest m.in. budowanie wspólnoty oraz poznawanie nauczania Jana Pawła II. Od 2018 roku obozom maturzystów towarzyszą słowa bpa Edwarda Dajczaka skierowane do młodych podczas obozu studentów w Koszalinie: „Życie – niedokończony projekt”. Wcześniej obozy odbywały się pod hasłem najbliższego Dnia Papieskiego. 
Dotychczasowe miejsca i hasła obozów:
Stowarzyszenie Absolwentów Dzieło.
Stowarzyszenie Absolwentów Dzieło zostało założone w 2012 przez absolwentów uczelni wyższych, którzy byli objęci programem stypendialnym fundacji. Celami stowarzyszenia są m.in.: troska o rozwój osobowy członków stowarzyszenia, promowanie postaw chrześcijańskich i obywatelskich, wspieranie rozwoju kultury i nauki chrześcijańskiej oraz chrześcijańskich mediów, podnoszenie szans edukacyjnych młodzieży, upowszechnianie nauczania papieża Jana Pawła II.

</doc>
<doc id="196395" url="https://pl.wikipedia.org/wiki?curid=196395" title="Odra 1300">
Odra 1300

Odra 1300 – seria polskich komputerów mainframe z serii Odra produkowanych w Elwro na licencji angielskiej firmy ICL.
Licencja dotyczyła dokumentacji logicznej maszyny ICL 1904 i taśm z pełnym oprogramowaniem podstawowym i użytkowym, w tym kompletu testów kontrolnych.
Na niej oparto organizację komputerów Odra 1304 i Odra 1305, natomiast polska była konstrukcja i technologia wywodząca się z maszyny Odra 1204. Całkowicie polską konstrukcją były: Odra 1325, Rodan i SKOK.
Emulowanie Odry.
W celu wykorzystania bogatego oprogramowania, powstał pod kierunkiem Lesława Sieniawskiego, we wrocławskim Instytucie Komputerowych Systemów Automatyki i Pomiarów, emulator i symulator Odry 1300, z własną wersją części rezydentnej systemu operacyjnego, na komputery R-32 i R-34.
Można na nim uruchomić zmodyfikowany system operacyjny z nakładką GEORGE 3 i programy.
Krytyczne dla wydajności funkcje emulatora realizowane są przez specjalny rozkaz, dlatego wymaga on uzupełnienia pamięci stałej procesora z mikroprogramem. Rozkaz wykonuje główną pętlę emulatora pobierającą i dekodującą rozkazy Odry.
Symulator może działać na standardowym procesorze, ale jest czterokrotnie wolniejszy.
Organizacja serii 1300.
Wieloprogramowość.
Zależnie od systemu operacyjnego od 4 do ograniczonej tylko możliwościami sprzętu. Praktycznie w ośrodkach przy pracy wsadowej 1 lub 2.
Ochrona programów.
Każdy aktywny program zajmował ciągły obszar pamięci zaczynający się od zerowego adresu logicznego i ograniczony górnym wskaźnikiem. Sprzęt wyliczał adres fizyczny dodając przesunięcie i nie pozwalał przekroczyć zakresu przydzielonego przez system. Całą pamięć fizyczną mógł adresować jedynie system operacyjny.
Oprogramowanie.
Języki programowania.
Początkowo:
Następnie:

</doc>
<doc id="196401" url="https://pl.wikipedia.org/wiki?curid=196401" title="Mag">
Mag



</doc>
<doc id="196403" url="https://pl.wikipedia.org/wiki?curid=196403" title="Blockersi">
Blockersi



</doc>
<doc id="196404" url="https://pl.wikipedia.org/wiki?curid=196404" title="Migotania, przejaśnienia">
Migotania, przejaśnienia

Migotania – czasopismo literackie (kwartalnik) założone w 2002 roku w Gdańsku. Początkowo nosiło nazwę „Migotania, Przejaśnienia”. Pierwszy numer ukazał się w czerwcu 2002 roku jako upamiętnienie nocy poetów, którą zorganizowano z okazji wydania zbioru wierszy Zbigniewa Joachimiaka. Pierwszymi redaktorami pisma byli Zbigniew Joachimiak, Antoni Pawlak i Władysław Zawistowski. W początkowych czterech latach istnienia periodyk współtworzyły ważne osobistości życia kulturalnego, m.in. Miriam Akavia, Kazimierz Brakoniecki, Jan Ciechowicz, Marta Fox, Krzysztof Gąsiorowski, Julia Hartwig, Anna Janko, Maria Jentys, Jacek Kaczmarski, Andrzej C. Leszczyński, Jerzy Limon, Artur D. Liskowacki, Grzegorz Musiał, Tadeusz Różewicz, ks. Jan Sochoń, Janusz Styczeń, Andrzej K. Waśkiewicz, Andrzej Żurowski, Bogusław Żyłko i wielu innych.
W 2005 roku z decyzji Antoniego Pawlaka na łamach kwartalnika zadebiutował Jacek Szafranowicz.
W 2006 roku w składzie redakcji zaszły ważne zmiany: po odejściu Antoniego Pawlaka i Władysława Zawistowskiego redaktorem naczelnym pisma został Zbigniew Joachimiak, który tę funkcję pełni do dziś. Zwiększyła się objętość pisma, wzrósł poziom edytorski i redakcyjny. Pojawił się dodatek w postaci plakatu poetyckiego i plastycznego. Współpracę z pismem podjęli m.in. Józef Baran, Izabela Fietkiewicz-Paszek, Anna Frajlich-Zając, Ewa Graczyk, Bartosz Jastrzębski, Janusz A. Kobierski, Cezary Sikorski.
„Migotania” są pismem otwartym na różnorodne nurty i gatunki twórczości literackiej. Publikują w nim autorki i autorzy o uznanym dorobku literackim oraz debiutanci z całego kraju. Ukazują się teksty poetyckie, prozatorskie, eseje, felietony, artykuły krytyczne, recenzje, reportaże, wywiady, wspomnienia, przekłady literackie i wiele innych form. Redakcja gości na łamach autorów krajowych i emigracyjnych, w tym mało znanych lub nieobecnych w szerszej świadomości społecznej. Każdy numer ilustrowany jest pracami wybranego grafika, rysownika lub fotografa. Dzięki unikalnemu formatowi A3 pismo zamieszcza plakaty poetyckie i wyróżnia się oryginalnym układem graficznym.
Pierwszym redaktorem odpowiedzialnym za skład był Dariusz Szmidt, następnie Dariusz Kowalczyk. W latach 2011-2013 koncepcję graficzną współtworzył Jerzy Suchanek. Od 2014 pismo składa Artur Rakowski.
„Migotania” są pismem integrującym wiele środowisk literackich z całego kraju. Na jego łamach publikowało ponad 900 autorek i autorów. Od 2011 roku jest częściowo finansowane przez Urząd Marszałkowski oraz Ministerstwo Kultury i Dziedzictwa Narodowego. Pod koniec 2015 roku Ministerstwo Kultury odmówiło dofinansowywania czasopisma. Petycję o zmianę decyzji podpisało w ciągu miesiąca kilkaset osób z kraju i całego świata, m.in. z Wielkiej Brytanii, Niemiec, Hiszpanii, Stanów Zjednoczonych, Ameryki Południowej. W obronie pisma interweniowali przedstawiciele gdańskich i krajowych środowisk pisarskich, profesorowie wyższych uczelni oraz kilku posłów. W efekcie pismo otrzymało dofinansowanie na następne trzy lata.

</doc>
<doc id="196406" url="https://pl.wikipedia.org/wiki?curid=196406" title="Charles Wheatstone">
Charles Wheatstone

Sir Charles Wheatstone (ur. 6 lutego 1802 w Gloucester, zm. 19 października 1875 w Paryżu) – angielski wynalazca, laureat Medalu Copleya.
W 1834 r. został mianowany profesorem filozofii eksperymentalnej w londyńskim Kolegium Królewskim. W 1868 r. nadano mu tytuł szlachecki. 

</doc>
<doc id="196408" url="https://pl.wikipedia.org/wiki?curid=196408" title="Lyon Playfair">
Lyon Playfair

Lyon Playfair, 1. baron Playfair (ur. 1 maja 1818 w Chunar, Bengal, zm. 29 maja 1898 w South Kensington), szkocki naukowiec i parlamentarzysta, popularyzator wynalezionego przez Charlesa Wheatstone’a szyfru Playfair.
W latach 1873-1874 pełnił ministerialną funkcję poczmistrza generalnego.
Podczas wojny krymskiej proponował użycie broni chemicznej w postaci pocisków artyleryjskich wypełnionych cyjankiem kakodylu. Jego propozycja była rozważana przez premiera Palmerstona, jednak została odrzucona przez brytyjski urząd zaopatrzenia.

</doc>
<doc id="196409" url="https://pl.wikipedia.org/wiki?curid=196409" title="Post (album)">
Post (album)

Post – album studyjny islandzkiej piosenkarki Björk, wydany w czerwcu 1995. Płyta została wyprodukowana przez Nellee Hoopera, Tricky'ego, Grahama Masseya (z zespołu 808 State) i Howie B.
Album zawiera 11 utworów reprezentujących mieszankę stylu pop i muzyki elektronicznej. "Post" i poprzednią płytę "Debut" artystka określiła jako sumę wszystkich jej fascynacji muzycznych.
W 2003 album został sklasyfikowany na 373. miejscu listy 500 albumów wszech czasów magazynu Rolling Stone. 

</doc>
<doc id="196410" url="https://pl.wikipedia.org/wiki?curid=196410" title="Wydawnictwo Mag">
Wydawnictwo Mag

Wydawnictwo MAG – wydawnictwo założone w roku 1993 przez Jacka Rodka. Pierwotnie wydawało gry fabularne, i czasopismo "Magia i Miecz". Obecnie zajmuje się głównie beletrystyką fantasy i science fiction.
Od 1997 roku wydawało serię "Fantastyka", a od 2006 serię "Uczta Wyobraźni", której redaktorem jest Andrzej Miszkurka, a od 2015 serię "Artefakty".
MAG powiązany jest z wydawnictwem Nowa Proza.

</doc>
<doc id="196417" url="https://pl.wikipedia.org/wiki?curid=196417" title="Lao Che">
Lao Che

Lao Che – polski crossoverowy zespół muzyczny, założony przez byłych członków zespołu Koli w 1999 roku, w Płocku. Nazwa zespołu pochodzi od Lao Che („Starego Che”), jednej z drugoplanowych postaci filmu "Indiana Jones i Świątynia Zagłady".
Historia.
Swój debiutancki album, zatytułowany "Gusła", zespół wydał w styczniu 2002 roku.
Druga płyta Lao Che pod tytułem "Powstanie Warszawskie" została wydana w marcu 2005 roku. Po wydaniu tego albumu zespół stał się znany. W lipcu tego samego roku, na zamówienie Muzeum Powstania Warszawskiego, nagrany został singel „Czerniaków”. W 2005, również na fali sukcesu "Powstania Warszawskiego", grupa wystąpiła na Przystanku Woodstock.
W 2006 roku zespół ponownie wystąpił na Przystanku Woodstock, gdzie otrzymał nagrodę Złotego Bączka, przyznawanego przez publiczność, oraz na 27. Przeglądzie Piosenki Aktorskiej we Wrocławiu. 5 maja 2006 ukazało się DVD Lao Che, "Powstanie Warszawskie", na którym znalazł się materiał z koncertu w klubie Proxima w Warszawie, z marca 2006, materiał z koncertu w rocznicę powstania warszawskiego z 2005, klipy do utworów „Koniec” i „Czerniaków” oraz krótki film o Muzeum Powstania Warszawskiego.
13 kwietnia 2007 roku Lao Che wyruszyło we wspólną trasę koncertową z Armią. W tym samym roku zespół włączył się w kampanię społeczną „Muzyka Przeciwko Rasizmowi” prowadzoną przez Stowarzyszenie „Nigdy Więcej”.
Trzeci album zespołu, zatytułowany "Gospel", ukazał się 22 lutego 2008 roku. Pierwszym singlem promującym album był utwór „Drogi Panie”, w styczniu 2008 r. udostępniony na stronach wydawnictwa "OpenSources". Album "Gospel" jest dotychczas największym komercyjnym sukcesem grupy – według pisma Trendy – Art of Living uzyskał on status platynowej płyty za sprzedaż ponad 30 tys. egzemplarzy, a piosenki pochodzące z niego uzyskały wysokie notowania na liście Radiowej Trójki („Hydropiekłowstąpienie”, „Czarne kowboje”).
W 2008 roku Lao Che po raz trzeci wystąpiło na Przystanku Woodstock, zapis z tego występu pojawił się 29 listopada na DVD.
Czwarta płyta zespołu, "Prąd stały / Prąd zmienny" została wydana 1 marca 2010. Promował ją utwór „Czas” opublikowany w połowie stycznia 2010 jako singiel radiowy oraz nagranie w portalu MySpace.
W marcu 2010 zespół pojechał w trasę koncertową Prąd Stały / Prąd Zmienny Tour. W 2010 roku zespół po raz czwarty wystąpił na Przystanku Woodstock, gdzie zagrali koncert 30 lipca, prezentując materiał z płyty "Prąd stały / Prąd zmienny", unikając jednak "Powstania Warszawskiego". W pierwszej połowie marca 2011 r. grupa wraz z zespołem Czesław Śpiewa wzięła udział w trasie Lao Czesław Tour.
Latem 2011 roku zespół Lao Che wziął udział w serii koncertów z cyklu Męskie Granie, a Hubert Dobaczewski wystąpił w reklamie telewizyjnej (obok Lecha Janerki, Wojciecha Waglewskiego, Fisza i Leszka Możdżera) promującej tę trasę oraz brał udział w nagraniach singla promującego to przedsięwzięcie.
30 lipca 2012 podczas uroczystości związanych z 68. rocznicą wybuchu Powstania Warszawskiego w Parku Wolności w Muzeum Powstania Warszawskiego 7 członków zespołu (Rafał Borycki, Mariusz Denst, Hubert Dobaczewski, Maciej Dzierżanowski, Michał Jastrzębski, Jakub Pokorski, Filip Różański) zostało przez prezydenta Bronisława Komorowskiego udekorowanych Srebrnymi Krzyżami Zasługi za "działalność na rzecz popularyzacji i upamiętniania Powstania Warszawskiego".
Piąty album – "Soundtrack" został wydany 19 października 2012 r. Single promujące album to utwory pt. „Zombi!” i „Dym”. Trasa koncertowa Lao Che z najnowszą płytą rozpoczęła się 20 października 2012 r. od koncertu w Bydgoszczy. Od rozpoczęcia trasy zespół zagrał 32 koncerty promujące album.
W 2014 roku zespół po raz piąty wystąpił na Przystanku Woodstock, grając mieszany repertuar w nowych aranżacjach.
W 2015 ukazał się album "Dzieciom", przeznaczony dla „dorosłych dzieci”, muzycy przyłączyli się także jako sojusznik w Kampanię Przeciw Homofobii (LGBT).
Pod koniec roku 2017 do składu zespołu dołączył saksofonista Karol Gola.
13 listopada 2019 roku zespół przy pomocy swojego konta na portalu Facebook ogłosił zawieszenie działalności oraz pożegnalną trasę koncertową „No to Che!” na początku 2020 roku. Plany zmieniły się jednak z powodu pandemii koronawirusa.

</doc>
<doc id="196420" url="https://pl.wikipedia.org/wiki?curid=196420" title="Storsjön">
Storsjön

Storsjön – jezioro w Szwecji, położone w środkowej części krainy historycznej ("landskap") Jämtland w granicach gmin Åre, Berg, Krokom i Östersund. Jest piątym pod względem powierzchni jeziorem Szwecji (464 km²).
Lustro wody położone jest na wysokości ok. 292 m n.p.m. Głębokość maksymalna dochodzi do 74 m, średnia wynosi 17,3 m. Przez jezioro Storsjön przepływa rzeka Indalsälven. Na jeziorze znajdują się liczne wyspy, z których największą jest Frösön. Na wschodnim brzegu jeziora położony jest Östersund.
Według legend jezioro Storsjön zamieszkuje potwór "Storsjöodjuret". Pierwszy znany przekaz o stworze pochodzi z 1635 r.

</doc>
<doc id="196421" url="https://pl.wikipedia.org/wiki?curid=196421" title="MAG">
MAG



</doc>
<doc id="196422" url="https://pl.wikipedia.org/wiki?curid=196422" title="SeaMonkey">
SeaMonkey

SeaMonkey – pakiet programów składający się z przeglądarki internetowej, klienta poczty, czytnika grup dyskusyjnych oraz edytora stron HTML.
Jest to kontynuacja pakietów Mozilla Application Suite 1.7.x jak i Netscape Navigator 7.x. Stworzony na bazie silnika Gecko.
Opis.
W skład pakietu SeaMonkey wchodzą:
Nazwa.
Nazwa SeaMonkey była początkowo tylko nazwą kodową dla niewydanego nigdy Netscape Navigatora 5.0. Po przejęciu projektu Mozilla Application Suite przez społeczność, nastąpiła konieczność zmiany nazwy pakietu. Po kilku miesiącach poszukiwań, w 2005 roku wybrano jako nową, oficjalną nazwę, właśnie SeaMonkey.
Od 2007 roku SeaMonkey jest znakiem towarowym zarejestrowanym przez Fundację Mozilla w imieniu SeaMonkey Council.
Sea-Monkey (dosłownie "morska małpa"), to jedna z odmian artemii, sprzedawanych w Stanach Zjednoczony i Wielkiej Brytanii jako pokarm dla rybek akwariowych lub zwierzątko akwariowe.

</doc>
<doc id="196427" url="https://pl.wikipedia.org/wiki?curid=196427" title="Układ osi">
Układ osi



</doc>
<doc id="196430" url="https://pl.wikipedia.org/wiki?curid=196430" title="Office">
Office



</doc>
<doc id="196431" url="https://pl.wikipedia.org/wiki?curid=196431" title="SK Sturm Graz">
SK Sturm Graz

Sportklub Puntigamer Sturm Graz – austriacki klub piłkarski założony w 1909 roku w Grazu.

</doc>
<doc id="196433" url="https://pl.wikipedia.org/wiki?curid=196433" title="Stopa (jednostka miary)">
Stopa (jednostka miary)



</doc>
<doc id="196441" url="https://pl.wikipedia.org/wiki?curid=196441" title="Aleksander Mendyk">
Aleksander Mendyk

Aleksander „Olo”, „Olass” Mendyk (ur. 7 lutego 1979 w Bydgoszczy, zm. 30 listopada 2008 w Krakowie) – polski muzyk, kompozytor, wokalista i autor tekstów, gitarzysta. Aleksander Mendyk znany był przede wszystkim z występów w zespole Acid Drinkers, którego był członkiem w latach 2004–2008. Równolegle występował w grupie Flapjack. Wcześniej grał w zespołach NoNe i Sweet Noise.
Życiorys.
Pochodził z Buszkowa. W rodzinnej wsi ukończył szkołę podstawową, następnie liceum ogólnokształcące w pobliskim Koronowie, studiował na Uniwersytecie Kazimierza Wielkiego w Bydgoszczy.
Aleksander Mendyk działalność artystyczną podjął pod koniec lat 90. Współpracował z zespołami lokalnymi, które nie zyskały większego rozgłosu. W 1999 roku wraz z perkusistą Tomaszem „Demolką” Molką założył zespół None. Wraz z grupą nagrał trzy albumy studyjne "No One" (2000), "Procreation" (2001) oraz "Black Star" (2003). W międzyczasie występował jako muzyk koncertowy w formacji Sweet Noise. W maju 2004 roku muzyk dołączył do thrashmetalowej grupy Acid Drinkers, w której zastąpił Tomasza „Lipę” Lipnickiego. Na początku 2005 Mendyk ostatecznie odszedł z None, aby poświęcić się działalności w Acid Drinkers.
Jednocześnie z działalnością w Acid Drinkers w połowie 2004 roku artysta zastąpił w charakterze gitarzysty Roberta „Litzę” Friedricha w thrashmetalowym zespole Flapjack. Ostatni koncert z zespołem dał w lipcu 2007 roku. W 2008 roku ukazał się jedyny album Acid Drinkers zarejestrowany z Mendykiem w składzie pt. "Verses of Steel". Został wyróżniony później nagrodą polskiego przemysłu fonograficznego, Fryderykiem. 
Aleksander Mendyk chorował na astmę. W nocy po zagraniu ostatniego występu grupy Acid Drinkers na trasie koncertowej pod nazwą "Verses Of Steel" 30 listopada 2008 roku muzyk nagle zmarł w Krakowie w hotelu studenckim Nawojka. Przyczyną śmierci była ostra niewydolność krążeniowa spowodowana zaburzeniami rytmu serca. Pogrzeb Aleksandra Mendyka odbył się 6 grudnia 2008 w rodzinnym Buszkowie.
W styczniu 2009 roku jedna z gitar Mendyka, Gibson Flying V została zlicytowana w ramach akcji Wielkiej Orkiestry Świątecznej Pomocy. Instrument przekazała rodzina zmarłego muzyka. W 2012 roku ślady gitar i wokaliz zarejestrowane przez Mendyka zostały wykorzystane w utworze „Reborn” na albumie "Keep Your Heads Down" grupy Flapjack.

</doc>
<doc id="196442" url="https://pl.wikipedia.org/wiki?curid=196442" title="Murcja (wspólnota autonomiczna)">
Murcja (wspólnota autonomiczna)

Murcja, Region Murcji (hiszp. "Murcia", "Región de Murcia") – nadmorska wspólnota autonomiczna, prowincja i region historyczny w południowo-wschodniej Hiszpanii. Powierzchnia prowincji liczy 11,3 tys. km². Na tym obszarze mieszka około 1,446 mln mieszkańców (2009). Graniczy z Andaluzją od zachodu, Kastylią-La Manchą od północy i Walencją od wschodu.
Większość krainy, poza nadmorskimi równinami, pokryta jest wzniesieniami, które wchodzą w skład masywu Sierra Nevada. Teren ten bogaty jest w surowce mineralne, szczególnie cynk i ołów. Wydobycie rud i ich przetwórstwo jest ważną gałęzią gospodarki Murcji. Bardzo rozwiniętą dziedziną rolnictwa jest uprawa warzyw (pomidory, papryka). Największą rzeką Murcji jest Segura.
Stolicą prowincji jest 410-tysięczna (2005) Murcja. Inne ważniejsze miasta to m.in. Cartagena.
Na Costa Cálida znajdują się jedne z najbardziej popularnych kurortów w Hiszpanii. Zlokalizowane są one głównie wokół laguny Mar Menor (Mniejsze Morze).
Murcja była pierwszą krainą na Półwyspie Iberyjskim zajętą przez Kartagińczyków, którzy założyli tu Nową Kartaginę. Po rzymskim podboju Murcję wcielono do prowincji Hispania Tarraconensis. W czasach panowania Maurów (od 714) prowincja nosiła nazwę "Todmir" niezależne małe państwo wcielone w 756 do państwa Omajjadów. Od XI wieku samodzielny emirat, przyłączony do Kastylii po zdobyciu 1265 przez chrześcijan.
Mieszkańcy Regionu oraz obszarów z nim graniczących (Vega Baja, Alto Vinalopó, Almansa, Campos de Hellín, Sierra del Segura, Huéscar y Los Vélez), a należących do sąsiednich prowincji, posługiwali się w przeszłości specyficznym dialektem języka hiszpańskiego zwanym "el Murciano" lub "lengua Murciana" (lok. Llengua Maere). Jedną z odmian tego dialektu jest "Panocho", występujący historycznie w prowincjach dzisiejszego Regionu Murcia (Vega Media, la Huerta de Murcia i la Vega Baja), a do dzisiaj używany tam na obszarach wiejskich. Używają go także starsi mieszkańcy większych miast, w tym stolicy regionu.
Mowa murcjańska jest z trudem rozumiana przez władających standardowym "językiem kastylijskim", a dla osób, dla których kastylijski nie jest językiem ojczystym, jest praktycznie niezrozumiała.
Mowa ta ewoluuje i w miastach, w szczególności wśród młodzieży, nie używa się już panocho, a specyficznej lokalnej odmiany kastylijskiego, różniącej się od oryginału głównie wymową.

</doc>
<doc id="196446" url="https://pl.wikipedia.org/wiki?curid=196446" title="Przemysław Wejmann">
Przemysław Wejmann

Przemysław Wejmann ps. „Perła” (ur. 13 grudnia 1975 w Sosnowcu) – polski muzyk, kompozytor, wokalista i autor tekstów, a także producent muzyczny i realizator dźwięku. Dwukrotny laureat nagrody polskiego przemysłu fonograficznego Fryderyka. Działalność artystyczną rozpoczął w 1993 roku w zespole rockowym Guess Why, którego był współzałożycielem. W 2007 roku po nagraniu czterech albumów formacja została rozwiązana. Równolegle w latach 1998-2003 grał w zespole Acid Drinkers, w którym zastąpił Roberta Friedricha.
Poza działalnością artystyczną od 2003 roku prowadzi studio nagraniowe Perlazza, do 2008 funkcjonujące pod nazwą Taklamakan.

</doc>
<doc id="196447" url="https://pl.wikipedia.org/wiki?curid=196447" title="Jan Kurylczyk">
Jan Kurylczyk



</doc>
<doc id="196449" url="https://pl.wikipedia.org/wiki?curid=196449" title="Zabawa">
Zabawa

Zabawa – aktywność służąca rozrywce, sięgająca najgłębszych początków ludzkości. Z antropologicznego punktu widzenia nie istnieje społeczność (kultura, cywilizacja), której członkowie nie znaliby zabawy. Zabawa może również służyć edukacji („nauka przez zabawę”), czego dowodem mogą być różnego rodzaju edukacyjne gry komputerowe oraz "edutainment".
Cechy zabawy.
Wśród cech zabawy można wymienić następujące (za Rogerem Caillois):
Kategorie zabawy.
Roger Caillois wprowadził podział zabaw na cztery kategorie:
Np.: wszelkie wyścigi, mocowanie się, lekkoatletyka, boks, szermierka, piłka nożna, bilard, warcaby, szachy, w ogóle wszelkie zawody sportowe
Np.: „entliczek-pentliczek”, „orzeł czy reszka”, zakłady, ruletka, różne rodzaje loterii
Do dziecięcych zabaw w naśladowanie należą np. zabawy „w dom” czy „w lekarza”. Elementami związanymi z naśladownictwem w przypadku zabaw mogą być: iluzjonizm, bawienie się lalką, przebieranie, przedstawianie sztuk widowiskowych.
Np.: „kręcenie się”, karuzela, huśtawka, chodzenie po linie, narty, alpinizm, ćwiczenia na trapezie.

</doc>
<doc id="196450" url="https://pl.wikipedia.org/wiki?curid=196450" title="Jastrzębska Spółka Węglowa">
Jastrzębska Spółka Węglowa

Jastrzębska Spółka Węglowa S.A. – największy w Polsce producent węgla koksowego typu 35 (hard) wysokiej jakości (węgla ortokoksowego zgodnie z Polską Normą PN-82/G-97002) i największa komercyjna grupa koksowni w Unii Europejskiej. Obszar wydobywczy Grupy ulokowany jest w Górnośląskim Zagłębiu Węglowym. Podstawową działalność Grupy stanowi produkcja i sprzedaż węgla kamiennego, głównie węgla koksowego i węgla do celów energetycznych, oraz produkcja i sprzedaż koksu i węglopochodnych.
JSW S.A. jest notowana od lipca 2011 r. na Giełdzie Papierów Wartościowych w Warszawie i wchodzi w skład 14 indeksów, w tym indeksu WIG20 i od 31 lipca 2012 r. także w skład Respect Index. Kapitalizacja giełdowa spółki na dzień 13 sierpnia 2012 r. wyniosła 10,8 mld zł. Kapitalizacja giełdowa spółki na dzień 28 grudnia 2018 roku wyniosła ponad 7,8 mld zł. Ogólne przychody grupy kapitałowej w roku 2012 przekroczyły 9 mld złotych, przychody ze sprzedaży wyniosły ponad 8800 mln złotych. Przychody ze sprzedaży w 2018 roku wyniosły 9 809,5 mln złotych. Od 2011 do 2015 spółka straciła 90% wartości akcji, co wiąże się z pogarszającą się globalnie pozycją rynkową węgla (bańka węglowa).
Grupa JSW jest jednym z największych pracodawców w Polsce. Łącznie w Grupie JSW zatrudnionych jest ponad 28 tys. osób, w tym ponad 21 tys. w Jastrzębskiej Spółce Węglowej.
Historia.
Jastrzębska Spółka Węglowa została utworzona 1 kwietnia 1993 r. na bazie części Rybnicko-Jastrzębskiego Gwarectwa Węglowego jako jedna z siedmiu działających wówczas spółek węglowych. W jej skład weszło siedem samodzielnie funkcjonujących przedsiębiorstw górniczych, które przekształcono w jednoosobową spółkę Skarbu Państwa z siedzibą w Jastrzębiu-Zdroju.
W chwili rozpoczęcia działalności do spółki należały następujące kopalnie:
W latach 1993–2006 spółka prowadziła restrukturyzację, której elementem było m.in. wydzielanie majątku bezpośrednio niezwiązanego z działalnością podstawową spółki i tworzenie na jego podstawie odrębnych podmiotów prawnych. W październiku 1994 roku Spółka połączyła kopalnię Jastrzębie z kopalnią Moszczenica. W rezultacie powstała kopalnia Jas-Mos. W 1995 roku utworzono Zakład Logistyki Materiałowej zajmujący się zaopatrzeniem materiałowym kopalń Spółki. W 1996 roku powstał Polski Koks, który wchodzi w skład Grupy. W 1998 roku kopalnię Morcinek (z uwagi na nieuzasadnione ekonomicznie wydobycie w tamtym czasie) postawiono w stan likwidacji, która zakończyła się w 2000 roku.
W połowie 2003 roku Spółka założyła spółkę Koksownię Przyjaźń sp. z o.o., do której w grudniu 2003 roku Skarb Państwa wniósł w postaci aportu przedsiębiorstwo państwowe Zakłady Koksownicze „Przyjaźń”, zlokalizowane w Dąbrowie Górniczej. W ramach procesu restrukturyzacji zadłużenia dokonano konwersji wierzytelności Koksowni Przyjaźń na udziały, dzięki czemu, w połowie 2005 roku, Spółka nabyła w Koksowni Przyjaźń 46,24% udziałów. Następnie, w wyniku odkupu udziałów od innych wspólników, udział Spółki w kapitale zakładowym Koksowni Przyjaźń wzrósł do 88,12%. W 2008 roku Skarb Państwa wniósł do Spółki kopalnię Budryk, po czym Spółka przystąpiła do realizacji szeroko zakrojonego programu modernizacyjnego w celu przestawienia tej kopalni z produkcji wyłącznie węgla koksowego Typu 34 (semi-soft) oraz węgla do celów energetycznych na produkcję węgla koksowego Typu 35 (hard) o wyższej wartości. W 2010 roku Spółka nabyła od Skarbu Państwa 90,59% akcji Przedsiębiorstwa Gospodarki Wodnej i Rekultywacji.
Z dniem 1 stycznia 2011 roku, w ramach prowadzonych procesów reorganizacyjnych, Spółka dokonała integracji kopalń Borynia oraz Zofiówka, tworząc nową dwuruchową kopalnię Borynia-Zofiówka. 1 stycznia 2013 przyłączono trzeci ruch: kopalni Jas-Mos tworząc megakopalnię łącząca obszary górnicze czterech dawnych kopalń. Działa ona pod nazwą Kopalnia Węgla Kamiennego Borynia-Zofiówka-Jastrzębie.
1 sierpnia 2014 roku Jastrzębska Spółka Węglowa zakupiła od Kompanii Węglowej kopalnię Knurów-Szczygłowice. W ramach restrukturyzacji firmy 1 października 2016 roku część Ruchu Jas-Mos przekazano do Spółki Restrukturyzacji Kopalń.
31 marca 2017 roku kopalnia Krupiński została przekazana nieodpłatnie do Spółki Resrukturyzacji Kopalń.
W roku 2017 spółka osiągnęła rekordowo wysokie zyski, tj. 2 543,3 mln zł. Na początku 2018 roku zaprezentowana została strategia na lata 2018–2030, która zakłada stopniowy wzrost produkcji węgla z 14,9 mln ton w 2017 roku do 18,2 mln ton w 2030 roku. Poczynając od 2020 roku udział produkcji węgla koksowego w produkcji ogółem zostanie zwiększony z obecnych 72 do 85%. Poziom produkcji i sprzedaży koksu zaplanowano na poziomie powyżej 3,4 mln ton. Docelowo, koks wielkopiecowy o wysokich parametrach ma stanowić aż 78% produkcji grupy. Łączne nakłady inwestycyjne i kapitałowe w całej grupie w okresie obowiązywania strategii będą kształtować się na poziomie około 18,9 mld zł. Jastrzębska Spółka Węglowa stawia na odnawialne źródła energii i ekologię, dlatego strategia zakłada aż pięciokrotne zwiększenie produkcji energii elektrycznej z metanu wydobywanego w kopalniach.
Na początku 2019 roku ze struktur kopalni zespolonej Borynia-Zofiówka-Jastrzębie wydzielono nową kopalnię, noszącą nazwę – od nazwy złoża – Bzie Dębina w budowie.
Struktura Grupy JSW S.A..
Grupa Kapitałowa Jastrzębskiej Spółki Węglowej prowadzi działalność w oparciu o dwie główne linie biznesowe:
W skład Grupy JSW wchodzą także przedsiębiorstwa wspierające dwie główne linie biznesowe – górniczą i koksowniczą – które prowadzą działalność pomocniczo-informatyczną – zakłady remontowe, transport, kolejnictwo itp.:
Wydobycie i produkcja.
Obszar wydobywczy JSW jest zlokalizowany w Górnośląskim Zagłębiu Węglowym. Węgiel koksowy produkowany przez JSW wykorzystywany jest głównie w produkcji koksu – podstawowego składnika wsadu do wytwarzania stali (obok rudy żelaza). Grupa JSW przetwarza w swoich koksowniach około 40% produkowanego przez siebie węgla koksowego, dzięki czemu finalnie oferuje produkt przetworzony o większej wartości.
W 2011 r. w kopalniach JSW wydobyto 8,8 mln t węgla koksowego (w tym 7,3 mln t koksowego typu 35) oraz 3,8 mln t węgla do celów energetycznych, który sprzedawany jest głównie do elektrowni i elektrociepłowni. W 2011 roku w koksowniach należących do JSW S.A. wyprodukowano 3,1 mln t koksu. Według danych finansowych za rok 2011 przychody Grupy ze sprzedaży w roku 2011 wyniosły 9,38 mld zł, w tym sprzedaż węgla – 4,94 mld zł i koksu – 4,22 mld zł. Zysk netto wyniósł 2,1 mld zł. Kapitał własny spółki wynosił 8,44 mld zł.
Grupa JSW S.A. jest jednym z największych eksporterów w Polsce. Około 46% produkcji spółki trafia na eksport. W roku 2011 wartość eksportu JSW wyniosła 3,93 mld zł (w tym koksu – 3,19 mld zł, i węgla – 739 mln zł). Około 90% eksportu Grupy trafia na rynki Unii Europejskiej, głównie do Niemiec, Austrii, Czech, Słowacji, Rumunii i Węgier. Wśród największych zewnętrznych odbiorców węgla koksowego oferowanego przez Grupę są ArcelorMittal Poland, Voestalpine Stahl, U.S. Steel, Moravia Steel, Koksownia Częstochowa Nowa.
W 2018 roku kopalnie wchodzące w skład Jastrzębskiej Spółki Węglowej wyprodukowały 15 mln ton węgla, w tym 10,3 mln ton koksowego oraz 4,7 mln ton węgla do celów energetycznych. W 2018 roku koksownie wchodzące w skład Grupy Kapitałowej JSW wyprodukowały 3,6 mln ton koksu. Kopalnie JSW SA posiadają łącznie ok. 6,7 mld ton zasobów bilansowych węgla, w tym 1 mld ton zasobów operatywnych węgla. Grupa zamierza powiększać bazę zasobów operatywnych, co umożliwi utrzymanie mocnej pozycji na międzynarodowych rynkach przez okres następnych kilkudziesięciu lat.
Wydobycie węgla kamiennego w kopalniach JSW w 2011 r.
Zasoby operatywne i prognozowana żywotność poszczególnych zakładów na dzień 31 grudnia 2018 roku:
Samowystarczalność energetyczna.
Kopalnie JSW zaliczane są do najwyższej kategorii zagrożenia metanowego. Metan jako produkt uboczny wydobycia węgla jest w spółce wykorzystywany do celów energetycznych. W 2011 r. pozyskany w JSW metan posłużył do wytworzenia 208 GWh energii elektrycznej i 697 TJ energii cieplnej. W 2011 r. 71% ujętego metanu zostało wykorzystywane do produkcji energii elektrycznej, ciepła i chłodu. W ciągu najbliższych 3–4 lat planowane jest zwiększenie tego stopnia do 95%. W roku 2011 w Grupie 60% zużywanej energii elektrycznej i 98% ciepła pochodziło z własnych źródeł.
Obrót na GPW.
W połowie czerwca 2011 roku rozpoczęto przygotowania do sprzedaży akcji spółki w ofercie publicznej i wprowadzenia ich do obrotu giełdowego na warszawskiej Giełdzie Papierów Wartościowych. Handel walorami spółki rozpoczęto 6 lipca 2011 roku, a od września 2011 r. JSW weszła w skład WIG20. Od 1 sierpnia 2012 r. JSW jest także notowana w ramach Respect Index.
Skarb Państwa posiada 56,17% udziałów w Grupie JSW (stan na 14.03.2012). Kapitalizacja giełdowa spółki na dzień 31 lipca 2012 r. wyniosła 10,8 mld zł.
Środowisko i działalność społeczna.
Rocznie Spółka wydaje ok. 100 mln zł na ochronę środowiska, w tym ok. 15 mln zł na inwestycje. Ponadto Spółka wydaje ok. 80 mln zł na naprawę szkód górniczych w ramach usuwania skutków eksploatacji górniczej (naprawa obiektów kubaturowych oraz infrastruktury naziemnej i podziemnej). JSW chroni także lokalne cieki przed zasoleniem odprowadzając wody za pomocą systemu retencyjno-dozującego „Olza” oraz do Zakładu Odsalania Dębieńsko, gdzie z wód dołowych otrzymuje się sól przemysłową i spożywczą. W październiku 2011 r. JSW otrzymała nagrodę „Kropla Czystej Wody”, która jest wyróżnieniem za dbałość o czystość wód kopalnianych w Rybnickim Okręgu Przemysłowym, w tym za wspieranie projektów oczyszczania wód kopalnianych i za poparcie systemu hydrotechnicznej ochrony rzeki Odry. Dzięki wykorzystaniu 40% powstałego przy produkcji węgla metanu JSW pokrywa 66% własnego zapotrzebowania na energię elektryczną oraz 98% na ciepło. Kopalnie JSW prowadzą także segregację ok. 50 rodzajów odpadów wydobywczych. Na ich podstawie produkowane są kruszywa skalne – górnicze wykorzystywane w budownictwie drogowym, do prac inżynieryjno-budowlanych oraz hydrotechnicznych.
W roku 2018 Spółka na ochronę środowiska wydała 163,8 mln zł w tym 44,5 mln zł na inwestycje oraz 76,8 mln zł na naprawę szkód górniczych.
Sponsoring.
JSW jest także jednym z największych mecenasów polskiego sportu. Spółka jest głównym sponsorem trzech jastrzębskich klubów sportowych:

</doc>
<doc id="196453" url="https://pl.wikipedia.org/wiki?curid=196453" title="Rezerwat przyrody Stawy Milickie">
Rezerwat przyrody Stawy Milickie

Rezerwat przyrody Stawy Milickie – faunistyczny (ornitologiczny) rezerwat przyrody znajdujący się na terenie Doliny Baryczy, wchodzący w skład Parku Krajobrazowego Dolina Baryczy. Jest położony na terenie gmin Milicz i Żmigród w województwie dolnośląskim.
Zasięg.
Obejmuje pięć niezależnych kompleksów stawów, które położone są w środkowej i wschodniej części Parku Krajobrazowego. Są to:
Utworzony 8 lipca 1963 roku na miejscu dużo większego obszaru ochrony częściowej leśno-wodnych kompleksów Doliny Baryczy. Powierzchnia rezerwatu wynosi 5298,15 ha (akt powołujący podawał 5302,40 ha). Obszar rezerwatu podlega ochronie czynnej i krajobrazowej.
Awifauna.
Tereny gniazdowe dla ok. 120 gatunków ptaków, a ok. 50 gatunków pojawia się w trakcie przelotów.
Niektóre z gatunków zaobserwowanych na terenie rezerwatu:
W roku 1995 rezerwat Stawy Milickie został wpisany na listę terenów chronionych w ramach konwencji ramsarskiej.
Flora.
W roku 2000 rezerwat Stawy Milickie znalazł się w programie Living Lakes jako jeden z unikatowych obszarów wodnych na świecie. Jest to jedno z trzynastu miejsc w Polsce wpisanych na tę listę, obejmującą łącznie ponad dwa tysiące obszarów.
Najbardziej rozpowszechnionym zespołem roślinnym rejonu stawów jest zespół szuwarowy zbudowany z wielkich bylin błotnych z dominującą trzciną pospolitą. Inne jego komponenty to: pałka szerokolistna, skrzyp bagienny, łączeń baldaszkowy, strzałka wodna, różne gatunki sitów (np. sit rozpierzchły, sit skupiony, sit członowaty), jaskier wielki i rdest ziemnowodny. Na powierzchni wody i w pobliżu brzegów rosną: grzybień biały, grążel żółty, żabiściek pływający, mozga trzcinowata, kropidło wodne, jeżogłówka gałęzista, jeżogłówka pojedyncza, manna mielec, szczaw lancetowaty, kosaciec żółty, jaskier wodny i pływacz zwyczajny. Dna porastają częstokroć podwodne łąki rdestnic. Występuje tam też rogatek sztywny oraz wywłócznik okółkowy. Na podmokłych brzegach masowo występuje knieć błotna, a mniej licznie jaskier płomiennik. W miejscach suchszych obecne są: smółka pospolita, firletka poszarpana, jaskier ostry, chaber łąkowy i trzcinnik lancetowaty. W wodach Stawów Milickich bytuje też około 250 gatunków glonów.

</doc>
<doc id="196460" url="https://pl.wikipedia.org/wiki?curid=196460" title="Carthago Nova">
Carthago Nova



</doc>
<doc id="196463" url="https://pl.wikipedia.org/wiki?curid=196463" title="Luise Danz">
Luise Danz

Luise Helene Elisabeth Danz (ur. 11 grudnia 1917 Walldorf, zm. 21 czerwca 2009) – niemiecka nadzorczyni SS (SS-Aufseherin) w hitlerowskich obozach koncentracyjnych i zbrodniarka wojenna.
Życiorys.
Urodziła się w Walldorfie (Turyngia). Przed rozpoczęciem służby w obozach pracowała na poczcie. Na podstawie umowy z SS została w lutym 1943 zatrudniona w obozie koncentracyjnym Ravensbrück jako cywilna urzędniczka kontraktowa. Od 1944 do końca wojny pełniła służbę kolejno w obozach koncentracyjnych: Majdanek, Plaszow, Auschwitz-Birkenau i Malchow.
We wszystkich tych obozach Danz wyróżniała się okrucieństwem, brutalnie traktując więźniarki (w tym dzieci i kobiety ciężarne). Oprócz ich nieustannego bicia, maltretowała je też na inne sposoby: przeprowadzając męczące apele czy dokonując niespodziewanych rewizji, konfiskując odzież, którą więźniarki zdobyły na zimę. Jednak największe zbrodnie Danz popełniła pod koniec wojny w Malchow (Danz pełniła tam funkcję "Oberaufseherin" – starszej nadzorczyni), zwłaszcza podczas ewakuacji tego obozu i transportu więźniarek do Lipska. Wówczas, w ostatnich trzech miesiącach dopuściła, by więźniarki nie otrzymywały na czas transportu pożywienia i głodowały przez trzy dni. Oprócz tego, 2 kwietnia 1945 w Malchow miała spowodować śmierć (przez zadeptanie) małej dziewczynki.
Ponadto Danz, jako członek sztabu komendantury obozu koncentracyjnego w Majdanku, miała przywilej noszenia broni palnej (mało znany fakt odnośnie do służby nadzorczyń SS). O Danz po wojnie wypowiadały się m.in. więźniarki Danuta Brzosko-Mędryk, która stwierdziła, iż dręczenie i sprawianie bólu osadzonych kobiet sprawiało Danz przyjemność oraz Halina Nelken, która zeznała, że Danz była odpowiedzialna za straszliwy głód, dręczenie szykanami, brak higieny i lekarstw. Wszystko to świadczyło o jej nieludzkim charakterze i nienawistnym stosunku do więźniarek.
Za zbrodnie popełnione w Majdanku i Auschwitz Danz została skazana 22 grudnia 1947 przez polski Najwyższy Trybunał Narodowy w pierwszym procesie oświęcimskim (trwającym od 24 listopada do 16 grudnia 1947) na karę dożywotniego pozbawienia wolności. Jednak 20 sierpnia 1957 została amnestionowana i wypuszczona z więzienia. Natomiast od 1996 toczył się w Niemczech proces, w którym Danz została oskarżona o spowodowanie śmierci wspomnianej dziewczynki w Malchow. Ostatecznie jednak w 1997 postępowanie umorzono ze względu na stan zdrowia oskarżonej.

</doc>
<doc id="196470" url="https://pl.wikipedia.org/wiki?curid=196470" title="Frankenbergowie">
Frankenbergowie

Frankenbergowie - ród szlachecki herbu Grzymała odm. w księstwie siewierskim.
Historia 1632-1704.
Adam Frankenberg nabył Dobieszowice, Tapkowice i Pyrzowice w siewierskim w roku 1632.
Syn jego Adam, na mocy podziału z braćmi, objął 1650 r. Dobieszowice. W 1667 r. spłacił ciotkę swoją Salomee, zamężną Pinklerowa. Jan, syn jego, był sędzią ziemskim siewierskim w roku 1704.
Jan zeznał 1695 r. zapis na rzecz żony Ewy z Wysockich. Jerzy ożeniony z Anną Twardówną 2-o v Baltazarową Jarocką. 3-o v Jerzową Rudnicką, w początkach XVIII w.
Historia 1704-1807.
Wdowa po Janie Anna, sprzedała dożywocie swoje na Dobieszowicach 
1724 r. Pieglowskim.
Annę, córkę Jana Adolfa barona von Frankenberg, rotmistrza księstwa siewierskiego, porwał od Norbertanek z Krakowa Franciszek Pieglowski i ożenił się z nią w 1714 r. Jan Adolf żonaty był z Anna z Jaroszyna Jarocka, 1-o v Belchacka 2-o v Wiktorowa. (Gr.Siew.4f.11).
Stanisław nabył w 1756 r. Oszczeklin i Raszewy w województwie kaliskim.
Podpisał wraz z Ignacym z województwem kaliskim, obór Stanisława Augusta. W 1768 r. na sejmie został uznany za intygene, jako pochodzący z Rzeczypospolitej. Syn jego Ignacy, żonaty z Marianną Ruszkowską, pozostawił syna Józefa, wylegitymowanego ze szlachectwa w Królestwie w roku 1837. (Akt.b.Her.).
Szymon major b. wojsk polskich nadleśniczy rządowy w Szadku 1807 r.

</doc>
<doc id="196472" url="https://pl.wikipedia.org/wiki?curid=196472" title="Melkart">
Melkart

Melkart, Baal Melkart (fen. "Mlqrt" wywodzące się z "mlk-qrt" „król miasta”; asyr. d"Mi-il-qar-tu") – bóg-opiekun fenickiego Tyru. Początkowo prawdopodobnie był bóstwem solarnym. Gdy wzrosła potęga Fenicji w basenie Morza Śródziemnego, Baal Melkart stał się panem mórz. Z zachowanych tekstów ugaryckich wynika, że Melkarta szczególnie czczono podczas święta przebudzenia, przypadającego prawdopodobnie na początek wiosny. Przemawia za tym opis obrzędu polewania jęczmienia i sadzenia winorośli.
Od XIII wieku p.n.e., wraz z rosnącym w świecie fenickim znaczeniem Tyru, umacniał się również kult Melkarta, który został włączony do triady bogów obok Ela i Asztarte. Podczas fenickiej kolonizacji Afryki kult Melkarta został przeniesiony najpierw do Kartaginy, a następnie do kolonii kartagińskich w Hiszpanii – do Kadyksu i Kartageny.
Melkart (Melikertes) znany był w mitologii greckiej. Pochodzący z drugiego tysiąclecia p.n.e. beocki mit o poszukiwaniach Europy przez tyryjskiego Kadmosa, założeniu Teb i zasianiu zębów węża wskazuje na wędrówkę i osiedleniu się w Beocji plemienia semickiego oraz zdobyciu władzy nad zwaśnionymi Pelazgami. Później bóstwo fenickie utożsamione zostało z Heraklesem. 
W pierwszej połowie IX wieku p.n.e. kult Melkarta poszerzał się o tereny północnego królestwa Izraela. Panujący wówczas król Achab, dążąc do integracji izraelsko-kananejskiej, pozwolił na rozwój synkretyzmu rodzimego kultu Jahwe i Melkarta, któremu patronowała pochodząca z Tyru królewska małżonka Izebel. Pomimo tego, że Achab wzniósł Baalowi świątynię i stworzył przy niej administrację świątynną, składającą się z kapłanów fenickich, nowy kult nie przyjął się z powodu silnego oporu zwolenników proroków Eliasza i Elizeusza oraz opozycji nazyrejczyków.

</doc>
<doc id="196473" url="https://pl.wikipedia.org/wiki?curid=196473" title="Hybrid Theory">
Hybrid Theory

Hybrid Theory – debiutancki album studyjny zespołu Linkin Park wydany 24 października 2000 roku. Płyta przejęła nazwę z poprzedniego minialbumu zespołu, "Hybrid Theory EP". Wydana bez udziału jednego z członków ówczesnego składu zespołu – Davida „Phoenixa” Farrela.
Krążek sprzedał się na świecie w 30 mln egzemplarzy, co czyni go najlepiej sprzedającym się debiutem od czasów "Appetite for Destruction" Guns 'N Roses z 1987 roku oraz najlepiej sprzedającym się debiutanckim albumem w początkach XXI wieku. W Polsce nagrania uzyskały status platynowej płyty.
Cały album był wykonywany zarówno na pierwszej trasie, jak i na trasie promującej album "The Hunting Party" z 2014 roku. Przed każdym wykonaniem utworu „Wastelands”, zespół wykonywał jedną frazę utworu „Runaway”.

</doc>
<doc id="196475" url="https://pl.wikipedia.org/wiki?curid=196475" title="Icek (żeglarstwo)">
Icek (żeglarstwo)

Icek, wimpel – najczęściej nić lub taśma magnetofonowa przymocowana do wanty lub achtersztagu na jachcie żaglowym pokazująca kierunek wiatru pozornego, pomocna przy ustalaniu kursu względem wiatru. Czasem umieszczony na żaglach, pozwala określić czy żagle są odpowiednio wybrane.
Również prosty przyrząd lotniczy (najczęściej kawałek nitki lub włóczki), mocowany taśmą do owiewki kabiny, określający kierunek napływu strug powietrza. Stosowany głównie w szybownictwie.

</doc>
<doc id="196476" url="https://pl.wikipedia.org/wiki?curid=196476" title="Jerzy Liebert">
Jerzy Liebert

Jerzy Liebert (ur. 23 lipca lub 24 lipca 1904 w Częstochowie, zm. 19 czerwca 1931 w Warszawie) – polski poeta okresu międzywojennego.
Autor wierszy o tematyce religijnej i filozoficznej oraz poświęconych życiu codziennemu. Leopold Staff określił go mianem "jednego z najczystszych poetów Polski Odrodzonej".
Życiorys.
Mieszkał najpierw w Ostrowcu Świętokrzyskim i Warszawie. Od 1913 uczeń warszawskiego gimnazjum im. M. Reja, a także prywatnego gimnazjum im. W. Giżyckiego: w latach 1914–1918 w Moskwie, a potem jego warszawskiego odpowiednika – Wyższej Szkoły Realnej W. Giżyckiego. W gimnazjum Giżyckiego jego nauczycielem polskiego był krytyk literacki Leon Pomirowski. Zadebiutował w 1921, publikując jeden ze swoich wierszy w magazynie chrześcijańskim „Czyn”.
Następnie był związany z grupą literacką Skamander (nie należał do grupy, lecz przyjaźnił się z jej członkami, szczególnie z Jarosławem Iwaszkiewiczem). Publikował na łamach pisma „Skamander”, „Wiadomości Literackich” oraz „Pamiętnika Warszawskiego”, a także „Drogi”. Dzięki znajomości z Bronisławą Wajngold (adresatką "Listów do Agnieszki" – po przejściu na katolicyzm przyjęła imię Agnieszka) związał się z tzw. środowiskiem podwarszawskich Lasek, którego animatorem był ks. Władysław Korniłowicz.
W 1925 podjął studia polonistyczne na Wydziale Humanistycznym Uniwersytetu Warszawskiego, lecz z powodów zdrowotnych oraz materialnych musiał je przerwać już w 1927. W 1929 Liebert rozpoczął pracę w redakcji „Pamiętnika Warszawskiego”, a później „Drogi”. Poeta poddawał się wielomiesięcznym kuracjom, od 1930 w Worochcie na Huculszczyźnie, gdzie kontynuował pracę literacką i naukową.
Zmarł na gruźlicę 19 czerwca 1931. Pochowany na Starych Powązkach w Warszawie (kwatera 61-1-11/12).
Twórczość.
Poezje:
Inne dzieła:
Liebert tłumaczył utwory m.in. Anny Achmatowej, Aleksandra Błoka, Aleksandra Puszkina, Jeana Cocteau i Georga Büchnera.
Jego utwory doczekały się tłumaczeń na język włoski, niemiecki, rosyjski i czeski.

</doc>
<doc id="196479" url="https://pl.wikipedia.org/wiki?curid=196479" title="Głos ludzki">
Głos ludzki

Głos ludzki – wibracje wytwarzane przez struny głosowe człowieka (dźwięki o określonej częstotliwości). Fałdy głosowe w połączeniu m.in. z zębami, językiem i ustami mogą wytworzyć szerokie spektrum dźwięków, umożliwiając całkowitą zmianę znaczenia wypowiedzi poprzez manipulację tonu lub akcentowanie pojedynczych części. Barwa i skala głosu jest właściwością osobniczą i może się znacznie różnić w poszczególnych przypadkach.
Ton głosu może sugerować, że wypowiedź jest pytaniem, rozkazem, prośbą czy zaprzeczeniem, nawet jeśli nie wynika to z formy gramatycznej, oraz zdradzać uczucia, takie jak gniew, szczęście, smutek. Ton głosu może oznaczać, w jakim stopniu mówiącemu na czymś zależy, jak jest do czegoś nastawiony. Na przykład słowa „przykro mi” zależnie od tonu może oznaczać zarówno skruchę lub żal, jak ironię czy obojętność.
Pojmowany jako instrument muzyczny, ludzki aparat głosowy jest uważany za najdoskonalszy instrument dęty.
Powstawanie dźwięku w fałdach głosowych.
Więzadła głosowe mają różną długość u kobiet i mężczyzn. U mężczyzn są na ogół dłuższe (niższa barwa głosu) – od 17 do 25 mm, zaś kobiety mają odpowiednio krótsze fałdy głosowe (długości 12–17 mm).
Więzadła głosowe znajdują się powyżej tchawicy. Pożywienie nie przechodzi przez nie – reguluje to nagłośnia, automatycznie blokując drogi oddechowe przy przełykaniu. Gdy jedzenie dostanie się do tchawicy, powoduje duszenie się.
Więzadła głosowe znajdują się w krtani. Grzbietowo przytwierdzone są do wyrostków głosowych znajdujących się na parzystych chrząstkach nalewkowatych, a z przedniej strony do chrząstki tarczowatej. Zbudowane są z tkanki łącznej, ale fałdy głosowe, które je pokrywają zawierają również włókna mięśniowe. Więzadła głosowe nie są połączone, tworzą szparę głośni. Gdy szpara jest szeroka, powietrze przepływa swobodnie, gdy zaś jest zwężona, powietrze opływa fałdy głosowe, powodując ich drganie (wytwarzanie dźwięku). Wysokość głosu zależy od napięcia fałd głosowych, a głośność od szybkości przepływu powietrza.
Różnice w budowie fałd głosowych powodują różne brzmienie głosu u poszczególnych osób, także w obrębie tej samej płci.
Modyfikowanie głosu.
Ludzki głos jest w istocie złożonym instrumentem. Może być modyfikowany poprzez zmianę napięcia fałd głosowych, zmianę ilości przepływającego powietrza, a także kształt klatki piersiowej, szyi, ułożenie języka. Wpływa to na ton i barwę dźwięku. Uzyskanie naturalnej emisji głosu, świadome poszerzenie jego skali, zwiększenie siły głosu, wykształcenie jego barwy można osiągnąć poprzez impostację głosu.
Problemy z głosem.
Jest wiele przyczyn problemów z głosem. Niektóre z nich powstają z przyczyn uszkodzenia części aparatu mowy, z reguły jednak źródłem problemu jest niepoprawna emisja głosu. Nadmierna eksploatacja głosu może spowodować przemęczenie narządów mowy, zaś wysiłkowe używanie głosu może prowadzić do powstania guzków śpiewaczych. Guzków śpiewaczych nie należy bagatelizować, brak leczenia i przede wszystkim terapii głosu może powodować bezgłos i inne poważne choroby, może również doprowadzić do niemożliwości wykonywania zawodu (jeżeli posługujemy się nim w pracy). Leczeniem chorób i wad narządów mowy zajmuje się foniatra, terapią głosu zaś specjalista od emisji i terapii głosu.
Rodzaje głosu ludzkiego.
Rodzajami ludzkiego głosu są (w kolejności, w grupie żeńskiej i męskiej odrębnie, od głosów o skali w najwyższym rejestrze do najniższego rejestru):
Skala głosu ludzkiego.
Skala głosu ludzkiego jest to zakres dźwięków wytwarzanych przez głos ludzki. Skala głosu różni się w zależności od wieku człowieka (dzieci, młodzież, dorośli), płci oraz od rodzaju głosu, jakim dysponuje konkretna osoba. Przeciętnie skala dorosłego człowieka wynosi 1,5 oktawy. U osób ćwiczących śpiew skala głosu rozszerza się od 2 do 3 oktaw.

</doc>
<doc id="196481" url="https://pl.wikipedia.org/wiki?curid=196481" title="Kamila Skolimowska">
Kamila Skolimowska

Kamila Skolimowska (ur. 4 listopada 1982 w Warszawie, zm. 18 lutego 2009 w Vila Real de Santo António) – polska lekkoatletka uprawiająca rzut młotem, złota medalistka igrzysk olimpijskich w 2000, w Sydney, policjantka w stopniu sierżanta.
Życiorys.
Córka Roberta, znanego sztangisty, medalisty mistrzostw świata i olimpijczyka z 1980. Członkini grupy lekkoatletycznej Samsung Team.
Swoją przygodę ze sportem zaczęła od wioślarstwa (medal mistrzostw Polski juniorów) i podnoszenia ciężarów (brązowy medal mistrzostw Polski seniorów w 1994 w kategorii 59 kg z wynikiem 102,5 kg). Pierwsze lekkoatletyczne kroki stawiała na boisku warszawskiej Legii, gdzie pod okiem Zygmunta Jałoszyńskiego jej brat Robert trenował pchnięcie kulą. Do trenowania rzutu młotem zachęcił ją wówczas Zbigniew Pałyszko. W późniejszych latach kariery startowała w barwach Warszawianki oraz Gwardii Warszawa.
W wieku niespełna 14 lat zdobyła złoty medal seniorskich mistrzostw kraju ustanawiając zarazem rekord Polski.
Już jako młodziczka osiągnęła poziom międzynarodowy (10. miejsce na listach światowych seniorek w 1997). W tym samym roku zdobyła tytuł mistrzyni Europy juniorek, a dwa lata później złoty medal mistrzostw świata juniorów młodszych. Startując w wieku niespełna osiemnastu lat na Igrzyskach Olimpijskich w Sydney dość nieoczekiwanie została mistrzynią olimpijską z wynikiem 71,16 m.
Późniejsze jej starty w igrzyskach olimpijskich i mistrzostwach świata nie przyniosły już medalowych sukcesów. Najwyższe, czwarte lokaty zajęła podczas mistrzostw świata w Edmonton (2001) i Osace (2007). Na igrzyskach olimpijskich w Atenach (2004) wywalczyła 5. miejsce, natomiast cztery lata później w Pekinie start w finale zakończyła bez wyniku, paląc wszystkie trzy próby (był to jedyny występ w karierze Skolimowskiej, w którym uległa późniejszej rekordzistce świata – Polce Anicie Włodarczyk). Jedynie w mistrzostwach Starego Kontynentu udało się jej sięgnąć po medale – w 2002 roku wywalczyła srebro, zaś w 2006 brąz. 12-krotna mistrzyni Polski – ostatnio w 2008 (wyniki). Jej rekord życiowy – 76,83 m został uzyskany 11 maja 2007 w Dosze podczas mityngu Super Grand Prix IAAF. Zawodniczka osiągając ten rezultat pobiła poprzedni swój najlepszy wynik o 1,54 m. W historii kobiecego rzutu młotem lepszy rezultat zanotowało 10 zawodniczek (w momencie uzyskania wyniku Skolimowskiej lepsze rekordy życiowe miały 3 młociarki).
Absolwentka Liceum Ogólnokształcącego im. gen. Władysława Sikorskiego. W 2001 rozpoczęła studia licencjackie z zakresu ekonomii w Wyższej Szkole Społeczno-Ekonomicznej w Warszawie, zakończone obroną pracy licencjackiej pt. "Łączność elektroniczna między BRE Bankiem a jego klientami", której promotorem był Wojciech Pomykało. Następnie podjęła studia magisterskie z zakresu zarządzania na Wydziale Zarządzania Uniwersytetu Warszawskiego, na którym w 2005 obroniła pracę magisterską pt. "Metody oceny zdolności kredytowej i jej zabezpieczeń", napisaną pod kierunkiem Nikodema Grzenkowicza.
Od 2004 do 2009 roku pełniła służbę w Oddziale Prewencji Komendy Stołecznej Policji w Piasecznie (woj. mazowieckie), w stopniu sierżanta.
Śmierć i pogrzeb.
Kamila Skolimowska zmarła niespodziewanie 18 lutego 2009 w czasie zgrupowania polskich lekkoatletów w Portugalii. Według informacji przekazanych PAP, zasłabła podczas treningu. Podczas transportu do szpitala w Vila Real de Santo António straciła przytomność. Mimo godzinnej reanimacji lekarzom nie udało się jej uratować. Przyczyną śmierci okazał się zator tętnicy płucnej. Zator był spowodowany nierozpoznaną zakrzepicą. Nieco wcześniej zawodniczka uskarżała się na bolącą łydkę, lekarz nie rozpoznał wtedy zagrożenia, a zaordynowany przez niego masaż uruchomił zakrzep i doprowadził do zatoru.
Pogrzeb miał miejsce 26 lutego 2009. Mszy świętej koncelebrowanej w katedrze polowej Wojska Polskiego w Warszawie przewodniczył biskup Tadeusz Płoski. Prochy Kamili Skolimowskiej spoczęły w grobie przy Alei Zasłużonych Cmentarza Wojskowego na Powązkach w Warszawie (kwatera C29-tuje-6). Na tablicy nagrobnej została wypisana inskrypcja: "Odchodzimy wtedy, kiedy lepsi już nie możemy być."
Upamiętnienie.
W sierpniu 2009 roku we Władysławowie w tamtejszej Alei Gwiazd Sportu odsłonięto gwiazdę z jej imieniem.
Jedyną szkołą w Polsce, której patronką jest Kamila Skolimowska jest od 2010 roku Zespół Szkół Ogólnokształcących nr 3 w Bytomiu, w skład którego wchodzą V Liceum Ogólnokształcące i Gimnazjum nr 4. Kamila została również patronką stadionu lekkoatletycznego przy Zespole Szkół nr 1 im. J. Śniadeckiego w Ełku. 17 maja 2014 stadion Centralnego Ośrodka Sportu w Spale otrzymał imię Kamili Skolimowskiej.
Jej imię nosi również rondo na warszawskim Gocławiu. Uchwałę w tym zakresie podjęła 12 maja 2016 roku rada miasta stołecznego Warszawy.
W 2021 wydana została biografia Kamili Skolimowskiej autorstwa Beaty Żurek i Tomasza Czoika zatytułowana "Kama. Historia Kamili Skolimowskiej".

</doc>
<doc id="196488" url="https://pl.wikipedia.org/wiki?curid=196488" title="Andreas Thorkildsen">
Andreas Thorkildsen

Andreas Thorkildsen (ur. 1 kwietnia 1982 w Kristiansand) – norweski lekkoatleta specjalizujący się w rzucie oszczepem.
Życiorys.
Dwukrotny złoty medalista igrzysk olimpijskich (Ateny 2004 oraz Pekin 2008). Mistrz (2009) oraz trzykrotny wicemistrz świata (2005, 2007 i 2011). W 2006 roku zdobył złoty medal i tytuł mistrza Europy, a sukces ten powtórzył cztery lata później podczas czempionatu w Barcelonie. Pierwsze sukcesy na arenie międzynarodowej odniósł, zdobywając w 2000 roku tytuł wicemistrza świata juniorów, oraz w 2001, zajmując 2. miejsce w mistrzostwach Europy juniorów. Odnosił zwycięstwa w pucharze świata (2006), pucharze interkontynentalnym (2010) oraz dwukrotnie w światowym finale lekkoatletycznym. Thorkildsen przez 10 lat był rekordzistą świata juniorów w rzucie oszczepem z wynikiem 83,87 m (7 czerwca 2001, Bergen). Podczas igrzysk olimpijskich w Pekinie rzutem na odległość 90,57 ustanowił rekord olimpijski. Rekord życiowy: 91,59 (2 czerwca 2006, Oslo). Rezultat ten jest aktualnym rekordem Norwegii oraz jednocześnie 9. wynikiem w historii światowej lekkoatletyki. Norweg jest pierwszym w historii oszczepnikiem, który posiada w dorobku zarówno tytuł mistrza olimpijskiego, mistrza Europy jak i mistrza świata.
Ze względu na problemy zdrowotne w maju 2016 roku postanowił zakończyć sportową karierę. Od 2019 roku jest trenerem Chorwatki Sary Kolak, mistrzyni olimpijskiej w rzucie oszczepem z 2016 roku.
Życie prywatne.
Thorkildsen urodził się w rodzinie ze sportowymi tradycjami. Ojciec Andreasa – Tomm Thorkildsen – w latach 70. XX wieku uprawiał rzut oszczepem, osiągając 30 lipca 1974 w Oslo swój najlepszy rezultat 71,64. Matka lekkoatlety, Bente Amundsen-Thorkildsen, trenowała biegi płotkarskie, zdobywając medale mistrzostw kraju. Ma starszego brata. W marcu 2011, po sześciu latach związku, rozstał się ze swoją partnerką Christiną Vukicevic – norweską płotkarką, medalistką halowych mistrzostw Europy. Pracuje także jako model.
Przebieg kariery.
Lata 1993–1999.
Thorkildsen sport zaczął uprawiać w wieku 11 lat w klubie Hamar IL. Jego pierwszym trenerem był ojciec. Pierwszy sukces odniósł w roku 1995 kiedy oszczepem o wadze 600 gram rzucił na odległość 51,88 i ustanowił rekord Norwegii w tej kategorii wiekowej (13 latkowie). W kolejnych latach bił kolejne rekordy kraju w poszczególnych grupach – także sprzętem seniorskim ważącym 800 gramów. Kulminacyjnym punktem pierwszych lat kariery Thorkildsena była siódma lokata mistrzostw Europy juniorów w 1999 w Rydze.
Lata 2000–2003.
W roku 2000 trafił pod opiekę trenera Åsmund Martinsena. W tym samym roku Thorkildsen zdobył swój pierwszy medal w mistrzostwach Norwegii w kategorii seniorów. Uzyskując wynik 72,72, zajął drugie miejsce, przegrywając tylko z Ronnym Nilsenem. Jesienią 2000 roku podczas mistrzostw świata juniorów w Santiago wywalczył srebrny medal, rzucając na odległość 76,34. Rezultatem tym ustanowił nowy rekord swojego kraju w kategorii juniorów.
W 2001 roku zawodnik przeprowadził się do Oslo i rozpoczął treningi w klubie SK Vidar. 7 czerwca w Bergen pierwszy raz Thorkildsen przekroczył barierę 80 metrów. Wynik 83,87 do 2011 był rekordem świata juniorów. W Grosseto podczas mistrzostw Europy juniorów zdobył srebrny medal rzutem na odległość 76,98. W sierpniu bez powodzenia startował w mistrzostwach świata, które były dla niego pierwszą seniorską imprezą o randze międzynarodowej. W Edmonton uzyskał wynik 68,41 i swój start zakończył na eliminacjach, zajmując w nich ostatnią lokatę pośród zawodników z mierzoną próbą. W 2001 oszczepnik wywalczył swój pierwszy złoty medal mistrzostw kraju.
W roku 2002 Thorkildsen pierwszy raz w karierze wystartował w seniorskich mistrzostwach Europy, które odbywały się w Monachium. W eliminacjach osiągnął wynik 78,36 i do minimum uprawniającego do startu w finale zabrakło mu tylko 68 centymetrów. Ostatecznie Skandynaw zajął 15. miejsce w kwalifikacjach. W Sandnes zdobył drugi w karierze srebrny medal mistrzostw Norwegii, przegrywając tylko z Pålem Arne Fagernesem. Swój najlepszy wynik w sezonie – 83,43 – osiągnął 16 czerwca w Karlstad.
Już na początku sezonu 2003 w łotewskim Ventspils uzyskał swój nowy rekord życiowy – 85,72. Podczas młodzieżowych mistrzostw Europy w Bydgoszczy był czwarty. Także w roku 2003 po raz drugi wywalczył mistrzostwo Norwegii z wynikiem 76,04. W Paryżu podczas mistrzostw świata odniósł pierwszy znaczący sukces w kategorii seniorów. W eliminacjach osiągnął wynik 79,44. W finale rzucił 77,75 i zajął ostatecznie 11. pozycję.
2004.
Kwalifikację olimpijską Thorkildsen uzyskał 11 czerwca podczas rozgrywanego wyjątkowo w Bergen mityngu Bislett Games – osiągnął wówczas rezultat 84,12, przegrywając z Amerykaninem Breaux Greerem i Rosjaninem Siergiejem Makarowem. 27 lipca Norweg odniósł zwycięstwo w prestiżowym mityngu DN Galan w Sztokholmie. Trzy dni później w Londynie podczas London Grand Prix uzyskał swój najlepszy dotychczasowy wynik w sezonie 2004 – 84,45.
Przed igrzyskami na listach wyników przed Thorkildsenem było 13 oszczepników, w tym Norweg Ronny Nilsen. W eliminacjach, które odbyły się 26 sierpnia, Andreas Thorkildsen osiągnął rezultat 81,74, a kwalifikacje wygrał Amerykanin Breaux Greer (87,25) jednak stadion opuścił kulejąc. Finał zmagań podczas igrzysk zaplanowano na 28 sierpnia. W pierwszej próbie norweski miotacz osiągnął wynik 84,82 i po pierwszej serii rzutów zajmował trzecie miejsce. Łotysz Vadims Vasiļevskis także w pierwszej próbie ustanowił swój rekord życiowy – 84,95 – i objął niespodziewanie prowadzenie w konkursie, wyprzedzając aktualnego mistrza świata Siergieja Makarowa. W drugiej kolejce rzutów Thorkildsen pobił swój rekord życiowy i wynikiem 86,50 objął prowadzenie w konkursie. Żaden z zawodników do końca rywalizacji nie rzucił dalej niż Norweg, który niespodziewanie zdobył złoty medal. Komentując zwycięstwo Thorkildsen stwierdził, że jest to uczucie "kompletnie szalone". Po igrzyskach Thorkildsen zajął drugie miejsce w światowym finale lekkoatletycznym w Monako.
2005.
Najważniejszą lekkoatletyczną imprezą roku były mistrzostwa świata w Helsinkach. W czasie przygotowań do tej imprezy podczas zawodów w Kuortane Thorklidsen – 26 czerwca – dwukrotnie poprawiał własny rekord życiowy, bijąc przy okazji należący do Påla Arne Fagernesa rekord Norwegii. Podczas tej samej imprezy Fin Tero Pitkämäki rzucił 91,53 i został liderem tabel światowych. W lipcu Norweg ponownie poprawił rekord kraju, rzucając w Oslo 29 lipca 87,66. Przed mistrzostwami na listach światowych pierwsze trzy wyniki należały do Pitkämäkiego, Makarowa oraz Thorkildsena.
Mistrzostwa świata odbywały się w złych warunkach atmosferycznych, co wpływało na wyniki osiągane przez zawodników. W eliminacjach – 9 sierpnia – tylko trzem liderom list światowych udało się pokonać minimum kwalifikacyjne, które wynosiło 81 metrów. Kolejnego dnia podczas finału zawodnikom przeszkadzał deszcz i wiatr. Po trzech seriach na prowadzeniu był Thorkildsen, jednak w czwartej kolejce Estończyk, aktualny wicemistrz świata, Andrus Värnik rzucił 87,17 i odebrał Norwegowi pozycję lidera. Ostatecznie zawody wygrał Värnik przed Thorkildsenem i Makarowem. W kończącym sezon światowym finale lekkoatletycznym Norweg zajął drugie miejsce z wynikiem 89,60.
2006.
Po pięciu sezonach startowania w barwach klubu SK Vidar Thorkildsen powrócił do swojego pierwszego klubu Kristiansands. 12 maja w Dosze podczas zawodów Qatar Athletic Super Grand Prix pierwszy raz w karierze rzucił oszczepem ponad 90 metrów, osiągając wynik 90,13. Rezultat ten poprawił 2 czerwca w Oslo, ustanawiając swój aktualny rekord życiowy i jednocześnie rekord Norwegii rzutem na odległość 91,59. 9 sierpnia w Göteborgu z wynikiem 88,78 zdobył pierwszy w karierze złoty medal mistrzostw Europy, wyprzedzając Fina Tero Pitkämäkiego oraz utytułowanego Czecha, rekordzistę świata, Jana Železnego. Rok 2006 Norweg zakończył pierwszym w karierze zwycięstwem w światowym finale lekkoatletycznym oraz wygraniem zawodów pucharu świata w Atenach. Jego rekord życiowy, który ustanowił w czerwcu – 91,59, okazał się najlepszym rezultatem w sezonie na świecie.
2007.
Głównym celem dla Thorkildsena w roku 2007 były mistrzostwa świata w Osace. Norweg chciał także rzucić dalej niż wynosił rekord Norwegii starym modelem oszczepu – 91,72, który należał do Terje Pedersena. Sezon zaczął od startów w Dakarze i Dosze, gdzie osiągnął odpowiednio 81,10 i 86,39. Lepsza forma przyszła na mistrzostwa świata, które odbywały się na przełomie sierpnia i września w Japonii. W eliminacjach mistrzostw świata, 31 sierpnia, rzucił 82,33 i awansował do finału. W rozegranym 2 września finale w drugiej kolejce rzucił 88,61 i przegrywał z Finem Tero Pitkämäkim, który w tej samej serii posłał oszczep na odległość 89,16. W ostatniej serii Thorkildsen rzucił 87,33 i tym samym nie poprawił swojej drugiej pozycji. Tero Pitkämäki w ostatnim rzucie poprawił swój najlepszy wynik, mimo iż miał już zapewniony złoty medal, osiągając 90,33.
2008.
W roku 2008 w Pekinie odbywały się igrzyska olimpijskie, podczas których Norweg bronił tytułu mistrzowskiego wywalczonego przed czterema laty w Grecji. Eliminacje odbyły się 21 sierpnia – Norweg z dziewiątym wynikiem eliminacji (79,85) awansował do finału. W finale, który odbył się 23 sierpnia, Thorkildsen prowadził już od pierwszej kolejki przez cały konkurs. W piątej serii rzutem na odległość 90,57 ustanowił nowy rekord olimpijski, a z szóstej próby zrezygnował.
2009.
Główną imprezą sezonu 2009 były sierpniowe mistrzostwa świata. Thorkildsen zaczął od startu w Katarze gdzie osiągnął wynik 83,39. 21 sierpnia podczas eliminacji mistrzostw świata rzucił 80,37 i z szóstym wynikiem całych kwalifikacji awansował do finału. Dwa dni później, w niedzielę 23 sierpnia, w drugiej serii rzutów konkursu finałowego czempionatu osiągnął rezultat 89,59, który pozwolił mu zdobyć pierwszy w karierze złoty medal mistrzostw świata. Dzięki temu sukcesowi Norweg stał się pierwszym w historii oszczepnikiem, który posiada w dorobku zarówno tytuł mistrza olimpijskiego, mistrza Europy jak i mistrza świata. Po mistrzostwach, 28 sierpnia, w Zurychu podczas kolejnej edycji zawodów Weltklasse Zürich wynikiem 91,28 ustanowił swój najlepszy wynik w sezonie i najlepszy wynik na świecie w całym sezonie. Na zakończenie sezonu Thorkildsen zwyciężył w Salonikach podczas światowego finału lekkoatletycznego.
2010.
Głównym celem dla Norwega w sezonie 2010 były sierpniowe mistrzostwa Europy w Barcelonie, podczas których oszczepnik bronił złotego medalu wywalczonego cztery lata wcześniej w Szwecji. Pierwszym startem w 2010 roku były dla Thorklidsena zawody Shanghai Golden Grand Prix, które wygrał z wynikiem 86,11. Po zaciętej walce z niemieckim miotaczem Matthiasem de Zordo zwyciężył w konkursie oszczepników na mistrzostwach Europy broniąc tym samym złota wywalczonego cztery lata wcześniej w Göteborgu. 22 sierpnia zdobył (z wynikiem 87,10) kolejny tytuł mistrza kraju. Zwycięzca łącznej punktacji Diamentowej Ligi 2010 w rzucie oszczepem. 5 września wygrał konkurs oszczepników podczas pucharu interkontynentalnego ustanawiając wynikiem 89,26 nowy rekord tej imprezy.
2011.
Pierwszy start w sezonie Norweg zaplanował na 6 maja w Dosze – podczas tych zawodów zajął piąte miejsce z wynikiem 83,63. Ostatni raz tak niską pozycję w konkursie Norweg zajął w 2005 roku. Na kolejnym mityngu diamentowej ligi – Shanghai Golden Grand Prix 2011 – Throkildsen zajął drugie miejsce uzyskując wynik 85,12 i przegrywając z Finem Tero Pitkämäkim, który wynikiem 85,33 wyrównał najlepszy rezultat w sezonie należący do Siergieja Makarowa. Podczas zawodów w Chinach – przy piątym rzucie w konkursie – sportowiec nabawił się drobnej kontuzji i nie startował przez ponad miesiąc (m.in. nie wystąpił w mityngu Bislett Games 2011 w Oslo). W swoim pierwszym starcie po urazie, 25 czerwca w Kuortane, osiągnął wynik 84,33 i zwyciężył w zawodach. Podczas mistrzostw Norwegii w Byrkjelo, 14 sierpnia, osiągnął najlepszy wynik w sezonie rzucając 90,61 – oszczepnik przyznał, że nie był to według niego idealny rzut. Po zawodach w Byrkjelo Thorkildsen powiedział, że uważa iż w rzucie oszczepem powinno dokonywać się pomiaru wiatru. Podczas mistrzostw świata w Taegu Norweg w eliminacjach uzyskał wynik 81,83 (minimum kwalifikacyjne wynosiło 82,50) i z siódmym rezultatem awansował do finału. W finale już w pierwszej kolejce na prowadzenie wyszedł późniejszy zwycięzca Niemiec Matthias de Zordo, który rzucił 86,27. Norweg po trzech kolejkach plasował się poza podium – dopiero w czwartym rzucie osiągnął wynik 84,78, który dał mu ostatecznie srebrny medal.
2012.
W pierwszym starcie w olimpijskim sezonie 2012 Norweg zajął z wynikiem 79,53 czwarte miejsce podczas deszczowego mityngu Shanghai Golden Grand Prix 2012 w Szanghaju. Podczas czerwcowych mistrzostw Europy w Helsinkach Norweg nie obronił tytułu z 2010 – po trzech rzutach zajmował czwarte miejsce i opuścił stadion. Ostatecznie został sklasyfikowany na czwartej pozycji i nie zdobył medalu imprezy mistrzowskiej pierwszy raz od 2004 roku. Przyczyną nie najlepszego występu w Helsinkach okazał się uraz mięśnia dwugłowego uda. Podczas igrzysk olimpijskich w Londynie nie obronił złotego medalu wywalczonego 4 lata wcześniej w Pekinie zajmując w finałowym konkursie szóste miejsce. Po zajęciu dziesiątego miejsca w zawodach DN Galan 2012 w Sztokholmie, 17 sierpnia, postanowił zakończyć sezon.
Nagrody.
Na koniec 2004 roku Thorkildsen został wybrany sportowcem roku w Norwegii przez tamtejszych dziennikarzy sportowych. W 2008 wygrał plebiscyt European Athlete of the Year Trophy. Od 2004 do 2010 rokrocznie uznawany za najlepszego lekkoatletę Norwegii. W 2010 roku został uznany za najlepszego lekkoatletę maja w Europie. Na koniec sezonu 2010 zajął drugą lokatę w kolejnej edycji plebiscytu European Athlete of the Year Trophy przegrywając z francuskim sprinterem Christophe Lemaitre.
Rekordy Norwegii.
Thorkildsen w ciągu kariery 7 razy poprawiał rekord Norwegii.

</doc>
<doc id="196489" url="https://pl.wikipedia.org/wiki?curid=196489" title="Icek">
Icek



</doc>
<doc id="196491" url="https://pl.wikipedia.org/wiki?curid=196491" title="ZEO">
ZEO

ZEO (esp. Zamenhof/Esperanto-Objekto, liczba mnoga: ZEOj) – obiekt związany z esperantem lub Ludwikiem Zamenhofem. ZEO zazwyczaj jest ulicą lub pomnikiem.
Pierwszy raz ten skrót został użyty przez niemieckiego esperantystę Hugo Röllingera w książce "Monumente pri Esperanto – ilustrita dokumentaro pri 1044 Zamenhof/Esperanto Objektoj en 54 landoj." (Pomnikowo o esperanto – ilustrowana dokumentacja o 1044 obiektach związanych z Zamenhofem lub esperanto w 54 krajach) wydanej w 1997.
Do 2001 Röllinger zebrał listę 1260 takich obiektów na świecie. Najwięcej ZEOj znajduje się w Brazylii, w Polsce jest ich ponad 100.
ZEOj w Polsce.
Ulica Zamenhofa: Białystok, Gdańsk, Gdynia, Sopot, Katowice, Kielce, Koszalin, Kraków, Lublin, Łódź, Nowy Sącz, Ostrów Wielkopolski, Poznań, Rzeszów, Tarnów, Warszawa
Plac Zamenhofa: Szczecin, Wałbrzych, Wrocław
Skwer Zamenhofa: Bydgoszcz, Elbląg
Ulica Esperanto: Warszawa
Skwer Esperanto: Malbork
Ulica Esperantystów: Białystok, Gliwice, Lubań, Świdnica, Tarnów
Pomniki:
Murale: 
Znaczki pocztowe:
Kartki pocztowe z wydrukowanym znakiem opłaty pocztowej:
Duszniki-Zdrój:
Sopot:
Szczawno-Zdrój:
Warszawa:

</doc>
<doc id="196492" url="https://pl.wikipedia.org/wiki?curid=196492" title="Eugeniusz Waśkowski">
Eugeniusz Waśkowski

Eugeniusz Włodzimierz Waśkowski (ur. 21 lutego 1866 w Akermanie, Besarabia, zm. 29 maja 1942 w Warszawie) – polski prawnik, profesor uniwersytetu w Odessie i Uniwersytetu Wileńskiego, członek Polskiej Akademii Umiejętności, członek Komisji Kodyfikacyjnej RP.
Życiorys.
Był synem ziemianina Włodzimierza i Malwiny z Czechowskich. Miał brata Anatola - sędziego Sądu Najwyższego. Uczęszczał do gimnazjum w Odessie, w latach 1884-1888 studiował prawo na uniwersytecie w Odessie; uzupełniał studia na uniwersytetach w Berlinie, Lipsku i Paryżu (1888). Naukę w Odessie zakończył uzyskaniem stopnia kandydata praw na podstawie pracy "Ograniczenie windykacji" (1888). Odbył aplikację sądową w Odessie (1888–1894), następnie pracował jako adwokat; w 1897 habilitował się na uniwersytecie w Odessie (praca "Organizacyja adwokatury") i został docentem w Katedrze Postępowania Cywilnego tej uczelni. Wraz z nominacją na profesora nadzwyczajnego (1904) objął kierownictwo Katedry. Na podstawie pracy "Cywilisticzeskaja mietodołogija" uzyskał w 1901 stopień doktora prawa cywilnego. W roku akademickim 1906/1907 pełnił funkcję prorektora uniwersytetu w Odessie, a od 1907 był profesorem zwyczajnym. Utracił miejsce pracy w 1909 za przeciwstawianie się polityce represji wobec uczestników powstania 1905. Ponownie zatrudniony w 1917, objął swoją poprzednią katedrę oraz został dziekanem Wydziału Prawa. W Odessie przebywał do 1924 r.
Od 1924 był profesorem Uniwersytetu Wileńskiego; kierował Katedrą Prawa i Procedury Cywilnej i Katedrą Prawa Cywilnego, pełnił funkcję dziekana Wydziału Prawa w roku akademickim 1925/1926, a od 1936 prowadził wykłady jako profesor honorowy. 
W 1938 został powołany na członka korespondenta Polskiej Akademii Umiejętności. Należał również do Towarzystwa Przyjaciół Nauk w Wilnie oraz Towarzystwa im. Ignacego Daniłowicza w Wilnie. Pełnił funkcję sędziego pokoju w Odessie (1917–1919), w Wilnie był od 1919 prezesem Zjazdu Miejskiego Sędziów Pokoju. Od 1926 (do wybuchu II wojny światowej) brał udział w pracach Rady Prawniczej Ministerstwa Sprawiedliwości, od 1928 zasiadał w Komisji Kodyfikacyjnej RP; był także sędzią honorowym przy wileńskim Sądzie Okręgowym.
Wilno opuścił tuż przed wojną. Zamieszkał w Warszawie na Saskiej Kępie. Zmarł 29 maja 1942 r. i - jak ustalono w 2021 r. - 2 czerwca 1942 r. został pochowany na Starych Powązkach. 
Najważniejsze publikacje.
Zainteresowania naukowe Waśkowskiego obejmowały postępowanie cywilne oraz teorię prawa cywilnego. W pracy "Kurs grażdanskogo processa" (1913) omówił szeroko sądownictwo, podmioty i przedmioty prawa oraz stosunki procesowe według ustawy rosyjskiej. Opracował podstawowe źródła do poznania polskiego procesu cywilnego ("Podręcznik procesu cywilnego", 1932; "System procesu cywilnego", 1932). Zajmował się także prawem morskim handlowym. Współpracował z "Gazetą Sądową Warszawską". 
Z innych prac Waśkowskiego można wymienić:

</doc>
<doc id="196493" url="https://pl.wikipedia.org/wiki?curid=196493" title="Kopiec Powstania Warszawskiego">
Kopiec Powstania Warszawskiego

Kopiec Powstania Warszawskiego – sztuczne wzniesienie znajdujące się na Czerniakowie w warszawskiej dzielnicy Mokotów po południowej stronie ulicy Bartyckiej. Kopiec ten uchwałą Rady Miasta Stołecznego Warszawy z 24 marca 2004 został nazwany Kopcem Powstania Warszawskiego.
Historia.
Pomysł usypania w Warszawie kopca z ruin miasta pojawił się już w 1945 r. Orędownikiem tego był inżynier Stanisław Gruszczyński – architekt z Biura Odbudowy Stolicy. Widział kopiec na Powiślu, a później przy ulicy Grzybowskiej, w pobliżu dzisiejszego Muzeum Powstania Warszawskiego. Autor koncepcji kilkukrotnie zmieniał nazwy kopca, proponując m.in.: „Pomnik Zburzonej Warszawy”, „Grób Warszawy” czy „Kopiec Wolności”. Gruszczyński zmarł w 1958 r. nie doczekawszy realizacji swojej idei.
Sypanie obecnego kopca rozpoczęto po 1945, zwożąc na Czerniaków gruz ze zniszczonych warszawskich budynków. Był jednym z czterech tego typu miejsc na terenie miasta (pozostałe to: Kopiec Moczydłowski, Górka Szczęśliwicka oraz nieistniejący kopiec u wylotu ul. Krasińskiego).
Jeszcze w latach 60. XX wieku na kopiec wjeżdżały śmieciarki, zwalając tu gruz i śmieci. Stąd nazwa kopca używana w tych latach: „Zwałka”, „Śmieciara”. Na planie Warszawy wydanym w 1995 użyto nazwy kopca: „Góra Śmieci”. Na innych mapach bywał opisywany jako „Kopiec Czerniakowski”. W latach 60. i 70. wśród studentów Uniwersytetu Warszawskiego, którzy odbywali studium wojskowe w pobliskich barakach, obowiązywała nazwa „Kopiec (lub Kurhan) Kucejki” od nazwiska kapitana LWP (a później majora) Kucejki, który uczył w tym studium i był bohaterem niezliczonych anegdot.
Na przełomie wieków u podnóża kopca od strony ulicy Bartyckiej leżał duży głaz granitowy z napisem: „GŁAZ POD KOPIEC KONSTYTUCJI 1791”.
Około 1998 środowisko Światowego Związku Żołnierzy Armii Krajowej z inicjatywy ppłk. Eugeniusza Ajewskiego ps. „Kotwa” zaproponowało uporządkowanie kopca i nazwanie go „Kopcem Pamięci Narodowej”. Po dyskusjach ze środowiskiem ŚZŻAK radni Warszawy podjęli 24 marca 2004 uchwałę o nadaniu nazwy „Kopiec Powstania Warszawskiego” kopcowi usytuowanemu po południowej stronie ulicy Bartyckiej. Z okazji 60. rocznicy wybuchu powstania warszawskiego uporządkowano szczyt kopca i zbudowano schody umożliwiające wygodne dojście od ul. Bartyckiej.
Stan obecny.
Na wyłożonej kostką płaszczyźnie zainstalowany jest kilkumetrowej wysokości symbol Polski Walczącej. Monument został zaprojektowany przez żołnierza Armii Krajowej, ppłk. inż. architekta Eugeniusza Ajewskiego. Po dwóch stronach monumentu umieszczono 2 tablice pamiątkowe. Pierwsza poświęcona jest pamięci żołnierzy AK, powstańców warszawskich i mieszkańców Warszawy pomordowanych i poległych w latach 1939–1944, a druga – twórcy monumentu. Na szczyt prowadzą schody, które od sierpnia 2004 noszą nazwę alei Godziny „W”. Wzdłuż schodów ustawione są setki małych drewnianych krzyży, w okresie rocznic powstańczych przepasanych biało-czerwonymi opaskami.
Tradycyjnie w dniu 1 sierpnia, w rocznicę wybuchu powstania warszawskiego, na kopcu o godz. 21:00 odbywają się uroczystości, w trakcie których następuje rozpalenie ogniska, ogniem przyniesionym przez „sztafetę pokoleń” z Grobu Nieznanego Żołnierza. W skład „sztafety pokoleń” wchodzą kombatanci, żołnierze, harcerze i strażnicy miejscy. Ognisko płonie przez 63 dni, do 3 października i jest utrzymywane przez Straż Miejską.
Ze szczytu kopca można podziwiać panoramę Warszawy w kierunku południowym i zachodnim.
U podstawy kopca, od strony parkingu przy ul. Bartyckiej znajduje się tablica/obelisk zaprojektowana przez arch. Roberta Drzazgę, informująca o historii powstania kopca i o jego nazwie.
Wokół kopca ma zostać urządzony park akcji „Burza” o powierzchni 8,1 ha.

</doc>
<doc id="196496" url="https://pl.wikipedia.org/wiki?curid=196496" title="Andre Frossard">
Andre Frossard



</doc>
<doc id="196500" url="https://pl.wikipedia.org/wiki?curid=196500" title="Doriajos">
Doriajos

Doriajos lub Dorieus (VI wiek p.n.e.) – syn króla Sparty Anaksandridasa II, brat Kleomenesa I. 
Pod koniec VI wieku p.n.e. wyprawił się na kartagińskie wybrzeże Afryki i założył tam kolonię Kinyps. Wyparcie zastępu Doriajosa z okolicy Leptis zajęło Kartagińczykom trzy lata. Po powrocie do Sparty Doriajos ponownie wyruszył na Zachód. Zachęcony pomyślną przepowiednia wyroczni delfickiej jako cel wyprawy obrał Sycylię. W sąsiedztwie góry Eryks Doriajos założył miasto, które nazwał Herakleą, jednak zjednoczone siły Fenicjan i mieszkańców Segesty pokonały Doriajosa, który zginął w bitwie, i zburzyły Herakleę.

</doc>
<doc id="196503" url="https://pl.wikipedia.org/wiki?curid=196503" title="Leptis">
Leptis

Leptis – dwa kartagińskie miasta założone na wybrzeżu Afryki: Leptis Magna i Leptis Minor. 
"Leptis Magna" założyli według Salustiusza koloniści z fenickiego Sydonu na obszarze dzisiejszej Libii. Podczas współczesnych wykopalisk archeologicznych odkryto cmentarzysko z III-II wieku p.n.e. oraz rzeźby punickie z okresu hellenistycznego.
"Leptis Minor" (dzisiejsze Lamta) – kolonia fenicka na terytorium dzisiejszej Tunezji.

</doc>
<doc id="196505" url="https://pl.wikipedia.org/wiki?curid=196505" title="Carl Jänisch">
Carl Jänisch

Carl Ferdinand Jänisch, ros. Карл Андреевич Яниш (ur. 11 kwietnia 1813 w Wyborgu, zm. 7 marca 1872 w Sankt Petersburgu) – rosyjski szachista fińskiego pochodzenia, teoretyk i autor kompozycji szachowych.
Życiorys.
Dzieciństwo i młodość spędził w Moskwie. Po ukończeniu studiów mechanicznych w Petersburgu został wykładowcą i pracownikiem naukowym macierzystej uczelni. Już w latach trzydziestych należał do elity rosyjskich szachistów. Pasjonował się szachami, które traktował jak przedmiot naukowych badań. W 1837 roku w Petersburgu wydał swoją pierwszą szachowo-naukową pracę "Découvertes sur le cavalier aux échecs" ("Studia nad skoczkiem szachowym"). W 1839 roku pokonał Lionela Kieseritzky'ego w meczu korespondencyjnym Dorpat–Petersburg.
W 1840 roku porzucił karierę naukową i stanowisko adiunkta, pragnąc poświęcić się całkowicie studiom nad szachami. Wkrótce opublikował dwutomową pracę "Analyse nouvelle des ouvertures du jeu des échecs" ("Nowoczesna analiza otwarć szachowych"). Pierwszy tom został wydany w 1842 roku w Dreźnie, drugi - rok później w Petersburgu. Była to pierwsza książka, która w encyklopedyczny sposób przedstawiała ówczesny stan teorii otwarć szachowych. Z pięciuset stron tego dzieła, niemal jedną piątą zajmowały analizy wariantów. Autor wzbogacał znane warianty własnymi koncepcjami, przytaczał również analizy Aleksandra Pietrowa oraz przykłady z praktyki. Książka przyniosła autorowi rozgłos i szacunek w szachowym świecie. W 1847 roku przetłumaczona na angielski, już w 1855 doczekała się wznowienia w Anglii.
Zaliczany do szachowych koryfeuszy Jänisch otrzymał w 1851 roku zaproszenie na pierwszy międzynarodowy turniej szachowy w Londynie, organizowany przez Howarda Stauntona. Wybrał się w podróż do Anglii, jednak nie dotarł na czas. Po turnieju poniósł dotkliwą porażkę 2½ - 7½ w dziesięciopartiowym meczu ze Stauntonem. Podczas pobytu w Londynie dwukrotnie wygrał z Augustusem Mongredienem. W 1854 roku w Petersburgu rozegrał dwa mecze z Ilją Szumowem (5 - 3 i 5 - 7) oraz jeden, remisowy (2 - 2), z Siergiejem Urusowem.
W 1856 roku Jänisch redagował pierwszy w Rosji dział szachowy w dzienniku "Sankt-Peterburgskije Wiedomosti". Był sekretarzem Petersburskiego Klubu Szachowego i autorem pierwszego rosyjskiego kodeksu szachowego. W całym okresie swojej aktywności opublikował setki artykułów i opracowań, między innymi analizy partii rosyjskiej (w 1842 roku), partii hiszpańskiej (1849) i włoskiej (1855). Ukoronowaniem jego szachowych poszukiwań było trzytomowe dzieło "Traité des applications de l'analyse mathématique au jeu des échecs" ("Traktat o zastosowaniu analizy matematycznej w szachach"), wydane w Petersburgu w latach 1862 - 1863. W ostatnich latach życia pracował nad czwartą częścią traktatu, jednak prac tych nie zdołał ukończyć.
Wniósł znaczny wkład w rozwój teorii debiutów, jego nazwisko nosi jeden z gambitów w partii hiszpańskiej, powstający po posunięciach:
Według retrospektywnego systemu Chessmetrics, najwyższy ranking osiągnął w lipcu 1851 r., z wynikiem 2456 punktów zajmował wówczas 10. miejsce na świecie.

</doc>
<doc id="196506" url="https://pl.wikipedia.org/wiki?curid=196506" title="Carl Jaenisch">
Carl Jaenisch



</doc>
<doc id="196512" url="https://pl.wikipedia.org/wiki?curid=196512" title="Uhistoryczniony ewolucjonizm">
Uhistoryczniony ewolucjonizm



</doc>
<doc id="196514" url="https://pl.wikipedia.org/wiki?curid=196514" title="Stocznia Szczecińska">
Stocznia Szczecińska



</doc>
<doc id="196518" url="https://pl.wikipedia.org/wiki?curid=196518" title="Grześ">
Grześ

Grześ (słow. "Lúčna", 1653 m) – dwuwierzchołkowy szczyt w Tatrach Zachodnich, znajdujący się w grzbiecie granicznym na zachód od Polany Chochołowskiej.
Topografia.
Grześ znajduje się w bocznej, długiej północnej grani Wołowca odchodzącej od Wołowca na północ. Na głównym, zachodnim wierzchołku Grzesia zmienia ona kierunek na wschodni, a na niższym, zwanym Kruźlikiem skręca na północny wschód. Przebiega nią granica polsko-słowacka oraz Wielki Europejski Dział Wodny między zlewiskami Morza Bałtyckiego i Morza Czarnego. Grześ jest zwornikiem dla trzech grani i trzech grzęd (wszystkie z wyjątkiem grzędy zachodniej i wschodniej odchodzą od głównego wierzchołka):
Masyw Grzesia wznosi się nad 3 dolinami: Bobrowiecką, Łataną i Chochołowską.
Nazewnictwo.
Według "Wielkiej encyklopedii tatrzańskiej" polska nazwa szczytu pochodzi od gwarowego, góralskiego słowa "grześ" oznaczającego grzbiet lub grzędę o stokach stromo opadających na dwie strony. Przez polskich górali dawniej nazywany był Kończystym, przez słowackich Lúčna lub Končistá. Nazwa słowacka pochodzi od niedużej grzędy i polanki Łuczna ("Lúčna"), na której w 1615 stał szałas. Później na słowackich mapach nazwę polanki przesunięto na szczyt. Na dawnych mapach natomiast opisywany był nazwą "Hruby", nazwę "Grześ" na mapach wprowadzono dopiero w 1934 r.
Opis szczytu.
Grześ zbudowany jest z twardych piaskowców kwarcytowych z triasu. Wyżej, w kierunku Wołowca ich miejsce zajmują twarde skały krystaliczne. Partie wierzchołkowe są łagodnie zaokrąglone, trawiaste i zarastające kosodrzewiną. Dawniej były wypasane, wchodziły w skład Hali Chochołowskiej. Po polskiej stronie jest to własność górali zrzeszonych we Wspólnocie Leśnej Uprawnionych Ośmiu Wsi. Na niektórych mapach zaznaczane są jeszcze pasterskie nazwy dawnych podszczytowych halizn: Kruźlik (na południowo-wschodnich stokach, pod wschodnim wierzchołkiem Grzesia o tej samej nazwie) i Suchy Upłaz (stoki opadające do Przełączki pod Grzesiem). Wypasane były również stoki po słowackiej stronie. Należały do odrębnej hali użytkowanej przez miejscowości Trzciana i Dłuhałuka. Od nazwy tej drugiej miejscowości pochodzi nazwa zbocza Długa Łąka ("Dlhá lúka") w Dolinie Zadniej Łatanej.
Ze szczytowych halizn Grzesia rozciąga się rozległy widok na szczyty Tatr Zachodnich, szczególnie efektowny jesienią, gdy zbocza i szczyty wybarwiają się rudziejącym sitem skuciną, czerwieniejącymi kępami borówek i żółtymi bliźniczki psiej trawki. Na stokach Trzydniowiańskiego Wierchu widać wystające z murawy tzw. Gęsi – białe skały kwarcytowe. Pomiędzy dwoma słabo wyodrębnionymi wierzchołkami Grzesia znajduje się niewielki okresowy stawek. W południowym kierunku widoczne są Rohacze swoim wyglądem przypominające szczyty Tatr Wysokich.
Grześ jest odwiedzany zarówno przez polskich, jak i słowackich turystów. W zimie zjeżdżają z niego narciarze. Nartostrada istniała tutaj już przed II wojną światową, w 1956 została ponownie otwarta i obecnie dopuszczalna jest tutaj zimowa turystyka narciarska. Na szczycie znajduje się drewniany krzyż, ustawiony w roku 1992 na pamiątkę konspiracyjnych spotkań działaczy opozycyjnych z Polski i Słowacji.
Szlaki turystyczne.
Słowacki niebieski szlak na Bobrowiecką Przełęcz został zamknięty przez TANAP w czerwcu 2008 r. Grześ jest najłatwiej dostępnym szczytem w otoczeniu Doliny Chochołowskiej. Bywa głównym celem wycieczek, często też jest zdobywany podczas wejścia na Wołowiec.

</doc>
<doc id="196520" url="https://pl.wikipedia.org/wiki?curid=196520" title="Birofilistyka">
Birofilistyka

Birofilistyka (lub birofilia) – hobby polegające na kolekcjonowaniu akcesoriów związanych z piwem.
Akcesoria.
Birofilistyka polega na zbieraniu różnych akcesoriów związanych z piwem lub browarami, takich jak:
Giełdy birofiliów.
Kolekcjonerzy birofile spotykają się kilkanaście razy do roku na giełdach kolekcjonerskich. Największe z nich odbywają się w Tychach, Żywcu, Warszawie, Krakowie, Poznaniu, Grodzisku Wielkopolskim, Szczecinie, Radomiu, Białej Podlaskiej, Człuchowie, Elblągu.
Giełdy odbywają się raz w roku, jedynie giełda kolekcjonerska w Tychach odbywa się dwukrotnie. Największą z nich jest mająca konwencję piwnego święta-festiwalu impreza w Żywcu. Odbywa się tradycyjnie w trzeci weekend czerwca na terenie browaru, trwa 2 dni i przyciąga ponad dwa tysiące kolekcjonerów i miłośników piwa. Żywiecka giełda połączona jest z Festiwalem Piwowarów i Ogólnopolskim Konkursem Piw Domowych.

</doc>
<doc id="196522" url="https://pl.wikipedia.org/wiki?curid=196522" title="Wim Duisenberg">
Wim Duisenberg

 (ur. 9 lipca 1935 w Heerenveen, zm. 31 lipca 2005 w Faucon) – holenderski ekonomista, bankowiec i polityk, minister finansów (1973–1977), długoletni prezes holenderskiego banku centralnego, a także pierwszy prezes Europejskiego Banku Centralnego (1998–2003). Nadzorował wprowadzenie waluty euro w 2002.
Życiorys.
Ukończył stosunki międzynarodowe na Uniwersytecie w Groningen (1961), doktoryzował się z ekonomii na tej samej uczelni w 1965. Był pracownikiem naukowym tego uniwersytetu, następnie od 1966 do 1969 był zatrudniony w Międzynarodowym Funduszu Walutowym w Waszyngtonie. W latach 1969–1970 pracował w De Nederlandsche Bank (holenderskim banku centralnym), później wykładał makroekonomię na Uniwersytecie Amsterdamskim.
W 1959 wstąpił do Partii Pracy. Od maja 1973 do grudnia 1977 sprawował urząd ministra finansów w rządzie Joopa den Uyla. W 1977 i 1978 wykonywał mandat posła do Tweede Kamer. Przeszedł następnie do sektora bankowego, był doradcą zarządu Rabobanku (1978–1979) i jego wiceprezesem (1979–1981). W 1981 objął stanowisko dyrektora, a rok później prezesa De Nederlandsche Bank. Na czele banku centralnego stał przez piętnaście lat do 1997. W latach 1988–1990 i 1994–1997 był jednocześnie prezesem Banku Rozrachunków Międzynarodowych.
W 1997 powołany na prezesa Europejskiego Instytutu Walutowego, a rok później na prezesa nowo powołanego Europejskiego Banku Centralnego z siedzibą we Frankfurcie nad Menem. Kierował tą instytucją do 31 października 2003. Był później członkiem rad nadzorczych Rabobanku i Air France-KLM, a także przewodniczącym fundacji Rijksmuseum.
31 lipca 2005 został znaleziony martwy w przydomowym basenie. Przyczyną śmierci były problemy zdrowotne z sercem.
Odznaczony m.in. Orderem Lwa Niderlandzkiego klasy V i III oraz Orderem Oranje-Nassau klasy III.

</doc>
<doc id="196523" url="https://pl.wikipedia.org/wiki?curid=196523" title="Biegi uliczne">
Biegi uliczne

Biegi uliczne – biegi rozgrywane na ulicach miast, w których zwykle udział mogą wziąć także amatorzy. Rozgrywane są na dystansach od kilkuset metrów do 100 kilometrów. W przeciwieństwie do biegów na stadionie, obuwie nie może być wyposażone w kolce. 
Biegi uliczne to prosta i tania forma masowego uprawiania sportu. Rozgrywane są biegi przedszkolaków, szkolne, weteranów. Coraz powszechniejsze stają się biegi organizowane specjalnie dla kobiet. Biegi uliczne od wielu lat cieszą się wielką popularnością na całym świecie. W wielu miastach powstały stowarzyszenia biegaczy popularyzujące tę formę rekreacji. Do największych należą: nowojorski New York Road Runners Club i berliński SCC.

</doc>
