<doc id="196524" url="https://pl.wikipedia.org/wiki?curid=196524" title="Otłoczyn">
Otłoczyn

Otłoczyn – wieś sołecka w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
31 października 2011 r. wieś miała 483 osoby zameldowane na pobyt stały.
Wieś położona jest nad Wisłą i jej lewobrzeżnym dopływem rzeką Tążyną w pierwszej strefie klimatycznej Niziny Ciechocińskiej.
Przynależność administracyjna świecka i kościelna.
Od X wieku do XV wieku miejscowość administracyjnie należała do kasztelanii słońskiej, diecezja kujawska w Kruszwicy, a od XII wieku diecezja gnieźnieńska od 1325 dekanat inowrocławski, parafia Słońsko.
W latach 1466–1772 miejscowość administracyjnie należała do województwa inowrocławskiego zwanego też gniewkowskim, powiat Podgórz, metropolia gnieźnieńska, archidiecezja gnieźnieńska, dekanat inowrocławski, a od 1615 dekanat gniewkowski, parafia Podgórz.
W latach 1773–1920 miejscowość gminna administracyjnie należała do powiatu toruńskiego, metropolia gnieźnieńska, archidiecezja gnieźnieńska, dekanat gniewkowski, parafia rzymskokatolicka Podgórz, parafia protestancka menonitów Otłoczyn, obejmująca również sąsiednie wsie – od strony północnej Rudak i zachodniej Maciejewo, a od XIX wieku również wsie Czerniewice, Pieczenia, Brzeczka, Stare Grabie, Sarnak, Grabie, Poczałkowo i miasto Służewo. W 1902 wybudowano kościół protestancki we wsi Rudak i z podziału parafii Otłoczyn powstała tam nowa parafia protestancka. W 1905 wybudowano również nowy kościół protestancki w Otłoczynie, a w 1921 drewniany filialny kościółek rzymskokatolicki parafii Podgórz.
W latach 1920–1939 miejscowość administracyjnie należała do województwa pomorskiego, powiatu toruńskiego, gminy Popioły, metropolia gnieźnieńska, archidiecezja gnieźnieńska, dekanat gniewkowski, parafia Podgórz.
W latach 1945–1975 miejscowość administracyjnie należała do województwa bydgoskiego, powiatu toruńskiego, gromady Otłoczyn, metropolia gnieźnieńsko-poznańska, archidiecezja gnieźnieńska, dekanat gniewkowski, w 1945 w kościele poprotestanckim Rudak powstała parafia rzymskokatolicka obejmująca Otłoczyn, a z inicjatywy grupy parafian w Otłoczynie w 1946 roku w kościele poprotestanckim utworzona filialny kościół rzymskokatolicki parafii Rudak, od 1958 samodzielny ośrodek duszpasterski w Otłoczynie. W 1968 roku erygowano nową parafię pw. Najświętszego Serca Pana Jezusa w Otłoczynie. Po wojnie wieś była siedzibą władz gminy Popioły.
W latach 1975–1998 miejscowość administracyjnie należała do województwa włocławskiego, gminy Raciążek, a po jej likwidacji w 1976 do gminy Aleksandrów Kujawski, metropolia gnieźnieńsko-poznańska, archidiecezja gnieźnieńska, dekanat gniewkowski, a od 1986 dekanat Podgórz. W 1984 z części parafii Rudak i parafii Otłoczyn, obejmującą wieś Brzoza, utworzono nową parafię Czerniewice. W tych latach parafianie Otłoczyna z wielkim oddaniem postawili pomnik ofiar wypadku kolejowego w Otłoczynie i organizowali wielkie Polowe Msze Święte w rocznicę katastrofy gromadzące dziesiątki tysięcy ludzi.
Od 1992 roku po reformie administracyjnej Kościoła: metropolia gdańska, diecezja toruńska, dekanat Podgórz, parafia Otłoczyn.
Nazwa miejscowości.
Dawniej: prasłowiański "Otłoczyny", łac. "Otlucin", "Otluczino", niem. "Otloczyn" od X wieku, "Ottloczyn" wiek XVIII, "Ottlotschin" od XIX wieku.
Historia Otłoczyna.
Powstanie wsi było związane z przeprawą przez bród na Wiśle, który istniał na nizinie zalewowej rzeki zwanej potocznie w języku prasłowiańskim otłoczyny (zbutwiały wymoczony len) i od niej, zaczęto ją nazywać Otłoczyn. Na tym rozlewisku do dziś dziko rośnie len. Nizina rozlewiska zwana Otłoczyny z racji swojego ukształtowania była czynnikiem stymulującym powstania punktów osadniczych związanych z możliwością przeprawy przez naturalny, najlepszy bród przez Wisłę w jej północnym odcinku. Teren bogaty w podziemne złoża solanek i wód termalnych; w ostatnich wiekach szczególnie ceniony za jego właściwości mikroklimatyczne.
Prehistoria.
Wieloletnie badania terenowe realizowane przez Zespół Badań Kujaw, a następnie do chwili obecnej Zakład Prahistorii Polski Instytutu Prahistorii Uniwersytetu im. Adama Mickiewicza w Poznaniu, dają możliwość poznania historii Kujaw. W Otłoczynie znajdowała się przeprawa na wschodni brzeg Wisły, która była czynnikiem determinującym założenia punktów osadniczych, gdyż na przestrzeni znacznego odcinka Wisły, trudno było znaleźć lepszy punkt dla w miarę dogodnego przejścia przez tę rzekę. Na ogół brzegi są tutaj strome utrudniające przeprawę, a jedynie na wysokości Otłoczyna łagodne zbocza doliny umożliwiają swobodny dostęp do koryta rzeki.
Około czternastu tysięcy lat temu po wycofaniu się lądolodu skandynawskiego człowiek pojawił się tutaj w grupach łowiecko–zbierackich. Ślady jednego z najstarszych obozowisk ludności schyłkowego paleolitu odkryto po prawej stronie nad rzeką Tążyną. Wiedzę o wczesnoagrarnych społeczeństwach Niżu oraz rozwojem kulturowym społeczeństw Kujaw w neolicie i początkach epoki brązu zawdzięczamy programowi studiów prowadzonych od lat osiemdziesiątych XX wieku przez Zakład Prahistorii Polski. Dzisiaj te osady to wsie Gminy Aleksandrów Kujawski takie jak: Wilkostowo, Przybranowo, Poczałkowo, Przybranówek, Podgaj, Opoki, Opoczki, Grabie, Goszczewo, Otłoczynek, Otłoczyn i Wołuszewo. Społeczeństwa te posiadały umiejętności uprawy roli obróbki kamienia przez gładzenie i wiercenie otworów, chowu bydła, wyrobu ceramiki, tkactwa i posługiwania się łukiem. Należeli do tzw. kultury pucharów lejkowatych, kultury amfor kulistych (około 4500 lat p.n.e.) i kultury ceramiki sznurowej (około 2500 lat p.n.e.).
Badania archeologicznych doprowadziły do odkrycia w Otłoczynie tzw. grobów kloszowych z IV wieku p.n.e., dwóch cmentarzysk z pięciu wieków do I wieku n.e. oraz na ślady pieca warzelnego, wykorzystywanego do produkcji soli w okresie lateńskim (II i I wiek p.n.e.), jednego z najstarszych w Europie, który archeolodzy łączą z wpływami kultury celtyckiej na tym terenie. Pewne jest istnienie osady w Otłoczynie w II wieku p.n.e. to jest od zwiększenia wymiany handlowej od III wieku p.n.e. do V wieku n.e.
Szlak bursztynowy na Kujawach.
Bursztyn bałtycki znany był w Rzymie i Grecji, ale także w Babilonie i Egipcie. Najstarsze szlaki bursztynowe kształtowały się w epoce brązu (1700–650 p.n.e.). W III w. p.n.e. szlak bursztynowy do brodu na Wiśle w Otłoczynie spopularyzowali Celtowie, a po nich (I–IV w. n.e.) przejęli go i rozwinęli Rzymianie. Nie istniał jeden ściśle wytyczony trakt łączący Cesarstwo Rzymskie z terenami nadbałtyckimi. Trakty te rekonstruuje się na podstawie znalezisk archeologicznych. Wyznaczają je skupiska osadnicze i ciągi rzeczne, łatwiejsza możliwość przeprawy przez bród dużych rzek, a przede wszystkim przedmioty wymiany handlowej, zwłaszcza rzymskie importy (naczynia z brązu, szkło, ceramika i numizmaty).
Szlak bursztynowy połączył wybrzeże Adriatyku i Bałtyku, Cesarstwo Rzymskie z krainami dalekiej Północy, tajemniczym Barbaricum. Szlak obsługiwał również zaopatrzenie Rzymian w skóry, futra, ryby, miód, a także sól i pierze. Towarem, w który obfitowały tereny „Barbaricum” byli niewolnicy. Sprzedawano jeńców, a nawet członków własnego plemienia. Dla osad znad Tążyny i Wisły było to szansą rozwoju i kontaktu ze światem, uczenia się od nich. Spowodowało to rozwinięcie w ramach grupy przeworskiej tzw. grupy kruszańskiej (nazwa od miejscowości Krusza Zamkowa). Grupa ta znała koło garncarskie i charakteryzowała się wysokim poziomem metalurgii, używała żarna do produkcji mąki, pojawiły się nowe obrządki religijne. Znajdywanie monet rzymskich w Otłoczynie świadczy o bardzo ożywionych stosunkach handlowych przy okazji sprowadzania bursztynu.
Szlak bursztynowy prowadził z Akwilei nad Morzem Adriatyckim przez Przełęcz Piro (Hrusica – 867 m n.p.m.), Emone (Lublana), Poetoovio (Ptuj), Scarabantie (Sopron) i punkt wypadowy z imperium rzymskiego na tereny barbarzyńskie leżące na „limesie” miasto Carnuntum, a dalej przez naddunajskie faktorie, Czechy i Morawy, Bramę Morawską na Śląsk do Wrocławia lub Opola nad Prosnę na Kalisz (Calisia). Stąd droga prowadziła w górę Swędrni do Powy lub Czarnej Strugi i z biegiem tej rzeki do przeprawy przez Wartę w rejonie Konina (Setidava), a dalej wzdłuż Noteci nad Jezioro Gopło do Kruszy Zamkowej i wzdłuż Tążyny do Otłoczyna. Cytowane studia wniosły szczegółowy wizerunek kujawskiego odcinka szlaku. Jego przebieg wyznaczają m.in. „wysepki osadnicze”, zajmujące powierzchnie o średnicy 1,5–2,5 km, rozmieszczone w regularnych odstępach mniej więcej około 20 km od siebie. W sumie na odcinku Konin – Otłoczyn można spotykać pięć takich skupień zlokalizowanych w rejonie Paniewa, Kościeszek, Kruszy Zamkowej oraz Gąsek i Opok.
Poszczególne osady centralne pełniły funkcje punktów etapowych, tj. punktów zatrzymania się wędrujących szlakiem bursztynowym podróżnych, gdzie mieściły się też stacje wymiany towarów.
Ostatnim jednym z kluczowych punktów w organizacji kujawskiego odcinka szlaku bursztynowego – w jego najbardziej znanej, złożonej wersji; ze schyłku starożytności – jest przeprawa w Otłoczynie. Przeprawa kończy fragment szlaku zawartego pomiędzy Wartą a Wisłą, którego centralny system osadniczy usytuowany był w rejonie Kruszy Zamkowej koło Inowrocławia. System ów w efekcie najnowszych badań prof. Aleksandry Cofta-Broniewskiej można identyfikować ze znanym z przekazu Ptolemeusza emporium Askaukalis. Z rejonu emporium znane są najbardziej złożone kompleksy źródeł dokumentujących miejscowe bursztyniarstwo.
W Otłoczynie stwierdzono, jak dotąd, istnienie 6 stanowisk archeologicznych, w tym dwu cmentarzysk i jednej osady. Nie jest to silny zespół osadniczy, szczególnie gdy się weźmie pod uwagę, że stanowi pozostałość osadnictwa z pięciu stuleci (I wiek n.e. – IV wiek n.e.). Słabe gleby pozwalały uprawiać jedynie żyto, hodować świnie, kozy i owce. Istniało warzelnictwo soli i garncarstwo. Prawdopodobnie istniało małe centrum metalurgii.
W IV wieku naszej ery otworzył się okres wędrówek ludów, który trwał do VI wieku. Wyznaczył on okres schyłku starożytności inicjował rozwój doby średniowiecza. Przez bród na Wiśle w Otłoczynie przeprawiały się liczne grupy plemienne. Hunowie, Wandalowie, Burgundowie, Gotów i Gepidzi, a po nich ekspansja ludów bałtyckich. Na Kujawach nastąpił upadek kultury przeworskiej. Koniec tego okresu to spadek gęstości osadnictwa i wpływów rzymskich. Ziemie te zaczęły zasiedlać plemiona słowiańskie, a od jej (związanej z lnem) przydatnej praktycznie funkcji zwanej Otłoczyny osada obsługująca bród przez Wisłę przyjęła nazwę Otłoczyn. Pierwsi to najprawdopodobniej Sklawenowie. Wcześni Słowianie z północy lub z dorzecza Dniestru. Następował powolny wzrost gospodarczy, uprawiali ziemię, bydło, tkali na krosnach len. Organizowali się we wspólnoty rodowe, pojawiły się pierwsze grody obronne. Najprawdopodobniej pierwszymi w Otłoczynie byli Goplanie znający się na czerpaniu korzyści z terenów podmokłych. Później podbici przez Polan, dobrych rolników i wojów z umiejętnością budowy grodów.
Średniowiecze.
Średniowiecze to liczne przemarsze wojsk grabieżców napadających na Kujawy i Wielkopolskę, Prusów, ale głównie Krzyżaków prowadzących metodę częstych wojen podjazdowych, które trwały aż do pokoju w Kaliszu zawartego w 1343 roku.
Bród na Wiśle był strategicznym miejscem, co potwierdzają wykopaliska. Na terenach nadwiślańskich odkryto umocnienia obronne z pali drewnianych i szczątki poległych w bojach wojów. Karol Bunsch w kilku swoich powieściach historycznych wymienia Otłoczyn i opisuje obronę przeprawy strzeżonej przez polskich rycerzy. Pierwsza notowana wzmianka o Otłoczynie pochodzi 1015 roku. Najstarszym znanym właścicielem ziemskim, który posiadał dobra w tych okolicach był Wojsław (zm. po 1140) z rodu Powałów (Ogończyków), który posiadał m.in. Otłoczyn i Ostrowąs. Otłoczyn został w 1191 r. podarowany przez Ogończyków Klasztorowi Norbertanek ze Strzelna, a potem wszedł w skład dóbr Biskupów Kujawskich w Kruszwicy. Inne posiadłości Ogończyków, Opoki i Ostrowąs, w XIII w. również weszły w skład własności kościelnej – należały do Biskupów Płockich. Zaczęły powstawać pierwsze karczmy dla podróżnych przeprawiających się przez Wisłę. Tę część Otłoczyna nazywano Karczemką. Wymieniony wśród włości Biskupów Kujawskich w dokumencie księcia kujawskiego Kazimierza, syna Konrada mazowieckiego w roku 1250. Otłoczyn w 1215 r. "na mocy układu opata z Trzemeszna z Biskupem Kujawskim Bartonem pozostał w posiadaniu biskupa. Według tegoż dziedzicem tej wsi był kiedyś Sasin, ojciec Gedki Biskupa Mazowieckiego. Gedko Sasinowic następnie zamienił tę wieś z pewnym Klemensem na Latowice. Klemens umieszczając córkę w klasztorze strzeleńskim, dał z nią i wieś. Klasztor zaś zamienił ją z Biskupem Kujawskim Michałem na młyn Quetsen". Wojska Polskie również wykorzystywały bród do swoich przemarszów na Prusy. W 1410 roku, kiedy to po zwycięstwie pod Grunwaldem Władysław II Jagiełło w Raciążku prowadził rozmowy pokojowe z Krzyżakami. W dokumencie z roku 1583 Otłoczyn przypisany jest do parafii Słońsko. Był on siedzibą kasztelanii i grodem książęcym wzmiankowanym w dokumentach w 1065 roku, a parafia Słońsko należy do najstarszych w Polsce, była erygowana pod koniec X wieku.
I Rzeczpospolita.
Na przełomie XVI i XVII wieku osiedlili się wzdłuż Wisły, w Nizinie Ciechocińskiej, menonici, odłam anabaptystów, którzy uciekli przed prześladowaniami ze swej ojczyzny. Pierwszych osiedlano w Otłoczynie w 1598 roku, w Słońsku 1605 r. i w Wołuszewie w 1628 r. Zwano ich popularnie Olędrzy, Olendrzy, Holendrzy i nie wszyscy byli menonitami. Mianem tym określano wszystkich osadników osiedlających się na zalanych lub podmokłych gruntach w Rzeczypospolitej. Byli wśród nich Holendrzy, Fryzowie, Flamandowie, Fallandowie, Szkoci, Niemcy z Nadrenii i Czesi i Węgrzy. Osadnicy gospodarzyli inaczej niż rdzenni mieszkańcy. Mieli oni dobrze opanowaną skomplikowaną technikę budowania ziemnych umocnień, które służyły w celu ochrony polderów zalewowych Wisły. Razem budowali domy, młyny, tamy i zapory, cechowali się wielką pracowitością i wytrwałością w swoich przedsięwzięciach, a starali się być całkowicie samowystarczalni. Domy wznosili na specjalnych nasypach zwanych terpami, zaś pola przecinali rowami odwadniającymi. Cechowała ich wyjątkową solidarność i bardzo surowe zasady moralne. W Otłoczynie wzdłuż kanałów melioracyjnych, grobli i wałów rosną, dziś odnawiane, a przez nich kiedyś sadzone, wierzby. Zwyczaj ten i pierwsze sadzonki drzew, z których przycinane gałęzie, co roku, służyły im do budowy ziemnych umocnień, wprowadzili Olędrzy na terenach od Żuław po Mazowsze, gdzie osiedlali się wzdłuż Wisły, Bugu i innych rzek. Ostatni zostali zabici lub wypędzeni (jako „Niemcy”) w 1945 roku. Nieliczni potomkowie ze spolszczonych rodzin pozostali i mieszkają w Otłoczynie, Wołuszewie i Słońsku.
W 1765 r. z fundacji Jana Szymona Dębskiego, kasztelana brzeskiego, powstała w Otłoczynie kaplica drewniana jednonawowa, z zakrystią. Data budowy wyciętą na nadprożu, konstrukcja zrębowa, przykryta dwuspadowym dachem. Wewnątrz ołtarz barokowy z obrazami Matki Boskiej Częstochowskiej i św. Kazimierza oraz polichromowane kolebkowe sklepienie z motywami ptaków, liści i kwiatów. Nad prezbiterium wyniesiona wieżyczka z sygnaturką. Według informacji przekazywanych z pokolenia na pokolenie, w drodze do Torunia w dniu 2 czerwca 1812 roku, przy kaplicy zatrzymał się i modlił Napoleon Bonaparte, a na placu przy kaplicy zostali pochowani w 1830 roku polegli powstańcy, kiedy przez bród w Otłoczynie przeszła Rosyjska Armia Cesarska gen. Paskiewicza.
Polska pod zaborami.
Otłoczyn w 1793 r. po II rozbiorze Polski został zagrabiony do Prus. Od 1807 r. do 1815 należał do Księstwa Warszawskiego, by na mocy postanowień kongresu wiedeńskiego, dnia 22 września znów powrócić w niewolę Prus. Ostatecznie w owych czasach granicę w Otłoczynie delimitowano w 1823 r. Jej opis od strony protektoratu rosyjskiego z tych czasów:
W latach 50. XIX w. grupa przemysłowców polskich i zagranicznych (niemieckich, belgijskich i in.) rozpoczęła starania o zbudowanie linii kolejowej łączącej Królestwo Polskie z Rosją i Prusami oraz in. krajami zachodnioeuropejskimi. Nową linię proponowano budować z Łowicza mającego już wówczas połączenie poprzez Skierniewice z Warszawą, przez Kutno, Włocławek, Toruń do Bydgoszczy. Władze rosyjskie odnosiły się początkowo negatywnie do tej inicjatywy i dopiero po wybudowaniu linii kolejowej z Bydgoszczy do Otłoczyna – ostatniej stacji przed granicą prusko-rosyjską, wyraziły zgodę na rozpoczęcie budowy kolei nadwiślańskiej. W tym celu powołano Towarzystwo Kolei Żelaznych, które rozważało różne warianty przebiegu linii kolejowej, m.in. przez Włocławek, Nieszawę, Ciechocinek lub Brześć Kujawski i Służewo. Wymienione miejscowości nie wyraziły zgody na budowę kolei więc na budowę stacji granicznej wybrano tereny zaoferowane przez Władysława Trojanowskiego – wieś Białe Błota położoną w odległości 2 km od granicy przebiegającej wzdłuż rzeki Tążyny.
W lutym 1857 r. podpisano umowę rosyjsko pruską o budowie kolei żelaznej zwanej koleją warszawsko-bydgoską. Budowę rozpoczęto w maju 1861 roku, a już w dniu 4 grudnia 1862 roku uruchomiono połączenie kolejowe Prus z Rosją z Bydgoszczy do Łowicza. Otwarto przejście graniczne Otłoczyn – Białe Błota, gdzie nowo budowany dworzec nazwano Alexandrowo (dzisiaj miasto Aleksandrów Kujawski). Uruchomienie linii kolejowej odbyło się bez rozgłosu. Nowy szlak handlowy przebiegający przez Otłoczyn oficjalnie nazwano "Drogą Żelazną Warszawsko-Bydgoską". Jak podawał ówczesny Tygodnik Ilustrowany nr 174 z 1863 roku, "Na pamiątkę zbudowania drogi bydgoskiej wykonano w Brukseli medal z brązu, mający około 3 cali średnicy. Medal ten przedstawia z jednej strony parochód w biegu, a z drugiej wymienione są nazwiska założycieli towarzystwa drogi żelaznej, członków rady zarządzającej, byłego dyrektora i starszego inżyniera naczelnie prowadzącego budowę". Nowy Przysiółek Otłoczyna zwano powszechnie w owych czasach Komornickie Budy.
Kiedy poznano i udokumentowano walory klimatyczne terenu rozlewiska Wisły od Torunia do Nieszawy zwanego oficjalnie w dokumentach od drugiej połowy XIX wieku Nieszawską Niziną ranga Otłoczyna znowu wzrosła, tym razem jako miejscowości letniskowo-wypoczynkowej. Po drugiej stronie granicy zaboru Rosyjskiego istniało już uzdrowisko – Ciechocinek. Mieszkańcy Torunia przyjeżdżali w salonkach kolejowych na bocznice stacji Otłoczyn, w nich spędzali noce, a w dzień korzystali z uroków Otłoczyna położonego w pierwszej strefy klimatycznej Nieszawska Nizina. Na wzgórzach widokowych powstały tarasy i letniskowe budynki dancingowe. W końcu XIX wieku rozpoczęto regulację Wisły od Torunia do granicy, a objęto tą inwestycją nawet brzeg Wisły wsi Słońsk i Ciechocinka zaboru rosyjskiego. W tym czasie powstała jednostka (najstarsza na tym terenie) OSP Grabie-Otłoczyn, starsza była tylko jednostka OSP w Toruniu. Z tamtych czasów pochodzą liczne umocnienia ziemne, gdyż Otłoczyn jako miejscowość nadgraniczna był elementem XIX-wiecznej twierdzy Toruń.
W początkach XX w. w Otłoczynie były dwa kościoły protestancki i katolicki, dwa młyny, pięć karczm, powozownie, hotel, posterunek policji, areszt, szkoła, i poczta. Zgromadzenie Sióstr Franciszkanek Rodziny Maryi prowadziło przedszkole. W 1905 na osi dworca kolejowego wybudowano nowy neogotycki kościół protestancki parafii Otłoczyn. Tereny starego Otłoczyna z ruiną kościoła parafii Otłoczyn (która obejmowała swym zasięgiem od północy sąsiednią wieś Kuczek, a od zachodu Brzeczkę i Maciejewo), zostały wykupione przez kolonizatorów niemieckich i nazwane Balkau. W latach 1904–1906 trwał spór sądowy między F. Kröningiem posiadaczem Wolfskampe a Skarbem Państwa reprezentowanym przez Naczelnego Prezydenta Prowincji Prusy Zachodnie (sprawy graniczne). Tak nazwano należącą do Otłoczyna Wilczą Kępę.
Do 1920 roku istniała w Otłoczynie granica pomiędzy zaborem pruskim a wolną już Polską. Po odzyskaniu niepodległości, w pierwszej połowie XX wieku, odwieczną nazwę niziny – Otłoczyny, nazwanej w projektach regulacji Wisły Niederung (Nieszawska Nizina, 1891–1904) nazwano |Nizina Ciechocińska (1927), Balkau – Brzozą a tereny za torami kolejowymi od Otłoczynka i Stanisławowa z Górą Barbary, Górą Otłoczyn i kaplicą do karczmy Kuchnia przysiółka Karczemka oraz Wilcza Kępa powróciły do Otłoczyna.
II Rzeczpospolita.
Po odzyskaniu niepodległości władze polskie przywiązywały dużą wagę do walorów mikroklimatycznych i krajobrazowych Otłoczyna. W 1927 roku powstał projekt oraz wprowadzono umocowania prawne charakterystyczne dla miejscowości uzdrowiskowo-wypoczynkowej. Podobne jak dla Konstancina czy Podkowy Leśnej, tak zwane „miejscowości ogrody”. W dokumencie tym zakładano, że zamożni kuracjusze, nie chcąc mieszkać w warunkach hotelowych dwu-, trzyosobowych pokoi sanatoryjnych, wspomogą leczenie w Ciechocinku, wynajmując dla siebie całe pawilony w bezpośrednim kontakcie z ciszą i przyrodą Otłoczyna. Pierwszymi, którzy kupowali działki budowlane w Otłoczynie byli oficerowie Armii Pomorze z Torunia, ale nie tylko bo również wielu mieszkańców Warszawy i Gliwic, Katowic.
Siostry Rodziny Maryi prowadziły całotygodniowe przedszkole również dla dzieci kuracjuszy korzystających z leczenia w Ciechocinku. W lesie otłoczyńskim na dużym ogrodzonym terenie powstał Dom Kuracjusza cieszący się ogromnym powodzeniem. Zaprojektowano budynek sanatorium i odwiert źródła solanki. W związku z prawdopodobną inwazją Niemiec na Polskę w 1939 roku ukończono szosę, łączącej dogodną komunikacją Armię „Pomorze” z Armią „Łódź”. Przygotowano plan przestrzennego zagospodarowania uzdrowiska, wytyczono wiele ulic poprzecznych do szlaku bursztynowego, przy których sprzedano działki budowlane. II wojna światowa przerwała ten dobrze zapowiadający się okres dla miejscowości – m.in. przerwano budowę sanatorium.
II wojna światowa.
W czasie wojny obronnej Otłoczyn został włączony w granice administracyjne Rzeszy Niemieckiej. Mieszkańcom, którzy nie podpisali volkslisty, zabrano domy i gospodarstwa rolne, zamieszkali w nich okupanci. W jednym z odebranych domów przez żandarma niemieckiego, przy którym na wzgórzu stała murowana kapliczka NSPJ, prowadzono dom wypoczynkowy dla dziewcząt z Hitlerjugend. Zburzono, więc kapliczkę, spalono też katolicki drewniany kościółek, młyn hollendra, który nie podpisał volkslisty, jak i również budynek Zgromadzenia Sióstr Franciszkanek Rodziny Maryi w którym prowadziły przedszkole.
Pracownik leśny Józef Kwiatkowski (ur. 1895) sołtys Otłoczyna jako przedstawiciel polskiej władzy oraz Julian Wojciechowski (ur. 1897) robotnik rolny i działacz społeczny zostali aresztowani, uwięzieni w toruńskim Forcie VII i zamordowani w 1939 r. w miejscu masowej kaźni, zwanym Barbarka. Figurka Chrystusa ukryta przez jednego z mieszkańców – Grzegorza Jezierskiego, przetrwała wojnę pomimo zorganizowanej przez Niemców akcji poszukiwania jej pod groźbą kary śmierci dla tego, kto mógł wiedzieć i nie zdradzi miejsca jej przechowywania. Na pamiątkę tego zdarzenia, po wojnie kościół w Otłoczynie otrzymał wezwanie Najświętszego Serca Pana Jezusa. W Domu Kuracjusza prowadzono niemiecką szkołę.
Pod koniec wojny, w 1944 roku, Toruń ogłoszono twierdzą i wojsko przystąpiło do inżynieryjnej rozbudowy umocnień zewnętrznego pasa obrony „Toruńskiego Rejonu Umocnionego” (wraz z Grudziądzem i Fordonem). System obrony składał się z obwodu zewnętrznego i wewnętrznego. Obwód zewnętrzny ciągną się przez punkty oporu z żelbetowymi stanowiskami bojowymi i schronami w rejonie Olka, Łysomic, Brzozówki, Otłoczyna i Wymysłowa. W Otłoczynie wykopano trzy pasy rowów przeciwczołgowych i wiele transzei.
Wewnętrzny obwód obrony opierał się na linii frontów i został wzmocniony rowami przeciwczołgowymi. Utworzono kilka obozów pracy dla wielu tysięcy przymusowych robotników. Wzdłuż rzeki Tążyny powstały umocnienia artyleryjskie i ziemne, rowy przeciwpancerne i trzy linie okopów. Niemcy wycofali się z tej okolicy bez walki, gdy zaistniało niebezpieczeństwo oskrzydlenia pozycji. Ewakuacja została przeprowadzona z powodzeniem nocą 30 stycznia 1945 r.
PRL.
Po wojnie władze PRL-u uznały Otłoczyn za typową wieś rolniczą. Mieszkańcy, którzy powrócili do swoich domów, teraz zmuszeni byli dzierżawić ziemię, by wywiązać się z obowiązkowej kontraktacji. Na części terenu przedwojennej gminy Popioły (rozbudowywanej w czasie wojny przez Niemców Twierdzy Toruń), powiększono istniejący już poligon wojskowy. Zajęto dużą część Otłoczyna. W 1946 roku budynki części ówczesnego Otłoczynka, Stanisławowa i karczmą „Kuchnia”, przysiółków Otłoczyna (od linii kolejowej do karczmy Pieczonka), znalazły się na terenie nowo powstałego poligonu wojskowego. Domy osady zniszczono, a mieszkańców wysiedlono. Ocalała jedynie kapliczka. W pierwszej połowie lat siedemdziesiątych, pomimo braku zgody prymasa Polski, kardynała księdza biskupa Stefana Wyszyńskiego, kapliczka została rozebrana i znalazła się w nowo powstającym w 1975 roku Wielkopolskim Parku Etnograficznym w Dziekanowicach nad jeziorem Lednickim. Uznano, że typowo wiejskiej miejscowości niepotrzebna jest droga brukowana przez wieś, więc bruk rozebrano i wywieziono. Założono, że jednak będzie kontynuowany istniejący od dwustu lat charakter uzdrowiskowy miejscowości. W Domu Kuracjusza położonym w siole Otłoczyna zwanym Parchoł, utworzono dom kolonijny dla dzieci pracowników UMK w Toruniu, z czasem przemieniony na Ośrodek Młodzieżowych Hufców Pracy. W szkole działało w okresie letnim schronisko młodzieżowe, a na terenach nadwiślańskich w Karczemce camping i pola namiotowe.
Uzdrowisko w całości miało być państwowe. Ograniczono znacznie prawo do prywatnej zabudowy, dziedziczenia i kupna nieruchomości. Projekt realizacji uzdrowiska nigdy nie został rozpoczęty, choć przy wprowadzaniu reformy administracyjnego podziału Polski Otłoczyn (zawsze związany z Toruniem) znalazł się w województwie włocławskim. Uzasadniono to tym, że skoro Ciechocinek jest w województwie włocławskim, to powinno być również w nim uzdrowisko Otłoczyn. Planowano postawienie tamy na rzece Tążynie, a nad brzegiem kąpieliska w Otłoczynku kasyna gry, hoteli i sanatoriów – „Otłoczyn dla dewizowców a Ciechocinek dla krajowców”. Władze województwa toruńskiego nie mogły się na to zgodzić bez pewnych ustępstw władz województwa włocławskiego.
Zlikwidowano Nadleśnictwo Otłoczyn i przeniesiono je do Gniewkowa. Leśnictwo Otłoczyn pozostało w granicach wsi, ale Leśnictwo Karczemka oraz duża część tego prastarego sioła Otłoczyna i poligon z terenami Karczemki, Otłoczyna i Otłoczynka zostały włączone do wsi Brzoza. Białe Błota włączono do terenów miasta Aleksandrów Kujawski i zmieniono nazwę prawobrzeżnego Otłoczynka (Gromada Ośno) na Białe Błota. Lukę tę wypełniło włączenie części lewobrzeżnego Otłoczynka (gromada Otłoczyn), czyli nowego sołectwa Otłoczyn do sołectwa Białe Błota. Formalnie nie było żadnych zmian czy braków miejscowości. Pozostała część Niziny Ciechocińskiej znalazła się w Gminie Raciążek. Niedługo po podziale administracyjnym zlikwidowano gminę Raciążek za bezprawny handel terenami wokół Ciechocinka. Część włączono w granice Ciechocinka, a pozostałe tereny do gminy Aleksandrów Kujawski. W 1986 roku Wojciech Jaruzelski uchylił przepisy dotyczące ochrony, a zarazem blokady tej części terenu Niziny Ciechocińskiej, ostatecznie zrezygnowano z budowy PPUO – Państwowego Przedsiębiorstwa Uzdrowisko Otłoczyn. Rozpoczął się naturalny obrót ziemią.
19 sierpnia 1980 pod Otłoczynem, na linii kolejowej nr 18 z Piły do Kutna, doszło do największej katastrofy kolejowej w powojennej historii Polski – w wyniku zderzenia dwóch pociągów śmierć poniosło 67 osób.
III Rzeczpospolita.
W 1993 roku Komisja Statutowa Rady Gminy Aleksandrów Kujawski przygotowała założenia prawne do Statutu Gminy, chroniące Nizinę Ciechocińską, lecz nie zostały one zaaprobowane przez wojewodę włocławskiego.
W 1993 roku na terenie Otłoczyna powstały Warsztaty Terapii Zajęciowej "Karczemka" dla 50 osób niepełnosprawnych, prowadzone przez Fundację im. Brata Alberta. W 2001 r. w tym samym obiekcie powstała też Świetlica Terapeutyczna dla kilkunastu dzieci.
We wsi prowadzi działalność ośrodek wypoczynkowy: „Dolina Koni Ośrodek Rekreacji Konnej” położony w centrum regionu określonego jako Obszar Chronionego Krajobrazu „Nizina Ciechocińska”.
Zabytki.
Według rejestru zabytków NID na listę zabytków wpisane są:
Szlaki turystyczne.
Otłoczyn stanowi węzeł pieszych szlaków turystycznych. Przebiegają tędy:

</doc>
<doc id="196526" url="https://pl.wikipedia.org/wiki?curid=196526" title="Ruski Krstur">
Ruski Krstur

Ruski Krstur (; , "Ruski Kerestur") – wieś w północnej Serbii, w Wojwodinie, w okręgu zachodniobackim, w gminie Kula. W 2011 roku liczyła 4585 mieszkańców.
Ruski Krstur leży w pobliżu miejscowości Kula, ok. 60 km na południe od Suboticy, nad Kanałem Dunaj-Cisa-Dunaj (DTD).
Nazwa miasta pochodzi od serbskiego słowa "krst" oznaczającego „krzyż”.
Ruski Krstur to najstarsza miejscowość Rusinów w Wojwodinie. Ludność rusińska osiedlała się tu (jak i na całej równinie Panonii) od 1745 roku. Od 1753 roku działa tu szkoła elementarna z rusińskim językiem wykładowym, w której dziś uczy się około 500 uczniów.
W 2002 roku miejscowość zamieszkiwało 5557 mieszkańców deklarujących następujące narodowości:

</doc>
<doc id="196527" url="https://pl.wikipedia.org/wiki?curid=196527" title="Dalt z Eregnoru">
Dalt z Eregnoru



</doc>
<doc id="196528" url="https://pl.wikipedia.org/wiki?curid=196528" title="Chello">
Chello

chello to nazwa usługi UPC Europe (z polskim oddziałem UPC Polska) umożliwiająca stały dostęp do Internetu w 12 państwach Europy:
Do 31 marca 2005 r. ponad 1,3 miliona Europejczyków jest abonentami chello. W Polsce ponad 200 000 osób posiada stałe łącze internetowe chello w swoim domu (stan na 31 października 2006). Dostępne jest ono w Warszawie, Gdańsku, Sopocie, Gdyni, Bydgoszczy, Wrocławiu, Katowicach, Sosnowcu, Krakowie, Lublinie, Szczecinie, Opolu, Piotrkowie Trybunalskim, Kaliszu, Kielcach, Lesznie, Mielcu i Oleśnicy.
W dniu 15.01.2008 r. UPC Polska zrezygnowało z marki Chello. Zmianie uległy również pakiety internetowe UPC Polska oraz logo firmy na niebieskiego karczocha.

</doc>
<doc id="196529" url="https://pl.wikipedia.org/wiki?curid=196529" title="Jean-Claude Trichet">
Jean-Claude Trichet

Jean-Claude Trichet (ur. 20 grudnia 1942 w Lyonie) – francuski ekonomista i bankowiec, w latach 1993–2003 prezes Banku Francji, od 2003 do 2011 prezes Europejskiego Banku Centralnego.
Życiorys.
Absolwent École nationale supérieure des mines de Nancy oraz ekonomii na Uniwersytecie Paryskim, ukończył także Instytut Nauk Politycznych w Paryżu oraz École nationale d’administration. Początkowo pracował jako inżynier. Od 1971 był urzędnikiem państwowym w inspekcji finansowej. Do 1981 pełnił różne funkcje doradcze, m.in. doradzał ministrowi gospodarki i przemysłu. Później zajmował głównie różne stanowiska w dyrekcji generalnej skarbu państwa (DG Trésor), którą kierował w latach 1987–1993. Od 1985 do 1993 był przewodniczącym Klubu Paryskiego.
W latach 1993–2003 stał na czele francuskiego banku centralnego. Był objęty postępowaniem karnym związanym z nieprawidłowościami w banku Crédit Lyonnais, które skutkowały jego bankructwem. W 2003 został oczyszczony z zarzutów dotyczących udziału w tym procederze. Umożliwiło mu to wówczas objęcie stanowiska prezesa Europejskiego Banku Centralnego z siedzibą we Frankfurcie nad Menem, którym kierował do 2011. Od 2010 do 2011 kierował jednocześnie Europejską Radą ds. Ryzyka Systemowego. W 2012 dołączył do rady dyrektorów Airbus Group.
Odznaczenia i wyróżnienia.
Laureat Nagrody Karola Wielkiego w 2011. Odznaczony m.in. Orderem Narodowym Zasługi IV klasy, Legią Honorową III klasy, Krzyżem Komandorskim z Gwiazdą Orderu Zasługi Rzeczypospolitej Polskiej oraz odznaką honorową „Za zasługi dla bankowości Rzeczypospolitej Polskiej”.

</doc>
<doc id="196532" url="https://pl.wikipedia.org/wiki?curid=196532" title="Stanisław Sojczyński">
Stanisław Sojczyński

Stanisław Michał Sojczyński ps. „Warszyc”, „Wazbiw”, „Wojnar”, „Świrski”, „Awr”, „Zbigniew” (ur. 30 marca 1910 w Rzejowicach, zm. 19 lutego 1947 w Łodzi) – kapitan piechoty Armii Krajowej, organizator i dowódca Konspiracyjnego Wojska Polskiego.
Życiorys.
Dzieciństwo i młodość.
Był jednym z sześciorga dzieci chłopskiej rodziny Michała i Antoniny Sojczyńskich. Po ukończeniu szkoły powszechnej w Rzejowicach, uczęszczał do Państwowego Seminarium Nauczycielskiego w Częstochowie. Nie był wyróżniającym się uczniem, ale nadrabiał to pracowitością i sumiennością. Był także redaktorem pisma „Ogniwo”.
W 1932 r. po ukończeniu szkoły, rozpoczął służbę wojskową w 27 pułku piechoty w Częstochowie, gdzie ukończył Dywizyjny Kurs Podchorążych Rezerwy Piechoty. W dniu 1 stycznia 1936 r. został przeniesiony do rezerwy w stopniu podporucznika. Od 1934 pracował jako nauczyciel w szkole powszechnej w Borze Zajacińskim koło Częstochowy. Uczył języka polskiego. Działał wówczas w Związku Nauczycielstwa Polskiego i Związku Strzeleckim.
Udział w kampanii wrześniowej i konspiracji.
Po wybuchu wojny stawił się do punktu mobilizacyjnego w Łodzi. Walczył w kampanii wrześniowej, jako podporucznik w okolicach Hrubieszowa w składzie Grupy „Kowel” dowodzonej przez pułkownika dyplomowanego Leona Koca. Po niepowodzeniach w walkach koło Janowa Lubelskiego został rozbrojony przez żołnierzy Armii Czerwonej. Uniknął jednak niewoli i pod koniec września 1939 r. próbował przedrzeć się do Warszawy, aby wziąć udział w jej obronie, jednak bezskutecznie.
Po upadku stolicy postanowił wrócić do Rzejowic, gdzie szybko włączył się do pracy konspiracyjnej wciągnięty przez swojego nauczyciela ze szkoły powszechnej Aleksandra Stasińskiego „Kruka”. Jesienią 1939 r. został członkiem Służby Zwycięstwu Polski pod pseudonimem „Wojnar” (później używał także pseudonimów „Zbigniew” i „Warszyc”). Przystąpił wówczas do organizowania Podobwodu SZP, a następnie ZWZ Rzejowice, który wkrótce stał się jednym z najlepiej zorganizowanych rejonów konspiracyjnych. Jako sprawny organizator przyciągał wielu chętnych do podziemia. Z tego powodu jeszcze w 1939 r. porucznik Sojczyński został komendantem Podobwodu Rzejowice AK, a od października 1942 r. pełnił także funkcję zastępcy komendanta Obwodu Radomsko AK, będąc jednocześnie szefem Kierownictwa Dywersji (Kedywu) w Obwodzie. Szybko okazało się, że ma duże zdolności dowódcze. Do jego największych osiągnięć należało zaatakowanie w nocy z 7 na 8 sierpnia 1943 niemieckiego więzienia w Radomsku. W wyniku przeprowadzonej akcji uwolniono około 50 osób: ponad 40 Polaków i 11 Żydów, w tym 12 członków lub współpracowników AK, a oddział zdołał się wycofać z miasta z minimalnymi stratami. Podwładni Sojczyńskiego przeprowadzili także udany zamach na szefa radomszczańskiego Gestapo. Za tę akcję porucznik Stanisław Sojczyński został odznaczony Krzyżem Srebrnym Orderu Wojennego Virtuti Militari. Wkrótce utworzył pierwszy na terenie obwodu oddział partyzancki, którym dowodził do listopada 1943. W czasie akcji „Burza” dowodził I batalionem 27 pułku piechoty AK, staczając na terenie powiatu Radomsko, wchodzącego w skład Inspektoratu Częstochowskiego AK, wiele potyczek z Niemcami.
W styczniu 1945 r. Sojczyński otrzymał awans na stopień kapitana. Pod koniec wojny wyrażał rozczarowanie postawą dowództwa AK, które nie zapewniało zaopatrzenia w pieniądze, odzież i broń, co powodowało dezercje i demoralizacje. Krytykował także brak jasnej strategii działania wobec Sowietów. We wrześniu 1944 r. dwóch żołnierzy z oddziału Sojczyńskiego zostało rozstrzelanych przez partyzantów Armii Ludowej, a dwa miesiące później sześciu ludzi AL i oficera służb bezpieczeństwa rozstrzelali ludzie Sojczyńskiego. Owi aelowcy z ich oficerem, Bronisławem Krogulcem zostali schwytani podczas jednego z bandyckich napadów na ludność,wcześniej też ostrzelali oddział AK. Sojczyński zawiesił do wyjaśnienia sprawy dowódcę oddziału zamieszanego w akcję. Również w listopadzie 1944. ostrzegł kpr. pchor. Tadeusza Różewicza ps. „Satyr” o tym, że został przez przełożonych oskarżony o propagowanie komunizmu. Ostrzeżony Różewicz potajemnie opuścił oddział.
Dzięki zaangażowaniu w sprawy żołnierzy cieszył się dużym zaufaniem podwładnych, starał się nie ryzykować niepotrzebnie życia swoich ludzi i cywilów, ujmował się za podwładnymi przed swoimi zwierzchnikami, jednocześnie dużą wagę przywiązywał do dyscypliny, zakazywał hazardu i dyskusji politycznych, a picie alkoholu ograniczał.
Walki z komunistycznymi siłami bezpieczeństwa w składzie Konspiracyjnego WP.
Podczas pochodu Armii Czerwonej na Berlin, kapitan Stanisław Sojczyński nie złożył broni. Poszukiwany przez sowiecki aparat bezpieczeństwa, który zaraz po wkroczeniu Armii Czerwonej zaczął aresztowania dowódców AK, poczuł się on odpowiedzialny za losy swoich byłych podwładnych. Jego lojalna postawa wobec podwładnych z czasów AK sprawiła, że nie miał problemów z ponownym sformowaniem oddziału.
Wiosną 1945 zaczął ponownie zbierać swoich dawnych żołnierzy, nawiązał także kontakty z innymi oddziałami zbrojnymi, stawiającymi opór pepeerowcom. 3 kwietnia 1945 wydał rozkaz, w którym nakazał byłym podkomendnym wznowienie działalności konspiracyjnej. Na bazie dowodzonego przez siebie podczas wojny 1 batalionu 27 Pułku Piechoty AK w maju 1945 w Radomsku utworzył konspiracyjną organizację, która początkowo nosiła kryptonim „Manewr”, następnie „Walka z Bezprawiem”, a od 8 stycznia 1946 przyjęła nazwę „Samodzielna Grupa Konspiracyjnego Wojska Polskiego” o kryptonimie „Lasy”, „Bory”. Organizacja ta, licząca ok. 4 tysięcy członków, działała w województwach: łódzkim, częściowo kieleckim, śląskim oraz poznańskim. Przekształcenie organizacyjne wynikało z rozwoju stanu liczebnego szeregów KWP.
Sojczyński rozbudowywał wywiad KWP, którego zadaniem miało być dokumentowanie przestępstw nowych prosowieckich władz oraz funkcjonariuszy sowieckich służb i Armii Czerwonej. Jego informatorzy działali m.in. w Głównym Zarządzie Informacji Wojska Polskiego, wśród milicjantów i ubeków. Dzięki sieci współpracowników początkowo unikał obław i uwalniał aresztowanych partyzantów, a przez pewien czas ukrywał się w mieszkaniu szefa częstochowskiej bezpieki Stanisława Korola. Oddział Sojczyńskiego gromadził informacje nt. informatorów, ruchów wojsk, dezercji i mordów politycznych. „Warszyc” prowadził ożywioną działalność wydawniczą: kolportował ulotki i gazetki, zawierające patriotyczne wiersze, informacje z nasłuchu radiowego i odezwy polityczne.
W dniu 12 sierpnia 1945 kpt. Sojczyński wydał „List otwarty” do pułkownika Jana Mazurkiewicza ps. „Radosław”, w którym uznał jego apel o wychodzenie z konspiracji za zdradę i apelował o dalszą walkę przeciwko komunistom. Natomiast w dniu 16 sierpnia 1945 wydał rozkaz określający zadania KWP w zakresie walki z przestępczą działalnością władz komunistycznych i ochrony społeczeństwa oraz żołnierzy podziemia niepodległościowego przed terrorem organów bezpieczeństwa. Równocześnie podkreślał, że przynależność do PPR sama w sobie "nie może być powodem do piętnowania", przed wydaniem wyroku śmierci każdy posądzony dostawał wezwanie do poprawy, a przestępcze działania musiały być dobrze udokumentowane. Pierwszą osobą, która zginęła z jego rozkazu, był Jakub Cukierman, kierownik sekcji śledczej Powiatowego Urzędu Bezpieczeństwa Publicznego w Radomsku. Zastrzelono go na ulicy w sierpniu 1945 roku. W listopadzie 1945 r. oddział 300 partyzantów przemaszerował przez Radomsko, czemu nie byli w stanie przeciwstawić się miejscowi milicjanci.
Rok później, także w Radomsku, miała miejsce jedna z najgłośniejszych akcji Konspiracyjnego WP. W nocy z 19 na 20 kwietnia 1946 do miasta weszło 167 partyzantów, którymi dowodził Jan Rogulka ps. „Grot”. Celem akcji było uwolnienie więźniów przetrzymywanych w budynku PUBP oraz w budynku miejscowego więzienia PUBP, a także likwidacja członków PPR, na których dowództwo Konspiracyjnego WP wydało wyroki śmierci. Akcja udała się częściowo. Zdobyto miejscowe więzienie PUBP, z którego uwolniono 57 aresztowanych. Nie udało się jednak opanować budynku PUBP, nie zdołano również odnaleźć wszystkich przeznaczonych do likwidacji członków PPR. Po około 2 godzinach od momentu opanowania miasta dowodzący akcją por. „Grot” zarządził odwrót. W czasie odwrotu rozbito trzykrotnie liczniejszy oddział KBW; zginęło 16 żołnierzy KBW, w tym 5 oficerów, a także 8 schwytanych wówczas przez partyzantów żołnierzy sowieckich. Chociaż już wcześniej kapitan Sojczyński był postrachem bezpieki, po tej akcji władza ludowa uznała go za wroga publicznego numer jeden. Nasilające się represje komunistyczne sprawiły, że rozkazem z 28 marca 1946 nakazał zintensyfikowanie działań zbrojnych.
Aresztowanie, proces, wyrok.
Do aresztowania Stanisława Sojczyńskiego doszło 27 czerwca 1946 w Częstochowie. Bezpiece pomógł w tym Henryk Brzóska, który zdradził organizację i rozpoczął współpracę z MBP jako OZI „Żbik”, po tym jak został aresztowany na podstawie zeznań aresztowanego Władysława Janiaka „Wrak”. To on wskazał dom przy ul. Wręczyckiej 11, w którym zakonspirował się „Warszyc”. Wraz z dowódcą ludzie Moczara pojmali też jego sekretarkę, Halinę Pikulską „Ewunię”. W chwili rozbicia w KWP działało dwóch agentów i sześciu informatorów UB.
Następnego dnia MBP zatrzymało adiutanta „Warszyca”, por. Ksawerego Błasiaka „Alberta”, potem szefa wywiadu KWP, Stanisława Żelanowskiego „Nałęcza”. Dzięki przejętym archiwom KWP funkcjonariusze MBP zdołali dotrzeć do komendantów obwodów w Łodzi, Częstochowie, Łasku, Sieradzu i rozbić w dużym stopniu całą organizację. Niedobitki organizacji rozpracował w ciągu kolejnych kilku tygodni Zygmunt Lercel, któremu UB przygotowało dokumenty przedstawiające go jako następcę Sojczyńskiego.
Stanisław Sojczyński wraz z podkomendnymi sądzony był w procesie dowództwa KWP w dniach 9 grudnia – 17 grudnia 1946 przez Wojskowy Sąd Rejonowy w Łodzi. Przewodniczył sędzia płk Bronisław Ochnio, oskarżali prokuratorzy mjr Czesław Łapiński i mjr Kazimierz Graff. Zapadł wyrok śmierci na dowódcę i jego ośmiu najbliższych żołnierzy KWP.
Kpt. S. Sojczyńskiego i jego 5 podwładnych stracono 19 lutego 1947 w Łodzi, na 3 dni przed ogłoszeniem amnestii. Nie wiadomo, gdzie został pochowany.
Poglądy.
Kapitan Stanisław Sojczyński uważał Wolność i Niezawisłość za organizację o poglądach prawicowych, bliskich Obozowi Zjednoczenia Narodowego i reprezentantów przedwrześniowej sanacyjnej władzy, podobnie gen. Władysław Anders prezentował jego zdaniem poglądy bliskie Narodowym Siłom Zbrojnym, których ideologię uważał za bliską faszystowskiej, Stanisława Mikołajczyka krytykował za jego ustępstwa wobec PPR. Uznawał prawo do istnienia PPR w demokratycznej Polsce, lecz sprzeciwiał się jej dyktatorskiej władzy u boku Sowietów i siłowemu przejęciu przez nią władzy. Sojczyński prezentował poglądy demokratyczne bliskie przedwojennym ludowcom i socjalistom, popierał projekty upaństwowienia ciężkiego i średniego przemysłu, wolności słowa, swobody stowarzyszania się, reformy rolnej, budowy społeczeństwa demokratycznego.
W liście do płk. Jana Mazurkiewicza-"Radosława" z 12 września 1945 pisał, że "Żydów traktuje się jako obywateli pierwszej kategorii", a Polaków, nawet lojalnych wobec nowych władz, "dopuszcza się jedynie do stanowisk podrzędnych i dość często traktuje się ich gorzej niż volksdeutschów". Postulował wypłacanie członkom AK i byłym więźniom politycznym z lat okupacji niemieckiej "podobnie jak Żydom zasiłków pieniężnych". Domagał się również, aby powracającym Żydom zwracać jedynie majątek "będący ich imienną własnością".
W czasie przed referendum w 1946 ostrzegał specjalnymi pismami przewodniczących komisji wyborczych przed uczestnictwem w fałszowaniu wyników głosowania, które miało być według niego "jednym z najohydniejszych zamachów w szeregu tych, którymi czerwoni zaprzedańcy chcą narzucić Polsce jarzmo żydokomunistycznego ustroju i następnie podporządkować" ją całkowicie Związkowi Sowieckiemu"."
Rodzina.
Młodszy brat Stanisława, urodzony w 1924 Józef Sojczyński, ps. „Uchwyt”, walczył również w szeregach AK. Za dzielność odznaczony został Krzyżem Walecznych. Zginął w 1945 r.
Upamiętnienie.
14 października 1992 Sąd Wojewódzki w Łodzi uchylił wyrok WSRej. w Łodzi z dnia 17 grudnia 1946, uznając, że Stanisław Sojczyński działał na rzecz niepodległości państwa polskiego.
Imieniem Stanisława Sojczyńskiego nazwano ulice m.in. w Łodzi, w Częstochowie i w Radomsku.
W 1979 Jerzy Passendorfer zrealizował film "Akcja Brutus" na podstawie powieści Zbigniewa Nienackiego "Worek Judaszów". W 2007 Alina Czerniakowska zrealizowała film dokumentalny o Stanisławie Sojczyńskim i Konspiracyjnym Wojsku Polskim zatytułowany "Czy warto było tak żyć". Poeta Jan Szelc napisał 28 lutego 2008 wiersz pt. "A ty we śnie... (pamięci St. Sojczyńskiego, bohatera AK)", wydany w tomiku poezji pt. "Łzą żywiczną zalakowane" w 2008.
Postanowieniem Prezydenta RP Lecha Kaczyńskiego z dnia 5 listopada 2009 został pośmiertnie mianowany na stopień wojskowy generała brygady.
8 listopada 2009 odsłonięto pomnik Stanisława Sojczyńskiego w Kamieńsku. Rada Miejska w Radomsku uchwałą z 30 listopada 2009 ogłosiła rok 2010 Rokiem Konspiracyjnego Wojska Polskiego. 17 września 2010 w setną rocznicę urodzin Stanisława Sojczyńskiego odsłonięto obelisk upamiętniający to wydarzenie w Rzejowicach. 26 września 2010 w Radomsku odsłonięto pomnik poświęcony pamięci KWP i Stanisława Sojczyńskiego oraz 230 żołnierzy „Warszyca” poległych i zamordowanych w latach 1945–1955. Budowę pomnika objął patronatem honorowym Prezydent RP Lech Kaczyński. 18 maja 2013 odsłonięto pomnik upamiętniający Stanisława Sojczyńskiego w Częstochowie przy zbiegu ulic Wręczyckiej i Św. Rocha. 
Przy ulicy Wręczyckiej 11 w Częstochowie znajdowała się ostatnia siedziba Stanisława Sojczyńskiego. Tam po zdradzie został aresztowany przez MBP.
Tablica ku czci Stanisława Sojczyńskiego jest umieszczona na Szkole Podstawowej w Borze Zajacińskim.
Decyzją Rady Miejskiej w Radomsku z dn. 28 września 2018 r. Stanisławowi Sojczyńskiemu został nadany tytuł Honorowego Obywatela Miasta Radomska. Odsłonięcie portretu nastąpiło 6 listopada 2018 roku podczas Sesji Rady Miejskiej.
Stanisław Sojczyński jest patronem 9 Łódzkiej Brygady Obrony Terytorialnej.

</doc>
<doc id="196533" url="https://pl.wikipedia.org/wiki?curid=196533" title="Matterhorn">
Matterhorn

Matterhorn (wł. "Monte Cervino", fr. "Mont Cervin"; 4478 m n.p.m.) – szczyt w Alpach Pennińskich, szósty pod względem wysokości samodzielny szczyt alpejski. Leży na granicy między Szwajcarią (kanton Valais) a Włochami (region doliny Aosty, "Valle d’Aosta"), w masywie Matterhorn.
Matterhorn jest jednym z najbardziej znanych szczytów świata, a jego sylwetka jest często utożsamiana z symbolem góry w ogóle. Jego skalno-lodowa piramida samotnie wznosi się wśród pól firnowych i lodowców Alp Pennińskich. Jego najwyższa, zachodnia ściana ma wysokość 1400 metrów, natomiast łączna wysokość względna wynosi około 3000 metrów. Północna ściana ma 1100 metrów wysokości i jest jedną z najwyższych, niezwykle stromych ścian w Alpach i Europie. Tworzy ona wraz z filarem Walkera na Grandes Jorasses i północną ścianą Eigeru tzw. Tryptyk Alpejski - wymarzony cel alpinistów z całego świata. Matterhorn jest jednym z najpóźniej zdobytych szczytów alpejskich, nie tyle z uwagi na rzeczywiste trudności techniczne, co ze względu na odstraszający wygląd. 
Z wierzchołka Matterhornu opadają cztery wybitne granie: Hörnli, Lion, Zmütt oraz Furgen.
Niebezpieczeństwa szczytu.
Matterhorn, pomimo że najłatwiejsza droga na szczyt ma trudności wspinaczkowe III (tj. w skali wspinaczkowej trudno) z miejscami IV i prowadzi przez teren bardzo eksponowany, jest celem wycieczek alpinistów często niedoświadczonych lub źle wyposażonych, skuszonych sławą szczytu. Niebezpieczeństwa wynikają głównie z dużej ekspozycji, zmienności pogody, narażenia na burze oraz możliwości uderzenia spadającymi kamieniami.

</doc>
<doc id="196536" url="https://pl.wikipedia.org/wiki?curid=196536" title="Aleksander Danielak">
Aleksander Danielak

Aleksander Danielak (ur. 17 marca 1919 w Złotonoszy, zm. 19 lipca 1972 w Warszawie) – pułkownik nawigator Wojska Polskiego.
Życiorys.
Urodził się w Złotonoszy na Ukrainie Naddnieprzańskiej. Jego ojciec był radzieckim komunistą, członkiem WKP(b), lecz w 1920 jego rodzina po odzyskaniu przez Polskę niepodległości przyjechała w jej nowe okrojone granice. Aleksander Danielak do szkoły uczęszczał w Łucku. Interesując się lotnictwem, ukończył kurs szybowcowy. W 1936 i 1937 starał się o przyjęcie do wojskowej szkoły pilotów, lecz nie został przyjęty z uwagi na działalność polityczną ojca. Powołany jednak został do służby wojskowej w 1 pułku lotniczym w Warszawie, gdzie udało mu się odbyć przeszkolenie jako strzelec pokładowy. W 1939 roku został przydzielony do 212 eskadry bombowej, latającej na nowoczesnych bombowcach PZL.37 Łoś, jako górny strzelec, w stopniu kaprala.
Podczas kampanii wrześniowej eskadra, przemianowana na 12 eskadrę bombową, weszła w skład Brygady Bombowej. 4 września 1939, podczas pierwszego lotu bojowego, po bombardowaniu kolumny motorowej w okolicy Wielunia, samolot Danielaka nr 72.16 został zestrzelony przez myśliwce. Danielak i dolny strzelec Konstanty Gołębiowski uratowali się na spadochronach, wcześniej zestrzeliwując (według relacji Gołębiowskiego) jeden myśliwiec Bf 109 (pozostali dwaj członkowie załogi, dowodzonej przez ppor. Kazimierza Dzika, zdołali z oparzeniami awaryjnie wylądować). Danielak następnie walczył w obronie Warszawy w Lotniczym Oddziale Szturmowym, gdzie został ranny w rękę. Po upadku Warszawy, udało mu się uniknąć niewoli, po czym przedostał się do rodziny, na tereny polskie pod okupacją radziecką.
W 1944 Danielak zgłosił się do formowanego w ZSRR lotnictwa ludowego Wojska Polskiego. Po przeszkoleniu na nawigatora, w stopniu starszego sierżanta, następnie chorążego, został przydzielony do 2 pułku nocnych bombowców „Kraków”. Latał tam jako strzelec-nawigator lekkiego samolotu bombowego Po-2, w załodze z pilotem por. Borysem Gawryłowem (Rosjaninem), następnie Jerzym Nieciengiewiczem. Wykonywał głównie misje na bombardowanie nocne pozycji niemieckich, uczestnicząc w działaniach na całym szlaku bojowym pułku, od 11 września 1944. W nocy z 13 na 14 września 1944, jako pierwsza załoga, zapoczątkował zrzuty zaopatrzenia i broni ze strony radzieckiej dla powstańców warszawskich. Podczas wojny wykonał 119 lotów bojowych, wojnę ukończył w stopniu porucznika nawigatora. Tuż po wojnie brał udział w walkach z oddziałami UPA w Bieszczadach, wykonując 11 lotów bojowych.
Po wojnie pozostał w polskim lotnictwie wojskowym. W 1950 ukończył akademię lotniczą w ZSRR. W kwietniu 1961 wszedł w skład komisji, której zadaniem było opracowanie projektu dowodzenia Wojskami Lotniczymi i Obrony Przeciwlotniczej Obszaru Kraju. Był jednym z najbardziej aktywnych kombatantów popularyzujących tradycje polskiego lotnictwa przez prelekcje, spotkania z młodzieżą i artykuły wspomnieniowe. Uzyskał stopień pułkownika nawigatora. Zmarł 19 lipca 1972 w Warszawie.

</doc>
<doc id="196537" url="https://pl.wikipedia.org/wiki?curid=196537" title="Andrzej Sosnowski (poeta)">
Andrzej Sosnowski (poeta)

Andrzej Sosnowski (ur. 29 maja 1959 w Warszawie) – polski poeta i tłumacz, wnuk Władysława Kozłowskiego. Redaktor „Literatury na Świecie”.
Poeta posługiwał się pseudonimami: Earthling, Mikołaj Siwecki, Andrzej Ziemiańczyk, Andrzej Ziemiański.
Życiorys.
Ukończył anglistykę na Uniwersytecie Warszawskim. Laureat m.in. Nagrody im. Kościelskich, Nagrody Literackiej Gdynia, Wrocławskiej Nagrody Poetyckiej „Silesius” i nagrody miesięcznika „Odra”. Wydał kilkanaście tomów wierszy, dwa prozy; tłumaczył m.in. takich autorów, jak Ezra Pound, John Ashbery, Elizabeth Bishop, John Cage, Ronald Firbank, Harry Mathews. Poezja Andrzeja Sosnowskiego, posługująca się wielowarstwową metaforyką, uważana jest powszechnie przez krytyków za unikatowe zjawisko we współczesnej polskiej literaturze. Jest członkiem Stowarzyszenia Pisarzy Polskich. Nominowany do Nagrody Literackiej Nike 1998 za "Stancje". W 2008 roku jego książka pt. "Po tęczy" otrzymała Wrocławską Nagrodę Poetycką Silesius 2008 na festiwalu literackim "Port Literacki Wrocław", a także była nominowana do Nagrody Literackiej Nike. Za książkę "Najryzykowniej" był nominowany do Nagrody Literackiej Gdynia 2008 w kategorii eseistyka. Laureat „Nagrody Osobnej” – specjalnego wyróżnienia Nagrody Literackiej Gdynia w 2011. W 2013 otrzymał Nagrodę Literacką Gdynia za tom "Sylwetki i cienie". Laureat Wrocławskiej Nagrody Poetyckiej „Silesius” 2017 za całokształt twórczości.

</doc>
<doc id="196541" url="https://pl.wikipedia.org/wiki?curid=196541" title="Toruński Klub Fantastyki Mithost">
Toruński Klub Fantastyki Mithost



</doc>
<doc id="196542" url="https://pl.wikipedia.org/wiki?curid=196542" title="Związek Polski Piłki Nożnej">
Związek Polski Piłki Nożnej

Związek Polski Piłki Nożnej (zwany również wymiennie Polskim Związkiem Piłki Nożnej) – stowarzyszenie sportowe (związek klubów piłkarskich), założone 25 czerwca 1911 we Lwowie z inicjatywy Stanisława Kopernickiego przez cztery polskie kluby piłkarskie: Czarnych Lwów, Pogoń Lwów, Cracovię i RKS Kraków.
Związek działał do czasu wybuchu I wojny światowej wyłącznie na terenie Galicji i miał organizować życie piłkarskie w tym zaborze. Powstanie ZPPN było ważnym krokiem dla podkreślenia narodowej odrębności Polaków. Przed jego powstaniem polskie kluby należały bezpośrednio do austriackiej federacji. Do ZPPN nie przystąpiły żydowskie i ukraińskie kluby z terenu Galicji.
Historia.
Prace nad statutem organizacji rozpoczęły się jesienią 1910, a zakończyły w kwietniu 1911. Zebranie założycielskie stowarzyszenia odbyło się 25 czerwca 1911 we Lwowie. 13 grudnia 1911 oficjalnie zarejestrowano ZPPN, zatwierdzając jego statut. 8 maja 1913 dzięki staraniom ZPPN zainaugurowano 1. mistrzostwa Galicji w piłce nożnej (klasy A i klasy B). Formalnie związek ten działał w strukturach Austriackiego Związku Piłki Nożnej (niem. "Österreichischer Fußball-Verband" – "ÖFV"), jako w pełni autonomiczna jednostka - miał pełną swobodę organizowania własnych rozgrywek piłkarskich, nie mógł jednak oficjalnie wystawiać własnej reprezentacji narodowej, bowiem FIFA zezwalała - i zezwala do dziś na grę tylko jednej reprezentacji w ramach jednego związku (przy ÖFV grała już reprezentacja Austrii). ÖFV nie miał wpływu na działalność ZPPN, stosowny punkt statutu stwierdzał bowiem, że ewentualne spory rozstrzygać miała FIFA. W rzeczywistości wpływ był odwrotny, to bowiem Polacy zasiadali we władzach austriackiej federacji, a wiceprezesem ÖFV wybrano Stanisława Kopernickiego. Reprezentant ZPPN brał udział w kongresie FIFA zajmując jedno z czterech miejsc przynależnych ÖFV. Od 1911 Austriacki Związek Piłki Nożnej miał strukturę federacji, a związek galicyjski był jednym z pięciu (obok czeskiego, morawsko-śląskiego, dolnoaustriackiego i alpejskiego) związków członkowskich.
Jako pierwszą siedzibę ZPPN obrano Kraków, jednak w 1912 przeniesiono ją do Lwowa. ZPPN nadawał rangi tzw.klasy klubom - w zależności od prezentowanego poziomu od klasy I poprzez klasy II A, II B do II C. W 1913 ZPPN zrzeszał aż 24 kluby (4 w klasie I i 20 w klasie II).
Protoplasta - założonego po odzyskaniu przez Polskę niepodległości - Polskiego Związku Piłki Nożnej. Wśród członków pierwszego zarządu PZPN niemal komplet stanowili działacze ZPPN. Sam związek, który po 1918 nazywano Małopolskim Związkiem Piłki Nożnej rozwiązał się 16 maja 1920.
Członkowie.
"stan na 17 marca 1912"

</doc>
<doc id="196543" url="https://pl.wikipedia.org/wiki?curid=196543" title="Mistrzostwa Galicji w piłce nożnej">
Mistrzostwa Galicji w piłce nożnej

Baraże o I klasę.
Od kwietnia do października 1912 Związek Polski Piłki Nożnej przeprowadził rozgrywki pod nazwą "zapasy kwalifikacyjne o I klasę". Zmagania te – mające formę eliminacji przed pierwszym mistrzowskim sezonem – zostały przerwane i niedokończone.
I klasa.
W maju 1913 udało się rozegrać inauguracyjne spotkania "1. Mistrzostw Galicji w piłce nożnej klasy I", w których rywalizowały trzy najlepsze wówczas polskie kluby piłkarskie w Galicji (tj. Cracovia, Pogoń Lwów oraz Wisła Kraków). W pierwszych rozgrywkach nie wystąpiła czwarta najlepsza drużyna Czarni Lwów zawieszona za rozgrywanie meczów z drużynami związku konkurencyjnego do FIFA.
II klasa.
Równocześnie ze zmaganiami klasy I prowadzono rozgrywki w klasie II. Według niektórych opracowań wystąpiło w nich 20 "drugoklasowych" polskich klubów piłkarskich zaboru austriackiego (m.in. Cracovia II, Lechia Lwów, Hasmonea Lwów, Jutrzenka Kraków, Makkabi Kraków, Polonia Kraków, RKS Kraków, Resovia Rzeszów, Tarnovia Tarnów, Polonia Przemyśl, Sandecja Nowy Sącz, Sparta Kraków, Wisłoka Dębica i Rewera Stanisławów. Jednak znane tabele nie potwierdzają tych informacji – w rozgrywkach wystąpiło 10 drużyn.

</doc>
<doc id="196550" url="https://pl.wikipedia.org/wiki?curid=196550" title="Literatura na Świecie">
Literatura na Świecie

Literatura na Świecie (LnŚ) – miesięcznik poświęcony literaturze obcej, wydawany od 1971 w Warszawie. Od 1972 zespół redakcyjny przyznaje Nagrodę „Literatury na Świecie”.
Do marca 2010 pismo wydawane było przez Bibliotekę Narodową, a od kwietnia 2010 jest wydawane przez Instytut Książki.
Redaktorami naczelnymi byli Wacław Kubacki i (od nr. 10/1972 do końca 1993) Wacław Sadkowski. Od 1994 do kwietnia 2022 redaktorem naczelnym czasopisma był Piotr Sommer, którego zastąpił Marcin Szuster. Stroną graficzną pisma przez wiele lat zajmował się Mirosław Malcharek, autorem obecnej koncepcji graficznej i logo jest Jacek Królak. W redakcji pracowali lub pracują m.in. Jarosław Anders, Maria Bielska Zientarska, Lech Budrecki, Jacek Stanisław Buras, Danuta Ćirlić-Straszyńska, Leszek Engelking, Anna Górecka, Andrzej S. Jagodziński, Jerzy Jarniewicz, Eugeniusz Kabatc, Anna Kołyszko, Andrzej Kopacki, Mikołaj Melanowicz, Aleksandra Olędzka-Frybesowa, Krystyna Rodowska, Andrzej Sosnowski, Barbara L. Surowska, Józef Waczków, Anna Wasilewska. Pismo uznawane jest za jedno z najważniejszych przedsięwzięć („instytucji”) dla polskiej literatury i kultury. Od maja 1994 roku „Literatura na Świecie” należy do grupy Pism Patronackich, wydawanych przez Bibliotekę Narodową i objętych mecenatem Ministerstwa Kultury i Dziedzictwa Narodowego.
Zawartość.
W miesięczniku ukazują się przekłady z dzieł literatury światowej (głównie drobniejsze formy, np. opowiadania, nowele, rozmaite gatunki poezji, czasem fragmenty powieści), a także analizy literackie oraz eseje poświęcone rozmaitej problematyce, zwykle związanej z głównym tematem każdego numeru.
Temat numeru.
Każdy numer czasopisma jest profilowany, tj. zawiera teksty związane z głównym tematem:
Tłumaczenie.
Na łamach miesięcznika ukazują się także teksty poświęcone teorii i praktyce przekładu, np. nr 5–6 z 1996 poświęcony był w całości kwestii przekładów "Fausta".
Redakcja Literatury na Świecie, skupiająca środowisko polskich tłumaczy, organizuje corocznie konkurs na najlepszy przekład dla zawodowców i debiutantów.

</doc>
<doc id="196551" url="https://pl.wikipedia.org/wiki?curid=196551" title="Literatura na świecie">
Literatura na świecie



</doc>
<doc id="196552" url="https://pl.wikipedia.org/wiki?curid=196552" title="LnŚ">
LnŚ



</doc>
<doc id="196553" url="https://pl.wikipedia.org/wiki?curid=196553" title="Czerce">
Czerce

Czerce – wieś w Polsce położona w województwie podkarpackim, w powiecie przeworskim, w gminie Sieniawa.
Prywatna wieś szlachecka, położona w województwie ruskim, w 1739 roku należała wraz z folwarkiem do klucza Jarosław Lubomirskich. 
W latach 1954–1959 wieś należała i była siedzibą władz gromady Czerce, po jej zniesieniu w gromadzie Sieniawa. W latach 1975–1998 miejscowość administracyjnie należała do województwa przemyskiego.
Położona 6 km na wschód od Sieniawy. Liczba mieszkańców: 443 (2005). Powierzchnia 2449,18 ha (druga pod względem wielkości wieś w gminie).
W 1928 roku w Czercach było 1 050 grekokatolików należących do parochii w Leżachowie. 
We wsi znajduje się kościół filialny pw. Matki Bożej Częstochowskiej (poświęcony 25 sierpnia 2013 roku), który przynależy do parafii Najświętszego Serca Pana Jezusa w Dobrej.
Części wsi.
Słownik geograficzny Królestwa Polskiego z 1890 wymienia Czerce jako przysiółek do wsi Czerwona Wola. W późniejszym czasie powstała samodzielna wieś Czerce.
W lesie Głażyna przy drodze do Leżachowa znajduje się cmentarz wojenny z 1915 roku, na którym spoczywa prawdopodobnie 1056 żołnierzy austro-węgierskich, niemieckich i rosyjskich.

</doc>
<doc id="196554" url="https://pl.wikipedia.org/wiki?curid=196554" title="Dybków">
Dybków

Dybków – wieś w Polsce położona w województwie podkarpackim, w powiecie przeworskim, w gminie Sieniawa. Obejmuje powierzchnię 456 ha.
Wieś "Dypkow" należąca do miasta Jarosławia położona była na przełomie XVI i XVII wieku w powiecie przemyskim ziemi przemyskiej województwa ruskiego. W latach 1975–1998 miejscowość administracyjnie należała do województwa przemyskiego.
Historia.
Najstarsze wzmianki o Dybkowie pochodzą z XV wieku, gdy wieś była wymieniana jako własność Jana Morawy wójta Tapina. W 1569 roku Dybków stał się posiadłością Jana Kostki poprzez małżeństwo z Zofią Odrowąż. W 1571 roku Kostkowie ufundowali kościół drewniany, a w 1602 roku została erygowana parafia rzymskokatolicka. W 1624 roku kościół został zniszczony podczas najazdu tatarskiego, jednak staraniem córki Katarzyny, która w 1693 roku została zaślubiona z Adamem Hieronimem Sieniawskim, kościół został odbudowany. Według dokumentu wydanego w Brzeżanach w 1629 roku, w Dybkowie istniały: kościół parafialny, plebania z ogrodem, ruska cerkiew, szkoła, dom wójta, folwark i trzy stawy. W 1647 roku Katarzyna Sieniawska ufundowała szpital dla ubogich. Dybków był ośrodkiem dóbr własności Sieniawskich nad Sanem.
Wieś Dybków była wzmiankowana w Regestrach poborowych, które zapisali poborcy podatkowi ziemi przemyskiej z 1515 roku (posiadała 4 łanów gruntów rolnych) i 1589 roku.
W 1624 roku wieś była zniszczona przez najazd tatarski, dlatego w latach 1628, 1651 i 1658 otrzymała ulgę podatkową ("a propinatione vini cremati"). W 1674 roku w Dybkowie było 38 domów i folwark z 15 domami zarządzany przez Orlickiego. W 1674 roku w Dybkowie istniała cerkiew z popem ("cum popone").
Około 1650 roku z powodu niestabilnej sytuacji politycznej na wschodzie, na wzgórzu wzniesiono ceglaną fortecę o nazwie "„Sieniawa”", zabezpieczoną bastionami i nasypami ziemnymi, w której stacjonowała prywatna dragonia, broniąca pobliskich posiadłości Sieniawskich. W II połowie XVII wieku nastąpił intensywny rozwój Dybkowa, zrealizowano liczne projekty, inwestycje i zmiany w układzie przestrzennym. W 1676 roku z wydzielonego terytorium Dybkowa, w kierunku Sanu, utworzono Sieniawę, która otrzymała prawa miejskie.
W 1899 roku w Dybkowie wybrano zwierzchność gminną, której naczelnikiem został Michał Hlek, a w 174 domach było 924 mieszkańców. W 1945 roku na Ukrainę wysiedlono 91 osób z 49 domów. W latach 1954-1960 Dybków należał do Gromady Leżachów, a po jej zniesieniu w latach 1960-1972 do Gromady Sieniawa. Od 1973 roku Dybków należy do Gminy Sieniawa.
Zabytki.
We wsi znajdują się dwie zabytkowe kapliczki, jedna z XIX w. i jedna w przełomu XVIII i XIX w..

</doc>
<doc id="196556" url="https://pl.wikipedia.org/wiki?curid=196556" title="Wylewa">
Wylewa

Wylewa – wieś w Polsce, położona w województwie podkarpackim, w powiecie przeworskim, w gminie Sieniawa. Leży 3 km od Sieniawy.
W latach 1867–1975 miejscowość administracyjnie należała do powiatu jarosławskiego.
W latach 1975–1998 miejscowość administracyjnie należała do województwa przemyskiego.
Historia.
Nazwa wsi pochodzi od charakterystyki tego terenu, od częstego wylewania wód. W 1830 roku wieś była wzmiankowana jako "Wyliwa" i było w niej 310 grekokatolików. W 1853 roku w Wylewie było 69 rzymsko-katolików.
W 1898 wybrano zwierzchność gminną, której naczelnikiem został Michał Baran, a w 202 domach było 1038 mieszkańców. W 1921 roku w Wylewie było 189 domów, a w Piganach 60 domów. W 1938 było 678 rzymsko-katolików i 490 grekokatolików. W 1945 roku na Ukrainę wysiedlono 130 osób z 32 domów.
Oświata.
Szkoła 1-klasowa w Wylewie została utworzona 1 sierpnia 1894 roku reskryptem Rady Szkolnej Krajowej. W 1894 roku zbudowano drewniany budynek szkolny. W 1902 roku w szkole było 121 dzieci.
14 czerwca 1987 roku szkole nadano imię prof. dr Kazimierza Sucheckiego.

</doc>
<doc id="196557" url="https://pl.wikipedia.org/wiki?curid=196557" title="Czerwona Wola (województwo podkarpackie)">
Czerwona Wola (województwo podkarpackie)

Czerwona Wola – wieś w Polsce, położona w województwie podkarpackim, w powiecie przeworskim, w gminie Sieniawa.
Położona 8 km na południowy wschód od Sieniawy, powierzchnia 1422 ha. Ze względu na dogodną lokalizację oraz unikatowy mikroklimat (bory sosnowe) intensywnie rozwija się budownictwo letniskowe.
Historia.
Miejscowość pierwotnie nazywała się Manastyrska Wola i została założona prawdopodobnie przez napływowych osadników. Później od czerwonych ziem występujących na jej terenie przyjęła nazwę Czerwona Wola.
Początki wsi należy wiązać z przywilejem Zofii ze Sprowy z 26 marca 1571 dla mieszkańców Jarosławia i okolicznych osadników. Pierwsze wzmianki o wiosce Czerwona Wola znajdujemy w Rejestrze poborowym z 1578 roku (rękopis), gdzie są podane dwie nazwy: Manastirska Wolija i Wolijcza Manastirska. Prawidłową nazwę miejscowości podaje drukowany Rejestr poborowy z 1589 roku i jest to Manastyrszka Wola. Kopia dokumentu z 1639 roku znajdującego się w archiwum parafii w Manasterzu już podaje współczesną nazwę Czerwona Wola.
Prywatna wieś szlachecka, położona w województwie ruskim, w 1739 roku należała do klucza Jarosław Lubomirskich. 
Czerwona Wola była własnością pełkińskiej linii Czartoryskich. Należała do księcia Jerzego Konstatego Czartoryskiego, przedstawiciela młodszej linii rodu (książę i jego żona, Maria, są pochowani w krypcie Książąt Czartoryskich w Sieniawie). We wsi w 1892 roku, ich córka, Wanda Czartoryska założyła ochronkę Służebniczek starowiejskich z kaplicą półpubliczną, o której wzmiankuje Schematyzm Diecezji Przemyskiej: "In loco p. asylum parv. sub cura ŚS. Servul. B.M.B. et alterum in Czerwona Wola cum capella semipublica,". Ochronka była siedliskiem oświaty i polskości. W 1910 roku zakończono budowę murowanej Ochronki, z kaplicą i salą szkolną.
W XX wieku z północnej części wyodrębniła się osobna wieś Czerce. W 1921 roku w Czerwonej Woli było 261 domów.
W latach 1853-1975 wieś administracyjnie należała do powiatu jarosławskiego. W latach 1975–1998 wieś administracyjnie należała do województwa przemyskiego.
Oświata.
Szkolnictwo w Czerwonej Woli rozpoczęło się w 1889 roku, gdy w przysiółku "Czerce" została założona szkoła ludowa. Przydatnym źródłem archiwalnym do poznawania historii oświaty w Galicji są austriackie Szematyzmy Galicji i Lodomerii. Najpierw szkoła była jako niezorganizowana, a także w latach 1889-1894 nie było nauczyciela (posada nie obsadzona). Szkoły na wsiach były tylko męskie, a dopiero od 1890 roku były etatowe mieszane. Pierwszym nauczycielem została Ksawera Niewiadomska. W latach 1890-1892 szkoła była filialna a od 1893 roku szkoła była 1-klasowa.
Mieszkańcy Czerwonej Woli mieli utrudniony dostęp do szkoły w Czercach z powodu rozległych bagien. W 1892 roku staraniem księcia Jerzego Konstantego Czartoryskiego założono 1-klasową szkołę w Czerwonej Woli, która była prowadzona przez zakonnice z ochronki.
W latach 1913-1950 nauczycielką szkoły przyklasztornej była s. Apolonia Muszyńska. W latach 1958-1961 wybudowano nową szkołę. Patronem szkoły w 1999 r. został św. Jan Paweł II.
W Czerwonej Woli istniała też Szkoła Koszykarska (pod nadzorem wydziału krajowego). Najpierw w 1879 roku powstała w Jarosławiu, a w 1891 roku przeniesiono ją do Czerwonej Woli. W 1909 roku posiadała 24 uczniów w internacie i 6 dochodzących. W pobliżu były także szkoły koszykarskie w Dynowie, Tarnobrzegu i Leżajsku.

</doc>
<doc id="196558" url="https://pl.wikipedia.org/wiki?curid=196558" title="Kresy (kwartalnik)">
Kresy (kwartalnik)

Kresy – kwartalnik poświęcony literaturze i sztuce, redagowany przez naukowców z lubelskich uczelni. Wydawany przez Stowarzyszenie Literackie „Kresy”. Ukazywał się w latach 1989–2010.
Kwartalnik literacki „Kresy” łączył formułę pisma literackiego i poświęconego sztuce współczesnej z formułą pisma akademickiego. Drukowano zarówno utwory prozatorskie i poetyckie czołowych pisarzy polskich różnych generacji, przekłady z literatur obcych oraz eseje i szkice poświęcone literaturze. W „Kresach” ukazał się głośny w latach 90. szkic Janusza Sławińskiego „Zanik centrali” 1994, nr 2, oraz wiele wystąpień diagnozujących stan kultury współczesnej (np. szkice Przemysława Czaplińskiego, ankiety: „Pejzaż po przełomie, ale nie po klęsce”, „Co się dzieje po „brulionie"”, dyskusje: „Na powierzchni literatury i w środku”). Wiele uwagi poświęcono twórczości Brunona Schulza (osobne bloki w kilkunastu numerach pisma), jak również tradycji romantycznej we współczesności. Pojawiały się wielogłosy poświęcone twórcom średniego i młodszego pokolenia (np. Tomaszowi Różyckiemu, Michałowi Witkowskiemu). Systematycznie prezentowano wybitnych twórców w rozmowach. Osobne miejsce zajmował dział Sztuki. Drukowano także archiwalia, głównie z kręgu kultury emigracyjnej).
Redakcja.
Red. naczelny – Arkadiusz Bagłajewski. Redakcja: Dariusz Jóźwik, Piotr Kosiewski, Andrzej Niewiadomski, Andrzej Woytowicz.

</doc>
<doc id="196559" url="https://pl.wikipedia.org/wiki?curid=196559" title="Paluchy">
Paluchy

Paluchy – wieś w Polsce położona w województwie podkarpackim, w powiecie przeworskim, w gminie Sieniawa. Leży na prawym brzegu Lubieni w odległości 9 km od Sieniawy.
W latach 1975–1998 miejscowość administracyjnie należała do województwa przemyskiego.
Części wsi.
W 1921 roku w Paluchach było 32 domy, i do 1955 roku były przysiółkiem Piskorowic. W latach 1939–1941 rzeka Lubienia była granicą niemiecko-radziecką, a Niemcy wybudowali baraki dla swoich żołnierzy. Obecnie jest to przysiółek Paluchów - Koszary.

</doc>
<doc id="196560" url="https://pl.wikipedia.org/wiki?curid=196560" title="Pigany">
Pigany

Pigany – wieś w Polsce położona w województwie podkarpackim, w powiecie przeworskim, w gminie Sieniawa. Leży 4 km na północ od Sieniawy. Powierzchnia - 515,86 ha.
W latach 1975–1998 miejscowość administracyjnie należała do województwa przemyskiego.
Części wsi.
W 1921 roku w Piganach było 60 domów. W Piganach znajduje się cmentarz wojenny podlegający ochronie krajobrazu. 
W 1987 roku przeniesiono z Wólki Pełkińskiej i zbudowano drewniany kościół filialny, który 28 listopada 1987 roku bp Ignacy Tokarczuk poświęcił "pw. św. Maksymiliana Marii Kolbego".

</doc>
<doc id="196561" url="https://pl.wikipedia.org/wiki?curid=196561" title="Marta Mizuro">
Marta Mizuro

Marta Mizuro (ur. 8 kwietnia 1970) – polska krytyczka literacka i dziennikarka.
Życiorys.
Pochodzi z Głogowa. Ukończyła polonistykę na Uniwersytecie Wrocławskim. Od 1996 do 2000 współpracowała z "Telewizyjnymi Wiadomościami Literackimi", emitowanymi w na antenie TVP 2. Od 2001 do 2004 była redaktorką obecnie zawieszonego wrocławskiego „Tygodnika Internetowego TIN”. Regularnie publikuje recenzje w „FA-arcie”, „Nowych Książkach”, „Literze”, „Zwierciadle”, a także na łamach portalu Polskiego Radia. Stale współpracuje z działem kultury portalu Onet.pl jako recenzentka książkowa. Obecnie pracuje w miesięczniku „Odra”. Jest związana z Międzynarodowym Festiwalem Opowiadania oraz Międzynarodowym Festiwalem Kryminału, na których prowadzi warsztaty pisarskie. Była członkiem jury Nagrody Wielkiego Kalibru.
Jest autorką powieści kryminalnej „Cicha przystań”. Laureatka Nagrody im. Ludwika Frydego, przyznawanej przez Międzynarodowe Stowarzyszenie Krytyki Literackiej (2002). Mieszka we Wrocławiu.

</doc>
<doc id="196562" url="https://pl.wikipedia.org/wiki?curid=196562" title="MP28">
MP28



</doc>
<doc id="196563" url="https://pl.wikipedia.org/wiki?curid=196563" title="Performancyjny model wiedzy">
Performancyjny model wiedzy

Performancyjny model wiedzy jest jedną z odmian epistemologii ewolucyjnej.
Nazwa “performancyjny model wiedzy” i podstawowe idee pochodzą od Gonzalo Munévara. Zawarte zostały w jego pracy Radical Knowledge - A Philosophical Inquiry into the Nature and Limits of Science.
Twórcy performancyjnego modelu wiedzy.
Odmianą performancyjnego modelu wiedzy jest uhistoryczniony ewolucjonizm Kazimierza Jodkowskiego, szczegółowo rozwinięty w jego pracy "Metodologiczne aspekty kontrowersji ewolucjonizm-kreacjonizm".
Sedno modelu performancyjnego określa Jodkowski tak:
Performancyjny model wiedzy rozwijany jest w opozycji do modelu klasycznego (kontemplacyjnego), zgodnie z którym głównym celem nauki jest kontemplacja świata, a podstawowym założeniem, że nauka daje prawdziwy bądź zbliżony do prawdy obraz świata. 
Munevar zaproponował różne od tradycyjnego znaczenie słowa "wiedzieć". Wiem, wtedy, gdy potrafię się tak poruszać w świecie, że realizuję wyznaczone przez siebie cele. Przy takim znaczeniu nadanym słowu "wiedzieć" zadaniem nauki nie jest kontemplacja świata, lecz pomoc w radzeniu sobie w świecie. O wartości propozycji teoretycznych (teorii) decyduje wartość przeżycia ("survival value") jaką dają teorie naukowe.
Nauka rozwija się wtedy, gdy: 
Uhistoryczniony ewolucjonizm Jodkowskiego jest optymizmem poznawczym, antydogmatyzmem i teoretycznym pluralizmem. 
W modelu performancyjnym, jak go widzi Jodkowski, idzie o to, że o wartości nauki nie decyduje wartość logiczna, ale wartość przeżycia, jaką umożliwiają teorie naukowe. Z tej perspektywy funkcjonowanie niewspółmiernych teorii, nie tylko nie jest czymś niezwykłym, ale i pożądanym, zwiększa, bowiem, poprzez swą różnorodność, zdolność do przetrwania. Nie chodzi tu oczywiście o doraźną, bądź indywidualną zdolność do przetrwania, musi ona dotyczyć całego gatunku i być skuteczna przez dłuższy czas. Dąży, również, do wykazania ścisłego związku ciekawości (włącznie z dążeniem do prawdy) z użytecznością. Trudno zaprzeczyć, zwraca uwagę, że znakomita większość uczonych prowadzi swoje badania z ciekawości. Ale i równie trudno zaprzeczyć, że większość wyników naukowych ma praktyczne zastosowania. Pyta w związku z tym "czy ciekawość można przeciwstawiać wartości praktycznej?"
Jak z powyższego widać, rozwój nauki pojmowany jest przez Jodkowskiego jako część skomplikowanego procesu biologicznej ewolucji, a nauka, widziana z tej perspektywy:

</doc>
<doc id="196565" url="https://pl.wikipedia.org/wiki?curid=196565" title="Sądecczyzna">
Sądecczyzna

Sądecczyzna ("ziemia sądecka") – kraina historyczna w południowej Małopolsce obejmująca Kotlinę Sądecką, część Pogórza Karpackiego i Beskid Sądecki.
Jan Flis w pracy „Sądeczyzna i jej granice” (Rocznik Sądecki. 1939) do Sądecczyzny zaliczył obszar powiatu nowosądeckiego, wschodnią część limanowskiego oraz skrawki powiatów gorlickiego i brzeskiego. Obecnie jej nazwę używa się najczęściej w odniesieniu do powiatu nowosądeckiego.
Pisownię „Sądecczyzna” wprowadzono w 1967 roku, poprzednio używano pisowni „Sądeczyzna”.
Historia.
W 1257 r. książę krakowsko-sandomierski Bolesław V Wstydliwy jako tzw. oprawę wienną lub posagowo-wienną (która była formą zabezpieczenia majątkowego małżonki i rodzajem odwzajemnienia się za otrzymany od rodziny żony posag) dla księżniczki węgierskiej Kingi przekazał jej ziemię sądecką, obejmującą tereny w trójkącie: Biecz – Limanowa – Podoliniec (dzisiejsza Słowacja). Nowa pani tych ziem założyła w Starym Sączu dwa klasztory o regule franciszkańskiej: męski i żeński (o regule Św. Klary).
Uposażony przez Kingę prawie we wszystkie osady Sądecczyzny klasztor w Starym Sączu nie był zainteresowany w utrzymaniu osad polskich, leżących na granicy państwa na Dolnym Spiszu: Podolińca, Gniazda i Lubowli. Toteż Dolny Spisz nie umacniany osadami polskimi uległ silnym wpływom gospodarczo-osadniczym możnych rodów węgierskich, rezultatem czego było to, że Spisz odpadł od Sądecczyzny i od państwa polskiego.
Położenie na szlakach handlowych z Gdańska na Węgry i z zachodu na Ruś przyczyniało się do rozwoju regionu. Znaczny rozwój osadnictwa dało wprowadzone w XIII w. prawo niemieckie. W 1292 r. powstał – założony przez króla Wacława II – Nowy Sącz. Zamek nowosądecki gościł wielu znamienitych gości, począwszy od Władysława Jagiełły, który planował tu ze swoim stryjecznym bratem, Witoldem wojnę z Krzyżakami, przez Kazimierza Jagiellończyka, na Janie III Sobieskim kończąc.
Koniec XVII w. to powolny upadek Rzeczypospolitej. Sądecczyzna przeżyła najazd Szwedów. Działali tutaj także konfederaci barscy.
W wyniku I rozbioru Polski Sądecczyzna znalazła się pod panowaniem austriackim. Utworzony został powiat sądecki, podległy okręgowi wielickiemu. Kolejna reforma administracyjna w miejsce powiatów i obwodów wprowadziła cyrkuły. Stolicą jednego z nich stał się Nowy Sącz, dzięki czemu miasto zyskało na znaczeniu.
Rozparcelowano też włości sióstr klarysek między nowo przybyłych na te tereny niemieckich kolonistów.
W czasie I wojny światowej do miasta praktycznie bez walki wkroczyli Rosjanie, wyparci następnie przez wojska austro-węgierskie i Legiony Polskie. Okres międzywojenny nie przyniósł ze sobą ożywienia gospodarczego.
II wojna światowa dosięgła Sądecczyznę 6 września, kiedy to po zaciętych bojach Niemcy następnego dnia wkroczyli do Nowego Sącza. Działalność konspiracyjna na tym terenie polegała głównie na przerzucie żołnierzy na południe do Węgier, a stamtąd do nowo tworzących się jednostek sił polskich we Francji. Wyzwolenie nadeszło 19 stycznia 1945.
Po wojnie ziemię sądecką włączono do województwa krakowskiego, a Nowy Sącz stał się siedzibą powiatu. W wyniku reformy administracyjnej w 1975 r. powstało województwo nowosądeckie, zniesione w 1999 r. Nowy Sącz znów stał się siedzibą powiatu grodzkiego i ziemskiego.
Etnografia.
Sądecczyznę zamieszkują cztery główne grupy etniczne: Lachy Sądeckie i Pogórzanie na północy, górale sądeccy spokrewnieni z podhalańskimi oraz nieliczni już dziś Łemkowie na południowym wschodzie.

</doc>
<doc id="196569" url="https://pl.wikipedia.org/wiki?curid=196569" title="Brahmaćarja">
Brahmaćarja

Brahmaćarja (dewanagari: ब्रह्मचर्य, sanskr. "brahman" „absolut”, "ćar" „podążać, praktykować”) – w społeczeństwie hinduistycznym pierwszy z czterech etapów (aśrama) życia człowieka.
Termin ten odnosi się głównie do osób do 25 roku życia. Tradycja hinduistyczna (Manusmryti) zakłada, że długość życia człowieka wynosi 100 lat. Każdemu z czterech etapów życia przypada równa liczba lat.
Okres brahmaćarji rozpoczyna ceremonia upanajana.
W czasie przypadającym na brahmaćarję młody człowiek pod autorytatywnym przewodnictwem guru studiuje wiedzę wedyjską w gurukuli, ściśle przestrzegając celibatu i abstynencji seksualnej.
System brahmaćarji jest aktualny od narodzin Brahmy. Część populacji, szczególnie męskiej, w ogóle nie wchodziła w związki małżeńskie. Brahmaćarini są zwani "urdhva-retasah", tymi, którzy wznoszą nasienie. Jeśli brahmaćarin dzięki procesowi jogi potrafi wznieść je do ćakry zwanej sahasrara, może wówczas dokonać wspaniałych rzeczy, jego pamięć będzie mogła działać niezwykle bystro, a także zwiększy się długość jego życia. Tacy jogini potrafią wytrwale spełniać wszelkiego rodzaju wyrzeczenia i wznieść się na platformę najwyższej doskonałości, nawet do świata duchowego. Żywymi przykładami brahmaćarinów, którzy przyjęli tę zasadę życia, są czterej mędrcy – Sanaka, Sanandana, Sanatana i Sanatkumara – jak również Narada muni i inni.
Na tym etapie uczeń zdobywa ogólne wykształcenie oraz wiedzę nt. religii (Wedanta). Jest to traktowane jako przygotowanie do kolejnych etapów życia, tj. gryhastha, wanaprastha, sannjasa.
Osobę na etapie brahmaćarji nazywa się "brahmaćarinem". Przykładem takiej osoby był Mahatma Gandhi.
Brahmaćarją określa się także ślub celibatu składany przez sannjasina.

</doc>
<doc id="196572" url="https://pl.wikipedia.org/wiki?curid=196572" title="DW906">
DW906



</doc>
<doc id="196573" url="https://pl.wikipedia.org/wiki?curid=196573" title="Droga wojewódzka nr 906">
Droga wojewódzka nr 906

Droga wojewódzka nr 906 (DW906) – droga wojewódzka od długości ok. 22 km łącząca Lubliniec z Piaskiem. Trasa ta znajduje się na obszarze województwa śląskiego, powiatu lublinieckiego.

</doc>
<doc id="196574" url="https://pl.wikipedia.org/wiki?curid=196574" title="Uwe Rösler">
Uwe Rösler

Uwe Rösler (ur. 15 listopada 1968 w Altenburgu) – niemiecki piłkarz, pięciokrotny reprezentant Niemieckiej Republiki Demokratycznej.
Grał kolejno w następujących klubach: 1. FC Magdeburg, Dynamo Drezno, 1. FC Nürnberg, Manchester City, 1. FC Kaiserslautern, Tennis Borussia Berlin, Southampton F.C., West Bromwich Albion, SpVgg Unterhaching i Lillestrøm SK.
Został sprowadzony do Manchesteru City przez Briana Hortona w sezonie rozgrywek 1993/1994. Najlepszy sezon Uwe Röslera to 1994/1995; wtedy to we wszystkich rozgrywkach zdobył 22 gole i został wybrany przez kibiców graczem roku. W następnych sezonach strzelał kolejno 13, 17 i 7 bramek.

</doc>
<doc id="196576" url="https://pl.wikipedia.org/wiki?curid=196576" title="Uwe Rosler">
Uwe Rosler



</doc>
<doc id="196577" url="https://pl.wikipedia.org/wiki?curid=196577" title="12 Plemion Izraela">
12 Plemion Izraela



</doc>
<doc id="196579" url="https://pl.wikipedia.org/wiki?curid=196579" title="Zjawisko Seebecka">
Zjawisko Seebecka

Zjawisko Seebecka – zjawisko termoelektryczne polegające na powstawaniu siły elektromotorycznej w obwodzie zawierającym dwa metale lub półprzewodniki, gdy ich złącza znajdują się w różnych temperaturach.
Odkryte w 1821 roku przez fizyka niemieckiego (pochodzenia estońskiego) Th. J. Seebecka. Zjawisko to jest wykorzystywane m.in. w termoparze.
W przedstawionym obwodzie A i B są różnymi metalami lub półprzewodnikami, T1 i T2 to temperatury w miejscach styku metali. W tym obwodzie powstaje napięcie elektryczne określone wzorem:
Gdzie: SA i SB to współczynniki Seebecka charakterystyczne dla wybranych substancji. Powstające napięcie jest rzędu od kilku do kilkudziesięciu mikrowoltów na kelwin (stopień Celsjusza).
Natura zjawiska Seebecka.
Jeśli próbkę nagrzać nierównomiernie, to – na skutek różnicy energii i koncentracji nośników ładunku – zacznie się ich ukierunkowany ruch. Jeżeli końce próbki znajdują się w temperaturze T1&lt;T2, to na końcu próbki o temperaturze T2 będzie występowała większa koncentracja nośników ładunku, będą one również miały większą energię. W efekcie wystąpi ich dyfuzja w kierunku zimniejszego końca (T1). Przepływ prądu dyfuzji prowadzi do pojawienia się rozkładu potencjału oraz wystąpienia prądu unoszenia. W warunkach równowagi obie składowe prądu są sobie równe i na zewnątrz obserwuje się tylko różnicę potencjałów między punktami o różnej temperaturze.
Jeżeli nośnikami ładunku są elektrony (półprzewodnik typu "n"), to zimniejszy koniec próbki będzie miał w stosunku do cieplejszego potencjał ujemny. Dla półprzewodnika typu "p" – dodatni.
Przykładowe współczynniki Seebecka.
Podane wartości dotyczą metali w temperaturze 300 K:

</doc>
<doc id="196582" url="https://pl.wikipedia.org/wiki?curid=196582" title="Zjawisko termoelektryczne">
Zjawisko termoelektryczne

Zjawisko termoelektryczne – efekt bezpośredniej transformacji napięcia elektrycznego występującego między dwoma punktami układu ciał na różnicę temperatur między tymi punktami, lub odwrotnie: różnicy temperatur na napięcie elektryczne. Zjawisko to jest wykorzystywane do
Ponieważ napięciem elektrycznym łatwo jest sterować i można je dokładnie rejestrować, urządzenia wykorzystujące zjawisko termoelektryczne pozwalają na bardzo precyzyjną kontrolę temperatury i na automatyzację procesów chłodzenia i ogrzewania.
W zależności od kierunku transformacji zjawiska termoelektryczne dzieli się na:

</doc>
<doc id="196583" url="https://pl.wikipedia.org/wiki?curid=196583" title="Q.e.d.">
Q.e.d.

q.e.d. – skrót od łacińskiego zwrotu "quod erat demonstrandum" („co było do udowodnienia”). Najpowszechniej stosowanymi polskimi odpowiednikami są skróty cnd. („czego należało dowieść”), c.b.d.u. („co było do udowodnienia”), cbdd. („co było do dowiedzenia”), c.b.d.o. („co było do okazania”) oraz ckd. („co kończy dowód”).
Wyrażenie to jest używane jako znak zakończenia wyprowadzonego dowodu tezy lub lematu. Zamiennie w tym celu stosuje się znak końca dowodu (tak zwany halmos).
Łacińska nazwa jest tłumaczeniem greckiego zwrotu ὅπερ ἔδει δεῖξαι ("hoper edei deixai"), który był używany przez wielu starożytnych filozofów, na przykład Euklidesa i Archimedesa.

</doc>
<doc id="196584" url="https://pl.wikipedia.org/wiki?curid=196584" title="Megapiksel">
Megapiksel

Megapiksel (skrót: Mpx, Mpix) – wielkość opisująca liczbę elementarnych punktów matrycy CCD. Przedrostek mega oznacza milion, a zatem jeden megapiksel to jeden milion pikseli odwzorowanych przez matrycę. Jednostka ta jest używana najczęściej w cyfrowych aparatach fotograficznych i kamerach wideo oraz telefonach komórkowych jako jednostki obrazującej możliwą wielkość tworzonego obrazu.
Wymiary obrazu w zależności od liczby megapikseli.
Jeśli przez formula_1 oznaczymy liczbę megapikseli, to w przypadku obrazu o proporcjach 4:3 (ekran komputera starego typu, zdjęcie cyfrowe) szerokość formula_2 oraz wysokość formula_3 w pikselach można przybliżyć z wzoru:
Analogiczny wzór dla proporcji 3:2 (klasyczna odbitka) ma postać:
Megapiksele a format odbitki.
Na pewnym etapie rozwoju fotografii cyfrowej liczba oferowanych przez aparat megapikseli była najważniejszym chwytem reklamowym producentów. Jednak po przekroczeniu pewnej granicy różnice w rozdzielczości matrycy nie są aż tak istotne, zdecydowanie ważniejsza jest optyka aparatu czy też sama jakość matrycy (np. szumy).
Przyjmuje się, że oko ludzkie ma rozdzielczość wynoszącą 1 minutę kątową. Zakładając to można wyliczyć, że w przypadku obserwacji zdjęcia z odległości 10 cm powinno mieć ono rozdzielczość ok. 870 dpi. Dla obserwacji z przeciętnej odległości 25 cm wymagana jest rozdzielczość 350 dpi. Jeśli odbitka będzie wisiała na ścianie i będziemy ją obserwować z odległości 80 cm wystarczy rozdzielczość 100 dpi, aby oko nie zauważało pojedynczych pikseli. Wielu autorów sugeruje, że powyższe założenia są bardzo restrykcyjne i zadowalające wyniki można osiągać przy niższych rozdzielczościach.
Jeśli znamy szerokość obrazu w pikselach i szerokość docelowej odbitki w centymetrach, można obliczyć osiągniętą rozdzielczość w dpi. Centymetry przeliczamy na cale (1 cal = 2,54 cm), a następnie dzielimy szerokość w punktach przez liczbę cali.

</doc>
<doc id="196590" url="https://pl.wikipedia.org/wiki?curid=196590" title="Władysław Hasior">
Władysław Hasior

Władysław Hasior (ur. 14 maja 1928 w Nowym Sączu, zm. 14 lipca 1999 w Krakowie) – polski artysta rzeźbiarz, malarz, scenograf, związany z Podhalem.
Życiorys.
W latach 1947–1952 uczył się w Państwowym Liceum Technik Plastycznych w Zakopanem pod kierunkiem profesora Antoniego Kenara, a następnie w latach 1952–1958 studiował w Akademii Sztuk Pięknych w Warszawie, pod kierunkiem profesora Mariana Wnuka. W roku 1959 otrzymał stypendium francuskiego Ministra Kultury; studiował w pracowni rzeźbiarza Ossipa Zadkine’a w Paryżu. Od 1957 roku wystawiał indywidualnie oraz brał udział w wystawach zbiorowych w kraju i za granicą, m.in. w: Paryżu, Rzymie, Sztokholmie, Oslo, Montevideo, São Paulo, Helsinkach, Wiedniu, Wenecji, Kopenhadze, Brukseli, Moskwie. Uczestnik Sympozjum Plastycznego Wrocław ’70. Został pochowany na zakopiańskim Cmentarzu Zasłużonych na Pęksowym Brzyzku (kw. L-III-21a).
Twórczość.
Jego twórczość nawiązuje do nowoczesnych prądów artystycznych (surrealizmu, rzeźby abstrakcyjnej, nowego realizmu), ale także do tradycyjnego rzemiosła i wytwórczości o charakterze ludowym. W pracach swych Hasior wykorzystywał przedmioty gotowe – „zużyte rekwizyty codzienności”, które kolekcjonował w swoim domu w Zakopanem. Uważany też za pioniera asamblażu w Polsce.
W 2014 MOCAK zorganizował wystawę "Władysław Hasior. Europejski Rauschenberg?" Na wystawie pokazano około 100 prac artysty z lat 1956–1986.
Galeria autorska artysty.
Galeria Władysława Hasiora znajduje się w budynku starej Leżakowni w Zakopanem i jest filią Muzeum Tatrzańskiego im. dr. Tytusa Chałubińskiego. Budynek ten w okresie międzywojennym był miejscem werandowania kuracjuszy sanatorium przeciwgruźliczego.
Hasior zaadaptował dwukondygnacyjny budynek na własne potrzeby umieszczając w nim swoją galerię, mieszkanie i pracownię. Znajdowała się tu również „świetlica powiatowa”, będąca miejscem aranżowanych przez artystę spotkań z publicznością, podczas których Hasior wygłaszał prelekcje ilustrowane własnymi przeźroczami. Otwarcie w lutym 1984 autorskiej galerii artysty zakończyło okres „egzystencji wędrownej” w jego życiu – zgromadzony w szopie przy willi „Borek” prawie dwudziestoletni dorobek artystyczny Hasiora wreszcie znalazł miejsce stałej ekspozycji. Tworzone sukcesywnie przez artystę wnętrze galerii jest według Teresy Jabłońskiej, dyrektorki Muzeum Tatrzańskiego: „... jedyną w swoim rodzaju instalacją z własnych eksponatów, kreującą przestrzeń magiczną przesyconą muzyką, światłami, odrealnioną w fantastycznych odbiciach ogromnych luster”.
W Miejskim Ośrodku Sztuki w Gorzowie Wielkopolskim znajduje się Galeria Władysława Hasiora. 
Nagrody i odznaczenia.
Z okazji 10 rocznicy śmierci Poczta Polska wydała serię czterech okolicznościowych znaczków pocztowych z fotografiami prac artysty.
Władysław Hasior w filmie.
Władysław Hasior był bohaterem kilku polskich filmów dokumentalnych:

</doc>
<doc id="196591" url="https://pl.wikipedia.org/wiki?curid=196591" title="Siljan (jezioro w Szwecji)">
Siljan (jezioro w Szwecji)

Siljan – jezioro i krater uderzeniowy w Szwecji. Położone w środkowej części kraju w regionie
Dalarna. Jest szóstym (354 km² – gdy jezioro Siljan liczone łącznie z przyległymi jeziorami Orsasjön i Insjön) albo siódmym (292 km² – gdy Siljan liczone samodzielnie) co do wielkości powierzchni jeziorem Szwecji i największym znanym kraterem uderzeniowym w Europie (poza Rosją).
Największe miasto położone nad jeziorem Siljan to Mora.
Krater.
Jezioro powstało na obrzeżu krateru meteorytowego. Krater ten, obecnie znacznie zerodowany, miał początkowo przypuszczalnie średnicę około 55 km i jest największym znanym obecnie (2014) kraterem uderzeniowym w Europie (poza Rosją). Powstał około 377 mln lat temu (w dewonie).

</doc>
<doc id="196596" url="https://pl.wikipedia.org/wiki?curid=196596" title="Kościół św. Jerzego w Goleniowie">
Kościół św. Jerzego w Goleniowie

Kościół św. Jerzego w Goleniowie – siedziba rzymskokatolickiej parafii pod tym samym wezwaniem. Świątynia wybudowana w 80. XX wieku na bazie starszej, niemieckiej z początków XX wieku. 
Historia.
Przed 1945.
Pierwotna budowla powstała w latach 30. XX wieku jako świątynia katolicka dla wiernych z powiatu nowogardzkiego. W roku 1930 na terenie całego powiatu mieszkało ok. 400 osób wyznania katolickiego (z tego 110 w samym Goleniowie), lecz liczba ta systematycznie rosła. W 1939 roku wiernych było już trzykrotnie więcej. Tymczasem najbliższy kościół katolicki znajdował się w Borzysławcu.
Początkowo kościół planowano wybudować na działce w pobliżu dworca kolejowego. Zakup jednak trzykrotnie się nie powiódł, co ks. dr Paul Steinmann, komisarz biskupi ds. Pomorza, uzasadniał „antykatolickimi postawami w radzie miejskiej”. Ostatecznie w 1928 roku za pośrednictwem proboszcza z Borzysławca nabyto działkę przy dzisiejszej ulicy gen. Andersa (ówcześnie "Gartenstadtallee"). W budowę włączyło się , dzięki czemu udało się sprawnie zgromadzić materiały i wybudować kościół w niespełna pół roku. 27 lipca 1930 roku ks. dr Steinmann poświęcił kamień węgielny, a już 27 grudnia biskup konsekrował świątynię. Budowę nadzorował berliński architekt . Ostatnim niemieckim duszpasterzem był ks. Georg Kubiak, który pracował w parafii od 15 stycznia 1937 roku. Znał język polski i odprawiał msze także dla pierwszych polskich mieszkańców.
Po 1945.
Powojennym duszpasterzem został ks. Franciszek Włodarczyk TChr (1911-2000). Dzień po przybyciu do miasta, 9 września o godzinie 9:00, odprawił w kościele pierwszą mszę. Tydzień później, w niedzielę 16 września, miała miejsce oficjalna, uroczysta liturgia, na którą zaproszono przedstawicieli władz lokalnych. Wobec napływu nowych mieszkańców wyznania katolickiego, niewielka poniemiecka świątynia przestała być wystarczająca. Już w 1946 roku postanowiono dobudować nawę boczną oraz chór. Parafianie pochodzący z Wilna ufundowali kopię obrazu Matki Bożej Ostrobramskiej. W 1949 roku do parafii przybyły siostry zakonne obrządku wschodniego ze Zgromadzenia Sióstr Służebnic Niepokalanej Maryi Panny.
W 1960 roku odbudowano zniszczony podczas wojny kościół pw. św. Katarzyny, a rok później przeniesiono tam siedzibę parafii. 4 marca 1974 roku biskup szczecińsko-kamieński Jerzy Stroba na nowo powołał do życia parafię pw. św. Jerzego. Proboszczem został ks. Bogdan Schmidt (ur. 1939), który administrował parafią aż do stycznia 2014 roku. To on zainicjował przebudowę kościoła. Prace rozpoczęto 21 lipca 1980 roku zgodnie z projektem architektonicznym Adama Marii Szymskiego. Uroczyste poświęcenie świątyni przez biskupa Jana Gałeckiego nastąpiło 21 grudnia 1987 roku.
Wystrój.
Współczesną bryłę świątyni charakteryzuje duże, przestronne wnętrze. Wyposażenie pierwszego, niemieckiego kościoła w większości się nie zachowało. Wyjątkiem są pojedyncze witraże autorstwa berlińskiego artysty i pochodzące z XIX wieku dzwony inskrypcjami biblijnymi. Dziś w świątyni znajduje się kilka pozłacanych płaskorzeźb ("Ostatnia Wieczerza", płaskorzeźba przedstawiająca św. Jerzego na smoku, sceny z życia patrona parafii). W ścianie ołtarzowej znajduje się duży witraż z „Trójcą Przenajświętszą” w otoczeniu świętych. Przed kościołem stoją dwa pomniki: Papieża Jana Pawła II i Jezusa Miłosiernego. Obok kościoła znajduje się plebania, a przed nią okazała sosna żółta – pomnik przyrody.

</doc>
<doc id="196599" url="https://pl.wikipedia.org/wiki?curid=196599" title="Park XXX-lecia w Goleniowie">
Park XXX-lecia w Goleniowie



</doc>
<doc id="196601" url="https://pl.wikipedia.org/wiki?curid=196601" title="Kolejowa wieża wodna w Goleniowie">
Kolejowa wieża wodna w Goleniowie

Kolejowa wieża wodna w Goleniowie – zabytkowa wieża ciśnień, powstała w 1912 z czerwonej cegły, z szachulcową głowicą, stoi w pobliżu dworca PKP w Goleniowie. Do dziś dostarcza wodę budynkom dworcowym.
Historia.
Wieża została zbudowana w 1912 roku, aby zaopatrywać w wodę parowozy. W 1991 roku został wykonany remont, gdyż wieża była w bardzo złym stanie technicznym bo na początku lat 70. zawaliła się jedna ze ścian osłaniających zbiornik. 
Podczas remontu wymieniono dach, odbudowano i odnowiono ściany elewacji, a drewniane elementy konstrukcji zaimpregnowano.
Opis.
Trzon wieży został wymurowany z czerwonej cegły i jest zwieńczony głowicą o płaskiej podstawie. Drewniany szkielet ściany osłonowej zbiornika został pomalowany na czarno, a murowane wypełnienie otynkowano i pobielono.

</doc>
<doc id="196603" url="https://pl.wikipedia.org/wiki?curid=196603" title="Regeneracja">
Regeneracja



</doc>
<doc id="196604" url="https://pl.wikipedia.org/wiki?curid=196604" title="Jezioro Trazymeńskie">
Jezioro Trazymeńskie

Jezioro Trazymeńskie (wł. "Lago Trasimeno", łac. "Lacus Trasimenus") – jezioro tektoniczne w środkowych Włoszech, w Umbrii. Największe na Półwyspie Apenińskim. Ma podziemne połączenie z Tybrem, zabagnione. Wykorzystywane do rybołówstwa.
Powierzchnia: 128 km²
Głębokość maksymalna: 8 m
Wysokość: 258 m n.p.m.
Większe wyspy: Maggiore, Minore, Polvese.
Większe miasta: Castiglione del Lago, Passignano sul Trasimeno.
24 czerwca 217 p.n.e. nad Jeziorem Trazymeńskim miała miejsce ważna bitwa II wojny punickiej, w której wojska Hannibala rozgromiły wojska rzymskie.

</doc>
<doc id="196605" url="https://pl.wikipedia.org/wiki?curid=196605" title="Barnim I">
Barnim I

Barnim I Dobry (ur. zap. ok. 1210, zm. 13 lub 14 listopada 1278 w Dąbiu) – książę szczeciński i pomorski, z dynastii Gryfitów. Syn Bogusława II i Mirosławy, córki księcia/namiestnika gdańskiego Mściwoja I i Swinisławy.
Lata panowania.
Samodzielne rządy, po osiągnięciu wieku sprawnego rozpoczął w 1227. Fakt ten poświadcza wystawiony dokument, z jego własną pieczęcią. Władał księstwem szczecińskim, w czasie, kiedy jego kuzyn Warcisław III zarządzał księstwem dymińskim wydzielonym w 1211. Barnim I zrzucił z Pomorza nadodrzańskiego zwierzchność duńską i przeniósł swój dwór w 1235, z Uznamia do Szczecina (republiki miejskiej), dalej – na skutek skłócenia z mieszczanami tego miasta – do Dąbia (1249).
Barnim, „książę na Szczecinie”, który tytułował się też księciem Kaszub (łac.) "dux slavorum et Cassubie", był jednym z najbardziej pracowitych władców Pomorza. Wraz z Warcisławem III starał się umacniać państwo, poprzez przebudowę gospodarki, tak aby dostosować ją do zachodnich standardów europejskich. W poł. XIII w., zlikwidował m.in. prawo brzegowe, które hamowało bezpieczny rozwój handlu morskiego i zalewowego.
Okres jego panowania przypadał na wzmożoną kolonizację niemiecką i lokację miast na prawie magdeburskim oraz lubeckim, których książę ufundował bardzo wiele. Źródła wymieniają 30 miast lokowanych przez niego na Pomorzu. Do nich należały m.in. Szczecin (1243), Stargard (1243), Gryfino (1254), Police (1260) i Goleniów (1268). Po śmierci kuzyna w 1264, pierwsze lata jego samodzielnej działalności skupiały się na jednoczeniu ziem pomorskich oraz potwierdzaniu nadań aktów lokacyjnych dla miast (m.in. dla Gryfic). Był fundatorem także wielu klasztorów, m.in. w Marianowie. Hojny dla zakonów – nadał cysterkom 600 łanów ziemi. Dla ściągnięcia kupców lubeckich i duńskich ponownie wprowadził w 1274 zakaz rabunków rozbitych statków i innych jednostek pływających. Było to spowodowane chęcią poszerzenia i zabezpieczenia wpływów ekonomicznych z resztą Europy Zachodniej.
Rzucona na Barnima klątwa 12 sierpnia 1269, przez legata papieskiego Albrechta Magnusa, za obronę ziemi suchańskiej (skutek zdrady joannitów), wprowadził jego w stan wojny. Brandenburczycy wspierani siłami joannitów dotarli do Kamienia Pomorskiego, gdzie księciu udzielono schronienia. W dalszej walce, pomoc uzyskał od rycerzy Bolesława Pobożnego, księcia wielkopolskiego. Nawiedzany jednak ciągłymi podjazdami Brandenburczyków i pretensjami biskupa kamieńskiego, zgodził się na ustępstwa i przyjął zwierzchność lenną Brandenburgii (1269).
Hołd lenny złożony margrabiom brandenburskim przez księcia szczecińskiego, spowodował jednocześnie przekazanie na ich rzecz ziemi wkrzańskiej (na zachód od Szczecina). Dla książęcej racji stanu odniosło to przykre konsekwencje w kolejnych latach na losy jedności Pomorza. Pierwszych jego symptomów, można doszukiwać się przy podziale jego księstwa na dwie części przez jego potomków (podział księstwa dokonany w 1295 spowodował wyodrębnienie na ok. 200 lat dwóch dzielnic – księstwa szczecińskiego i wołogoskiego).
Barnim I zmarł 13 lub 14 listopada 1278 w Dąbiu i został pochowany w kościele NMP w Szczecinie.
Barnim I a templariusze.
Istnieją przesłanki, że przesiąknięty wielkimi ideami zakonu templariuszy – Barnim I został bratem, tzw. gościem, rycerzem wspomagającym poczynania zakonu. Od lat 30. XIII w. był stałym bywalcem na zakonnych dworach, albo w otoczeniu rycerzy tego zakonu, m.in. Tempelhoff, Lietzen oraz Rurka.
Barnim korzystał z doradztwa templariuszy z brandenburskich i pomorskich komandorii. Przynależność do zakonu przedstawił w swojej pieczęci, na której umieścił templariuszowski symbol świątyni oraz starożytny symbol słońca, złota, czyli władzy. Są to znaki niespotykane, na żadnych innych pieczęciach książęcych z tego okresu. Charakterystyczne dla jego władzy było również nadawanie okręgów grodowych i innych włości na rzecz zakonu templariuszy. W 1235 nadał zakonowi żyzne ziemie pomiędzy Różycą a Tywą i przeniósł wszelkie prawa na ich rzecz, zwolnił od wszelkich ceł na terenie księstwa i zobowiązał jako swych wasali do udziału w wyprawach zbrojnych. Templariusze mieli prawo do zasiadania w radzie książęcej. Według K. Ślaskiego miało to na celu uniezależnienie polityki panującego dynasty od elity możnowładztwa pomorskiego.
Rodzina.
Barnim był żonaty trzykrotnie. Po raz pierwszy z Marianną księżniczką szwedzką, córką króla Eryka X Knutssona i Rychezy duńskiej. Małżeństwo zawarte zostało prawdopodobnie w 1238. Z tego związku pochodziły:
Drugą żoną księcia została księżniczka Małgorzata meklemburska (lata 1252–1253), córka Mikołaja I na Orlu (Werle) i Jutty von Anhalt. Była matką:
Trzecią żoną w latach 1263–1267 została Matylda askańska, córka Ottona III Pobożnego, margrabiego brandenburskiego i Bożeny (Beatrix), z którą Barnim I miał sześcioro dzieci:
W literaturze przedmiotu pojawia się również prawdopodobna córka z pierwszego lub trzeciego małżeństwa – Elżbieta, która jest odrzucana z filiacji przez współczesną genealogię.
Etymologia jego imienia.
Barnim to skrócona forma niepewnego imienia zaczynającego się od Broni– w wariancie pomorskim, jako że w dialektach pomorskich słowiańska grupa -or- (która w polszczyźnie zmieniła się w -ro-) zmieniła się w -ar- (porównaj: pomorskie ‘gard’, 'Warcisław', ‘Barnisław’ = polskie ‘gród’, 'Wrocisław', ‘Bronisław’).
W dynastii Gryfitów imię dotąd niespotykane. Prawdopodobnie zostało przeniesione z ziemi barnimskiej (plemiona Sprewian), która od 1176 dziedzicznie należała do dynastów pomorskich Gryfitów.

</doc>
<doc id="196608" url="https://pl.wikipedia.org/wiki?curid=196608" title="Piwniczna">
Piwniczna



</doc>
<doc id="196610" url="https://pl.wikipedia.org/wiki?curid=196610" title="Warcisław III">
Warcisław III

Warcisław III (ur. ok. 1211, zm. 17 maja 1264) – książę dymiński, syn Kazimierza II, księcia pomorskiego, szczecińskiego i dymińskiego, z dynastii Gryfitów oraz Ingardy; kuzyn Barnima I Dobrego. 
Lata panowania.
Rządy opiekuńcze.
W chwili śmierci swego ojca był małoletni. Rządy opiekuńcze nad Księstwem Dymińskim, do czasu osiągnięcia przez niego wieku sprawnego, objęła matka Ingarda (dwór jego rezydował w Dyminie na Pomorzu Przednim). Potwierdzają ten stan liczne dokumenty sygnowane jej własną i męża pieczęcią. W latach 1219–1221, Warcisław III za sprawą króla Danii Waldemara II został pozbawiony na rzecz Rugii części swojego księstwa. W 1222, co potwierdził Barnim III, stał się fundatorem parafii w Komorowie, w pobliżu jeziora Malchim.
Samodzielne rządy.
Książę dymiński był słabego charakteru, pokojowo nastawiany do polityki (związany z obozem duńskim). Pierwszy dokument sygnowany jego pieczęcią pochodził z ok. 1225. Żoną Warcisława III była Zofia (według Lubinusa – łac. "Sophia Guisiaca"), córka Albrechta I i Matyldy z Blakenburga. Małżeństwo obojga zawarte zostało ok. 1236. Zbiegło się ono w czasie z zawarciem układu w Kremmen (20 czerwca 1236), gdzie (łac.) "puer" – takim terminem określano jeszcze wiek chłopięcy Warcisława – miał stać się lennikiem margrabiów brandenburskich, odstępując im miasta: Stargard Meklemburski, Bezrzecze, Krzemień i Ostrów oraz całość Księstwa Wołogoskiego. Osłabiał tym samym swoje księstwo, poddając je pod władanie Branbenburgii, prawdopodobnie na wypadek bezpotomnej śmierci. Pod ogromnym naciskiem Barnima I układu tego nie zrealizowano. W późniejszych walkach z Brandenburczykami odzyskano część ziem ze Stargardem, które zostały przekazane przez mnichów kołbackich - Branbenburgii.
Warcisław III dążył do nawiązania współpracy z książętami wielkopolskimi, w czasie rozbicia dzielnicowego Polski. Kronika wielkopolska wskazuje, że w 1258 książę pomorski udzielał Bolesławowi Pobożnemu pomocy zbrojnej w sile 600 ciężkozbrojnych, przeciwko Kazimierzowi kujawskiemu. W roku następnym, w dowód wdzięczności za udzieloną pomoc, Bolesław wspomógł Warcisława w wojnie ze Świętopełkiem gdańskim. Wojna toczyła się w okolicach Słupska.
Warcisław III i jego kuzyn Barnim I, celem wzmocnienia swojej władzy zachęcali do osadnictwa na terenach swoich domen. Od 1234, Barnim i Warcisław konkurowali ze sobą w zakładaniu miast. Warcisław ufundował m.in. Demmin (1249), Greifswald (1250) i Kołobrzeg (1255). Dwa lata przed śmiercią w 1262 podpisał dokument lokacyjny na prawie lubeckim, w którym osiedle "Nowe miasto nad Regą" – (łac. "Nova civitas supra Regam") otrzymało prawa miejskie, a także 100 łanów ziemi, w okolicach dolnego biegu rzeki Regi (dzisiejsze Gryfice).
Rodzina.
Zofia (Sophia Guisiaca), córka Albrechta I von Arnsteina i Matyldy blankenburskiej, żona księcia dymińskiego została wymieniona jedynie raz, przy transumacji fundacji dla dominikanów kamieńskich. Ta nakładała obowiązek komemoracji za przedstawicieli dynastii książęcej (8 lipca 1305). Po śmierci męża stała się właścicielką pokaźnego majątku w Greifswaldzie, gdzie bezimiennie wymieniono ją w dokumencie z 1265.
Warcisław III prawdopodobnie miał kilku synów, którzy zmarli w dzieciństwie, bądź w młodości oraz jedną córkę. W XVIII w. przypisywano mu Barbarę, ksienię klasztoru w Marianowie.
Śmierć Warcisława III.
Po jego śmierci, w 1264 władzę nad całym Pomorzem Zachodnim przejął Barnim I. Książę Warcisław III został pochowany w klasztorze Cystersów w Eldenie. Tamtejszym mnichom, w swym testamencie, wystawionym w Darsin koło Greifswaldu, przypisał 13 łanów ziemi.

</doc>
<doc id="196611" url="https://pl.wikipedia.org/wiki?curid=196611" title="Mała suita">
Mała suita

Mała suita ("fr. Petite suite") to tytuł utworu fortepianowego na cztery ręce Claude’a Debussy’ego z 1889 roku. Na całość dzieła składają się cztery miniatury utrzymane w tanecznym charakterze.
Utwór należy do najwcześniejszych dzieł Debussy’ego. Łączy w sobie rodzący się impresjonistyczny styl w twórczości kompozytora oraz istotne zawsze dla niego przywiązanie do tradycyjnej muzyki francuskiej. Debussy, propagator starofrancuskich wzorów, zwolennik lekkości i ludycznego charakteru muzyki, ucieka świadomie od skomplikowanych, jak mówił: "męczących" form, odwołując się do muzyki francuskich klawesynistów z przełomu XVII i XVIII wieku: François Couperina i Jeana Philippe’a Rameau.
Części utworu:
Mała suita to również tytuł utworu na orkiestrę Witolda Lutosławskiego.
Części utworu:

</doc>
<doc id="196612" url="https://pl.wikipedia.org/wiki?curid=196612" title="Fulereny egzohedralne">
Fulereny egzohedralne



</doc>
<doc id="196613" url="https://pl.wikipedia.org/wiki?curid=196613" title="Fulerenole">
Fulerenole



</doc>
<doc id="196615" url="https://pl.wikipedia.org/wiki?curid=196615" title="Darmstadt">
Darmstadt

Darmstadt – miasto na prawach powiatu w Niemczech, w kraju związkowym Hesja, siedziba rejencji Darmstadt oraz powiatu Darmstadt-Dieburg, Liczy mieszkańców (stan na 30 września 2015).
W mieście ma swoją siedzibę Niemiecki Instytut Spraw Polskich "(Deutsches Polen-Institut)".
Historia.
Miasto zostało wspomniane po raz pierwszy w XI wieku jako "Darmundestat". Prawa miejskie przyznał mu cesarz Ludwik IV Bawarski w 1330. Miasto należało do hrabiów von Katzenelnbogen, gdy ci wymarli w 1479, miasto przeszło w ręce landgrafów Hesji-Darmstadt (1567–1918).
Miasto na początku XVIII wieku rozbudował w stylu barokowym francuski architekt Louis Remy de la Fosse (ok. 1659–1726), Ernest Ludwik, landgraf Hesji-Darmstadt (panował w latach 1678–1739). Między innymi w latach 1719–1721 powstała wspaniała oranżeria.
Pod koniec XVIII wieku miasto liczyło ok. 9 tys. mieszkańców. W ciągu XIX wieku ich liczba wzrosła z 10 tys. do 72 tys.
Zniszczone podczas II wojny światowej. Pierwszy aliancki nalot na miasto miał miejsce już 30 lipca 1940. Centrum zostało poważnie uszkodzone w efekcie nalotu dywanowego z 11 września 1944. W efekcie nalotów zginęło około 11–12,5 tys. mieszkańców.
Dzielnice.
w skład miasta wchodzi dziewięć dzielnic "(Stadtteil)":
Gospodarka.
W mieście ma swą siedzibę Europejskie Centrum Operacji Kosmicznych odpowiedzialne za kontrolę nad satelitami należącymi do ESA. Swą działalność rozpoczęły również takie firmy jak Merck, Wella, Software AG i inne.
Transport.
W mieście funkcjonuje komunikacja tramwajowa. Znajdują się tu stacje kolejowe Darmstadt Hauptbahnhof, Darmstadt Nord, Darmstadt-Arheilgen, Darmstadt-Eberstadt i Darmstadt-Wixhausen.
Kultura i nauka.
Darmstadt jest ważnym ośrodkiem, w którym rozwijała się niemiecka secesja. Miasto odegrało ważną rolę w powojennej awangardzie muzycznej dzięki Internationale Ferienkurse für Neue Musik organizowanym tutaj od 1946 roku. Uczestniczyli w nich m.in. Karlheinz Stockhausen, Pierre Boulez, Luigi Nono oraz filozofowie (Theodor Adorno), wykonawcy i muzykolodzy. Tutaj narodził się m.in. serializm.
Sport.
W mieście rozgrywany jest kobiecy turniej tenisowy, pod nazwą "Tennis International", zaliczany do rozgrywek rangi ITF, z pulą nagród 25 000 $.

</doc>
<doc id="196617" url="https://pl.wikipedia.org/wiki?curid=196617" title="Zioło">
Zioło



</doc>
<doc id="196618" url="https://pl.wikipedia.org/wiki?curid=196618" title="Ziele">
Ziele



</doc>
<doc id="196619" url="https://pl.wikipedia.org/wiki?curid=196619" title="Wysokosprawna chromatografia cieczowa">
Wysokosprawna chromatografia cieczowa

Wysokosprawna chromatografia cieczowa, HPLC (ang. "high-performance liquid chromatography") – odmiana chromatografii cieczowej, technika analityczna a także preparatywna, stosowana do oczyszczania, badania czystości oraz identyfikacji związków chemicznych.
Jest to rodzaj cieczowej chromatografii kolumnowej. Oznacza to, że analizowana próbka jest rozpuszczana w odpowiednio dobranym rozpuszczalniku, zależnym od właściwości substancji i zastosowanego układu, a następnie taki roztwór jest kierowany na kolumnę, która wypełniona jest odpowiednio dobranym złożem porowatym lub żelowym. Rolę cieczy nośnej (fazy ruchomej) pełni odpowiednio dobrana mieszanina (tzw. eluent). Na skutek oddziaływań międzycząsteczkowych między związkami chemicznymi będącymi składnikami analizowanej próbki a wypełnieniem kolumny następuje ich rozdział. W zależności od zastosowanego układu można wyróżnić kilka mechanizmów retencji, np. te związki chemiczne, które silniej oddziałują ze złożem (mają tzw. większe powinowactwo do złoża) a słabiej z fazą ruchomą, przepływają wolniej przez kolumnę, zaś związki chemiczne, które oddziałują słabiej ze złożem a silniej z fazą ruchomą przepływają szybciej. W pewnych specyficznych układach HPLC mechanizmy retencji są jednak bardziej złożone.
HPLC różni się od zwykłej chromatografii cieczowej ciśnieniem pod jakim podawany jest eluent na kolumny. Są to dość znaczne ciśnienia, kilkadziesiąt atm, w części przypadków przekraczające 100 atm. Wysokie ciśnienie w układzie HPLC wynika z budowy pomp HPLC (wąskie przekroje kapilar), uziarnienia wypełnienia kolumn (kilka mikrometrów) i przepływu fazy ruchomej stosowanego w aplikacji(od ułamków ml/min do nawet kilkudziesięciu ml/min w przypadku chromatografii preparatywnej). Drobne uziarnienia złoża fazy stacjonarnej skutkuje korzystniejszymi parametrami sprawności i rozdzielczości układu HPLC, dzięki czemu uzyskujemy rozdział analizowanych mieszanin na poszczególne związki chemiczne w znacznie krótszym czasie, przy mniejszym zużyciu eluentu i mniejszej ilości analizowanej próbki niż w klasycznej chromatografii kolumnowej. Zdolności rozdzielcze współczesnych aparatów i kolumn HPLC są niekiedy porównywalne do zdolności rozdzielczych chromatografii gazowej.
W HPLC duże znaczenie dla rozdziału ma polarność faz. Początkowo stosowano normalny układ faz (NP, "normal phase"), w którym faza stacjonarna jest znacznie bardziej polarna niż faza ruchoma (Np. układ: żel krzemionkowy – heksan). Obecnie najczęściej stosuje się odwrócony układ faz (RP, "reverse phase" – układ faz odwróconych), w którym faza stacjonarna jest mniej polarna niż faza ruchoma, np. układ: żel krzemionkowy z chemicznie modyfikowaną powierzchnią (grupy oktadecylosilanowe, oktylosilanowe, diole, podstawniki modyfikowane i inne, bardziej złożone) – mieszanina metanolu, acetonitrylu, wody, specjalnie dobranych buforów itp. Podział zależy od wiązania się hydrofobowych cząsteczek substancji rozpuszczonej z fazy ruchomej do unieruchomionych, hydrofobowych ligandów związanych z fazą stacjonarną. Siła i charakter oddziaływania między cząsteczkami próbki i fazą stacjonarną zależy zarówno od oddziaływań hydrofobowych, jak i oddziaływań polarnych. Substancje rozpuszczone są wymywane w kolejności rosnącej molekularnej hydrofobowości. Układy RP mają bardziej trwałe wypełnienia, cechują się niższym kosztem fazy ruchomej, a przede wszystkim cechują się inną selektywnością niż układy NP, co wykorzystuje się w analizie próbek o dużej rozpiętości polarności komponentów.
Aparatura chromatograficzna.
Aparaty HPLC składają się zwykle z:
W typowym, analitycznym aparacie HPLC analiza jednej próbki trwa od kilku do kilkudziesięciu minut. Kolumny HPLC mają przeciętnie długość od 3 do 25 cm (bywają jednak kolumny o długości 30 cm lub większej) i przekrój wewnętrzny rzędu kilku milimetrów i mogą być czasem zestawiane w układy o określonej zdolności rozdzielczej. W czasie jednej analizy zużywa się od kilku do kilkudziesięciu mililitrów eluentu. Jako eluent stosuje się rozmaite rozpuszczalniki organiczne (metanol, chlorek metylenu, THF, toluen, etanol, acetonitryl, rozmaite bufory i inne). Analizowana próbka ma zwykle objętość od 1 do 200 µl w analitycznej HPLC, a w preparatywnej do kilkudziesięciu mililitrów.
Rodzaje chromatografii.
Do analiz bardzo małych ilości związków chemicznych stosuje się chromatografy typu nanoHPLC. Kolumny tych chromatografów mają średnicę kilkudziesięciu µm i długość od kilkunastu do kilkudziesięciu cm. Chromatografy nanoHPLC pracują przy szybkości przepływu eluentu rzędu kilkuset nl na minutę. Analiza próbki trwa od kilkudziesięciu do kilkuset minut. Chromatografy nanoHPLC charakteryzują się bardzo dużą rozdzielczością kosztem mniejszej powtarzalności uzyskanych wyników.
Aparaty do preparatywnej HPLC posiadają kolumny o znacznie większych przekrojach od aparatów do analitycznej HPLC (rzędu kilku do kilkudziesięciu centymetrów), co umożliwia rozdzielanie na nich większych objętości analizowanych substancji – rzędu kilku ml lub więcej. Budowa pomp układów preparatywnych zasadniczo różni się od aparatu analitycznego, co wynika ze stosowania większych przepływów fazy ruchomej.
Szczególnym przypadkiem HPLC jest SEC ("size exlusion chromatography") zwany również GPC ("gel permeation chromatography"). Techniki te są oparte na porowatych wypełnieniach żelowych, w których rozdział następuje nie wskutek powinowactwa chemicznego analizowanych związków do wypełnienia, lecz wskutek zatrzymywania cząsteczek analizowanej mieszaniny przez pory fazy stacjonarnej. Przez kolumny SEC szybciej przechodzą związki o większej masie cząsteczkowej, a wolniej o mniejszej. Jest to metoda stosowana do oznaczania średnich mas cząsteczkowych polimerów i ich polidyspersji.
Chromatografię cieczową (zwłaszcza analityczną) można realizować w kilku różnych wariantach:
Wszystkie wymienione rodzaje chromatografii można realizować w układzie analizy gradientowej, w których skład fazy ruchomej jest zmienny w czasie analizy (wzrost siły elucyjnej w układzie w przypadku analiz w fazie odwróconej, zmiana siły jonowej w przypadku chromatografii jonowymiennej).
Coraz częściej stosuje się tak zwaną ultrasprawną chromatografię cieczową (UHPLC lub UPLC, z ang. "ultra (high) performance liquid chromatography"). W tym przypadku stosuje się krótsze (kilka cm, zazwyczaj nie więcej niż 10 cm) kolumny o mniejszej średnicy wewnętrznej rzędu 1-2 mm, oraz z mniejszym uziarnieniem złoża w kolumnie (1,7-2 µm zamiast powszechnie używanych 5 µm). Wraz ze zmniejszeniem rozmiaru ziaren złoża rośnie stopień ich upakowania, a tym samym powierzchnia ziaren w jednostce objętości, czego efektem jest zwiększenie sprawności kolumny (w praktyce kolumny UHPLC są kilka razy krótsze od tych w HPLC, ale ich sprawność wyrażona ilością półek teoretycznych na kolumnę jest zazwyczaj taka sama). Rozdział mieszaniny następuje przy zwiększonym liniowym przepływie fazy ruchomej, co w połączeniu z bardziej upakowanym złożem powoduje zwiększenie ciśnienia, dochodzącego nawet do 1200 atm. Całkowity przepływ fazy ruchomej często jest jednak mniejszy ze względu na dużo mniejszą średnicę kolumny i krótszy czas analizy (dzięki znacznemu skróceniu kolumny). Największymi zaletami UHPLC jest znaczne zredukowanie ilości fazy ruchomej użytej do analizy i skrócenie jej czasu.

</doc>
<doc id="196620" url="https://pl.wikipedia.org/wiki?curid=196620" title="Droga krajowa nr 8 (Polska)">
Droga krajowa nr 8 (Polska)

Droga krajowa nr 8 – droga krajowa klasy A, S oraz GP prowadząca przez Polskę od granicy z Czechami w Kudowie-Zdroju do Raczek koło Suwałk. Stanowi polski odcinek międzynarodowej trasy E67. Przebiega przez pięć województw: dolnośląskie, wielkopolskie, łódzkie, mazowieckie i podlaskie. Do grudnia 2022 roku była najdłuższą drogą krajową w Polsce. Na odcinku Ostrów Mazowiecka – Warszawa jest częścią Via Baltica, na odcinku Warszawa – Piotrków Trybunalski stanowiła część Gierkówki.
W celu poprawy bezpieczeństwa na drogach krajowych w 2007 roku GDDKiA wdrożyła program Drogi Zaufania. Droga krajowa nr 8 w ówczesnym przebiegu została uznana za najbardziej niebezpieczną i zapoczątkowała program hasłem: „Drogi zaufania – Bezpieczna ósemka”. W 2008 roku program realizowany był pod hasłem „Drogi zaufania – Bezpiecznych osiem” i obejmował drogi krajowe o numerach 1 do 8.
W grudniu 2022 roku, na mocy zarządzenia Generalnego Dyrektora Dróg Krajowych i Autostrad, skrócono przebieg drogi krajowej nr 8. Trasa obecnie kończy się w Raczkach, na węźle z drogą ekspresową S61, zaś dalszy przebieg przez Suwałki do granicy państwa w Budzisku został włączony do drogi krajowej nr 61.
Autostrada A8.
Na odcinku stanowiącym Autostradową Obwodnicę Wrocławia droga posiada status autostrady o oznaczeniu A8.
Droga ekspresowa S8.
Środkową część szlaku, od autostrady A8 do Białegostoku, zaplanowano jako drogę ekspresową.
W dniu 8 września 2008 GDDKiA oraz Ministerstwo Infrastruktury podpisały aneks do umowy na projekt rozbudowy drogi krajowej nr 8, zawartej pod koniec 2016 roku. Aneks umożliwił realizację drogi ekspresowej na odcinku Magnice (A8) – Kłodzko.
W 2021 r. rząd ogłosił, że uwzględnił w planie budowy dróg do 2030 r. przedłużenie drogi w standardzie drogi ekspresowej do granicy Polski w Boboszowie. Koncepcja zmiany przebiegu drogi nr 8 na południe od Kłodzka z Kudowy-Zdrój na Boboszów była rozważana wcześniej i jest już opracowane studium korytarzowe dla takiego przebiegu drogi.
Historia numeracji.
Na przestrzeni lat trasa posiadała różne oznaczenia i klasyfikacje:
Ważniejsze miejscowości leżące na trasie 8.
Poniższa tabelka pokazuje główne miejscowości na trasie drogi krajowej nr 8 i drogi krzyżujące się z nią.
Legenda:

</doc>
<doc id="196622" url="https://pl.wikipedia.org/wiki?curid=196622" title="DK8">
DK8



</doc>
<doc id="196624" url="https://pl.wikipedia.org/wiki?curid=196624" title="Retrosynteza">
Retrosynteza

Retrosynteza – to teoretyczna procedura poszukiwania sposobu otrzymania złożonego związku chemicznego poprzez dzielenie jego struktury na podjednostki, o których wiadomo, że można je łatwo otrzymać (tzw. syntony).
W ramach retrosyntezy wyszukuje się w strukturze związków chemicznych potencjalnych syntonów, a następnie projektuje się "od tyłu" potencjalny ciąg reakcji, mający doprowadzić do otrzymania tego związku.
Rozumowanie retrosyntetyczne zapisuje się w formie ciągu potencjalnych reakcji chemicznych pisanych "wstecz", tj. od produktu do substratu, przy czym całkowicie pomija się kwestię czy reakcje te są w praktyce wykonalne. Dopiero po zakończeniu analizy retrosyntetycznej prowadzi się dalsze rozumowanie mające ustalić jaki rodzaj reakcji chemicznych miałby prowadzić do rzeczywistej wykonalności syntezy.
Aby odróżnić zapis retrosyntetyczny od zapisu rzeczywistych reakcji chemicznych stosuje się tzw. strzałkę retrosyntetyczną (⇒), którą należy rozumieć jako "prawdopodobnie można otrzymać z".
Na ogół, aby uzyskać ciąg retrosyntetyczny, który jest praktycznie wykonalny rysuje się kilka-kilkanaście dróg syntezy, z których wybiera się tę potencjalnie najłatwiejszą, bądź najtańszą do wykonania. W przypadku bardzo złożonych związków chemicznych, potencjalnych dróg syntezy może być bardzo wiele, co powoduje, że do poszukiwania optymalnych ekonomicznie metod otrzymywania związków stosuje się specjalistyczne programy komputerowe (np. LHASA, SYNCHEM, WODCA, SYNGEN, HOLOWin, AIPHOS, SOPHIA, ScanChem, OSET), których skuteczność pozostawia jednak wciąż wiele do życzenia.

</doc>
<doc id="196628" url="https://pl.wikipedia.org/wiki?curid=196628" title="Gończy słowacki">
Gończy słowacki

Gończy słowacki – rasa psów, należąca do grupy psów gończych, zaklasyfikowana do sekcji średnich psów gończych. Podlega próbom pracy.
Rys historyczny.
Według Hansa Rãbera. Celtowie, którzy w IV wieku p.n.e. rozpoczęli ekspansję na obszarze współczesnych Węgier, posiadali psy, które krzyżowali z miejscowymi psami Scytów. Psy te także mieszano z gończymi austriackimi, chartami polskimi, chartami węgierskimi uzyskując rodzime psy gończe. W latach 70. XVIII wieku wydano nakaz hodowli gończych słowackich w czystości rasy. W tamtym okresie ten pies najliczniej występował na terenie obecnej Słowacji i były w posiadaniu majętnych myśliwych pochodzących z Niziny Panońskiej. Podczas II wojny światowej założono pierwszą księgę hodowlaną oraz utworzono pierwszy standard rasy.
Etymologia słowackiej nazwy tej rasy psa gończego – "Slovenský kopov" nie jest do końca poznana. František Horák twierdził, że słowo "kopov" oznacza psa gończego i jest stosowane na Słowacji od wielu lat. Istnieje także wersja druga, która powołuje się na słownik opublikowany w latach 1825–1827, w którym "kopol" to określenie „czarnego psa myśliwskiego z jasnymi plamami nad oczyma”.
W roku 1988 powstał w Bratysławie klub hodowców gończego słowackiego.
Wygląd.
Gończy słowacki to średniej wielkości pies o lżejszej budowie o mocnym kośćcu i sylwetce wydłużonej do prostokąta.
Szata i umaszczenie.
Włos tego gończego jest długości 2-3 cm, średnio mocny, przylegający i gęsty, na grzbiecie, szyi i ogonie dłuższy.
Umaszczenia jakie może występować to wyłącznie czarne podpalane.
Zachowanie i charakter.
Pies tej rasy jest psem aktywnym, o dobrym węchu i dużej zdolności do trzymania tropu. Cięty, przyzwyczajony do pracy samodzielnej posiada wyostrzony zmysł orientacji w terenie oraz wytrwały głośny gon przy wielogodzinnej pogoni na ciepłym tropie lub śladzie. Gończy słowacki jest rasą psów trudną do ułożenia.
Użytkowość.
Współcześnie na Słowacji jest nadal psem hodowanym głównie przez myśliwych do polowań na czarną zwierzynę i na drapieżniki.

</doc>
<doc id="196629" url="https://pl.wikipedia.org/wiki?curid=196629" title="Fritz Klein (esesman)">
Fritz Klein (esesman)

Fritz Klein (ur. 24 listopada 1888, zm. 13 grudnia 1945 w Hameln) – jeden z lekarzy SS pełniących służbę w niemieckich nazistowskich obozach koncentracyjnych.
Był Niemcem pochodzącym z Rumunii, urodził się w Codlea (niem. Zeiden), wówczas w Austro-Węgrzech. W okresie od 1 kwietnia 1910 do 30 września 1910 służył w armii Austro-Węgier: I Tyrolskim Pułku Piechoty (I Tirolischen Jägerregiment). W sierpniu 1914 został powołany ponownie do czynnej służby w wojsku i brał udział w I wojnie światowej na froncie wschodnim, gdzie 15 marca 1915 dostał się do niewoli rosyjskiej. W okresie międzywojennym po zmianie granic przez 3 lata służył w armii rumuńskiej. 16 maja 1943 został wcielony do czynnej służby w Waffen-SS i przydzielony do obozowej służby zdrowia SS w Auschwitz-Birkenau, gdzie – do 15 grudnia 1944 – pełnił funkcję lekarza obozowego SS (SS-Lagerarzt) i lekarza oddziałów SS (SS-Truppenarzt) w KL Auschwitz I – Stammlager i KL Auschwitz II – Birkenau, a następnie w Neuengamme, gdzie przebywał do 15 marca 1945. Został stąd przeniesiony do Aufenhaltslager (AL) Bergen-Belsen na stanowisko lekarza obozowego SS, które piastował do jego likwidacji w 1945 r.
Według relacji więźniów, którzy mieli z Kleinem do czynienia, sprawiał wrażenie, że ma sumienie i był mniej sadystyczny od swoich kolegów, też lekarzy SS, Josefa Mengele czy Friedricha Entressa. Jednocześnie był zatwardziałym antysemitą i aprobował Holocaust z moralnego punktu widzenia. Uważał, że „Żydzi są zropiałym wyrostkiem robaczkowym Europy, który należy usunąć skalpelem”. Gorliwie brał więc w Auschwitz udział w selekcjach Żydów przywożonych do Birkenau celem zagazowania, posyłając ogromną większość z nich na śmierć. Dokonywał też, także w obozach Neuengamme i Bergen-Belsen, selekcji chorych więźniów, co równało się ich zagazowaniu, i nie miał w tym zakresie żadnych zahamowań.
Po wojnie został schwytany przez aliantów i oskarżony w procesie załogi Bergen-Belsen o zbrodnie popełnione w tym obozie. Trybunał brytyjski uznał Kleina za winnego i skazał 17 listopada 1945 na śmierć przez powieszenie. Wyrok wykonano 13 grudnia 1945 w Hameln.

</doc>
<doc id="196634" url="https://pl.wikipedia.org/wiki?curid=196634" title="Bernardyni">
Bernardyni

Bernardyni – zwyczajowa nazwa "Prowincji Niepokalanego Poczęcia Najświętszej Maryi Panny Zakonu Braci Mniejszych w Polsce". Źródłem tej nazwy zwyczajowej jest wezwanie pierwszego klasztoru: św. Bernardyna ze Sieny w Krakowie. W tym znaczeniu jest ona rozumiana na terenach Polski wchodzących w latach 1454–1795 w skład I Rzeczypospolitej, czyli w Polsce, na Litwie, Ukrainie, Łotwie i Białorusi.
Poza Polską nazwa „bernardyni” jest odnoszona często do cystersów lub kongregacji sióstr cystersek z Esquermes. Źródłem tej nazwy jest imię św. Bernarda z Clairvaux – jednego z pierwszych cystersów.
Historia.
XV w..
Początki bernardynów wiążą się z postacią św. Jana Kapistrana, który jesienią 1453 r. zawitał w Krakowie. Kapistran – przedstawiciel radykalnej gałęzi franciszkanów zwanej obserwantami (gałąź cismontańska) – nie dążył do przejmowania i reformowania dotychczas istniejących klasztorów (owych franciszkanów zwano konwentualnymi), lecz do utworzenia oddzielnej siatki klasztorów obserwanckich. Kilkumiesięczna działalność kaznodziejska Kapistrana wywarła wielki wpływ na życie religijne Krakowa, przede wszystkim zaś zaowocowała założeniem klasztoru pw. św. Bernardyna ze Sieny. Łączna liczba nowych adeptów życia franciszkańskiego wynosiła ok. 100 braci, w dużej mierze profesorów i studentów Akademii Krakowskiej. Kard. Zbigniew Oleśnicki grunt na locum nowej wspólnoty wyznaczył na Stradomiu, u stóp wzgórza wawelskiego.
Istnienie dwóch wspólnot franciszkańskich spowodowało nadanie im nazw zwyczajowych przez mieszkańców Krakowa. W miejsce dotychczasowej: bracia (jej śladem jest ul. Bracka), zaczęto używać nazw zaczerpniętych od patronów świątyń: bracia od św. Franciszka, i bracia od św. Bernardyna, skrócone następnie do: franciszkanie i bernardyni. Relacje między tymi dwoma gałęziami franciszkanów były poprawne a przypadki przejścia braci – sporadyczne (patrz: Jan z Dukli)
Bernardyni rozwijali się bardzo szybko. Początkowo stanowili część obserwanckiej wikarii austriacko-czesko-polskiej, z której w 1464 r. wydzielono komisariat, przekształcony trzy lata później w wikarię. W wyniku podziału Zakonu na oddzielne wspólnoty konwentualnych i obserwantów w 1517 r. wikaria polska została przemianowana na prowincję z wezwaniem Bogurodzicy Dziewicy Maryi. Liczyła wówczas 27 klasztorów z ok. 800 zakonnikami. Kwitło życie naukowe; studia teologiczne istniały w klasztorach w Krakowie, Lwowie, Poznaniu i Wilnie. Należy wymienić tu: Jana z Komorowa – historyka, Antoniego z Radomska (+ 1487), Jana ze Stopnicy (+ 1518) i Anzelma Polaka (+ 1520) – autora pierwszego polskiego opisu Ziemi Świętej. Głównym polem działania było jednak duszpasterstwo prowadzone we własnych kościołach. Jego znaczenie uwydatnia się wziąwszy pod uwagę fakt, iż w owym czasie większość duchownych potrafiła ledwo wyłożyć prawdy wiary. W świątyniach zaś bernardyńskich kaznodziejstwo stało na wysokim poziomie, prócz tego wprowadzano religijne pieśni w ojczystym języku (autorem wielu z nich był Władysław z Gielniowa), urządzano bogate nabożeństwa, procesje, szopki i jasełka. Prawie przy każdym z klasztorów istniał Trzeci Zakon i bractwa: św. Bernardyna, św. Anny i Niepokalanego Poczęcia NMP.
Charakterystycznym polem działalności bernardyńskiej były misje wśród prawosławnych na wschodnich rubieżach państwa polsko-litewskiego. Bernardyni uznawali ważność sakramentów u prawosławnych, wymagając jedynie wyznania wiary. Na tym tle powstał spór z mistrzami Akademii Krakowskiej, rozstrzygnięty w Rzymie na korzyść bernardynów.
W pierwszym 50-leciu istnienia źródła wymieniają ok. 30 braci zmarłych w opinii świętości. Spośród nich na ołtarze zostali wyniesieni: św. Jan z Dukli (+ 1484), św. Szymon z Lipnicy (+ 1482), bł. Władysław z Gielniowa (+ 1505). Wciąż żywy jest kult Sługi Bożego Rafała z Proszowic (+ 1534).
XVI–XVIII w..
W okresie reformacji rozwój prowincji uległ zahamowaniu. Choć tylko trzech braci uległo „nowinkom”, do 1580 r. nie przyjęto żadnej nowej fundacji. Rozwinęła się wówczas działalność kaznodziejska skierowana na przeciwstawienie się reformacji oraz lepsze objaśnianie prawd wiary. Zapisali się tu szczególnie: Klemens z Radymna (+ 1562), Fabian Orzeszkowski (+ 1575) – którego kazania spowodowały podpalenie przez luteran klasztoru we Wschowie, Innocenty z Kościana (+ 1542).
Epoka kontrreformacji spowodowała gwałtowny rozwój prowincji. W latach 1600–1628 przyjęto 33 nowe fundacje. Rozwijał się w nich kult maryjny i pasyjny. Kalwarie istniały w: Kalwarii Zebrzydowskiej (pierwszy taki obiekt w Polsce), Górze Kalwarii i Cytowianach. Sanktuaria cierpiącego Chrystusa znajdowały się w: Alwerni, Tarnowie i Paradyżu. Propagowano „domki loretańskie”; najsłynniejszy z nich znajdował się na warszawskiej Pradze. O ok. 50 klasztorach bernardyńskich można mówić jako o sanktuariach. Pięć cudownych wizerunków maryjnych zostało ukoronowanych koronami papieskimi w XVIII w.: Sokal (1724), Wilno (1750 – ss. Bernardynki), Leżajsk (1752), Skępe (1755), Rzeszów (1763). Ostatnia jak do tej pory koronacja papieska miała miejsce w Kalwarii Zebrzydowskiej (1887). (W 2003 koronowano na prawie diecezjalnym obraz Matki Bożej w Piotrkowie Trybunalskim, a obecnie czynione są starania o koronację w Przeworsku). Równocześnie zmieniające się poglądy dotyczące ubóstwa zakonnego spowodowały zmiany w wyglądzie bernardyńskich świątyń. Wiele z nich nie odbiegało monumentalnością od kościołów katedralnych (Lwów, Leżajsk, Budsław).
W tym czasie zaczęły pojawiać się także tendencje reformistyczne w związku z mającym swe korzenie we Włoszech autonomicznym ruchem ściślejszej obserwancji zwanej reformatami. Do reformy bernardynów jednak nie doszło, a reformaci utworzyli oddzielne struktury. Jednak w wyniku tych zawirowań podzielono dotychczasową prowincję pw. Bogurodzicy Dziewicy. Ostateczny podział ustalił się w 1731 r. na cztery prowincje: małopolską (z dotychczasowym wezwaniem), wielkopolską (pw. Matki Bożej Anielskiej), ruską (pw. Niepokalanego Poczęcia NMP) i litewską (pw. św. Kazimierza). Na krótko przed rozbiorami te cztery prowincje bernardyńskie liczyły sobie 118 klasztorów i ok. 2300 braci.
XIX–XX w..
Rozbiory przyniosły załamanie się życia zakonnego w Polsce. W zaborze pruskim do 1837 r. zostały skasowane wszystkie konwenty bernardynów. Podobnie było w zaborze rosyjskim, na ziemiach wcielonych do Rosji. Większą swobodą cieszyli się bernardyni w Królestwie Kongresowym, jednakże i tu w czasie powstania styczniowego klasztory zostały skasowane, a zakonnicy przeniesieni do konwentów etatowych w Kole, Zasławiu i Kretyndze. Do 1918 r. przetrwało w nich zaledwie 2 braci. Najlepsza sytuacja panowała w Galicji, gdzie – mimo obowiązującego józefinizmu, który podporządkowywał klasztory biskupom, a z zakonników czynił duszpasterzy parafialnych – ocalało 16 klasztorów.
Konsekwencją bulli "„Felicitate quadam”" z 1897 r., jednoczącej autonomiczne gałęzie Zakonu Braci Mniejszych było zjednoczenie galicyjskich prowincji reformatów i bernardynów. Nastąpiło to w 1899 r. Zjednoczona prowincja liczyła 23 klasztory i 323 braci. Unia była jednak zjawiskiem przejściowym. W nowej jednostce byli bernardyni stanowili większość, dominując w wyborach władz prowincji. W 1911 r. unia została zerwana.
Po odzyskaniu niepodległości nastąpił proces rewindykacji konwentów zaborów pruskiego i rosyjskiego. W momencie wybuchu II wojny światowej Prowincja Niepokalanego Poczęcia liczyła sobie 368 zakonników w 39 klasztorach. Siedzibą kurii prowincjalnej i domem studiów był klasztor św. Andrzeja we Lwowie. Bracia prowadzili wiele dzieł: 18 parafii, 2 szkoły, głosili misje ludowe i rekolekcje. Poza granicami kraju utrzymywali misję na Sachalinie.
II wojna światowa prócz ofiar w ludziach zabrała bernardynom połowę ich klasztorów. Wielu zakonników zostało zmuszonych do opuszczenia kraju. Kilku z nich założyło Polską Misję Katolicką w Argentynie w Martin Coronado, gdzie pozostają do dziś sprawując duszpasterską pieczę nad tamtejsza Polonią.
Po zakończeniu wojny na terenie radzieckiej Ukrainy działał Martynian Darzycki (+ 2009). Jego działalność – wsparta przez zakonników z Polski – zaowocowała stworzeniem ukrytych struktur zakonu. Po upadku komunizmu bracia z Ukrainy utworzyli zależną od bernardynów wikarię, a następnie odrębną Prowincję św. Michała Archanioła (2004). Obecnie liczy ona 17 klasztorów i ok. 80 braci.
Charyzmat.
Charyzmat bernardyński wypływa w prostej linii z charyzmatu franciszkańskiego, stanowiąc jego odrośl w kulturze polskiej. Franciszek z Asyżu zalecał braciom dbać nie tylko o własne uświęcenie, ale też i o uświęcenie ludzi. Cechą charakterystyczną bernardynów stało się przebywanie i apostolstwo wśród prostego ludu poprzez kwestę, kaznodziejstwo, ale też i działalność kulturalną. Wystrój bernardyńskich świątyń, jak i sprawowane w nich nabożeństwa przyciągały wiernych swą plastycznością, odwoływały się do ich uczuć. Wiele z tych kościołów posiadało status sanktuarium. Ważnym elementem oddziaływania na wiernych był również III Zakon i bractwa religijne.
Działalność artystyczna bernardynów również była ukierunkowana na apostolstwo. Należy wymienić tu bł. Władysława z Gielniowa, autora pierwszych pieśni religijnych w języku polskim, przede wszystkim napisanej na pół wieku przed „ojcem literatury polskiej” Mikołajem Rejem stylem akrostychicznym pieśni "Jezusa Judasz przedał". Malarstwem zajmowali się: Franciszek Lekszycki, Benedykt Mazurkiewicz, Walenty Żebrowski, Franciszek z Sieradza. Nieznani z imienia są liczni bracia miniaturzyści oraz snycerze.
Obok kaznodziejów, poetów i malarzy należy wymienić prostych braci kwestarzy. Zbieranie jałmużn na potrzeby klasztoru stawało się dla nich okazją do prowadzenia działalności apostolskiej. Wielokrotnie byli też sportretowani w literaturze pięknej (u Mickiewicza, Rzewuskiego, Sienkiewicza, Chodźki).
W przedrozbiorowej Polsce bernardyni stanowili najliczniejszą i silnie związaną ze społeczeństwem wspólnotę zakonną. Nic dziwnego, że znaleźli również miejsce w największych dziełach polskiej kultury, czego wyrazem są postacie ks. Robaka z „Pana Tadeusza” czy ks. Piotra z „Dziadów”.
Afiliowane zgromadzenia żeńskie.
Z bernardynami związana jest kongregacja Sióstr Bernardynek, pierwsze polskie zgromadzenie zakonne, mające swe początki w półregularnych grupach tercjarek końca XV w. Obecnie istnieje 9 klasztorów tego zakonu.
Dziełem bł. Anastazego Pankiewicza jest Zgromadzenie Sióstr Antonianek od Chrystusa Króla Trzeciego Zakonu Regularnego św. Franciszka z Asyżu, powołane do istnienia w 1937 r.
Święci.
Bernardyni wydali liczne owoce świętości: św. Jan z Dukli (+ 1484), św. Szymon z Lipnicy (+ 1482), bł. Władysław z Gielniowa (+ 1505), męczennik Dachau bł. Anastazy Pankiewicz (+ 1942). Wciąż żywy jest kult Sługi Bożego Rafała z Proszowic (+ 1534), zwanego lokalnie błogosławionym. Świątobliwym życiem słynęli też: Jacek Filipiak (+ 1912) oraz Hadrian Osmołowski (+ 1921), którego proces beatyfikacyjny jest w toku.
Obecna działalność.
Obecnie prowincja bernardynów liczy sobie ok. 350 braci, 27 placówek w Polsce i 8 poza granicami kraju (Argentyna, Niemcy, Włochy). Kuria prowincjalna mieści się w Krakowie, dom nowicjacki przy bazylice Zwiastowania Najświętszej Maryi Panny w Leżajsku, postulat w klasztorze w Warcie, natomiast studium im. bł. Jana Dunsa Szkota w klasztorze św. Franciszka w Kalwarii Zebrzydowskiej.
Klasztory Prowincji Niepokalanego Poczęcia NMP rozlokowane są na terenie południowo-wschodniej i środkowej Polski:
Poza granicami kraju znajdują się klasztory:
Wielu braci prowadzi działalność poza klasztorami prowincji: w kurii generalnej Zakonu i w Antonianum, w Ziemi Świętej, na misjach w Zairze, w Niemczech oraz Belgii.

</doc>
<doc id="196637" url="https://pl.wikipedia.org/wiki?curid=196637" title="Ustrój polityczny Korei Północnej">
Ustrój polityczny Korei Północnej

Oficjalnie Korea Północna jest republiką socjalistyczną, w rzeczywistości dyktaturą totalitarną. Obowiązuje konstytucja z 2009 roku, znowelizowana w 2012 roku. Najwyższym urzędem w państwie jest przewodniczący Komisji Spraw Państwowych. Według konstytucji "Wiecznym Prezydentem" został zmarły w 1994 roku Kim Ir Sen.
Władza ustawodawcza i wykonawcza.
Władza ustawodawcza należy do Najwyższego Zgromadzenia Ludowego składającego się z 687 osób. Jego członkowie wybierani są na 5-letnią kadencję w wyborach powszechnych. Oficjalnie głową państwa od 1998 do 2019 roku był przewodniczący Prezydium wybierany przez Najwyższe Zgromadzenie Ludowe na 5-letnią kadencję. W skład Prezydium wchodzi przewodniczący, wiceprzewodniczący i członkowie powoływani przez NZL. Obecnie przewodniczącym Prezydium NZL jest Ch’oe Ryong Hae. Od kwietnia 2019 roku oficjalnie głową państwa jest Przewodniczący Komisji Spraw Państwowych Koreańskiej Republiki Ludowo-Demokratycznej. Władza wykonawcza należy do rządu. Szef rządu jest powoływany przez Najwyższe Zgromadzenie Ludowe.
Głowa państwa.
Od 1948 roku do swojej śmierci w 1994 roku faktycznym przywódcą państwa był Kim Ir Sen, od 1972 roku był również formalną głową państwa jako prezydent.
Partie polityczne.
Partią rządzącą jest Partia Pracy Korei, która powstała 30 czerwca 1949. Liczy ok. 3,2 mln członków, przewodniczącym PPK jest Kim Dzong Un.
Istnieją również: 
Centrala związkowa: Zrzeszenie Związków Zawodowych Korei (ok. 2 mln członków) i Związki Branżowe (m.in. Związek Pracowników Rolnictwa) – liczy 1,3 mln członków.
Wszystkie partie i organizacje społeczno-polityczne są zrzeszone pod egidą Demokratycznego Frontu na rzecz Zjednoczenia Ojczyzny.
Siły zbrojne.
Korea Północna dysponuje jedną z największych armii świata – 700 tys. (2017). Mężczyźni z Korei Północnej są zobowiązani do przystąpienia do wojska w wieku 17 lat i służenia przez dziesięć lat.
Stosunki dyplomatyczne pomiędzy Polską i Koreą.
Ambasada RP jest jednym z kilku przedstawicielstw krajów członkowskich Unii Europejskiej obok placówek Niemiec, Czech, Bułgarii, Rumunii i Szwecji.
Polska i Korea Północna podpisały 15 dwustronnych traktatów:
PRL 
RP

</doc>
<doc id="196640" url="https://pl.wikipedia.org/wiki?curid=196640" title="Abdul al-Hazred">
Abdul al-Hazred



</doc>
<doc id="196644" url="https://pl.wikipedia.org/wiki?curid=196644" title="Racibor I">
Racibor I

Racibor I (ur. ok. 1110, zm. 7 maja 1155 lub 1156) – władca pomorski, brat Warcisława I, prawdopodobny syn Świętobora, księcia pomorskiego. 
Życiorys.
Początkowo rezydował w Kamieniu, z którego wyprawiał się na Danię, Szwecję i Norwegię. Nad księstwem objął władzę, po śmierci protoplasty dynastii Gryfitów, Warcisława I w 1135. W literaturze przedmiotu dominował pogląd, że Racibor I prócz piastowania władzy nad księstwem pomorskim był również księciem sławieńskim i założycielem tamtejszej dynastii (L. Quandt). Współczesne badania odrzucają tę hipotezę (E. Rymar). 
Po przejęciu władzy nad księstwem pomorskim, nadal organizował łupieżcze wyprawy do Skandynawii. W tym samym roku Racibor I rozbił flotę duńską, która wyprawiała się ku Rugii i w odwecie doszczętnie zniszczył ówczesną stolicę Danii – Roskilde. Wspominają o tym m.in. ówczesne skandynawskie roczniki, tj. "Annales Nestredienses" oraz "Annales Sorami". Do jego najważniejszych wypraw należy ta z 1135, kiedy to wraz z siostrzeńcem Dunimysłem zrabował miasto Konungahela. 
Racibor był orędownikiem i krzewicielem wiary chrześcijańskiej. Za jego panowania wybudowano kościoły w Bardzie, Grzymiu oraz klasztory w Słupie i Grobi. Ustalono również granice biskupstwa pomorskiego, które od 1128 miało swoją stolicę w Wołogoszczy oraz powołano pierwszego niekanonicznego biskupa Wojciecha (14 października 1140). Biskupstwo obejmowało ziemie od Reknicy na zachodzie do rzeki Łeby na wschodzie. Zostało uposażone z kasztelani grodowych, bądź części ich dochodów.
Po śmierci został pochowany w klasztorze norbertanów w Grobi. Władzę po nim przejęli synowie Warcisława I – Bogusław I i Kazimierz I.
Rodzina.
Żoną Racibora I była Przybysława, przypuszczalnie córka Jarosława Świętopełkowica, księcia Włodzimierza, która zmarła po 1155 lub 1156. Z tego małżeństwa pochodziło dwoje dzieci, tj. 
W starszej literaturze przedmiotu podawane są informacje, że prócz Małgorzaty i Świętopełka do potomstwa Racibora należeli również synowie: Warcisław (II), Bogusław III, Bartolomeusz, oraz córki Świętopełka i Dobrosława. 

</doc>
<doc id="196645" url="https://pl.wikipedia.org/wiki?curid=196645" title="Wszechświat stacjonarny">
Wszechświat stacjonarny



</doc>
<doc id="196646" url="https://pl.wikipedia.org/wiki?curid=196646" title="Ilja Szumow">
Ilja Szumow

Ilja Szumow, ros. Илья Степанович Шумов (ur. 16 czerwca 1819 w Archangielsku, zm. w lipcu 1881 w Sewastopolu) – rosyjski szachista, autor kompozycji szachowych.
Był oficerem marynarki, służył w rosyjskiej flocie na Morzu Bałtyckim. Po zwolnieniu ze służby w 1847 roku został urzędnikiem rządowym w Petersburgu. Wśród petersburskich szachistów szybko zyskał renomę mistrza kombinacji i ofensywnej gry. W 1851 roku jako jeden z trzech Rosjan, obok Aleksandra Pietrowa i Carla Jänischa, został zaproszony przez Howarda Stauntona na pierwszy międzynarodowy turniej szachowy w Londynie, w którym jednak nie wziął udziału. W 1854 roku w Petersburgu rozegrał dwa mecze przeciwko Carlowi Jänischowi (3-5 i 7-5). W meczach z czołowymi szachistami świata nie sprostał Ignatzowi von Kolischowi (2-6 w 1862 roku) i Szymonowi Winawerowi (2-5 w 1875 roku).
Po śmierci Aleksandra Pietrowa (1867) Szumow był uważany za najsilniejszego szachistę Rosji. Był również autorem około dwustu kompozycji szachowych. Publikował modne wówczas zadania ilustracyjne, w których układ bierek na szachownicy tworzył zabawne wzory albo nawiązywał do wydarzeń historycznych lub politycznych. W 1867 roku wydał zbiór 84 zadań, uzupełniony słownikiem terminów szachowych. W 1869 roku założył Petersburski Klub Szachowy. W tymże roku zainaugurował dział szachowy w periodyku "Всемирная иллюстрация", który regularnie redagował przez następne dwanaście lat. Po jego śmierci redakcję działu przejął Michaił Czigorin.

</doc>
<doc id="196649" url="https://pl.wikipedia.org/wiki?curid=196649" title="Arirang">
Arirang

Arirang (kor. 아리랑) – prawdopodobnie najbardziej popularna i znana ludowa piosenka koreańska, tak w Korei, jak i poza jej granicami.
W 2012 roku została wpisana na listę niematerialnego dziedzictwa UNESCO.
Geneza tytułu.
Wiele wersji tej piosenki opisuje męczarnie podmiotu utworu, jakie doznaje podczas przeprawy przez przełęcz górską. „Arirang” jest jedną z nazw przełęczy i stąd tytuł. Niektóre wersje wspominają Mungyeong Saejae, które jest główną przełęczą górską dawnej drogi dynastii Joseon pomiędzy Seulem a prowincją Gyeongsang
W samej Korei istnieje wiele przejść górskich nazywanych „przełęczą Arirang”. Jedno z nich to przejście pomiędzy wzgórzami północno-zachodniej i środkowej części Seulu, które jednakże wcześniej nazywało się przejściem Jeongneung. Nazwę zmieniono w 1926 roku dla uczczenia powstania filmu „Arirang”.
Warianty piosenki.
Istnieje wiele wersji Arirang i są one podzielone na klasy w zależności od tekstu, położenia refrenu, melodii i tym podobnych. Tytuły poszczególnych wersji zawierają zazwyczaj człon określający miejsce powstania.
Standardowa wersja nazywana jest zazwyczaj "Arirang" i powstała stosunkowo niedawno. Pierwszy raz użyto jej jako tytułową pieśń w filmie "Arirang" z 1926 roku. Czasami ta wersja zwana jest "Bonjo" (本調 „Standard”) "Arirang", "Sin" ("Shin"; „New”) "Arirang," lub "Gyeonggi Arirang", ze względu na to, że powstała w Seulu, które było dawniej częścią prowincji Kyŏnggi. Tytułami "Bonjo Arirang" oraz "Sin Arirang" nazywa się czasami inne wersje piosenki.
Najsławniejsze wersje ludowe Arirang, znacznie starsze od wersji standardowej to:
Refren.
We wszystkich wersjach piosenki, refren i każdy z wersów są równej długości. W niektórych odmianach, między innymi w wersji standardowej i "Jindo Arirang", refren poprzedza pierwszą zwrotkę, podczas gdy w pozostałych, np. "Miryang Arirang" jest odwrotnie. Prawdopodobnie najprostszym sposobem klasyfikacji wersji, oprócz melodii, która może się znacznie różnić pomiędzy odmianami, są słowa refrenu. W wersji standardowej i kilku innych, w pierwszej linii refrenu są słowa: „Arirang, Arirang, arariyo...”, podczas gdy w "Jindo Arirang" czy "Miryang Arirang" (które także różnią się znacznie między sobą w innych kwestiach), w pierwszej linii znajdują się słowa „Ari arirang, seuri seurirang...”.

</doc>
<doc id="196650" url="https://pl.wikipedia.org/wiki?curid=196650" title="Chód na 50 kilometrów">
Chód na 50 kilometrów

Chód sportowy na 50 kilometrów był olimpijską konkurencją lekkoatletyczną dla mężczyzn (ostatni raz rozgrywany na igrzyskach w Tokio w 2021 roku). Jest nazywany maratonem chodziarskim ze względu na bardzo długi i męczący dystans. Rekord świata należy od 15 sierpnia 2014 do francuskiego chodziarza – Yohanna Diniza i wynosi 3:32:33. Ostatnim mistrzem olimpijskim jest Dawid Tomala z czasem 3:50:08.
15 stycznia 2017 zanotowano pierwszy oficjalny rekord świata kobiet w tej konkurencji (4:08:26 Portugalki Inês Henriques), 13 sierpnia ta sama zawodniczka poprawiła ten wynik na 4:05:56, w maju 2018 Chinka Liang Rui uzyskała 4:04:36. Pierwszy rekord Polski padł 25 marca 2017, kiedy Agnieszka Ellward w Dudincach pokonała ten dystans w czasie 4:52:56.
Najlepsi zawodnicy wszech czasów.
Poniższa tabela przedstawia listę 10 najlepszych chodziarzy na 50 km w historii tej konkurencji (stan na 9 marca 2018 r.)

</doc>
<doc id="196655" url="https://pl.wikipedia.org/wiki?curid=196655" title="Władimir Szatałow">
Władimir Szatałow

Władimir Aleksandrowicz Szatałow (; ur. 8 grudnia 1927 w Pietropawłowsku, zm. 15 czerwca 2021 w Moskwie) – radziecki kosmonauta, Lotnik Kosmonauta ZSRR.
Życiorys.
Urodził się w Pietropawłowsku, w ZSRR (obecnie Kazachstan).
Przed przyjęciem w 1963 roku do oddziału kosmonautów (grupa WWS 2) był pilotem w siłach powietrznych byłego ZSRR. W czasie kariery wojskowej pełnił różne funkcje począwszy od pilota-instruktora do zastępcy dowódcy pułku lotniczego. W 1956 roku ukończył Akademię Sił Powietrznych (później im. J. Gagarina).
Od 10 stycznia 1963 roku rozpoczął przygotowania do udziału w lotach kosmicznych na statkach typu Woschod i Sojuz.
W 1965 roku razem z Jurijem Artiuchinem wchodził w skład trzeciej załogi rezerwowej planowanego na listopad 1965 roku lotu statku Woschod 3. Lot wielokrotnie odkładano i ostatecznie nie doszedł do skutku z uwagi na decyzję o zakończeniu programu Woschod już po dwóch lotach.
W 1966 roku wspólnie z Gieorgijem Bieriegowojem był dublerem załogi podstawowej wyznaczonej do planowanego lotu Woschod 4. Misja miała mieć charakter wojskowy, a planowany czas pobytu kosmonautów na orbicie miał wynieść co najmniej 16 dni. Lot został jednak ostatecznie odwołany w momencie zakończenia programu Woschod.
Po zakończeniu wspomnianego programu Szatałow zaczął przygotowania do lotów na statkach kosmicznych typu Sojuz.
26 października 1968 r. został dublerem G. Bieriegowoja, który udał się w kosmos na statku kosmicznym Sojuz 3.
Pierwszy lot kosmiczny odbył w 1969 roku. 14 stycznia wyruszył w kosmos jako dowódca Sojuza 4. Dzień później na orbicie znalazł się drugi radziecki statek kosmiczny Sojuz 5 z trzyosobową załogą – Borys Wołynow, Aleksiej Jelisiejew i Jewgienij Chrunow. 16 stycznia doszło do połączenia obu statków i dwaj kosmonauci Jelisiejew i Chrunow poprzez otwarty kosmos przeszli na pokład Sojuza 4. Był to manewr wykonany po raz pierwszy w historii załogowych lotów kosmicznych. Wraz ze swoimi kolegami Szatałow wylądował na Ziemi 17 stycznia 1969 roku. Przebywał w kosmosie przez 2 dni 23 godziny 20 minut i 47 sekund. Jego koledzy z załogi o dobę krócej.
Jeszcze w tym samym roku poleciał w kosmos po raz drugi. 11 października był razem z A. Jelisiejewem dublerem załogi Sojuza 6. 12 października również z A. Jelisiejewem oraz P. Kołodinem był dublerem załogi Sojuza 7. W kosmos wystartował 13 października na pokładzie Sojuza 8, razem z A. Jelisiejewem. Oficjalnie został wyznaczony dowódcą grupy radzieckich statków kosmicznych, które wtedy znalazły się w kosmosie. Plan lotu przewidywał połączenie się na orbicie statków Sojuz 7 i Sojuz 8. Z powodu awarii systemów pokładowych jednego ze statków manewru tego nie udało się zrealizować. Szatałow powrócił na Ziemię 18 października po 4 dniach 22 godzinach 50 minutach i 49 sekundach.
Kolejnym etapem kariery kosmonauty były przygotowania do lotów na statkach typu Sojuz i stacji kosmicznej Salut.
Swój trzeci lot odbył w 1971 roku. 23 kwietnia wystartował w kosmos na pokładzie Sojuza 10. Był dowódcą misji. Razem z nim poleciał A. Jelisiejew oraz N. Rukawisznikow. Załoga miała połączyć się ze znajdującą się na orbicie pierwszą stacją kosmiczną Salut 1, przejść na jej pokład i prowadzić na niej eksperymenty podczas długotrwałego lotu kosmicznego. 24 kwietnia oba obiekty połączyły się w kosmosie. Niestety na skutek awarii kosmonauci nie znaleźli się na pokładzie Saluta i musieli awaryjnie odłączyć się od stacji i niezwłocznie wracać na Ziemię.
Lądowanie miało miejsce 25 kwietnia 1971 roku po 1 dniu 23 godzinach 45 minutach i 54 sekundach pobytu w kosmosie. W sumie Władimir Szatałow spędził w kosmosie podczas swoich trzech lotów 9 dni 21 godzin 57 minut i 30 sekund.
Po zakończeniu swojej ostatniej misji W. Szatałow opuścił oddział kosmonautów i przeszedł do pracy do Centrum Wyszkolenia Kosmonautów im. J. Gagarina. W latach 1971–1987 pełnił ważną funkcję kierownika przygotowań kosmonautów. Od 1987 roku przez 4 lata (do 1991) roku był Naczelnikiem Centrum Wyszkolenia Kosmonautów im. J. Gagarina. W 1992 roku w randze generała został przeniesiony do rezerwy.
Dwukrotnie otrzymał tytuł Bohatera Związku Radzieckiego (22 stycznia 1969 i 22 października 1969), trzykrotnie order Lenina (22 stycznia 1969, 30 kwietnia 1971 i 15 stycznia 1976), order Rewolucji Październikowej (27 grudnia 1982), Order „Za służbę Ojczyźnie w Siłach Zbrojnych ZSRR” III klasy (22 lutego 1989), Order „Za zasługi dla Ojczyzny” IV klasy (2 marca 2000), Order Przyjaźni (12 kwietnia 2011), Medal „Za rozwój dziewiczych ziem” (1969) i Medal „Za zasługi bojowe” (30 grudnia 1957). Uhonorowany przez Akademię Nauk ZSRR złotym medalem im. K. Ciołkowskiego. FAI (Międzynarodowa Federacja Lotnicza) przyznała mu dyplom im. W. Komarowa i złoty medal im. J. Gagarina. Wiele medali i odznaczeń otrzymał również w innych krajach, m.in. wietnamski Order Hồ Chí Minha (1980), Gwiazdę Bohatera Socjalistycznej Republiki Wietnamu (1980), mongolski Order Gwiazdy Polarnej (1983), wschodnioniemiecki Order Karla Marksa (1977) oraz odznaczenia bułgarskie i kubańskie. Jego imieniem został nazwany krater na Księżycu.

</doc>
<doc id="196656" url="https://pl.wikipedia.org/wiki?curid=196656" title="Teofil Ratajczak">
Teofil Ratajczak

Teofil Ratajczak (ur. 12 marca 1908 w Łobzowcu, zm. 15 września 2004 w Buku) – polski ksiądz katolicki, protonotariusz apostolski ("supra numerum"), honorowy obywatel miasta Buk.
W jarocińskim gimnazjum, które ukończył, należał do Sodalicji Mariańskiej. Po odbyciu służby wojskowej w Szkole Podchorążych Artylerii we Włodzimierzu Wołyńskim podjął studia przyrodnicze na Uniwersytecie Poznańskim. Przerwał naukę, by wstąpić do seminarium duchownego. W latach 1929-1931 odbył studia filozoficzne w seminarium duchownym archidiecezji gnieźnieńskiej w Gnieźnie, a następnie w latach 1931-1934 – teologiczne w Poznaniu. Święcenia kapłańskie otrzymał 17 czerwca 1934 z rąk prymasa Augusta Hlonda. Pracę podjął w Kórniku, kolejno w Rydzynie i kościele parafii Bożego Ciała w Poznaniu, gdzie spędził całą okupację. Po wojnie pracował w Niepruszewie i od 1 stycznia 1959 do przejścia na emeryturę w 1982 roku był proboszczem parafii kościoła farnego w Buku. Został uhonorowany papieskim tytułem infułata.
Zgodnie ze swoją wolą pochowany na cmentarzu Zmartwychwstania Pańskiego w Buku.
Za pracę na rzecz lokalnej społeczności został mu nadany 30 kwietnia 1991 roku tytuł honorowego obywatela miasta Buk.
Jest patronem szkoły w Buku.

</doc>
<doc id="196657" url="https://pl.wikipedia.org/wiki?curid=196657" title="QED">
QED



</doc>
<doc id="196658" url="https://pl.wikipedia.org/wiki?curid=196658" title="Panhard VCR">
Panhard VCR

Panhard VCR (skrót od fr. "véhicule de combat à roues") – francuski transporter opancerzony produkowany od 1977 roku w wytwórni Societe de Constructions Mecaniques Panhard et Levassor z Paryża.
Historia.
Francuski transporter opancerzony jest produkowany przez wytwórni Societe de Constructions Mecaniques Panhard et Levassor, wyłącznie na eksport. 
Transporter był produkowany w dwóch wersjach:
Transporter "Panhard VCR" może być wyposażony z jeden z kilku wzorów wież bojowych francuskiej firmy "Creusto-Loire Industrie", różniących się uzbrojeniem.
Występuje w wersjach z wieżami typu:
Użycie.
Transporter opancerzony Panhard VCR znajduje się na wyposażeniu armii: Meksyku, Argentyny i Zjednoczonych Emiratów Arabskich

</doc>
<doc id="196662" url="https://pl.wikipedia.org/wiki?curid=196662" title="Prater">
Prater



</doc>
<doc id="196663" url="https://pl.wikipedia.org/wiki?curid=196663" title="Stanisław Turski">
Stanisław Turski

Stanisław Antoni Turski (ur. 15 maja 1906 w Sosnowcu, zm. 3 stycznia 1986) – polski matematyk, profesor doktor habilitowany, poseł na Sejm Ustawodawczy, profesor, rektor Politechniki Gdańskiej (1946–1949) i Uniwersytetu Warszawskiego (1952–1969). Budowniczy Polski Ludowej.
Działalność naukowa.
Zdał maturę w 1928 w Gimnazjum im. Stanisława Staszica w Sosnowcu. Absolwent fizyki i astronomii na Uniwersytecie Jagiellońskim. Jego praca dyplomowa pt. "Nowa metoda wyznaczania współczynników precesji" została nagrodzona przez ministra oświaty. Od 1927 pracował jako asystent (później adiunkt) Instytutu Matematyki UJ. Od 1928 pracował także na Akademii Górniczo-Hutniczej oraz wykładał matematykę w krakowskim Pedagogium.
W 1935 uzyskał stopień doktora za rozprawę pt. "O pewnym uogólnieniu twierdzeń o jednolitości całek równania hiperbolicznego".
6 listopada 1939 aresztowany z gronem profesorskim w ramach Sonderaktion Krakau był więźniem obozów w Sachsenhausen i Dachau. Po zwolnieniu w 1941 podjął konspiracyjne nauczanie na poziomie akademickim; był organizatorem pomocy dla uchodźców z powstania warszawskiego.
Wiosną 1945 stanął na czele grupy organizującej Politechnikę Gdańską, 1 maja 1946 został mianowany profesorem nadzwyczajnym matematyki na Wydziale Inżynierii Lądowej i Wodnej. W latach 1946–1949 był rektorem PG. Poza zajęciami związanymi z tą funkcją prowadził także wykłady z matematyki jako kierownik Katedry Matematyki i Wydziału Inżynierii Lądowej i Wodnej, a dodatkowo – dla naukowo-dydaktycznej kadry uczelni. Był inicjatorem wakacyjnych kursów naukowych (uczelnianych oraz krajowych) dot. konstrukcji inżynierskich.
Interesował się zastosowaniami matematyki w różnorodnych zagadnieniach technicznych. Publikował prace na ten temat, jednej z nich PAN przyznała nagrodę im. M. T. Hubera. Był również współzałożycielem kwartalnika "Archiwum Mechaniki Teoretycznej i Stosowanej".
W 1949 został powołany na stanowisko dyrektora Departamentu Studiów Technicznych i Gospodarczych Ministerstwa Oświaty. Jednocześnie pracował na Uniwersytecie Warszawskim, pełniąc funkcje kierownika katedry, dziekana, a w latach 1952–1969 – rektora uczelni. W 1951 został mianowany na profesora zwyczajnego, a w 1953 uzyskał stopień doktora habilitowanego.
Kierował Katedrą Matematyki Ogólnej na Wydziale Matematyki i Fizyki. Dbał o rozwój kadry naukowej. Katedra została przekształcona w r. 1969 w Instytut Maszyn Matematycznych (później Instytut Informatyki). Prowadził tam wykłady i seminaria w latach 1961–1976. W r. 1964 utworzył Zakład Obliczeń Numerycznych na UW i wyposażył go w (duński) komputer GIER.
Przez 10 lat kierował Grupą Zastosowań Technicznych w Instytucie Matematycznym PAN. Był kierownikiem Warszawskiego Ośrodka Obliczeniowego, pełnił również funkcje konsultanta w ośrodkach gospodarczych w kraju.
Mimo przejścia na emeryturę (1978) kontynuował pracę pedagogiczną i naukową. Był przewodniczącym Rady Instytutu Informatyki UW oraz Rady Naukowej Towarzystwa Cybernetycznego.
2 października 1975 otrzymał tytuł doktora honoris causa Uniwersytetu Śląskiego, 
w 1980 tytuł ten przyznała mu Politechnika Gdańska.
Zmarł w Warszawie. Został pochowany na cmentarzu Wojskowym na Powązkach w Warszawie (kwatera D4 rz. 1 m. 8).
Działalność polityczna.
W latach 1945–1948 był członkiem PPS, od 1948 roku należał do PZPR.
W latach 1947–1952 poseł na Sejm Ustawodawczy, wiceprzewodniczący Rady Głównej Studiów Uniwersyteckich Ministerstwa Szkolnictwa Wyższego oraz przewodniczący Rady Naukowej Urzędu Pełnomocnika Rządu ds. Elektronicznej Techniki Obliczeniowej. Laureat licznych nagród Ministerstwa Szkolnictwa Wyższego. W maju 1985 został wybrany na jednego z wiceprezesów Rady Naczelnej ZBoWiD.
Podczas wydarzeń marca 1968, jako rektor UW, osobiście relegował z uczelni 34 studentów, a dalszych 11 zawiesił w prawach studenta oraz zakazał profesorom UW udziału w wiecach studenckich.
Życie prywatne.
Ojciec prof. dr. hab. Władysława Turskiego, informatyka i astronoma, oraz prof. dr. hab. Łukasza Turskiego, fizyka.

</doc>
<doc id="196664" url="https://pl.wikipedia.org/wiki?curid=196664" title="Arpad Elo">
Arpad Elo

Arpad Elo, właśc. Árpád Imre Élő (ur. 25 sierpnia 1903 w Egyházaskesző, zm. 5 listopada 1992 w Milwaukee) – amerykański fizyk węgierskiego pochodzenia, szachista. Był twórcą systemu klasyfikacji szachistów, obowiązującego do dziś i uznawanego przez Międzynarodową Federację Szachową.
Ranking szachowy.
Profesor Arpad Elo był miłośnikiem gry w szachy i aktywnym członkiem Federacji Szachowej Stanów Zjednoczonych (USCF) od chwili jej założenia w 1939 roku. USCF używała opracowanego przez Kennetha Harknessa liczbowego systemu rankingowego, który pozwalał szachistom śledzić własne postępy w porównaniu z osiągnięciami innych szachistów. System Harknessa był prosty, ale czasami dawał wyniki sprzeczne z intuicyjną oceną umiejętności szachistów. Na prośbę USCF profesor Elo opracował nowy system, oparty na regułach stosowanych w statystyce.
Elo uznał, że najważniejszym, co musi uczynić, jest zadanie sobie pytania: w jakim stopniu różnica rankingów przekłada się na oczekiwany wynik? Do wyliczenia tego zaproponował potraktowanie oczekiwanego wyniku jako zmiennej losowej o rozkładzie normalnym.
Arpad Elo dokładnie opisał model swojego autorstwa w książce "The Ratings of Chess Players: Past and Present", wydanej w 1978 roku.

</doc>
<doc id="196665" url="https://pl.wikipedia.org/wiki?curid=196665" title="Przerwa Enckego">
Przerwa Enckego

Przerwa Enckego – szczelina usytuowana w pobliżu zewnętrznej krawędzi pierścienia A Saturna. Została ona nazwana na cześć niemieckiego astronoma Johanna F. Enckego, który w 1837 roku obserwował wariacje jasności w pierścieniu A.
Odkrycie.
Nie jest pewne, kto dokonał pierwszej obserwacji tej przerwy, ale na pewno nie był to Encke. Jednym z wymienianych odkrywców jest włoski astronom, ojciec Francesco de Vico, który miał ją zaobserwować już w 1838. Z kolei według NASA, została ona odkryta dopiero w 1888 roku przez amerykańskiego astronoma Jamesa E. Keelera.
Charakterystyka.
Centrum przerwy Enckego znajduje się w odległości 133 589 kilometrów od środka planety, zaś jej szerokość wynosi 325 kilometrów. W obrębie przerwy krąży jeden z księżyców Saturna - Pan. Zdjęcia przesłane na Ziemię przez sondę Cassini-Huygens pokazały, iż przestrzeń w obrębie przerwy Enckego nie jest zupełnie pusta - znajdują się w niej co najmniej trzy (jeden z nich widoczny na zdjęciu obok) cienkie, przerywane pierścienie, które kształtuje oddziaływanie grawitacyjne z Panem.

</doc>
<doc id="196667" url="https://pl.wikipedia.org/wiki?curid=196667" title="CDC 6600">
CDC 6600

CDC 6600 – komputer typu mainframe, produkowany przez firmę Control Data Corporation, uważany za pierwszy superkomputer. Potrafił wykonywać 3 miliony operacji na sekundę. Lista rozkazów liczyła zaledwie 64 pozycje. Dodając nowatorską technikę chłodzenia podzespołów freonem oraz użycie (po raz pierwszy w komputerach) tranzystorów krzemowych, wyprodukowano komputer o niespotykanej wtedy mocy obliczeniowej, zostawiając konkurencję (głównie IBM) daleko w tyle.
Publiczna prezentacja prototypu komputera odbyła się w 1963. Sprzedaż maszyny ruszyła na przełomie lat 1963–1964, jeden egzemplarz kosztował około 8 milionów dolarów. Jednakże pierwsze modele zostały dostarczone do odbiorców dopiero w 1965 roku, po usunięciu wielu problemów, takich jak przegrzewanie się podzespołów.
Projekt CDC 6600 był autorstwa Seymoura Craya i wcielany w życie pod jego ścisłym nadzorem. W budowie brało udział około 30 osób.

</doc>
<doc id="196669" url="https://pl.wikipedia.org/wiki?curid=196669" title="Charles-Eugene Butcher de Boucherville">
Charles-Eugene Butcher de Boucherville



</doc>
<doc id="196670" url="https://pl.wikipedia.org/wiki?curid=196670" title="Brama Pyrzycka w Stargardzie">
Brama Pyrzycka w Stargardzie

Brama Pyrzycka – jedna z czterech bram wjazdowych do średniowiecznego miasta, które przetrwały do obecnych czasów, położona przy ul. Mieszka I w Stargardzie. Brama Pyrzycka, kolegiata Mariacka i pozostałe mury obronne rozporządzeniem Prezydenta RP z dnia 17 września 2010 została uznana za pomnik historii.
Historia.
Początki jej budowy wiążą się z okresem powstawania murów miejskich pod koniec XIII wieku. Odnosi się to do kamiennej części o wysokości 6 m. Część ceglana jest nieco młodsza (1439), kiedy nadbudowano trzy kondygnacje nad przejazdem. Aby dostać się do średniowiecznego miasta, należało pod okiem straży przejść bramę przednią, na którą składały się dwie niskie, połączone ze sobą baszty, następnie murowany tunel zw. gardzielą, most zwodzony nad fosą oraz bramą wewnętrzną zamykaną broną. W latach pięćdziesiątych XX wieku brama została poddana renowacji, po której przejściowo mieściło się tam Stargardzkie Muzeum Miejskie, a następnie stała się siedzibą Miejskiego Oddziału PTTK. Ostatni gruntowny remont przeprowadzony został w latach 1991-1993. Obecnie brama Pyrzycka stanowi jeden z obiektów administrowanych przez Muzeum Archeologiczno-Historyczne w Stargardzie (działalność edukacyjna, lekcje i warsztaty muzealne).
Architektura.
Podstawa bramy w formie kwadratu (11x11m) wykonana jest z kamieni polnych, trzy pozostałe kondygnacje – ceglane. Brama zwieńczona jest dwoma szczytami połączonymi dachem siodłowym. Przejazd w bramie tworzy ostrołuk, zamykany od zewnątrz ciężko okutą broną, po której zachowała się szczelina spustowa. Na trzecim piętrze mieści się ganek obronny ze strzelnicami. Elewacje rozczłonkowane są rzędami blend, w których także umieszczono strzelnice. Blendy wykazują bogactwo form: ostrołukowe, koliste i półkoliste. Część szczytowa udekorowana jest po bokach małymi blendami w kształcie tarcz. W następnej kolejności przed frontem bramy zbudowano dwuczłonowe przedbramie. Przedbramie bramy Pyrzyckiej przebudowano po pożarze w 1666, a pod koniec XIX ostatecznie je rozebrano.

</doc>
<doc id="196674" url="https://pl.wikipedia.org/wiki?curid=196674" title="Droga krajowa nr 78 (Polska)">
Droga krajowa nr 78 (Polska)

Droga krajowa nr 78 – droga krajowa klasy GP o długości ok. 230 km prowadząca z Chałupek do Chmielnika, przebiega przez województwa: śląskie i świętokrzyskie. Łączy również miejscowości leżące w jej pobliżu z portem lotniczym Katowice-Pyrzowice.
Historia numeracji.
Na przestrzeni lat arteria posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej droga krajowa nr 78 objęta była ograniczeniami dopuszczalnego nacisku pojedynczej osi:

</doc>
<doc id="196676" url="https://pl.wikipedia.org/wiki?curid=196676" title="Granatnik RGA-86">
Granatnik RGA-86

Granatnik rewolwerowy RGA-86 kal. 26 mm (także: "Strzelba rewolwerowa RGA-86") – polski ręczny granatnik automatyczny opracowany w 1986 roku w Katedrze Konstrukcji i Eksploatacji Uzbrojenia Klasycznego Wojskowej Akademii Technicznej w Warszawie
Historia.
Granatnik rewolwerowy RGA-86 (skrót od Ręczny Granatnik Automatyczny wz. 86) został opracowany w Wojskowej Akademii Technicznej jako broń powtarzalna przeznaczona do obezwładniania siły żywej na odległość do 100 m. Na podstawie zgłoszenia patentowego nr. P-264451 z 4.03.1987 roku został zgłoszony do ochrony w Urzędzie Patentowym RP. Twórcy granatnika to Stanisław Ciepielski, Marian Czeladzki, Stanisław Derecki, Henryk Głowacki, Witold Koperski, Jan Pawłowski, Ryszard Wójcik.
Do strzelania stosuje się naboje łzawiące NPŁ-26, naboje o działaniu uderzeniowym typu „Bąk” (pojedyncza kulka gumowa) i „Rój” (z 14 kulkami gumowymi), petardy olśniewająco-ogłuszające (naboje Grom 50, 70, 100), a także naboje sygnałowe, oświetlające i błyskowe.
Konstrukcja.
Lufa granatnika RGA-86 wykonana jest z duralu, ma gładkościenny przewód o kalibrze 26,7 mm. Do lufy jest umocowany chwyt przedni oraz chwyt transportowy, w którego podstawie zamocowano przyrządy celownicze (muszkę i celownik przerzutowy). Naboje umieszczone są w bębnie amunicyjnym zawieszonym obrotowo na osi sztywno połączonej z lufą.
Mechanizm przeładowania zapewnia odpalanie kolejnego naboju z bębna obróconego (za pomocą sprężyny) i unieruchomionego w poprzednim cyklu wystrzału.
Wewnątrz tylca umieszczono urządzenie spustowo-uderzeniowe i bezpiecznik przed przypadkowym wystrzałem. Do tylca są przymocowane chwyty tylne typu pistoletowego oraz metalowa kolba składana z trzewikiem.
Dodatkowo granatnik wyposażony jest w pas nośny, wycior, olejarkę i torbę nabojową.
Użycie.
Granatnik rewolwerowy RGA-86 jest używany przez pododdziały i oddziały prewencji Policji.

</doc>
<doc id="196678" url="https://pl.wikipedia.org/wiki?curid=196678" title="Ryszard Głowacki">
Ryszard Głowacki

Ryszard Głowacki (ur. 31 sierpnia 1937 w Dukli, zm. 13 stycznia 2022) – inżynier geolog, dziennikarz, publicysta, działacz społeczny, pisarz utworów fantastyczno-naukowych. Od 1979 r. opublikował 3 powieści i prawie 30 opowiadań.

</doc>
<doc id="196681" url="https://pl.wikipedia.org/wiki?curid=196681" title="Irma Grese">
Irma Grese

Irma Ilse Ida Grese (ur. 7 października 1923 we Wrechen w Meklemburgii, zm. 13 grudnia 1945 w Hameln) – w czasie II wojny światowej nadzorczyni SS (SS-Aufseherin) w niemieckich obozach koncentracyjnych, członkini personelu pomocniczego SS (niem. "Hilfspersonal der SS") i obozowej załogi SS (niem. "SS-Gefolge").
Życiorys.
Jej ojciec był mleczarzem, miała czworo rodzeństwa. W wieku 14 lat, dwa lata po śmierci matki porzuciła szkołę, opuściła rodzinny dom i przeniosła do Fürstenbergu, gdzie odbyła tzw. „rok pracy na roli” Reichsarbeitsdienst (RAD; pol. „Służba Pracy Rzeszy”), pracowała kolejno w mleczarni, sklepie, a następnie przez dwa lata jako pomoc pielęgniarska w sanatorium dla żołnierzy SS w Hohenlychen (w późniejszych latach pracowała tam m.in. Herta Oberheuser). Próby zdobycia wykształcenia i posady pielęgniarki nie przyniosły rezultatu, gdyż nie udało się jej zdać egzaminu dla pielęgniarek. W 1942 wróciła na krótko do pracy w mleczarni w Fürstenbergu.
Nadzorczyni SS.
Po nieudanej próbie zdobycia zawodu pielęgniarki, zgłosiła się jako ochotniczka do służby pomocniczej SS. Późnym latem 1942 została skierowana do obozu dla kobiet w Ravensbrück celem przeszkolenia na nadzorczynię SS (niem. SS-Aufseherin). Kształcenie zakończone egzaminem ukończyła w marcu 1943.
Na własną prośbę została skierowana do obozu koncentracyjnego Auschwitz-Birkenau. Początkowo pracowała jako telefonistka w Obozie A i Obozie B, później pilnowała komanda budowy dróg oraz ogrodowego. Pod koniec 1943 została awansowana na stanowisko SS-Oberaufseherin, funkcjonując jako zastępczyni głównej nadzorczyni obozu kobiecego w Brzezince. W maju 1944 została nadzorczynią w Obozie C (odcinek BIIc), następnie kierowniczką komanda więźniarek karnej kompanii kobiet, której członkinie musiały wykonywać najcięższe prace ziemne. W grudniu 1944 została raportową w obozie dla kobiet Birkenau,
Grese uczestniczyła w selekcjach przeprowadzanych przez lekarza Josefa Mengele.
Praktykowała biseksualizm - utrzymywała kontakty seksualne między innymi z komendantem obozu w Brzezince Josefem Kramerem oraz Marią Mandl, a także z więźniarkami i więźniami.
18/19 stycznia 1945 podczas ewakuacji obozu Auschwitz opuściła go udając się początkowo do stacji kolejowej Loslau, a następnie wraz z transportem do Ravensbrück uciekając przed nadciągającą Armią Czerwoną. Następnie w marcu pilnowała ewakuacji więźniarek z Ravensbrück do Bergen-Belsen. Zatrudniono ją tam jako "Arbeitsdienstführerin" i tę funkcję pełniła do momentu wyzwolenia obozu przez Brytyjczyków 15 kwietnia 1945, którzy aresztowali ją 17 kwietnia 1945 roku.
Proces.
W stan oskarżenia wraz z 44 osobami, m.in. z Johanną Bormann i Elisabeth Volkenrath, sądzono ją podczas procesu Bergen-Belsen, który odbywał się od 17 września do 17 listopada 1945 w MTV-Halle w Lüneburgu.
Była jedną z najokrutniejszych nadzorczyń SS. W Auschwitz-Birkenau więźniarki nazywały ją "piękną bestią".
Zeznania świadków – ocalałych kobiet, obciążyły ją poważnie. Była niezwykle okrutna, brutalnie biła i kopała, nie rozstawała się ze specjalne dla niej wykonanym ze stali i splecionego celofanu, wyłożonym perłami pejczem, którym katowała uwięzione osoby. Często przechadzała się w towarzystwie psa, którego szczuła na więźniarki. Podczas apelu nakazywała, aby więźniarki godzinami trzymały nad głowami ciężkie kamienie. Oprócz tego towarzyszyła doktorowi Mengele w selekcjach. Chodziła w szytym na miarę uniformie. Stanisława Rachwałowa, więźniarka obozu Auschwitz-Birkenau nr 26281 zeznała: 
Nierzadko brała udział w selekcjach więźniarek, niezależnie od tego osobiście niejednokrotnie je mordowała. Świadek Katherine Neiger zeznała:
Grese nie przyznała się do winy. Zaprzeczała przy tym gwałtownie, iż odczuwała przyjemność z udręczenia więźniarek. Została skazana na śmierć przez powieszenie. Sentencja wyroku w j. angielskim brzmiała: "Number 9. Grese. The sentence of this Court is that you suffer death by being hanged" (pol. „Numer 9. Grese. Wyrok tego Sądu brzmi: śmierć przez powieszenie”). Grese nie okazała skruchy. Co więcej, w swoim pożegnalnym liście podkreślała, iż umiera „z czystym sumieniem”.
Wyrok wykonał angielski kat, Albert Pierrepoint 13 grudnia 1945 o godz. 9:34 w więzieniu w Hameln. W ostatnich słowach zwróciła się do kata: "Schnell" (niem. „Szybko”). Jej ciało najpierw zostało pogrzebane na cmentarzu więziennym, a po 9 latach w 1954 przeniesiono je na cmentarz miejski w Hammeln. W 1986 mogiła została zlikwidowana, ponieważ stała się miejscem pielgrzymek neonazistów.

</doc>
<doc id="196683" url="https://pl.wikipedia.org/wiki?curid=196683" title="Missingno.">
Missingno.



</doc>
<doc id="196685" url="https://pl.wikipedia.org/wiki?curid=196685" title="Gryhastha">
Gryhastha

Gryhastha (sanskryt "gryha" „dom”) – w społeczeństwie hinduistycznym drugi z czterech etapów (aśrama) życia człowieka odnoszący się do osoby wiodącej życie rodzinne.
Dotyczy osób między 25 a 50–60 rokiem życia, które zakończyły etap brahmaćarji. Tradycja hinduistyczna (Manusmryti) zakłada, że długość życia człowieka wynosi 100 lat. Każdemu z czterech etapów życia przypada równa liczba lat. W praktyce jednak, to właśnie gryhastha jest najdłuższym okresem. W czasie przypadającym na ten etap człowiek osiedla się i zakłada rodzinę. Kolejnymi etapami są wanaprastha i ostatecznie sannjasa.

</doc>
<doc id="196686" url="https://pl.wikipedia.org/wiki?curid=196686" title="Adrian Carton de Wiart">
Adrian Carton de Wiart

Adrian Carton de Wiart (IPA: //; ur. 5 maja 1880 w Brukseli, zm. 5 czerwca 1963 w Hrabstwie Cork, Irlandia) – generał porucznik Armii Brytyjskiej, arystokrata pochodzący z bogatej rodziny szlacheckiej (o korzeniach irlandzkich i belgijskich), związany z Polską, członek Komisji Międzysojuszniczej dla Polski.
Życiorys.
Uczestniczył w działaniach wojennych prowadzonych przez Brytyjczyków w 1898 roku w Somalii, gdzie stracił lewe oko, oraz w Afryce Południowej (II wojna burska), gdzie dostał postrzał w płuco i czaszkę.
Uczestniczył w walkach I wojny światowej nad Sommą (postrzał w głowę i kostkę), pod Passchendaele (postrzał w biodro), Cambrai (postrzał w nogę) i pod Ypres, gdzie stracił rękę.
W latach 1918–1924 członek brytyjskiej misji wojskowej w Polsce, w styczniu i lutym 1919 wchodził w skład misji aliantów do Galicji Wschodniej w czasie wojny polsko-ukraińskiej, uczestniczył w rozmowach z rządem Zachodnioukraińskiej Republiki Ludowej. W 1919 został szefem wojskowej misji brytyjskiej w Warszawie.
W czasie wojny polsko-bolszewickiej był łącznikiem między brytyjskim ministerstwem wojny a dowództwem polskim; uczestniczył w przemycie uzbrojenia z Węgier do Polski przez nieprzychylną Polsce Czechosłowację. Bezskutecznie starał się przekonać wojskowych brytyjskich do udzielenia pomocy stronie polskiej. Miał wysoką opinię nt. wartości bojowej Armii Czerwonej.
Po zakończeniu wojny pozostał w Polsce, do 1924 na stanowisku szefa misji wojskowej, potem mieszkał w Polsce prywatnie w podarowanym mu przez Karola Radziwiłła majątku na Polesiu, w Prostyniu nad Lwą. Był rezydentem brytyjskiego wywiadu w Polsce.
Latem 1939 został ponownie powołany do służby czynnej na stanowisko szefa misji wojskowej w Polsce. Miał złe zdanie o kompetencjach polskiego głównodowodzącego Edwarda Rydza-Śmigłego, uważając że bardziej niż porażki obawia się on oskarżeń o tchórzostwo. Po wybuchu wojny zgłaszał chęć udziału w walkach, ale ostatecznie wraz z brytyjską misją wyjechał do Rumunii. Uniknął internowania, opuszczając Rumunię z wykorzystaniem fałszywego paszportu. Uczestniczył w kolejnych kampaniach wojennych, m.in. w Norwegii. W czasie kampanii pustynnej trafił do niewoli włoskiej, skąd próbował zbiec. Uwolniony z niewoli w trakcie negocjacji o zawieszenie broni przez Włochy; później był przedstawicielem Churchilla u generalissimusa Czang Kaj-szeka. Pod koniec 1947 r. ostatecznie odszedł ze służby wojskowej.
Dzieła.
Carton de Wiart jest autorem wydanych w 1950 języku angielskim wspomnień, pod tytułem "Happy odyssey".
W roku 2016 nakładem wydawnictwa Bellona ukazało się polskie wydanie, zatytułowane "Moja odyseja. Awanturnik, który pokochał Polskę".

</doc>
<doc id="196687" url="https://pl.wikipedia.org/wiki?curid=196687" title="Mithost">
Mithost



</doc>
<doc id="196688" url="https://pl.wikipedia.org/wiki?curid=196688" title="Herb Bielska-Białej">
Herb Bielska-Białej

Herb Bielska-Białej – jeden z czterech (obok flagi, logo i hejnału) symboli Bielska-Białej ustalony 7 grudnia 2004 r. w uchwale nr XXXVII/1189/2004 Rady Miejskiej w Bielsku-Białej. Herb ten wykształcił się po połączeniu Białej oraz Bielska w 1951 r. i jest jednym z niewielu składających się z dwóch tarcz, co w heraldyce municypalnej jest dopuszczone wyjątkowo tylko wówczas, gdy dane miasto powstało z połączenia dwóch oddzielnych miast o utrwalonych w tradycji, odrębnych herbach.
Wygląd.
Herb przedstawia dwie tarcze herbowe. W prawej, dwudzielnej tarczy w polu prawym niebieskim znajduje się pół orła złotego (żółtego), zwróconego w prawo, bez korony; w polu lewym czerwonym trzy pojedyncze lilie heraldyczne białe (srebrne) ułożone w słup. W drugiej tarczy w polu zielonym dwie czerwone pięciopłatkowe róże w pas. 
Symbolika.
Tarcza prawa to herb dawnego Bielska, natomiast lewa to herb dawnej Białej.
Herb Bielska.
Orzeł.
W prawej części dwudzielnej tarczy znajduje się połowa godła książąt cieszyńskich – orzeł w układzie heraldycznym, czyli z głową w prawo.
W sensie ideowym orzeł książąt cieszyńskich, wywodzący się bezpośrednio z orła Piastów, przedstawia typowy motyw feudalny – suwerenną władzę świecką księcia nad danym terytorium, a zarazem stosunki własnościowe panujące w epoce powstania herbu. Symbolizuje więc całkowitą przynależność miasta Bielska do księcia cieszyńskiego, a szerzej – przedstawiciela Piastów.
Barwy – złoty orzeł na błękitnym bądź niebieskim polu – wywodzą się z heraldyki francuskiej. Złoto określa potęgę, godność i urodzenie właściciela orła, czyli symbolizuje majestat królewski bądź książęcy. W zestawieniu ze złotem barwa niebieska jest oznaką suwerenności i niezawisłości, porządku, a także cech pożądanych w etosie rycerskim – wierności i stałości rodu przybierającego tę barwę. Ponadto błękit był także tradycyjnym kolorem maryjnym.
Orzeł zapewne zmieniał swój wygląd na przestrzeni lat, nie przeszedł jednak do niego element heraldyczny wprowadzony do godła książąt za czasów Kazimierza II – korona.
Lilie.
Trzy białe (srebrne) lilie w układzie w słup na czerwonym polu to zmodyfikowana połowa godła biskupów wrocławskich.
Kształt wspomnianych lilii, będących typowym i bardzo rozpowszechnionym w wielu herbach europejskich znakiem heraldycznym zmieniał się dość często w XIV-XV wieku. Zawsze były to jednak lilie heraldyczne o trzech płatkach związanych ze sobą małą przepaską. Lilie należą do najstarszych europejskich znaków graficznych i symbolicznych, wywodzących się jeszcze ze starożytnej Grecji. W symbolice średniowiecznej były – obok krzyża – jednym z najważniejszych symboli Kościoła, symbolem Maryi oraz św. Jana Chrzciciela, patrona wrocławskiej katedry. Przyjęcie tego symbolu przez biskupów wrocławskich było więc jak najbardziej naturalne.
Barwy herbu biskupów wrocławskich znane są już z przekazów źródłowych z XIV w. i nie ma co do nich wątpliwości. Biała barwa lilii należy do najważniejszych barw chrześcijaństwa. Jest symbolem światła, czystości a przede wszystkim wiecznej chwały Boga i Kościoła. Z kolei czerwone pole godła biskupiego związane jest w tym wypadku bardzo ściśle z lilią, a więc z symboliką kościelno-chrześcijańską. Oznacza krew Chrystusa. Lewa połowa tarczy herbowej Bielska odzwierciedla więc w sensie głębszym najważniejsze prawdy wiary Kościoła związane z Chrystusem i Maryją, łącząc miasto z całym chrześcijaństwem.
Herb Białej.
Lewa tarcza, czyli herb Białej to dwie czerwone, pięciopłatkowe róże na zielonym polu.
Róża była częstym godłem heraldycznym w herbach europejskich i polskich. Mimo późnego powstania herbu, w dobie już pewnych ahistorycznych zabiegów heraldycznych, posiada on swą wyraźną symbolikę.
W Kronice miasta Białej spisanej przez Wacława Chamrata ok. 1813 roku znaczenie herbu miasta jest wytłumaczone następująco: "„(...) herb z dwiema czerwonymi różami na zielonym polu, który obecnie zrealizowane znaczenie miał, iż miejscowość Biała – na której rynku znajdowały się jeszcze w ówczesnym czasie zielone zboża jak na zagranicznych polach – tak ma rosnąć, jak para młodych róż na zielonym polu”".
Tymczasem w języku symboliki heraldycznej herb ten można interpretować dwojako: w sensie chrystianizacyjnym, bądź też zgodnie z manierą barokowo-sarmacką. W przypadku pierwszej interpretacji czerwona róża symbolizuje męczeństwo i krew Chrystusa w ich aspekcie Odkupienia, zapowiedzi szczęścia człowieka. Zieleń natomiast symbolizuje nadzieję na miłosierdzie Boga i zapowiedź życia wiecznego. Druga interpretacja przywołuje zapowiedź pomyślności i szczęścia młodego miasta oraz jego „młodych” mieszczan możliwych do zrealizowania pod warunkiem codziennej pracy i wielkiego trudu w dążeniu do Boga.
W symbolice świeckiej, czerwona róża to symbol miłości, kwiat kochanków. Według starożytnych greckich mitów róża powstała z piany, opadłej z ciała Afrodyty, wynurzającej się z fal morskich. Kwiat zabarwił się na czerwono od kropli krwi bogini biegnącej do swego kochanka Adonisa. Według innego mitu róża powstała z kropli nektaru, upuszczonej przez Erosa (zobacz: róża w kulturze i symbolice).
Historia.
Herb Bielska.
Bielsko powstało w końcu XIII wieku (prawdopodobnie w czasie fali osadniczej w latach 1285-1300 organizowanej przez księcia cieszyńskiego, Mieszka) i od początku swego istnienia (aż do poł. XVI wieku) należało do Księstwa Cieszyńskiego. Pierwsza pisemna wzmianka o mieście pochodzi z 1312, jednak w pełni samodzielny samorząd istniał dopiero od 1424, kiedy Bolesław I nadał odnowione prawa miejskie. W tym czasie władze samorządowe musiały posiadać znak własnościowy, używany m.in. na pieczęci miejskiej.
Pierwszy zachowany odcisk pieczęci miejskiej pochodzi jednak dopiero z dokumentu wydanego w roku 1542. Wykonana została w stylu gotyckim i ma średnicę 40 mm. Znajduje się na niej następujące wyobrażenie herbowe: postać siedzącego na tronie św. Mikołaja z Miry (patrona miasta) w szatach pontyfikalnych z infułą i pastorałem w ręce oraz w aureoli wokół głowy, którego nogi przesłonięte są stylizowaną dwupolową tarczą herbową (dwudzielną w słup). W prawym polu tarczy widoczna jest połowa heraldycznego orła z trzema wielkimi piórami w skrzydle (symbol książąt cieszyńskich), w lewym natomiast polu trzy lilie heraldyczne ułożone w słup (zmodyfikowana połowa herbu biskupów wrocławskich). Jest to typowy herb złożony z tarczy i figury heraldycznej, zawierający charakterystyczne dla miast średniowiecznych symbole: świętego patrona i odnoszące się do właścicieli. Pieczęć ta używana była zapewne do końca panowania Piastów, czyli roku 1572, kiedy powstało Księstwo bielskie pozostające we władaniu magnackich rodów: Promnitzów, Schaffgotschów i Sunneghów.
Wygląd herbu Bielska w XV-XVI wieku znany jest też dzięki kaflowi piecowemu, glazurowanemu z zieloną polewą o wielkości 19,5 × 21 cm odnalezionemu w 1900, a obecnie znajdującemu się w Muzeum Historycznym Miasta Krakowa, który przedstawia właśnie herb. W prawym polu gotyckiej tarczy widnieje (w postaci wypukłej) pół orła z całą głową odchyloną nieco w lewo od tułowia i z potężnym skrzydłem sięgającym wysokości głowy o trzech wielkich piórach, natomiast w polu lewym znajdują się trzy stylizowane lilie z wygiętymi górnymi płatkami. W przeciwieństwie do herbu z pieczęci, nie ma tu postaci św. Mikołaja.
Marian Gumowski, badający dzieje herbu Bielska-Białej w I poł. XX wieku, na podstawie przekazów źródłowych – łacińskiego tekstu Andreasa Persteniusa z 1608, "Sacra ac debita templi movi inauguratis" wydanego przez pastora Lucasa Wenceliusa z 1610 oraz zapisów XVIII-wiecznego kronikarza Ernsta Otipki wnioskował, że herb jest starszy niż wiek XV i został nadany już w momencie założenia miasta. Tezie tej przeczy obecność w herbie godła biskupów wrocławskich, ponieważ parafię w mieście Bielsku ustanowiono w 1447 (wcześniej była to filia parafii w Starym Bielsku) oraz, w przypadku herbu z pieczęci, figura św. Mikołaja będącego patronem od momentu ustanowienia parafii.
Kolejne pieczęcie miejskie, wielka o średnicy 42 mm i mała o średnicy 25 mm, pochodzące z końca XVI wieku i używane do ok. poł. XVII wieku mają identyczne wyobrażenia herbowe: św. Mikołaj w pozycji stojącej, en face bez aureoli, lilie biskupie posiadające dość ascetyczny, „kreskowy” rysunek, a orzeł ma głowę wychyloną w prawo i pięć dużych piór w skrzydle. Nieco inaczej przedstawia się herb Bielska zawarty w dziele pastora Lucasa Wenceliusa "Sacra ac debita templi movi inauguratis" z 1610, który ma renesansową stylizację. Także na nim oraz pieczęciach pochodzących z XVIII stulecia głowa orła jest wychylona w prawo przez co upodobnił się on do połowy dwugłowego orła z godła Świętego Cesarstwa Rzymskiego. Zmianom nie uległy natomiast barwy herbu i lilie, nie pojawiła się też korona.
Znaczne modyfikacje w stosunku do herbu średniowiecznego wykazuje herb z tarczy cechowej z 1833. Orzeł jest nienaturalnie wychylony ponad skrzydła i ma długi język, a lilie przypominają dwie złączone litery „W”. Zachowane zostały jednak barwy heraldyczne: żółty orzeł na ciemnobłękitnym polu, srebrne lilie na czerwonym polu i barwna postać św. Mikołaja.
W 1848 bielska rada miejska podjęła uchwałę o usunięciu z herbu figury św. Mikołaja z Miry, patrona miasta. Powstałe po tej decyzji pieczęcie miejskie, rady miejskiej (35 mm) i burmistrza (33 mm), posiadają tylko tarczę herbową o mocno powyginanych kształtach i ubraną w kwiat u góry oraz dwie gałązki u dołu. Jednocześnie zaczęły się pojawiać pieczęcie w ogóle pozbawione herbu. W nadanym Bielsku przez cesarza Franciszka Józefa I w 1869 statucie miejskim nie ma wzmianki o herbie, co jest znakiem utraty przez herb miejski swego pierwotnego znaczenia.
Jednocześnie w II poł. XIX wieku zaczęły się pojawiać pierwsze opracowania heraldyków dotyczące herbu Bielska, w których przytoczone zostały różne, często ahistoryczne i niezgodne z tradycją wersje herbu. W wydanym w 1864 "Stadtwappen der Österreichischen Kaiserstädte" V. R. Widimskiego pojawia się zupełnie nieregularna tarcza, a znajdujący się na niebieskim polu orzeł (nazwany przez autora „polskim”) jest barwy srebrnej, ma wychyloną głowę z czerwonym językiem, złotym dziobem i szponami oraz złoty półksiężyc z połową krzyża, zakończony w skrzydle koniczynką. H. Saurma von Jeltsch w "Wappenbuch der Schlesischen Städte und Stadtteile" (1870) podaje bardziej poprawny wizerunek herbu Bielska w postaci pół złotego orła „górnośląskiego” na polu niebieskim i trzech srebrnych lilii w polu czerwonym, jednak z wychyloną głową i gotycyzującym kartuszem. W "J. Siebmachers großes und allgemeines Wappenbuch" J. Siebmachera z 1885 zobaczyć można orła z dzieła Widimskiego, określanego też jako „polski”, ale bez krzyża na piersiach i ze złotym językiem oraz postacią św. Mikołaja. Najwierniejszy przekaz heraldyczny pochodzi ze "Stadtwappen von Österreich-Ungarn" H. G. Ströhla (1904) – żółty orzeł „górnośląski” w wersji renesansowej, z wychyloną głową, czerwonym dziobem, językiem i szponami, zbliżony do wersji z czasów Kazimierza II (II poł. XV wieku). Sprzeczne obrazy herbu w opracowania heraldyków wprowadziły dodatkowe zamieszanie, bowiem władze miejskie równie stosowały różne niepoprawne wersje. Na herbie z dyplomu wystawy przemysłowej z 1871, podobnie jak na fasadach bądź we wnętrzach obiektów publicznych (magistrat, straż pożarna, Komunalna Kasa Oszczędności, szpital) pojawiają się lilie barwy niebieskiej. Z kolei na papierach firmowych burmistrza i rady miejskiej z końca XIX wieku widnieje na niebieskim polu pół czarnego orła z prostą głową i w koronie. Znana jest także wersja identycznego orła, ale bez korony oraz wizerunek z czarnym orłem z wychyloną głową, bez korony.
Około 1900 na papierze firmowym burmistrzów Bielska pojawia się następna wersja czarnego orła – z odchyloną głową, srebrnym półksiężycem oraz krzyżem na piersiach (nadal na niebieskim polu). Wersja ta, wyraźnie nawiązująca do herbu pruskiej prowincji Śląsk oraz herbu całego Śląska, utrzymała się aż do roku 1923. Wówczas polskie władze wojewódzkie (rada miejska zdominowana była przez ludność niemiecką) doprowadziły do przywrócenia orła złotego (aby "„zrzucić zaborczy i niemiecki nalot”").
Po 1930 nowe, polskie władze miejskie Bielska z burmistrzem Wiktorem Przybyłą na czele wśród wielu zabiegów polonizacyjnych zwróciły również uwagę na herb miasta. W tym celu skierowany został do Ministerstwa Wyznań Religijnych i Oświecenia Publicznego wniosek o ocenę „historycznego” herbu bielskiego, tzn. z przywróconym w pełni orłem Piastów cieszyńskich. Wniosek został załatwiony pozytywnie i na tej podstawie 3 października 1936 MSW wydało zarządzenie zatwierdzające herb miasta Bielska. Jego opis wyglądał następująco:
"„Tarcza dwudzielna "[hiszpańska]", w polu prawym błękitnym pół orła złotego, zwróconego w prawo, bez korony, z dzióbem, językiem i szponami czerwonymi; w polu lewym czerwonym trzy pojedyncze lilie srebrne w słup.”"
Jednocześnie, zgodnie z powszechną w międzywojennej Polsce tendencją do sprecyzowania herbu miejskiego, wyjaśnienia jego genezy i zapewnienia mu ochrony prawnej, rozpoczęto badania heraldyczne nt. historii i symboliki bielskiego herbu, prowadzone przede wszystkim przez prof. Mariana Gumowskiego. Do czasów współczesnych ich wyniki pozostają one jednym z najważniejszych opracowań dotyczących tego tematu pomimo licznych błędów, jak np. teza o istnieniu herbu już na przełomie XIII i XIV wieku. Tematem herbu Bielska i jego historia zajął się także R. Wagner, którego efekty pracy zamieszczone zostały w "Das Buch der Bielitz-Bialaer Chronika" z 1938.
Po 1944 komunistyczne władze Polski wyeliminowały herb z pieczęci miejskich, zastępując go godłem państwowym. Niemniej jednak w latach 1945-1950 w różnych czynnościach urzędowych używano sporadycznie pieczęci przedwojennej – „niemieckiej” z lat 20. przedstawiającej czarnego orła z półksiężycem. Na oficjalnych dokumentach i papierze firmowym stosowano herb zatwierdzony w 1936.
Herb Białej Krakowskiej.
Biała powstała w końcu XVI wieku jako przysiółek Lipnika. Od 1615 r. była osobną miejscowością, która 9 stycznia 1723 r. otrzymała prawa miejskie. Przywilej lokacyjny wśród wielu praw przyznanych nowemu miastu zawiera prawo do własnego herbu: "„(...) Publicznym dobrem będzie stały herb, o wyglądzie jak niżej podano. Zarząd tego miasta będzie z niego korzystał przy pieczętowaniu listów i przedsięwzięciach urzędowych.(...)”". Na oryginalnym dokumencie lokacyjnym znalazł się mały, kolorowy rysunek herbu.
Cechą charakterystyczną bialskiego herbu był brak tarczy, którą zastąpił napis otokowy „SIGILLUM OPPIDI S.R.M. BIALA”, rzucony na stylizowany barokowo kartusz z wolutami, z gałązkami w dolnej części, a pięciolistną, stylizowaną koroną w górnej części. Kształt ten odnosił się do kształtu pieczęci miejskiej i był popularny w europejskiej heraldyce od XVI wieku. W zielonym polu herbowym widać ułożone w poziomie dwie czerwone róże pięciopłatkowe z takąż ilością mniejszych płatków w środku kwiatu. Duże płatki róż przedzielone są małymi języczkami.
Pochodzenie godła, róż, pozostaje niewyjaśnione, gdyż w żaden sposób nie wiąże się z historią miasta. Być może został zapożyczony z herbu rodowego Wettinów bądź z któregoś z herbów szlacheckich popularnych na Mazowszu, skąd pochodził starosta Jakub Zygmunt Rybiński, który wystąpił do Augusta II Mocnego o nadanie praw miejskich. Zastosowanie motywu róż można też tłumaczyć popularnością kwiatów w sztuce baroku oraz symboliką chrześcijańską.
Do czasów współczesnych zachował się zabytek w postaci papierowego kartusza z I poł. XVIII wieku, pochodzącego prawdopodobnie z dawnego ratusza. Jest on prawie identyczny z herbem z dokumentu lokacyjnego – różni się brakiem korony. Symbol Białej w swoim XVIII-wiecznym kształcie znany jest również z pieczęci miejskich: wielkiej sporządzonej w 1723 r. (średnica 31 mm) oraz małej z uproszczonym rysunkiem (róże czterolistne o zgeometryzowanych formach i długich, cienkich języczkach między nimi oraz koroną z trzema liściastymi pałkami).
Nowe pieczęcie miejskie sporządzono w 1789 r., kiedy Biała stała się wolnym miastem cesarskim z ustanowionym magistratem pierwszej klasy. Na tzw. wielkiej pieczęci znajduje się barokowy kartusz bogato przystrojony kwiatami, z owalną (w pionie) tarczą pośrodku o polu szrafowanym w kolorze zielonym. Na polu tym znajdują się dwa kwiaty w układzie ukośnym (z lewa do prawa) o ośmiu płatkach. Nad tarczą widnieje duża, pięciolistna korona królewska. Pieczęć ta jest przykładem odejścia od pierwotnego herbu miasta – zarówno w układzie geometrycznym „róż”, jak w ich rysunku, upodabnianym odtąd często do innych kwiatów. Stosowana w herbie Białej korona nawiązywała do tytulatury cesarzy austriackich jako królów "Galicji i Lodomerii wraz z Wielkim Księstwem Krakowskim i Księstwem Oświęcimia i Zatoru". Bardziej zbliżona do pierwotnej wersja występowała na mniejszej pieczęci (dwa pięciopłatkowe kwiaty w poziomie). Nieco inny kształt herbu widnieje na pierwszej pieczęci katolickiej urzędu parafialnego – kartusz z owalną (w poziomie) tarczą szrafowaną w kolorze zielonym i pod koroną królewską, z dwoma pięciopłatkowymi różami w polu.
W połowie XIX wieku zaczęły pojawiać się znaczne modyfikacje herbu Białej, znacznie odbiegające od utrwalonego w tradycji. Na dyplomie wystawy przemysłowej z 1871 r. widniał herb z niebieskimi różami o czterech płatkach, ułożonymi w skos, od prawa do lewa. W winietach gazet pojawiał się herb z dwoma czteropłatkowymi kwiatami ułożonymi w słup. Używana w końcu stulecia owalna pieczęć magistratu Białej zawierała ozdobny kartusz z pięciolistną koroną oraz owalną tarczą szrafowaną na kolor zielony, pośrodku której znajdowały się w poziomie dwa sześciopłatkowe kwiaty, natomiast na nalepkach pieczętnych z przełomu XIX/XX w. gminy i magistratu bialskiego w bardzo ozdobnie zarysowanych kartuszach z koroną królewską widniały owalne tarcze z dwoma różami w poziomie, w otoczeniu dwóch małych gwiazd. Poprawny (XVIII-wieczny) herb był stosowany na papierze firmowym magistratu, świadectwach gminnych, a także wielkiej (36 mm) i małej (33 mm) pieczęci miejskiej.
Pod koniec XIX wieku na wielu budynkach w mieście zaczęły się pojawiać stylizowane, zupełnie ahistoryczne herby miasta – w gotyckich tarczach umieszczono ukośny pas z naniesionymi dwoma lub trzema rozetami bądź półkulami markującymi róże. Nawet wśród bogatych dekoracji wnętrza bialskiego ratusza nie zastosowano herbów, tylko okrągłe tarcze z ukośnym, pustym pasem.
Herb Białej na przełomie XIX i XX wieku znalazł o wiele mniejsze zainteresowanie heraldyków niż symbol sąsiedniego Bielska. Został zupełnie pominięty w opracowaniach V. R. Widimskiego oraz H. Saurmę von Jeltscha. W "J. Siebmachers grosses und allgemeines Wappenbuch" J. Siebmachera z 1885 r. jest przedstawiony w następujący sposób: na zielonej ozdobnej, zniekształconej tarczy herbowej o dwie ukośnie ułożone (z lewa do prawa) srebrne kwiaty o zgeometryzowanych kształtach. O wiele bardziej poprawną wersję zamieścił H. G. Ströhl w "Stadte-Wappen von Österreich-Ungarn" – tarcza francuska nowoczesna, na jasnozielonym polu dwie pięciolistne, odwzorowane z dokumentu lokacyjnego, róże ułożone poziomo z pięcioma złotymi, krótkimi języczkami między płatkami oraz złotym talerzykiem.
W 1918 r., miasto (od 1925 r. pod nazwą "Biała Krakowska") weszło w skład Polski. Nowe władze nie przerwały stosowania tytułu "królewskiego wolnego miasta", który jest widoczny w pieczęci magistratu z lat 20. W tej samej pieczęci widnieje ozdobny kartusz z pięciopłatkową koroną i owalnym herbem miasta – w szrafowanym na zieleń polu dwa kwiaty umieszczone w poziomie. Taką samą wersję zastosowano w pieczęciach z 1928 i 1939 roku. Znane są także z okresu międzywojennego przedstawienia herbu miejskiego powracające do oryginału z roku 1723 (rozpowszechnionego przez publikację "Biala eine deutsche Stadt in Galizien. Geographische Untersuchung des Stadtproblems" Erwina Hanslika z 1909 r.), niejednokrotnie z modyfikacjami jak np. żółte języczki między płatkami róż czy srebrna podkładka na róże.
W przeciwieństwie do Bielska w okresie międzywojennym nie prowadzono właściwie żadnych badań ani rozważań urzędowych na temat herbu Białej i nie był on zatwierdzany przez Ministerstwo Spraw Wewnętrznych.
Po 1944 r. komunistyczne władze Polski wyeliminowały herb z pieczęci miejskich, zastępując go godłem państwowym. Niemniej jednak w latach 1945-1950 w różnych czynnościach urzędowych używano sporadycznie obu pieczęci z okresu międzywojennego – magistratu i zarządu miejskiego. Na oficjalnych dokumentach i papierze firmowym stosowano herb w kształcie z tych pieczęci.
Herb Bielska-Białej.
Bielsko i Biała pomimo administracyjnej odrębności i przynależności do różnych jednostek administracyjnych od połowy XIX wieku pod wieloma względami tworzyły jeden organizm. Przede wszystkim była to jedność pod względem gospodarczym oraz społeczno-kulturalnym. Przy różnych okazjach zachodziła potrzeba wspólnego znaku. Z dyplomu wystawy przemysłowej zorganizowanej przez oba miasta w 1871 r. oraz przedwojennych przewodników i innych opracowań (np. "Das Buch der Bielitz-Bialaer Chronika" R. Wagnera) znana jest eksperymentalna forma polegająca połączeniu obu herbów na jednym kartuszu i pod wspólną, pięciolistną koroną królewską. Częściej jednak, jak w "Stadte-Wappen von Österreich-Ungarn" H. G. Ströhla, herby stawiano obok siebie, czasem łącząc je ujednoliconymi tarczami (najczęściej ozdobnymi zniekształconymi, rzadziej gotyckimi, hiszpańskimi bądź francuskimi nowoczesnymi).
W czasach PRL herby miejskie traktowano jako symbol feudalizmu przez co funkcjonowały one w ograniczonym wymiarze, przede wszystkim jako znak reprezentacyjny i znak odrębności danej miejscowości. Po połączeniu Bielska i Białej w jeden organizm nie ustalono oficjalnie herbu miasta. Najczęściej stawiano obok siebie obie tarcze herbowe, przyjmujące kształt gotycki, hiszpański lub francuski nowoczesny. Niejednokrotnie pojawiały się różne modyfikacje dotyczące kształtu i nieuzasadnione historycznie zmiany barw. W 1959 r. w Kronice Beskidzkiej, wówczas organie PZPR, napisano: "Dzisiaj nie bardzo wiemy co z tym herbem zrobić. Niby jest a niby go nie ma".
Oficjalnie więc miasto herbu nie miało, natomiast w praktyce wykształcił się herb podwójny. Jest to w heraldyce stosowane bardzo rzadkie i zazwyczaj niezgodne z zasadami. Bielsko-Biała ma jednak prawidłowy herb ze względu na to, że powstało z połączenia odrębnych organizmów o swoich herbach utrwalonych w tradycji.
W latach 50. istniała tendencja reprezentowania połączonych miast wyłącznie przez herb starszego Bielska. Za taką praktyką opowiedział się, uznawany za autorytet naukowy, Marian Gumowski. Jego stanowisko przyjęli m.in. autorzy m.in. Wielkiej Encyklopedii Powszechnej PWN czy "Miast polskich w Tysiącleciu" z 1966 r.
Brak ustalonego wzorca powodował dowolne, zazwyczaj błędne, przedstawianie herbu miasta. Podczas obchodów 700-lecia miasta w 1963 r. wydrukowano i namalowano setki herbów z „niemieckim” orłem z półksiężycem na piersi, lilijkami harcerskimi zamiast lilii z godła biskupów wrocławskich oraz uproszczonymi, geometrycznymi kształtami róż. W drukach urzędowych funkcjonowało kilka różnych wersji herbu.
Po 1970 r. lewą tarczę (herb Bielska) najczęściej przedstawiano w wersji H. G. Ströhla z 1904 r. bądź zatwierdzonej przez MSW w 1936 r. Stąd orzeł raz miał głowę prostą, raz wychyloną ku skrzydłu. Z kolei na tarczy prawej dwa kwiaty maje przypominać róże układano w skos, często z biało-srebrnymi obwódkami lub w wersji Ströhla z żółtymi języczkami.
W latach 80. XX wieku pojawiły się także mocno kontrowersyjne próby połączenia obu herbów w jeden, zastępując trzy białe lilie na czerwonym polu, czerwonymi różami na polu zielonym. Wersja ta nie przyjęła się i szybko powrócono do herbu podwójnego.
17 grudnia 1992 r. Rada Miejska Bielska-Białej, w oparciu o ustawę o samorządzie terytorialnym z 1990 r., podjęła uchwałę nr 37/366/92 w sprawie herbu miasta. Oficjalny herb została zaprojektowany przez Zbigniewa Różewicza. Wprowadzając gotyckie tarcze herbowe, powrócono do historycznych pierwowzorów godeł i barw:
"„W pierwszej, dwudzielnej tarczy w polu prawym niebieskim pół orła żółtego, zwróconego w prawo, bez korony; w polu lewym czerwonym trzy pojedyncze lilie heraldyczne białe w układzie pionowym. W drugiej na tle zielonej tarczy dwie czerwone róże w układzie poziomym”"
Kolejną uchwałę, oznaczoną numerem XXXVII/1189/2004, Rada Miejska podjęła 7 grudnia 2004. Określiła ona obecny wygląd herbu:
"„Herbem Miasta Bielska-Białej są dwie tarcze herbowe. W pierwszej, dwudzielnej tarczy w polu prawym niebieskim znajduje się pół orła żółtego, zwróconego w prawo, bez korony; w polu lewym czerwonym trzy pojedyncze lilie heraldyczne białe w układzie pionowym. W drugiej na tle zielonej tarczy dwie czerwone róże w układzie poziomym.”"
oraz zasady jego użytkowania.

</doc>
<doc id="196689" url="https://pl.wikipedia.org/wiki?curid=196689" title="Daszyna (gmina)">
Daszyna (gmina)

Daszyna (do 1954 "gmina Mazew") – gmina wiejska w Polsce w województwie łódzkim, w powiecie łęczyckim. W latach 1975–1998 gmina administracyjnie należała do województwa płockiego.
Siedziba gminy to Daszyna.
Gmina jest członkiem Związku Gmin Regionu Kutnowskiego.
Według danych z 31 grudnia 2007 gminę zamieszkiwało 4130 osób.
Struktura powierzchni.
Według danych z roku 2007 gmina Daszyna ma obszar 80,91 km², w tym:
Gmina stanowi 10,47% powierzchni powiatu łęczyckiego.
Demografia.
Dane z 30 czerwca 2014:
Sołectwa.
Daszyna, Drzykozy, Gąsiorów, Jabłonna, Jacków, Jarochów, Jarochówek, Koryta, Krężelewice, Łubno, Mazew, Mazew-Kolonia, Nowa Żelazna, Nowy Sławoszew, Osędowice, Rzędków, Siedlew, Stara Żelazna, Stary Sławoszew, Upale.
Pozostałe miejscowości.
Goszczynno, Janice, Karkoszki, Koryta-Osada, Lipówka, Miroszewice, Ogrodzona, Opiesin, Skrzynki, Walew, Walew-Parcele, Zagróbki, Zieleniew, Żabokrzeki.
Ochotnicze Straże Pożarne na terenie gminy.
1. OSP Daszyna - Krajowy system ratowniczo-gaśniczy
2. OSP Gąsiorów 
3. OSP Jarochów 
4. OSP Jarochówek
5. OSP Koryta
6. OSP Krężelewice
7. OSP Łubno
8. OSP Mazew
9. OSP Stara Żelazna
10. OSP Rzędków
11. OSP Stary Sławoszew 
Religia.
Dominującym wyznaniem na terenie gminy Daszyna jest Kościół rzymskokatolicki. Na terenie Gminy Daszyna znajduje się tylko jedna parafia rzymskokatolicka w Mazewie, która obsługuje kościół w Sławoszewie. Jednakże na terenie gminy mieszkają członkowie sąsiednich parafii w Starej Sobótce, Siedlcu, Topoli Królewskiej i Witoni. 
Znaczącą mniejszość stanowią wierni Kościoła Starokatolickiego Mariawitów należący do parafii św. Mateusza Apostoła i Ewangelisty w Nowej Sobótce. 
Na terenie gminy swoją siedzibę ma także parafia pw. Przenajświętszego Sakramentu Kościoła Katolickiego Mariawitów w Zieleniewie. 
Sąsiednie gminy.
Chodów, Grabów, Krośniewice, Kutno, Łęczyca, Witonia
Ciekawostka.
W eurowyborach w 2009 w gminie padł rekord poparcia dla Samoobrona RP – 41,39% głosów. Prawie wszystkie głosy padły na byłego posła Marka Wojterę.

</doc>
<doc id="196691" url="https://pl.wikipedia.org/wiki?curid=196691" title="Wanaprastha">
Wanaprastha

Wanaprastha (dewanagari: वनप्रस्थ, sanskryt "wana" „las”, "pras" bądź "prus" „zamieszkanie”) – w społeczeństwie hinduistycznym trzeci i przedostatni z czterech etapów (ćaturaśrama) życia człowieka, odnoszący się do osoby, która porzuciła życie rodzinne poświęcając się religijności (np. pielgrzymkom).
Dotyczy osób między 50–60 a 70–80 rokiem życia, które zakończyły etap gryhastha (a wcześniej brahmaćarja). Tradycja hinduistyczna (Manusmryti) zakłada, że długość życia człowieka wynosi 100 lat. Każdemu z czterech etapów życia teoretycznie (w doskonałym modelu) przypada równa liczba lat. W czasie przypadającym na etap wanaprastha, człowiek odrzuca dobra materialne i związki rodzinne, a stara się pogłębić życie duchowe. Może przejawiać się to udaniem się w miejsce odosobnienia (np. do pustelni w lesie) lub odwiedzaniem kolejnych miejsc uznanych za święte. Posiadane dobra ogranicza jedynie do tych niezbędnych do życia.

</doc>
<doc id="196692" url="https://pl.wikipedia.org/wiki?curid=196692" title="Ludwik I Hiszpański">
Ludwik I Hiszpański

Ludwik I (ur. 25 sierpnia 1707 w Madrycie, zm. 31 sierpnia 1724 w Madrycie) – król Hiszpanii w 1724 roku (od 14 stycznia do 31 sierpnia 1724 roku) z dynastii Burbonów. Syn króla Hiszpanii Filipa V i Marii Ludwiki Sabaudzkiej – księżniczki Sardynii.
W 1724 r. jego ojciec, Filip V abdykował na jego rzecz. Powody do dziś są niejasne, prawdopodobnie Filip, spodziewając się śmierci chorowitego dziecka, Ludwika XV, zamierzał się starać o koronę francuską, a pokój w Utrechcie zabraniał łączenia koron francuskiej i hiszpańskiej. Ludwik XV wyzdrowiał, Ludwik I wkrótce zmarł na ospę po zaledwie 8 miesiącach panowania, a Filip V objął ponownie tron.
Ludwik był żonaty z córką regenta Francji – Filipa Orleańskiego, Ludwiką Elżbietą (1709 – 1742), która po jego śmierci powróciła do Francji.

</doc>
<doc id="196693" url="https://pl.wikipedia.org/wiki?curid=196693" title="Ludwik I">
Ludwik I



</doc>
<doc id="196695" url="https://pl.wikipedia.org/wiki?curid=196695" title="Tufit">
Tufit

Tufit – skała osadowa zbliżona do tufu, składająca się z materiału piroklastycznego ze znaczną domieszką materiału osadowego (m.in. piasku, iłu, szczątków organicznych, popiołów wulkanicznych), osadzonych zazwyczaj w środowisku wodnym.
Skała o strukturze drobnoziarnistej i przeważnie warstwowej.
W Polsce występuje w utworach trzeciorzędowych i paleozoicznych w Górach Świętokrzyskich, Karpatach i Sudetach.

</doc>
<doc id="196697" url="https://pl.wikipedia.org/wiki?curid=196697" title="Maria Rzeuska">
Maria Rzeuska

Maria Aleksandra Rzeuska (ur. 5 września 1908 w Warszawie, zm. 20 maja 1982 w Warszawie) – uczona polska, historyk literatury, członkini Towarzystwa Naukowego Warszawskiego.
Życiorys.
Była córką Bronisława Rzewuskiego (stolarza) i Bronisławy Rzewuskiej z d. Remiszewskiej. Uczęszczała do Gimnazjum im. Królowej Jadwigi w Siedlcach (do 1928), następnie studiowała polonistykę i filozofię na Uniwersytecie Wileńskim (1929–1935); należała do grona lewicowych działaczy i publicystów wileńskich, m.in. obok Eugenii Krassowskiej, Stefana Jędrychowskiego, Jerzego Putramenta. Po studiach była asystentem w Katedrze Historii Literatury Polskiej (1935–1939), w 1938 obroniła doktorat (na podstawie pracy "„Chłopi” Reymonta"). Po wybuchu wojny pracowała jako korektorka w redakcji „Gazety Ludowej”, pomagała więźniom oraz osobom narodowości żydowskiej; była więziona przez gestapo w więzieniu na Łukiszkach, w Wilnie. Uczestniczyła w tajnym nauczaniu na poziomie licealnym w Wilnie.
W latach 1944–1947 pełniła funkcję naczelnika Wydziału Kultury w Urzędzie Głównego Pełnomocnika Rządu ds. Ewakuacji w Wilnie; była następnie referendarzem w Naczelnej Dyrekcji Muzeów i Ochrony Zabytków w Warszawie, a od 1948 adiunktem w Katedrze Historii Literatury Polskiej Uniwersytetu Warszawskiego. W 1954 przeniosła się do Archiwum PAN, gdzie pracowała od 1955 jako docent. Przeszła na emeryturę w 1974.
Od 1950 była członkiem korespondentem Towarzystwa Naukowego Warszawskiego, brała również udział w pracach Komisji Historii Literatury Polskiej PAU (od 1948).
„W okresie powojennym Maria Rzewuska związała się na stałe z Warszawą· Do roku 1954 pracowała na Uniwersytecie Warszawskim; tu przeżyła najgorsze lata, by zostać usuniętą wtedy właśnie. Po roku 1956 na Uniwersytet i do zajęć dydaktycznych nie powróciła, choć był to czas powrotów. Pracowała aż do przejścia na emeryturę w Archiwum Polskiej Akademii Nauk, dysponując osobliwym tytułem (czy też nazwą funkcji): „docent przy PAN-ie” (ze wspomnień Michała Głowińskiego w Pamiętniku Literackim LXXV z 1984 r. z 1 pt. Maria Rzeuska).
Do opisu pracy Marii w latach 1944–1947 odniósł się autor artykułu pt. „Walka o tzw. rewindykację wileńskich dóbr kultury po II Wojnie Światowej” Roman Olkowski w Roczniku Muzealnictwo nr 58 z 2017 r.
Jej zainteresowania naukowe obejmowały historię literatury polskiego modernizmu oraz metodologię historii literatury. Badała m.in. twórczość Reymonta oraz Orkana, przygotowała edycje "Pomoru" (1938) i "Kostki Napierskiego" (1939) Orkana oraz "Chłopów" Reymonta (1953). Zajmowała się również współczesną literaturą anglosaską. Ogłosiła m.in.:

</doc>
<doc id="196701" url="https://pl.wikipedia.org/wiki?curid=196701" title="Bix Beiderbecke">
Bix Beiderbecke

Leon Bismark „Bix” Beiderbecke (ur. 10 marca 1903 w Davenport, zm. 6 sierpnia 1931 na Long Island) – amerykański kornecista, pianista i kompozytor jazzowy. Przedstawiciel stylu chicagowskiego.
Zarys biografii.
Był samoukiem, nie znał solfeżu, jednak od dzieciństwa wyróżniał się znakomitym słuchem. Rodzice, nie aprobując jego fascynacji muzyką, zdecydowali się posłać go do szkoły wojskowej, z której został rychło wydalony.
Początkowo inspirował się grą muzyków z Original Dixieland Jazz Band. W 1923 dołączył do grupy The Wolverines, z którą dokonał nagrań dla wytwórni Gennett Records. W 1924 został przyjęty do zespołu Jeana Goldkette'a, a dwa lata później związał się z orkiestrą saksofonisty Frankie'ego Trumbauera. Wraz z nim i gitarzystą Eddiem Langiem stworzył trio Tram, Bix, and Lang. Zanim zaangażował się do bardzo popularnej w latach 20. XX w. orkiestry Paula Whitemana, powrócił na krótko do zespołu Jeana Goldkette'a.
Niemal od początku kariery miał poważne kłopoty z alkoholem. Wskutek tego przeszedł załamanie nerwowe, które na pewien okres oderwało go od pracy. W 1930 powołał w Nowym Jorku Bix Beiderbecke and his Orchestra.
Zmarł w szpitalu na Long Island w wieku 28 lat, w wyniku spustoszeń spowodowanych w jego organizmie przez chorobę alkoholową.

</doc>
<doc id="196702" url="https://pl.wikipedia.org/wiki?curid=196702" title="Borussia Mönchengladbach">
Borussia Mönchengladbach

Borussia Mönchengladbach, właśc. Borussia Verein für Leibesübungen 1900 e. V. Mönchengladbach – zawodowy niemiecki klub piłkarski z siedzibą w Mönchengladbach w Nadrenii Północnej-Westfalii założony w 1900 roku.
Jest to jeden z najsłynniejszych i najbardziej utytułowanych klubów niemieckich. Przydomek "Die Fohlen", czyli źrebaki, został nadany Borussii na skutek ofensywnej i agresywnej gry. Obecnym sponsorem klubu jest konsorcjum finansowe Postbank.
Historia.
Początki.
Borussia oznacza po łacinie „Prusy”, a Mönchen-Gladbach leżało na terenie Królestwa Prus.
Klub został założony w 1900 roku jako "FC Borussia".
W 1912 roku "Die Borussen" zaczęli grać w lidze zawodowej "Verbandslidzie"..
W marcu 1914 roku klub kupił "De Kull" – ziemię, na której rozpoczęto budowę własnego stadionu Bökelbergstadion.
Pierwsza wojna światowa zatrzymała całą działalność klubu, ale już w 1917 roku znów zaczęto rozgrywać mecze.
W 1919 roku FC Borussia połączyła się z innym klubem, Turnverein Germania 1889, i zmieniła nazwę na 1899 VfTuR M.Gladbach.
Klub osiągnął pierwszy poważny sukces pokonując Kölner BC 3–1 i w ten sposób wygrywając finał "Westdeutsche Meisterschaft".
W 1921 roku klub zmienił nazwę na Borussia VfL 1900 e.V. M.Gladbach.
1933–1945 czasy III Rzeszy.
Kiedy partia nazistowska dostała się do władzy, zreformowano podział na ligi.
Powstało 16 "Gauligen", na początku Borussia grała w "Gauliga Niederrhein", a potem w różnych ligach okręgowych.
W 1936 roku pierwszy raz piłkarz Borussii grał w meczu Niemiec z Luksemburgiem podczas Letnich Igrzysk Olimpijskich 1936. Mecz wygrały Niemcy 9:0.
Aż do sezonu 1944/1945 mecze rozgrywano normalnie.
1946–1959.
Klub wznowił grę w czerwcu 1946 roku, awansując do kolejnych poziomów ligowych – do "Landesligi Niederrhein"(druga liga regionalna) w 1949 roku, do "Oberligi West" w 1950 roku.
Borussia wygrała "Oberligę West" w sezonie 1958/1959.
Awans do Bundesligi.
W sierpniu 1960 roku Borussia pokonała 1. FC Köln w finale Pucharu Niemiec Zachodnich.
2 miesiące później klub zdobył pierwszy raz Puchar Niemiec w piłce nożnej pokonując Karlsruher SC 3:2.
Było to pierwsze poważne trofeum zdobyte przez Borussię. Również w 1960 roku klub po raz kolejny zmienił nazwę – tym razem na Borussia VfL Mönchengladbach. Powodem zmiany nazwy klubu była zmiana nazwy miasta: z Mönchen-Gladbach na Mönchengladbach.
Na kolejne trofea trzeba było czekać dekadę jednak w 1965 roku Borussia awansowała do Bundesligi.
W tym samym roku awansowała druga późniejsza potęga Bayern Monachium.
Od początku oba kluby bardzo rywalizowały ze sobą. Pierwszy mistrzostwo zdobył Bayern w 1969 roku, ale już w 1970 roku pierwsze mistrzostwo zdobyła Borussia. W kolejnym roku Borussia obroniła tytuł stając się w ten sposób pierwszym klubem w historii niemieckiej Bundesligi, któremu udało się obronić tytuł.
Lata 70. XX wieku – złota dekada Borussii.
Bayern stał się pierwszym klubem w historii niemieckiej piłki nożnej, który zdobył 3 razy z rzędu mistrzostwo.
"Die Fohlen" przegrywając w ten sposób rywalizację z Bayernem na pocieszenie zdobyli drugi raz Puchar Niemiec. W latach 1974–1977 Borussii udało się również zdobyć 3 tytuły z rzędu.
Pod wodzą trenera Hennesa Weisweilera Borussia zaczęła prezentować piękny styl i ofensywną filozofię gry, które przyciągały kibiców z całych Niemiec i nie tylko.
W 1975 i 1979 roku Borussia zdobyła Puchar UEFA, a w 1973 i 1980 roku przegrała w finale.
W 1977 roku "Die Fohlen" przegrali w finale Piłkarskiego Pucharu Europy Mistrzów Krajowych(późniejsza Liga Mistrzów) z Liverpoolem.
Ogółem w latach 70. XX wieku Borussia zdobyła 8 trofeów.
1980–1998.
Na początku lat 80. XX wieku zdecydowano się sprzedać wielu podstawowych zawodników żeby uratować finanse klubu.
Niestety okazało się, że bez bardzo dobrych trenerów takich jak Hennes Weisweiler czy Udo Lattek Borussia nie jest w stanie wygrywać rywalizacji z Bayernem.
Mimo to większość sezonów udało się zakończyć w górnej połowie tabeli, a w 1984 roku Die Fohlen zakończyli sezon 1 punkt przed Bayernem.
Borussia przegrała w 1984 roku finał Pucharu Niemiec z Bayernem po rzutach karnych 7:6.
Niektórzy fani uważają, że Lothar Matthäus specjalnie zmarnował swój rzut karny ponieważ 2 tygodnie później podpisał kontrakt z "Bayernem".
W latach 90. XX wieku Borussia grała coraz słabiej, wprawdzie w 1995 roku udało się jej zdobyć Puchar Niemiec wygrywając w finale 3:0 z Wolfsburgiem.
Był to jednak łabędzi śpiew "Die Fohlen".
1999–2011.
Koniec XX i pierwsza dekada XXI wieku była najgorszym okresem w historii Borussii.
Klub dwukrotnie spadł do 2. Bundesligi w 1999 i w 2007 roku.
W 2011 roku "Die Fohlen" zajęli 16. miejsce w związku z tym grali baraże o utrzymanie się w lidze, które wygrali.
Ani razu nie udało się zająć miejsca w górnej połowie tabeli.
W 2004 roku zakończono budowę nowego nowoczesnego stadionu Borussia-Park.
Od 2011 – powrót do czołówki.
Pod koniec sezonu 2010/2011 zatrudniono nowego trenera, który miał uratować klub przed spadkiem – Luciena Favre. Udało mu się uratować Borussię dlatego kontrakt przedłużono na kolejne lata.
Następny sezon Borussia rozpoczęła od pokonania Bayernu w Monachium 1:0.
Rundę jesienną "Die Fohlen" zakończyli na czwartym miejscu ze stratą 4 punktów do pierwszego miejsca.
W rundzie wiosennej nastąpił lekki spadek formy, ostatecznie pod koniec sezonu Borussia zajęła czwarte miejsce ze stratą 21 punktów do pierwszego miejsca, ale z przewagą 6 punktów do miejsca piątego. Sezon 2014/2015 Die Fohlen zakończyli na trzecim miejscu, co dawało bezpośredni awans do Ligi Mistrzów. Na początku sezonu 2015/16 Lucien Favre podaje się do dymisji, drużyna pierwszy raz w historii nie potrafiła wygrać 5 pierwszych meczów. Jego następcą został André Schubert.
Sukcesy.
Trofea krajowe.
Inne trofea
Kirin Cup
Joan Gamper Trophy
Orange Trophy
Rekordy.
3 najwyższe zwycięstwa w Bundeslidze
Pierwszy klub niemiecki w Pucharze Zdobywców Pucharów w piłce nożnej
Najwyższe zwycięstwo w Pucharze Europy Mistrzów Krajowych
Mecz został zakończony przed czasem, ponieważ ktoś rzucił w napastnika Interu pustą puszką po Coca-Coli.
Inter zażądał powtórzenia meczu; mecz powtórzony zakończył się wynikiem 0:0.
Przyjaźń z Liverpoolem.
Borussia jest zaprzyjaźniona z Liverpoolem od lat 70.
Co roku kibice Liverpoolu jeżdżą na mecze "Die Fohlen", a kibice Borussii na mecze "The Reds".
Po Tragedii na Hillsborough fani Borussii pojechali do Liverpoolu z oficjalną delegacją i przekazali czek na 21 000 marek (ok. 7000 funtów).
Wyróżnienia zawodników.
Piłkarz roku – Europa
Zawodnik roku – Niemcy
Zawodnik roku – Australia
Zawodnik roku – Austria
Zawodnik roku – Belgia
Zawodnik roku – Dania
Zawodnik roku – Szwecja
Zawodnik roku – USA
Królowie strzelców Bundesligi
Bramki roku
Obecny skład.
"Stan na 19 stycznia 2023"
Inne sekcje klubu.
Borussia Mönchengladbach II.
Borussia VfL 1900 Mönchengladbach II jest drużyną rezerwową klubu Borussia Mönchengladbach. Drużyna obecnie występuje w Regionallidze West (4. poziom rozgrywek piłki nożnej w Niemczech). Do 2005 roku zespół grał pod nazwą Borussia Mönchengladbach Amateure.
Stadion.
Klub rozgrywa swoje mecze domowe na stadionie Grenzlandstadion w mieście Mönchengladbach, który może pomieścić 10,000 widzów.
Juniorzy.
Drużyny juniorów klubu Borussia Mönchengladbach w sezonie 2016/17 występują w:
Piłka nożna kobiet.
Drużyna kobiet klubu Borussia Mönchengladbach w sezonie 2016/17 występuje w Bundeslidze kobiet (1. poziom).

</doc>
<doc id="196706" url="https://pl.wikipedia.org/wiki?curid=196706" title="Piotr IV Aragoński">
Piotr IV Aragoński

Piotr IV Aragoński (hiszp. "Pedro IV de Aragon") (ur. 5 września 1319, zm. 6 stycznia 1387) – król Aragonii, Sardynii i Korsyki w latach 1336–1387. Nosił przydomek “Ceremonialny” (hiszp. "el Ceremonioso") ze względu na panującą na jego dworze sztywną etykietę.
Najstarszy syn Alfonsa IV i jego pierwszej żony – Teresy de Entanza. Objął rządy, mając zaledwie 16 lat. Brał udział w ostatecznym pokonaniu berberskiej dynastii Marynidów, którzy wspomagali muzułmanów z Grenady. Prowadził politykę ekspansji w rejonie Morza Śródziemnego i przywrócił jedność krajom Korony Aragonii. Zdołał też ukrócić anarchię możnych rodów Walencji i Aragonii i wzmocnić swą władzę. Na jego panowanie przypadła epidemia Czarnej Śmierci, która zdziesiątkowała wówczas ludność Europy. Następstwem epidemii oraz kosztownej polityki prowadzonej przez króla był kryzys finansowy, który pod koniec jego panowania uwidocznił się z niezwykłą siłą. Był jednym z najdłużej panujących monarchów w historii Aragonii – rządził ponad 50 lat. Był również autorem kroniki.
Polityka zagraniczna.
Stosunki z Kastylią.
Na początku swego panowania Piotr poparł króla Kastylii, Alfonsa XI w jego wojnie przeciw Maurom z Grenady. Największym sukcesem tej wojny było zwycięstwo połączonych sił aragońskich i kastylijskich nad rzeką Salado 30 października 1340 roku. Piotr IV wspierał Kastylijczyków aż do śmierci Alfonsa XI (1350). Później jednak zaprzestał polityki wspierania Kastylii wobec odmowy Kastylijczyków na przekazanie Aragonii (w zamian za pomoc przeciw muzułmanom) spornej prowincji – Murcji.
Nowy władca Kastylii, Piotr I Okrutny, nie cieszył się zaufaniem możnych. Gdy skazał na śmierć wieloletnią kochankę swego ojca, Eleonorę de Guzman, jej synowie zbuntowali się przeciwko władcy. Najstarszy z nich, Henryk Trastamara, ogłosił się królem Kastylii (jako naturalny syn Alfonsa XI) i poprosił Piotra o wsparcie (1356). Piotr uznał to za doskonały pretekst do wojny i wsparł pretendenta w zamian za obietnicę przekazania Murcji. Wkrótce konflikt, nazwany Wojną dwóch Piotrów, stał się częścią wojny stuletniej, gdy po stronie Kastylii stanęli Anglicy, a po stronie Aragonii i Henryka Trastamara – Francuzi. Wieloletnie zmagania (1356–1375) wyczerpały obydwa państwa i ze względu na szerzącą się epidemię zostały zakończone traktatem w Almazán bez nabytków dla Aragonii, choć Henrykowi Trastamara udało się zasiąść na tronie Kastylii.
Włączenie Królestwa Majorki.
Piotr rozpoczął proces ponownego jednoczenia ziem Korony Aragońskiej, rozbitej pomiędzy członków rodziny królewskiej. Panem Balearów i Roussillon był wówczas kuzyn Piotra, król Majorki, Jakub III. Objął on rządy po swoim stryju, Sancho I, wbrew umowie tego ostatniego z dziadkiem Piotra, królem Aragonii Jakubem II Sprawiedliwym. Według tej umowy, w przypadku braku prawego dziedzica królestwo miało wrócić do Aragonii. Jednak ani sam Jakub Sprawiedliwy, ani ojciec Piotra nie zdecydowali się zrealizować swego prawa. Piotr IV był jednak zdeterminowany zająć Baleary, które były ówcześnie ważnym ośrodkiem handlu na Morzu Śródziemnym. Z poparciem papieża oskarżył Jakuba III o felonię i w roku 1342 zorganizował proces. Jakub, który nie był na procesie obecny, został uznany za winnego złamania przysięgi lennej i pozbawiony wszelkich posiadłości. Wykonując wyrok, król Aragonii dokonał inwazji na wyspy i w bitwie pod Santa Ponca, pokonał Jakuba. Rok później wszystkie ziemie Jakuba III zostały włączone do Aragonii. Próby ich odbicia przy pomocy francuskiej i angielskiej się nie powiodły, a sam Jakub III zginął w 1349 roku podczas wyprawy odwetowej na Majorkę. Odtąd Baleary zostały na stałe złączone z Aragonią.
Walka o tron Sycylii.
Przedstawiciele dynastii aragońskiej panowali także od roku 1282 na Sycylii. Piotr IV ożenił się z córką swego kuzyna, króla Sycylii, Piotra II, Eleonorą. Wydał także swą córkę z pierwszego małżeństwa, Konstancję, za młodszego brata Eleonory, Fryderyka III Prostego. Gdy Fryderyk zmarł w 1377, jego jedyna córka Maria objęła tron pod opieką regenta Artalego Alagony. Było to wbrew prawu sukcesji, ograniczonej do linii męskiej, jednak również bracia Fryderyka nie mieli prawowitych męskich potomków. Natomiast Piotr był wdowcem po najstarszej siostrze Fryderyka, co uzasadniało jego starania o tron i połączenie obu monarchii rządzonych przez jedną dynastię. Wysłał on oddziały na Sycylię, po czym swojego młodszego syna Marcina ustanowił jej wicekrólem, mimo długotrwałego zbrojnego oporu części możnych. Maria została uprowadzona przy współudziale niektórych możnych, popierających połączenie z Aragonią, by zapobiec planowanemu ślubowi z księciem Mediolanu, Gianem Galeazzo Viscontim – Piotr chciał aby wyszła za jego najstarszego syna, Jana. Przewieziona ok. 1384 roku do Aragonii, Maria poślubiła wnuka Piotra, syna Marcina Ludzkiego, Marcina Młodszego, już po śmierci Piotra, w 1391.
Książę Aten i Neupatrii.
Pod koniec życia jego autorytet i pozycja najsilniejszego władcy na zachodzie Morza Śródziemnego zostały ugruntowane po wyprawie do Grecji, po której został ogłoszony w roku 1381 przez katalońskie kompanie łacinników Księciem Aten i Neupatrii.
Polityka wewnętrzna: wzmocnienie władzy monarszej.
Objąwszy tron Piotr IV musiał liczyć się z silną pozycją możnych, którzy mieli zagwarantowany wpływ na rządy dzięki specjalnym przywilejom – "Privilegio de la Unión". Pierwsze starcia między władcą a szlachtą miały miejsce gdy po narodzinach córki Konstancji, król wyznaczył ją na następczynię tronu, odsuwając swych przyrodnich braci, którym nie ufał. Szlachta natomiast wolała na tronie widzieć królewskiego brata, Jakuba, hrabiego Urgell. Konfrontacja zakończyła się początkowo potwierdzeniem przez króla "Unión" na kortezach w Saragossie w roku 1347. Wkrótce potem jednak król wystąpił gwałtownie przeciw przywilejom arystokracji. Najpierw pokonany i uwięziony przez możnych w Walencji, zdołał się wydostać i dzięki poparciu oraz pieniądzom otrzymanym od kupców barcelońskich, zebrał nową armię i pokonał opozycjonistów aragońskich w krwawej bitwie pod Épila 21 lipca 1348 roku. Następnie złamał opór "Unión" walenckiej w bitwie pod Mistalą. Po tych zwycięstwach król odwołał "Privilegio de la Unión", a na opornych spadły surowe represje, skazywano ich m.in. na picie roztopionego metalu przygotowywanego z dzwonów, które służyły do zwoływania zebrań związków ("Unión"). Król przywrócił swoje prerogatywy, jednak jednocześnie wzmocnił rolę sędziów królestwa, ustanawiając silne, ale nie despotyczne rządy.
Rodzina.
W 1338 Piotr poślubił Marię z Nawarry (1329–1347), córkę królowej Joanny II Małej. Maria urodziła mu czwórkę dzieci:
W 1347 Piotr poślubił Eleonorę Portugalską (1328–1348), córkę króla Alfonsa IV. Eleonora zmarła rok po ślubie w czasie epidemii dżumy.
Trzecią żoną Piotra została Eleonora Sycylijska (1325–1375), córka króla Piotra II. Para miała trójkę dzieci:
W 1377 Piotr ożenił się po raz czwarty z Sybillą z Fortià, która urodziła mu jedną córkę:

</doc>
<doc id="196709" url="https://pl.wikipedia.org/wiki?curid=196709" title="Główna Kluczowa Sztolnia Dziedziczna">
Główna Kluczowa Sztolnia Dziedziczna

Główna Kluczowa Sztolnia Dziedziczna (niem. "Hauptschlüsselerbstollen") – sztolnia wodna, a jednocześnie podziemny kanał wodny wybudowany w latach 1800–1869 między Zabrzem a Królewską Hutą na Górnym Śląsku głównie na potrzeby kopalni Królowa Luiza. Najdłuższa sztolnia dziedziczna, a jednocześnie najdłuższa budowla hydrotechniczna w europejskim górnictwie węglowym. Udostępniona częściowo dla zwiedzających jako Sztolnia Królowa Luiza.
Historia.
Inicjatorem budowy i projektantem był Friedrich Wilhelm von Reden wraz z Johnem Baildonem. Projekt wzorowany był na podobnych rozwiązaniach, istniejących w kopalniach angielskich i węgierskich. Budowę sztolni rozpoczęto 23 czerwca 1799 roku. Sztolnia miała całkowitą długość 14,25 km. Wylot Głównej Kluczowej Sztolni Dziedzicznej znajdował się w Zabrzu, w dolinie rzeki Bytomki na wysokości 231,4 m n.p.m., gdzie przechodziła ona w wybudowany prawie równolegle Kanał Sztolniowy. Początek sztolni znajdował się koło szybu Krug I (później Jacek I), na terenie pola wschodniego kopalni Königsgrube (później „Król”) w Królewskiej Hucie. Spadek kanału wynosił 12,35 metra, czyli 0,87 m na kilometr. Jego szerokość wynosiła ok. 1,80 m, a wysokość ok. 2,5 m. Sztolnia została wybudowana na średniej głębokości 38 metrów pod poziomem gruntu i była drążona w tempie od 177 metrów do 520 metrów na rok – w zależności od warunków geologicznych. Sztolnię drążono ręcznie przy pomocy przeciwprzodków prowadzonych z 22 świetlików (niem. Lichtloch) oraz z kilku szybów wchodzących w skład kopalni „Król”. W miejscach, gdzie sztolnia była drążona w skale, nie stosowano obudowy, na pozostałych odcinkach wykonywano obudowę murowaną z kamienia lub cegły. Wentylacja sztolni odbywała się poprzez wspomniane 22 otwory na powierzchnię (świetliki).
Budowa sztolni miała dwa cele: odwodnienie państwowych kopalń: Królowa Luiza w Zabrzu i „Król” w Królewskiej Hucie oraz transport urobku łodziami poprzez Kanał Sztolniowy do huty w Gliwicach lub dalej, do Kanału Kłodnickiego. Całe przedsięwzięcie kosztowało ponad 889 tys. talarów. Do sztolni podziemnymi chodnikami odprowadzały też wody dołowe kopalnie prywatne (tzw. gwareckie). Transport węgla łodziami odbywał się już od 1806 roku. Łodzie poruszane były siłą mięśni ludzkich: robotnik stojąc zapierał się nogami na łodzi i jednocześnie odpychał się rękami od drewnianych kołków, osadzonych szeregiem w ścianach kanału. Jednorazowo w 3 lub 4 łodziach przewożono ok. 16 ton urobku, a zdolność transportowa wynosiła około 60 ton węgla kamiennego na zmianę. W celu usprawnienia transportu sztolnia miała 5 mijanek oraz trzy porty.
Wzrost wydobycia węgla spowodował, że przepustowość sztolni okazała się zbyt mała. Węgiel był przeładowywany na barki u wylotu sztolni. Ze względu na wyczerpanie się płytko położonych pokładów węgla kamiennego oraz na rezygnację z jego odbioru przez Królewską Odlewnię Żeliwa w Gliwicach (obecnie Gliwickie Zakłady Urządzeń Technicznych), a także w związku z rozwojem transportu kołowego (drogowego i szynowego) najpierw zrezygnowano z transportu węgla. Sztolnia była wykorzystywana do transportu urobku do końca lat 30. XIX wieku, od 1834 roku rozpoczęto eksploatację pokładów zalegających poniżej poziomu sztolni, co doprowadziło do problemów z utrzymaniem niwelacji sztolni, a także naruszyło skały spągowe, czego efektem było wyciekanie wody ze sztolni do niższych wyrobisk.
Rozwój nowoczesnych metod odwadniania kopalń w drugiej połowie XIX w., opartych na wykorzystaniu maszyn parowych, zmniejszył zainteresowanie funkcjonowaniem sztolni. Do końca lat 60. XIX wieku sztolnia odwadniała kopalnie gwareckie: „Franz” w Świętochłowicach, „Quintoforo” w Chropaczowie, „Saara”, „Eintracht”, „Belovsegen” i „Lithandra” w Nowym Bytomiu, „Catharina” i „Carl Emanuel” w Rudzie Śląskiej. Najpierw z odwadniania tą drogą zrezygnowała kopalnia „Król” oraz kopalnie gwareckie. Od lat 60. XIX wieku do 1953 roku sztolnia była wykorzystywana jako kolektor ściekowy dla pola zachodniego kopalni Królowa Luiza (Zabrze). W 1953 roku zlikwidowany został wylot ("okno") sztolni ozdobiony napisem "Glück Auf" (niemiecki odpowiednik używanego przez górników na Śląsku "Szczęść Boże") mieszczący się przy ulicy Miarki (dawniej "Stollenstrasse" - ulica Sztolniowa), a sama sztolnia zamurowana, otamowana i częściowo podsadzona, a jakiekolwiek jej wykorzystanie zostało zaprzestane.
Sztolnia była niewątpliwe interesującym projektem górniczym, lecz długi czas realizacji tego projektu – ponad 64 lata – spowodował, że już w momencie ukończenia straciła na znaczeniu zarówno jako droga transportowa, jak i jako element systemu odwadniania kopalń (rozpowszechnienie się wydajnych pomp o napędzie parowym) i pełniła jedynie funkcje pomocnicze.
Rewitalizacja.
Rudzka Spółka Węglowa SA przekazała Muzeum Górnictwa Węglowego w Zabrzu obiekty zlikwidowanego pola zachodniego Kopalni Węgla Kamiennego Zabrze. Pomysł odtworzenia zabrzańskiego odcinka sztolni pojawił się w 1998 roku, a w 1999 roku wykonano pierwszy rekonesans i stwierdzono doskonały stan zachowania obudowy sztolni na odcinku około 250 m. Przez następne 10 lat prowadzono próby eksploracji sztolni od strony jej dawnego wylotu, w wyniku czego stwierdzono dobry stan zachowania wyrobiska na odcinku około 2 km. W 2000 roku utworzono stowarzyszenie „Pro Futuro”, którego zadaniem było upowszechnianie wiedzy o sztolni i dążenie do jej udostępnienia dla turystów. Od 2009 roku trwały prace zmierzające do udostępnienia odcinka sztolni o długości 2,5 km pod Zabrzem w celach turystycznych. W 2010 roku uzyskano dofinansowanie inwestycji ze środków Unii Europejskiej w wysokości 41,410 mln zł. Udostępnienie sztolni miało kosztować około 71 milionów złotych (szacunki z 2012 roku). Środki miały pochodzić od miasta Zabrze oraz sejmiku samorządowego województwa śląskiego, a także z dotacji unijnej. Koszt rewitalizacji wyniósł jednak około 100 mln złotych. 
Sztolnia została udostępniona dla zwiedzających szybem Carnall, który udrożniono na odcinku 46 m. Udrożniono także szyb Wyzwolenie do głębokości 42 m. W 2017 r. został udostępniony dla zwiedzających fragment o długości 1,5 km wraz z chodnikiem podstawowym w pokładzie węgla 510 kopalni „Królowa Luiza”. Chodnik ten powstał w 1819 roku, co czyni go najstarszym dostępnym wyrobiskiem wykonanym w węglu. W 2018 r. została udostępniona druga część sztolni, która zawiera też podziemny spływ o długości ponad 1100 m.

</doc>
<doc id="196710" url="https://pl.wikipedia.org/wiki?curid=196710" title="Antoni Petruszewicz">
Antoni Petruszewicz

Antoni Petruszewicz, (ukr. Антоній Петрушевич, ur. 18 stycznia 1821 w Dobrzanach koło Stryja, zm. 23 września 1913 we Lwowie) – duchowny greckokatolicki, historyk, filolog, polityk ukraiński i staroruski, poseł na galicyjski Sejm Krajowy i do austriackiej Rady Państwa.
Życiorys.
Ukończył gimnazjum w Stryju (1840), następnie w latach (1841-1847) studiował na uniwersytecie i w gr.-kat. Seminarium Duchownym we Lwowie, tam otrzymał święcenia kapłańskie w 1847. Został wówczas kapelanem o osobistym sekretarzem arcybiskupa lwowskiego Michała Lewickiego, jednocześnie pracował w biurze notarialnym gr.-kat. archidiecezji we Lwowie (1850-1856). Po śmierci biskupa był wykonawcą jego ostatniej woli, w imieniu zmarłego przekazał jego księgozbiór kapitule gr.-kat. diecezji przemyskiej. W latach 1857-1862 był proboszczem parafii gr.-kat. w Nowicy Górnej w pow. kałuskim. Następnie od 1857 radca konsystorza, a od 1862 był kustoszem Kapituły Metropolitalnej greckokatolickiej we Lwowie. Od 1873 prałat kurator w katedrze św. Jerzego.
Jako polityk był związany początkowo z ukraińskim ruchem narodowym, następnie przeszedł do ruchu staroruskiego, sympatyzując z tzw. stronnictwem świętojurskim. W okresie Wiosny Ludów członek Głównej Rady Ruskiej (1848-1851). Współzałożyciel w 1848 stowarzyszenia kulturalnego Matyca Hałycko-Ruska. Członek Towarzystwa im. Mychajła Kaczkowskiego. Poseł na Sejm Krajowy Galicji I kadencji (15 kwietnia 1861 - 31 grudnia 1866), II kadencji (18 lutego 1867 - 21 maja 1870) i III kadencji (20 sierpnia 1870 - 26 kwietnia 1876), wybieranym w IV kurii (gmin wiejskich) w okręgu Stryj z okręgu wyborczym nr 35 Kałusz-Wojniłów. Poseł do Rady Państwa w Wiedniu V kadencji (4 listopada 1873 - 22 maja 1879) wybranym w kurii IV (gmin wiejskich) w okręgu wyborczym nr 16 (Kałusz-Wojniłów-Dolina-Bolechów-Rożniatów-Bóbrka-Chodorów). W parlamencie należał do Klubu Ruskiego (Ruthenenklub).Jak go scharakteryzował Kazimierz Chłędowski: "księdza Petruszewicza, szczupłego pochylonego starca, zbliżała trochę do Polaków umiejętność był bowiem znanym archeologiem, badał równie polskie jak ruskie zabytki, ale w rzeczach polityki był twardy i podstępny", 
Pochowany na Cmentarzu Łyczakowskim we Lwowie.
Prace naukowe.
W pracy naukowej zajmował się historią średniowieczną cerkwi prawosławnej, filologią wschodniosłowiańską oraz edytorstwem. Prowadził obszerne badania archiwalne dziejów Kościoła prawosławnego w Galicji, Rumunii i na Bukowinie. Opracował słownik porównawczy języków słowiańskich. Przygotował do edycji "Akti otnosjaszczejsia k istoryi Jużno-Zapadnoj Rusi" (1868), "Lwowskaja Letopis r. 1498 po 1649" (1868), "Sobornoje posłanije ruskoho duchowenstwa i mirjam k rimskoju Papje Sikstu IV, pisannoje iz Wilny 14 Marta 1476" (1870), "Wołynsko-Halickaja Litopis (1205-1292)" (1871), "Putnik o grade Ierusalime" (1872), "Zbiorowy Halicko-Ruski Latopisiec od 1600 do 1700 roku" (1874), rękopisy dzieł pisarzy i uczonych ukraińskich. Współpracował z pismami "Galiciana", "Galicyjski Zbiór Historyczny" i "Galicyjski Zbiór Naukowy". Od 1872 był członkiem czynnym Akademii Umiejętności w Krakowie (późniejszej PAU). Ogłosił ok. 150 własnych prac, m.in.:
Rodzina.
Urodził się w rodzinie greckokatolickiego duchownego, był synem proboszcza w Dobrzanach Stefana Petruszewicza.

</doc>
<doc id="196711" url="https://pl.wikipedia.org/wiki?curid=196711" title="Co nowego u Scooby’ego?">
Co nowego u Scooby’ego?

Co nowego u Scooby’ego? (ang. "What’s New Scooby Doo?") – dziewiąty serial z serii "Scooby Doo", produkowany przez Warner Bros. Animation w latach 2002–2005. Był oryginalnie emitowany w bloku Kids’ WB na The WB oraz Cartoon Network. W Polsce emisją zajęły się stacje Cartoon Network, TVN, TV4, Polsat, Intel, TV Puls i Boomerang.
Produkcja.
Gdy w 1991 zakończono produkcję serialu animowanego "Szczeniak zwany Scooby Doo", w 1994 nakręcono film animowany "Scooby Doo i baśnie z tysiąca i jednej nocy". Przez dłuższy czas Hanna-Barbera nie produkowało "Scooby’ego". W końcu w 1998 studio wpadło na pomysł koprodukcji z Warner Bros. Animation. Stworzono cztery filmy: "Scooby Doo na Wyspie Zombie" (1998), "Scooby Doo i duch czarownicy" (1999), "Scooby Doo i najeźdźcy z kosmosu" (2000) oraz "Scooby Doo i cyberpościg" (2001). W 2001 jednak rozwiązano Hanna-Barbera ze względu na śmierć Williama Hanna. Warner Bros przejął całkowitą odpowiedzialność za "Scooby’ego" i postanowił wyprodukować ten właśnie serial.
Ze względu na śmierć Dona Messicka rolę Scooby’ego przejął Frank Welker, który oprócz tego stale dubbingował Freda. W rolę Kudłatego znów wcielił się Casey Kasem, w Velmę nowa aktorka – Mindy Cohn, a w Daphne – Grey DeLisle.
"Co nowego u Scooby’ego?" powtarza styl stosowany w pierwszym serialu o Scoobym, "Scooby Doo, gdzie jesteś?". Bohaterowie krążą po świecie swoją Tajemniczą Maszyną i demaskują potwory, które zwykle są w rzeczywistości przebranym człowiekiem. Oprócz tego pojawiły się inne cechy. W kilku pierwszych odcinkach słychać sztuczny śmiech. Ogólnie serial ma w sobie więcej komedii niż poprzednicy. Bohaterowie robią się bardziej komediowi i nieinteligentni. Powraca jednak typowa formuła „Wszystko by mi się udało gdyby nie wy, wścibskie dzieciaki”. Dwa razy pojawiają się prawdziwe potwory (odc. 15 i 41), co dla poprzednich serii było nietypowe. Pojawia się więcej efektów specjalnych i wątków nowoczesnych (wydaje się to dziwne, gdyż odcinki produkowane ok. 40 lat wcześniej i obecne mają miejsce w tym samym czasie).
W serialu czasami gości zespół Simple Plan. Śpiewa on w oryginalne piosenkę z czołówki. Dwa razy w odcinkach pojawiają się ich piosenki: „I’d Do Anything” w odcinku "It’s Mean, It’s Green, It’s The Mystery Machine" oraz „Worst Day Ever” w odcinku "Simple Plan And The Invisible Madman". W tym samym odcinku zespół gościnnie występuje, w wersji animowanej. Poza tym piosenki grupy można usłyszeć w filmie "". Oprócz tego w serialu goszczą inne zespoły: The Hex Girls w "The Vampire Strikes Back" (znany też z filmów "Scooby Doo i duch czarownicy" i "Scooby Doo i legenda wampira"), KISS w "A Scooby-Doo Halloween" oraz Smash Mouth w "Reef Grief!".
Piątka głównych detektywów odwiedza znane miejsca, czego nie robiła raczej w poprzednich seriach. W odcinku "Partyjka z upiornym klaunem" pojawia się krótkie nawiązanie do serialu "Szczeniak zwany Scooby Doo", w "New Mexico, Old Monster" do Strusia Pędziwiatra, a w "A Scooby-Doo Valentine" Daphne wspomina o Sarah Michelle Gellar (aktorce która gra ją w filmach "Scooby-Doo" i "").
Wszystkie trzy sezony serialu wyemitowano premierowo w telewizji WB w bloku „Kids’ WB”. Zaraz potem kolejne odcinki emitował Cartoon Network. W sumie wyprodukowano 42 odcinki – 3 serie + 3 odcinki specjalne (każdy zaliczany do jednej z serii) produkowane w latach 2002–2003 (seria pierwsza), 2003–2004 (seria druga), 2004–2005 (seria trzecia). Za pierwszą emisję serialu w Polsce odpowiada Cartoon Network – w wersji z dubbingiem. Stacja rozpoczęła nadawanie w 2003 roku, a skończyła w 2009. W 2007, a potem znowu w 2008, pierwszą i drugą serię wyemitował TVN w wersji z lektorem. Od 18 kwietnia do 7 czerwca 2009 roku w tej samej wersji co Cartoon Network, odcinki emitowane były też w Polsacie i TV4. 22 lutego 2016 roku serial zaczął emisję na Boomerangu.
Wersja polska.
Polski dubbing.
Wersja polska: Master Film na zlecenie Warner Bros.
Reżyseria:
Dialogi:
Dźwięk:
Montaż:
Kierownictwo produkcji:
Teksty piosenek: Andrzej Brzeski
Opracowanie muzyczne: Eugeniusz Majchrzak
Wystąpili:
Fragment „Króla Edypa” Sofoklesa: w przekładzie Kazimierza Morawskiego 
Piosenkę śpiewał: Wojciech Dmochowski
Lektor: Maciej Gudowski
Polski lektor.
Wersja polska: TVN
Tekst:
Czytał: Andrzej Leszczyński
DVD.
W większości krajów świata (również w Polsce), pod dystrybucją Warner Home Video, wydano 10 pyt DVD z odcinkami serialu oraz box-set z całą dziesiątką zapakowany w zabawce Tajemniczej Maszyny (5 grudnia 2008).

</doc>
<doc id="196714" url="https://pl.wikipedia.org/wiki?curid=196714" title="Województwo mińskie">
Województwo mińskie

Województwo mińskie w Rzeczypospolitej Obojga Narodów było rozległym chociaż niezbyt ludnym, zwłaszcza w południowej części, województwem położonym na ziemiach ruskich Wielkiego Księstwa Litewskiego.
Historia.
Tereny województwa mińskiego zamieszkiwane były we wczesnym średniowieczu przez wschodniosłowiańskie plemię Krywiczów, mające siedziby między Dnieprem a Berezyną. W XI w. ziemie te należały do księstwa połockiego, a w XII w., po podziałach dzielnicowych, pojawili się książęta mińscy, czasami samodzielni, ale częściej uznający zwierzchność wielkich książąt kijowskich. W tym samym wieku rozpoczęły się najazdy Litwinów. W I poł. XIII w. księstwo mińskie opanował, lub co najmniej uzależnił od siebie, litewski książę Ryngold. Osłabienie Litwy po śmierci Mendoga spowodowało, że księstwo znalazło się w orbicie wpływów księstwa halicko-włodzimierskiego. Już jednak ok. 1300 r. litewski książę Witenes opanował ziemię mińską na stałe. Województwo utworzono z części województwa wileńskiego w 1566 r. W 1569 r. do województwa przyłączono z województwa kijowskiego powiat mozyrski. Po I rozbiorze Polski do województwa przyłączono pozostałą przy Wielkim Księstwie część powiatu orszańskiego z województwa witebskiego. Województwo przestało istnieć po II rozbiorze Polski (1793).
W Rzeczypospolitej Obojga Narodów.
Województwo miało dwóch senatorów: wojewodę i kasztelana. Do senatu Rzeczypospolitej weszli w 1569 r. na ostatnich miejscach w swoich grupach. Wojewoda zabierał głos na końcu, po pomorskim. Kasztelanowi przypadło ostatnie krzesło w senacie, również po pomorskim. Za nim cisnęli się już tylko senatorowie drążkowi. Ze względu na rozległość, a nie ludność, województwo było podzielone na trzy powiaty: miński, mozyrski i rzeczycki. Jak w każdym powiecie, również w tym województwie, szlachta wybierała po dwóch posłów na sejm i po dwóch deputatów do Trybunału Głównego Wielkiego Księstwa Litewskiego, od 1599 r. po jednym oddzielnie na każdą sesję litewską i ruską. Sejmiki ziemskie odbywały się w stolicach powiatów. Czasami w Mińsku odbywał się sejmik generalny całego województwa. W Mińsku także stawała szlachta na popisy pospolitego ruszenia. Każde z trzech miast powiatowych było starostwem grodowym, posiadającym sąd grodzki. Sądy ziemskie sądziły również w miastach powiatowych.
Od 1599 r. co drugi rok, na przemian z Nowogródkiem, w Mińsku odbywała się wiosenna sesja Trybunału Litewskiego (jesienna zawsze w Wilnie). Trwała 22 tygodnie poczynając od poniedziałku po Trzech Królach i sądziły się na niej województwa ruskie Wielkiego Księstwa: mińskie, nowogródzkie, witebskie, mścisławskie, smoleńskie. W 1775 r. sesję mińską przeniesiono, w związku z odpadnięciem w I rozbiorze części województw wschodnich od Litwy, do Grodna.
Herbem województwa była Pogoń w kolorze cielistym, umieszczana w czerwonym polu na żółtej chorągwi. Po wprowadzeniu w Rzeczypospolitej w 1776 r. mundurów wojewódzkich, posłowie powiatów mińskiego i mozyrskiego występowali, identycznie jak smoleńscy, w karmazynowych kontuszach z granatowymi wyłogami, pod nimi nosili granatowe żupany. Rzeczyczanie nosili żupany białe i takież wyłogi.
Do 1648 r. województwo mińskie omijały wojny. Powstanie Chmielnickiego rozpoczęło dwudziestoletni okres zniszczeń, który doprowadził do znacznego zmniejszenia liczby ludności i upadku miast; niektóre z nich nie podniosły się już nigdy. Białoruska ludność wsi i miast przyłączyła się do powstania. W 1648 r. powiat mozyrski i rzeczycki zostały praktycznie w całości opanowane przez powstańców wspomaganych kozackimi wojskami Iwana Zołotareńki. Polacy i Żydzi, którzy nie zdołali ujść, zostali wymordowani. Należący do grupy zwolenników zdecydowanej rozprawy z powstaniem hetman Janusz Radziwiłł rozpoczął w 1649 r. krwawą kampanię wojsk litewskich. Pod Rzeczycą i Łojowem rozbił regularne oddziały wojsk kozackich. Odbił pozajmowane zamki, poskromił zbuntowane miasta. W Mozyrze urządził rzeź, łagodniej potraktował Bobrujsk, którego mieszkańcy stawiali mniejszy opór. Powstanie na Białorusi zostało praktycznie stłumione. Od 1654 r. tereny województwa stały się jedną z aren walk w wojnie Rzeczypospolitej z Rosją, trwającej z przerwami aż do 1667 r. Przez znaczną część tego czasu województwo znajdowało się we władaniu Rosjan. Dopiero rozejm andruszowski przywrócił pełną kontrolę Litwy nad województwem. W 1708 r. przez teren województwa przeszły w drodze na Ukrainę wojska szwedzkie Karola XII, dokonując zniszczeń, zwłaszcza w powiecie mińskim.
Geografia.
Od północnego zachodu i zachodu województwo graniczyło z rdzennie litewskim ziemiami Auksztoty (województwo wileńskie), od zachodu z województwem nowogródzkim i brzeskim, na południu stykało się z województwami koronnymi: kijowskim i czernihowskim, na wschodzie i północnym wschodzie graniczyło z będącymi przedmiotem sporów z Rosją województwami połockim, witebskim, mścisławskim i smoleńskim. Województwo miało kształt prostokąta z dużo dłuższymi bokami zachodnim i wschodnim. Rozdzielała je na dwie części płynąca z północy na południe Berezyna, której cały bieg znajdował się na terenie województwa. Wpadała ona do Dniepru, który wypływał z województwa mścisławskiego i po wchłonięciu Berezyny płynął na południe środkiem województwa mińskiego. Część granicy z województwem nowogródzkim stanowiła rzeka Ptycz, do jej ujścia do Prypeci. Na zachód od tej ostatniej, częściowo wzdłuż rzeki Słowieśny, biegła granica z województwem brzeskim. W północnej części województwa mińskiego miała swe źródła Wilia, a bardziej na południe Niemen, obie rzeki płynęły na zachód. Ważną rzeką w centralnej części województwa była będąca dopływem Berezyny Świsłocz. Północną część województwa stanowiły rozległe, niezbyt urodzajne równiny, południowo-zachodnia (powiat mozyrski) leżała na Polesiu.
Powiat miński.
Głównym miastem województwa i jednym ze znaczniejszych na Litwie był Mińsk. Miasto było w całości, łącznie z zamkami dolnym i górnym, drewniane. Znaczenia przydał mu sądzący tu od 1599 r., co 2 lata przez pond 5 miesięcy w roku, Trybunał Główny Wielkiego Księstwa Litewskiego. Powodowało to, że miasto stawało się wówczas miejscem zjazdu szlachty z kilku województw. W Mińsku odbywały się również na św. Józefa (19 marca) słynne na całą Litwę kontrakty (zjazdy będące rodzajem targów i miejscem podpisywania oraz realizacji umów np. kredytowych). Po przeniesieniu sesji ruskiej Trybunału do Grodna, miasto podupadło.
Powiat mozyrski.
Powiat leżał we wschodniej części Polesia. Nawet w ogólnie słabo zaludnionym województwie mińskim wyróżniał się niewielką liczbą mieszkańców. Mozyrskie starostwo grodowe nie było zbyt intratne, przynosiło rocznie 3021 zł kwarty i 885 zł hiberny. Skutkiem tego nie było przedmiotem zbytnich zabiegów i król nadawał je najczęściej lokalnej, zasłużonej szlachcie lub przypadło po prostu wszechwładnym na Litwie Radziwiłłom.
Powiat rzeczycki.
Powiat położony po obu stronach Dniepru w południowej części województwa na urodzajnych i dość dobrze zaludnionych terenach. Starostwo grodowe odprowadzało w XVIII w. 4018 zł kwarty. Starostwo było nadawane zasadniczo przedstawicielom miejscowej średniozamożnej szlachty. Należeli do niej Wołłowicze, Żyzemscy, Słuszkowie, Kłokoccy, Pakoszowie, Chaleccy.
Urzędnicy.
Senatorowie.
Urzędy senatorskie województwa mińskiego należały do najmniej prestiżowych i nie stanowiły przedmiotów zabiegów najambitniejszych magnatów. Dostawały się najczęściej nie udzielającym się politycznie przedstawicielom magnackich rodów lub stanowiły, zwłaszcza godność kasztelana, zwieńczenie kariery wybijających się działaczy spośród średniej szlachty.
Wojewodowie.
Wojewodami mińskimi byli m.in.
Kasztelanowie.
Kasztelanami mińskimi byli m.in.
Starostowie.
Grodowi.
Starostwa grodowe mieściły się w miastach powiatowych. Formalnie od 1611 r. należały do urzędów ziemskich i szły po podkomorstwach, jednak ze względu na wiążące się z nimi realne uprawnienia i dochody, miały w rzeczywistości większe znaczenie i były pożądane nawet w magnackich rodach. Żadne z trzech starostw nie było związane z urzędem wojewody czy kasztelana, co często zdarzało się w innych województwach. Starosta był mianowanym przez króla urzędnikiem sprawującym w I Rzeczypospolitej funkcje skarbowe, policyjne i sądowe. Do urzędu przywiązane były jako uposażenie dobra ziemskie, dlatego też starostwa były przedmiotem zabiegów. Faktyczne funkcje pełnili niżsi urzędnicy starostwa. Starostwa województwa mińskiego dostawały się najczęściej przedstawicielom najznaczniejszych litewskich rodów, głównie Radziwiłłów, Sapiehów, Chodkiewiczów, powiększając ich majątek, lub klientom tych rodów, jako wynagrodzenie za oddanie. Odmiennie trochę było w powiecie rzeczyckim, w którym było dużo średniej szlachty, wywodzącej się w części z kniaziów litewskich i ruskich, i często jej zasłużeni dla króla przedstawiciele zostawali w nagrodę starostami rzeczyckimi.
Niegrodowi.
Starostwami niegrodowymi nazywano majątki państwowe należące do domeny królewskiej, a przeznaczone do dzierżawy. Przylgnęło do nich określenie „chleb dobrze zasłużonych”, gdyż królowie nagradzali nimi sprzyjających im polityków. W praktyce starostwa niegrodowe dostawały się najczęściej w ręce magnatów, zbierających ich w jednym ręku po kilka. Tylko mniej dochodowe trafiały do zasłużonych działaczy ze średniej szlachty. W województwie mińskim kilka bogatych starostw znajdowało się w powiecie rzeczyckim, m.in. jedno z największych w Wielkim Księstwie starostwo homelskie. Ponadto duży dochód przynosiły starostwa: rohaczewskie, propojskie, czeczerskie i bobrujskie. Praktycznie nie wychodziły one poza krąg najmożniejszych rodów: Radziwiłłów, Sapiehów, Wiśniowieckich, Tyszkiewiczów, lub związanych z nimi przedstawicieli średniej szlachty. Np. starostami rohaczewskimi byli w XVII w. spokrewnieni i współpracujący z Sapiehami Roman Wołłowicz czy Hieronim Maksymilian Strawiński.
Urzędnicy ziemscy.
Każdy powiat województwa miał swój własny komplet urzędników ziemskich. Nie występowali tylko, charakterystyczni dla rdzennie litewskich województw, ciwunowie. W powiecie mińskim nie było też marszałka ziemskiego. Jego funkcje, czyli przewodniczenie obradom sejmiku, spełniał wojewoda, a zwoływanie pospolitego ruszenia, kasztelan. Najwyższym urzędnikiem ziemskim powiatu mińskiego był więc podkomorzy. W powiatach mozyrskim i rzeczyckim najwyżej w hierarchii stali marszałkowie. Pozostałe urzędy ziemskie były zgodne z ogólnie występującą na Litwie ich hierarchią.
Urzędy ziemskie, jako zarezerwowane dla miejscowej szlachty posesjonatów, obsadzali najczęściej przedstawiciele lokalnych średnioszlacheckich rodów. Na wyższych godnościach pojawiali się pojedynczy magnaci, np. Tyszkiewiczowie. Urzędy powiatu mińskiego obejmowali często: Kostrowiccy, Ratomscy, Stankiewiczowie, Świętorzeccy, Wańkowiczowie, Żyzemscy. Powiatu mozyrskiego: Chaleccy, Jeleńscy, Obuchowicze, Oskierkowie, Pstrokońscy, Puzynowie, Rozwadowscy, Słupeccy. Powiatu rzeczyckiego: Adamkowiczowie, Chaleccy, Judyccy, Kłokoccy, Łochowscy, Neronowiczowie, Pakoszowie, Słuszkowie, Sołtanowie, Staszkiewiczowie, Wołłowiczowie, Zalescy, Żyzemscy. Charakterystyczne dla województwa były występujące nawet wśród najniższych urzędników tytuły książęce. Mieszkało tu dużo rodzin wywodzących swe pochodzenie od kniaziów litewsko-ruskich, czyli raczej urzędników i dowódców książęcych niż Rurykowiczów i Gedyminowiczów, ale w XVI, XVII, XVIII wiekach mało kto o tym pamiętał, a mimo że formalnie tytułów w Rzeczypospolitej nie było, dodawały splendoru.

</doc>
<doc id="196715" url="https://pl.wikipedia.org/wiki?curid=196715" title="Andżelika Borys">
Andżelika Borys

Andżelika Borys (, "Anżalika Borys"; ur. 18 października 1973 w Grodnie) – polska nauczycielka na Białorusi, działaczka mniejszości polskiej na Białorusi, w latach 2005–2010 i od 2016 przewodnicząca Związku Polaków na Białorusi.
Życiorys.
Urodziła się 18 października 1973 roku w polskiej rodzinie Czesława i Henryki Borysów, mieszkających w Białoruskiej SRR, późniejszej Białorusi. Ukończyła szkołę średnią w Podlipkach, następnie uczyła się w Zamościu i podjęła studia na Wydziale Pedagogiki i Psychologii Uniwersytetu w Białymstoku. Po ukończeniu studiów wróciła na Białoruś, gdzie uczyła języka polskiego w polskiej szkole w Grodnie i w Odelsku. 
W 1995 została członkiem Związku Polaków na Białorusi, a po trzech latach przewodniczącą jego wydziału edukacji. Na szóstym zjeździe ZPB w marcu 2005 wybrano ją, ku zaskoczeniu władz Białorusi, na przewodniczącą Związku. Zastąpiła na tym stanowisku współpracującego z władzami państwowymi Tadeusza Kruczkowskiego. 12 maja 2005 białoruskie Ministerstwo Sprawiedliwości unieważniło zjazd, a frakcja prorządowa przeprowadziła nowy zjazd, na którym na prezesa wybrano Józefa Łucznika. Od tego momentu ZPB podzielił się na dwie zwalczające się grupy z osobnymi kierownictwami. 15 marca 2009 została ponownie wybrana na przewodniczącą ZPB na kolejną czteroletnią kadencję przez frakcję antyrządową. 14 czerwca 2010 ogłosiła rezygnację z pełnionej funkcji przewodniczącej ZPB, motywując to przyczynami osobistymi. 10 grudnia 2016 została ponownie wybrana na przewodniczącą ZBP.
Za swoją działalność niejednokrotnie była ścigana przez białoruski wymiar sprawiedliwości. Od marca 2005 była kilkadziesiąt razy przesłuchiwana przez KGB, prokuraturę oraz milicję. Kilkakrotnie była skazana na wysokie kary grzywny oraz aresztu. Między innymi 9 czerwca 2008 ukarano ją grzywną wysokości Br 1 mln 400 tys. (ponad 400 €) za zorganizowanie 2 maja 2008 w Grodnie koncertu polskiego zespołu Lombard, na początku lutego 2010 na karę w wysokości 4,2 miliona rubli (ok. 1000 euro) za „nielegalną działalność charytatywną”, a kilka dni później na milion rubli „za udział w nielegalnym wiecu” przed Domem Polskim w Grodnie 10 lutego. 12 marca 2015 Andżelika Borys otrzymała powiadomienie o postanowieniu inspektora Departamentu Dochodzeń Finansowych Komitetu Kontroli Państwowej (KKP) dotyczące zastosowania wobec niej czynności inwigilacyjnych w postaci nieustannej obserwacji ze strony tego urzędu.
23 marca 2021 Andżelika Borys została aresztowana. Poinformowała na Facebooku, że „jedzie w Leninskij ROWD”. Od tego czasu pozostawała w areszcie. Postawiono jej zarzuty dotyczące podżegania do nienawiści na tle etnicznym oraz rehabilitacji nazizmu, za co groziło jej od 5 do 12 lat pozbawienia wolności. 9 grudnia 2021 Sejm RP IX kadencji przyjął uchwałę „wzywającą reżim białoruski do zaprzestania represji wobec Andżeliki Borys i Andrzeja Poczobuta oraz innych więźniów politycznych”. Podobną uchwałę Sejm przyjął 28 marca 2022.
25 marca 2022 Andżelika Borys została zwolniona z więzienia.

</doc>
<doc id="196716" url="https://pl.wikipedia.org/wiki?curid=196716" title="Fritz Lang">
Fritz Lang

Fritz Lang (właśc. Friedrich Christian Anton Lang; ur. 5 grudnia 1890 w Wiedniu, zm. 2 sierpnia 1976 w Beverly Hills) – niemiecki reżyser, scenarzysta i producent filmowy pochodzenia austriacko-żydowskiego. Czołowy twórca niemieckiego ekspresjonizmu w filmie okresu międzywojennego.
Życiorys.
Studiował architekturę w wiedeńskiej Wyższej Szkole Technicznej, a następnie malarstwo na Akademii Sztuk Graficznych w Wiedniu i w Państwowej Szkole Sztuki Stosowanej w Monachium.
Był oficerem rezerwy piechoty cesarskiej i królewskiej Armii. Na stopień podporucznika został mianowany ze starszeństwem z 1 stycznia 1913, a na stopień porucznika ze starszeństwem z 1 września 1915. Jego oddziałem macierzystym był Pułk Piechoty Nr 81, który w czasie pokoju stacjonował w Igławie. W czasie I wojny światowej walczył na froncie włoskim. Został czterokrotnie ranny i siedmiokrotnie odznaczony.
Po wojnie zajmował się pisaniem scenariuszy i udzielał się jako aktor kabaretowy do momentu, kiedy w 1920 odkrył go Erich Pommer i zaprosił do współpracy w Niemczech.
Lang uważany jest za klasyka niemieckiego filmu niemego. Do historii kina przeszedł przede wszystkim dzięki "Metropolis" z 1926. W 1932 na ekrany wszedł "Testament dr. Mabuse" na podstawie wspólnego scenariusza Langa oraz jego żony Thei von Harbou. W niedługim czasie film został wycofany z rozpowszechniania przez nazistów, ponieważ odczytano go jako krytykę państwa totalitarnego. Pomimo tego Joseph Goebbels złożył Langowi propozycję pracy w kinematografii Trzeciej Rzeszy z pominięciem faktu, że (zgodnie z terminologią nazistowską) reżyser był pół-Żydem. Z propozycji nie skorzystał i wkrótce opuścił Niemcy, wyjeżdżając przez Francję do Hollywood. W USA w 1934 r. założył wytwórnię filmową i zaczął kręcić filmy.
W Ameryce mieszkał i pracował do 1956, kiedy to zdecydował się na powrót do Niemiec (RFN). Jego powojenna twórczość to głównie westerny, filmy gangsterskie i kryminalne. W powojennych dziełach starał się powrócić do świetności niemieckiego ekspresjonizmu lat dwudziestych.
Przewodniczył jury konkursu głównego na 17. MFF w Cannes (1964).
Poza reżyserią i pisaniem scenariuszy zdarzały mu się także występy aktorskie, m.in. w filmie "Pogarda" (1963) Jeana-Luca Godarda, w którym zagrał samego siebie.
Ordery i odznaczenia.
W czasie służby w c. i k. Armii otrzymał:

</doc>
<doc id="196717" url="https://pl.wikipedia.org/wiki?curid=196717" title="Dave Brubeck">
Dave Brubeck

Dave Brubeck, właśc. David Warren Brubeck (ur. 6 grudnia 1920 w Concord, zm. 5 grudnia 2012 w Norwalk) – amerykański pianista i kompozytor jazzowy.
Zarys biografii.
Uczęszczał do College of the Pacific oraz Mills College. Wraz z kolegami ze szkoły stworzył eksperymentatorską grupę Jazz Workshop Ensemble, która nagrywała w 1948 pod nazwą: Dave Brubeck Octet. Jednak największą popularność przyniosła mu gra w powołanym do życia w 1951 Dave Brubeck Quartet. W skład grupy wchodzili także: perkusista Joe Morello, kontrabasista Eugene Wright i saksofonista altowy Paul Desmond. Kwartet zasłynął m.in. utworami "Take Five" i "Blue Rondo a la Turk".
Był nawróconym katolikiem.
Brubeck zmarł na zawał serca w przeddzień swoich 92 urodzin podczas drogi do kardiologa.

</doc>
<doc id="196718" url="https://pl.wikipedia.org/wiki?curid=196718" title="Obserwatorium Gemini">
Obserwatorium Gemini

Obserwatorium Gemini (ang. "Gemini Observatory") – obserwatorium astronomiczne składające się z dwóch 8,1-metrowych teleskopów optycznych, znajdujących się w dwóch różnych miejscach Ziemi. Bliźniacze teleskopy zostały skonstruowane i są użytkowane przez konsorcjum, w którego skład wchodzą Stany Zjednoczone, Wielka Brytania, Kanada, Chile, Brazylia, Argentyna oraz Australia. Konsorcjum jest nadzorowane przez Uniwersyteckie Stowarzyszenie Badań Astronomicznych ("Association of Universities for Research in Astronomy" – AURA), zaś centrala obserwatorium znajduje się w Hilo na Hawajach.
Jeden z teleskopów, "Bliźniak Północny" ("Gemini North", zwany również "Teleskopem Fryderyka C. Gilletta") znajduje się na hawajskiej górze Mauna Kea. Dzięki lokalizacji na szczycie wygasłego wulkanu o wysokości 4200 m n.p.m., posiada doskonałe warunki widokowe. Pierwsze obserwacje wykonał w 1999, a badania naukowe rozpoczęto w 2000 r.
Drugi teleskop – "Bliźniak Południowy" ("Gemini South") – znajduje się na wysokości 2500 m n.p.m. na górze Cerro Pachón w chilijskich Andach. Dzięki suchemu powietrzu i rzadko pojawiającym się chmurom jest to najlepsza lokalizacja (znajdują się tu także inne obserwatoria, m.in. teleskop SOAR i Międzyamerykańskie Obserwatorium Cerro Tololo). "Bliźniak Południowy" po raz pierwszy wykonał obserwacje w 2000 r.
Bliźniacze teleskopy całkowicie pokrywają obie półkule, północną i południową. Teleskopy te należą do największych i najbardziej zaawansowanych optycznych/podczerwonych teleskopów dostępnych dla astronomów. W obu zastosowano zaawansowane technologii dostarczania obrazów wysokiej jakości, obejmujących laserowe naprowadzanie, optykę adaptacyjną oraz spektroskopię wieloobiektową. Dodatkowo, oba teleskopy pozwalają na bardzo wysokiej jakości obserwacje w podczerwieni, dzięki zaawansowanym srebrnym powłokom ochronnym zwierciadeł oraz zaawansowanym systemom wentylacyjnym. Dzięki wysokiemu stopniowi łączności sieciowej, teleskopy bliźniacze mogą być obsługiwane zdalnie, a obserwacje mogą być prowadzone gdy będą do tego najlepsze warunki atmosferyczne, redukując niepotrzebne podróże astronomów.
Według szacunków, budowa obu teleskopów kosztowała w przybliżeniu 184 miliony, a dzienna obsługa kosztuje 33 000 dolarów.

</doc>
<doc id="196719" url="https://pl.wikipedia.org/wiki?curid=196719" title="Amway">
Amway

Amway – amerykańska korporacja założona w 1959 roku przez Jaya Van Andela i Richa DeVosa. Początkowo dystrybutor środków czystości, sprzedający je w systemie sprzedaży bezpośredniej korzystając z marketingu wielopoziomowego (MLM), następnie także producent tych środków. Obecnie, obok Quixtar i Access Business Group, spółka-córka Alticor, Inc. z siedzibą główną w Ada, Michigan w Stanach Zjednoczonych.
Zasada działania.
Podobnie jak inne firmy posługujące się marketingiem wielopoziomowym, Amway nie posiada swojej sieci sprzedaży. Jej rolę spełniają struktury ludzi związane z firmą umowami prowizyjnymi. Firma nie zatrudnia przedstawicieli handlowych. Osoby pragnące prowadzić działalność gospodarczą w oparciu o współpracę z Amway zawierają umowę o współpracy, która nie tworzy stosunku pracy pomiędzy Amway i taką osobą. Umowa nie nakłada także obowiązku osiągania konkretnych wyników sprzedaży. Przewiduje natomiast określone rabaty lub wypłaty dla osób, które osiągają konkretne wyniki.
Stronami powyższej umowy są jedynie Amway oraz podmiot współpracujący. Przy zawarciu umowy pośredniczy osoba rekomendująca daną osobę do Amway – tzw. sponsor. Osoba ta nie jest stroną umowy ani też nie reprezentuje Amway przy jej zawarciu. Dla wprowadzonej osoby może być natomiast doradcą pomagającym w rozwoju biznesu, gdyż biznesy sponsora, jak i osoby wprowadzonej są ze sobą powiązane.
Powielenie procesu sponsorowania prowadzi do powstania hierarchicznej sieci handlowej. Składa się ona z podsieci, których właścicielami są kolejne osoby wprowadzone przez tego samego sponsora.
Obroty całej grupy poniżej sponsora są sumowane z obrotami sponsora i na podstawie tej sumy wyznaczana jest na bazie tabeli prowizji procentowa wielkość prowizji dla sponsora (tzw. pin). Od prowizji liczonej jako iloczyn obrotu całej grupy i procent prowizji są odejmowane prowizje dla osób bezpośrednio pod sponsorem. Wynagrodzenie ustalane jest zatem na podstawie różnicy prowizyjnej pomiędzy sponsorem i osobami współpracującymi. Układ taki zachęca członków sieci do jej budowania i poszerzania przez wprowadzanie nowych osób.
Dochody dystrybutora, który nie tworzy sieci wcale, lub sponsorował bezpośrednio zbyt małą liczbę aktywnych osób, zależą w zasadzie tylko od wielkości jego osobistej sprzedaży. Zarabia on bowiem na różnicy pomiędzy ceną zaopatrzenia a ceną dla klienta. Aktywna grupa dystrybutorów pod nim bez równoważenia jej przez inną aktywną grupę może dać dystrybutorowi wysoką wielkość procentową prowizji, ale nie wysoki dochód z obrotu. Dystrybutor organizujący, budujący zrównoważoną sieć ma – po jej zbudowaniu – dochody w zasadzie niezależne od wielkości osobistej sprzedaży Amway, gdyż stworzył grupę, która generuje obrót. Działa to tu tak samo, jak zwykła firma handlowa, z tym że członkowie sieci potomnych takiego dystrybutora nie są jego pracownikami, a partnerami. Ponadto osoba wyższa w hierarchii nie zawsze zarabia więcej niż osoby niżej w hierarchii.
System Amwaya był kopiowany i stosowany przez inne przedsiębiorstwa.
Sprzedaż internetowa.
Amway jest inicjatorem i organizatorem kilku systemów sprzedaży internetowej. Od 1999 w USA działał serwis Quixtar, w ramach którego były są zarówno produkty firmy Amway, jak i licznych firm partnerskich. Od 1 maja 2009, kiedy nastąpił rebranding, sklep funkcjonuje pod marką Amway Global w wielu krajach, w tym od września 2021 w Polsce.
Amway w Polsce.
W Polsce występują dwa rodzaje członkostwa w sieci Amway. Pierwszy to tzw. Niezależny Przedsiębiorca (NP). Ma on prawo sprzedawania produktów klientom – prowadzi biznes oraz ma prawo sponsorowania innych osób (czyli rekomendowania). Drugi rodzaj współpracy to tzw. Stały Klient Plus (SKP). Jest to osoba mająca prawo zakupów produktów od Amway po cenie takiej samej, jak dystrybutorzy (czyli Niezależni Przedsiębiorcy) oraz prawo do sponsorowania innych osób. Różnica polega na zakazie odsprzedawania innym osobom (SKP kupuje na własny użytek) oraz na tym, że ewentualne premie wynikające z obrotów nie są wypłacane w gotówce. W praktyce jest to rozwiązanie dla osób „testujących” biznes oraz tych, które chciałyby się zaopatrywać w tej sieci w towary po bardziej atrakcyjnych cenach niż detaliczne i korzystać z dostaw do domu przez kuriera.
W 2010, na terenie Kraków Business Park w podkrakowskim Zabierzowie, rozpoczęło działalność europejskie centrum usług wspólnych spółki.
Krytyka.
Przeciwnicy firmy z organizacji tropiących sekty uważają, że współpraca z firmą Amway wymaga dużego zaangażowania emocjonalnego, jednocześnie oskarżając ją o psychomanipulacje i stosowanie metod podobnych do sposobu działania destruktywnych sekt.
W 1997 powstał w Polsce film pt. "Witajcie w życiu" (reż. Henryk Dederko) przedstawiający w bardzo krytyczny sposób działalność koncernu. W związku z toczącym się procesem, w którym Amway oskarżyło twórców filmu o jednostronne i negatywne przedstawianie korporacji, jego rozpowszechnianie zostało objęte sądowym zakazem publikacji wskutek wniosku o tzw. zabezpieczenie powództwa złożonego przez Amway. Nielegalne kopie filmu krążą jednak w obiegu niezależnym, m.in. Internecie.
Sąd oddalił częściowo zastrzeżenia firmy Amway, przyznając że reżyser miał prawo skrytykować nowe zjawisko sprzedaży bezpośredniej, nakazał jednak sprostowanie oraz przeprosiny firmy Amway nieprawdziwych informacji na temat struktury dochodów firmy.
18 grudnia 2012 r. Sąd Okręgowy w Warszawie orzekł, iż TVP może wyświetlić film na swojej antenie, jednak jak zaznaczył w wyroku „pod warunkiem usunięcia z niego nieprawdziwych danych o strukturze dochodów korporacji”.
Sąd Apelacyjny w Warszawie 26 marca 2014 r. prawomocnie orzekł, że Henryk Dederko nie musi przepraszać Amwaya za nieprawdziwe dane o podziale jej dochodów.
Jednocześnie Sąd utrzymał wyrok z 18 grudnia 2012, zgodnie z którym TVP (jako właściciel praw do filmu) nie może rozpowszechniać filmu z użyciem nieprawdziwych ekonomicznych danych na temat Amway. Film natomiast może zostać wyemitowany, jeśli zostaną z niego usunięte odpowiednie fragmenty określone przez Sąd w prawomocnych wyrokach: w procesie firmy Amway (wspomniany wyrok z dn. 18 grudnia 2012) oraz w procesie wytoczonym przez dystrybutorów współpracujących z Amway (wyrok z 27 października 2005).

</doc>
<doc id="196720" url="https://pl.wikipedia.org/wiki?curid=196720" title="Proteomika">
Proteomika

Proteomika – gałąź nauki zajmująca się badaniem białek – ich struktury, sprawowanych przez nie funkcji i zależności między nimi.
Nazwę "proteomika" utworzono przez analogię do słowa genomika. Termin "proteomika" po raz pierwszy został użyty w 1995 roku dla określenia procesu poznawania wszystkich białek w liniach komórkowych, tkankach lub całych organizmach. Nazwa "proteomika" jest zwykle używana do określenia badań białek prowadzonych na dużą skalę (całych "proteomów"). 
Proteomika jest dziedziną znacznie szerszą i bardziej złożoną niż genomika, ponieważ genom jest obiektem zmieniającym się w bardzo małym stopniu, natomiast wachlarz białek obecnych w komórce zmienia się nieustannie wskutek interakcji z czynnikami środowiskowymi oraz z innymi komórkami w organizmie. Dlatego też ekspresja białek w komórkach może być różna zależnie od lokalizacji (np. różne rodzaje tkanek), fazy cyklu komórkowego czy też warunków w otaczającym środowisku (np. panującej temperatury). Dodatkowo, białka są polimerami 20 różnych typów monomerów (aminokwasów), natomiast DNA jest polimerem 4 różnych typów monomerów (nukleotydów), wobec tego wariacje sekwencji są znacznie większe w przypadku białek. Co więcej, funkcja białek zależy zarówno od ich sekwencji, jak i struktury przestrzennej, natomiast w przypadku materiału genetycznego wpływ struktury przestrzennej na funkcję jest zmarginalizowany.
Całość białek obecnych w organizmie podczas kompletnego cyklu życiowego nazywamy "proteomem". Właśnie proteom, i jego zachowanie, jest obiektem zainteresowania proteomiki.
W przebiegu Projektu poznania ludzkiego genomu (Human Genome Project) okazało się, że liczba genów kodujących białka u człowieka jest znacznie mniejsza niż liczba białek w ludzkim proteomie (genów tych jest około 22 tysięcy, natomiast białek mniej więcej 400 tysięcy). Przypuszcza się, że przyczynami są procesy alternatywnego splicingu oraz modyfikacje posttranslacyjne. Okazało się także, że badanie samego genomu jest niewystarczające, by w pełni scharakteryzować różnorodność jego ekspresji, dlatego rozpoczęto badania białek metodami proteomicznymi.
Skatalogowanie wszystkich białek, jakie mogą pojawić się w ludzkim organizmie, oraz przypisanie im określonych funkcji jest koordynowane w skali międzynarodowej przez Human Proteome Organization.

</doc>
<doc id="196722" url="https://pl.wikipedia.org/wiki?curid=196722" title="Michał Rowiński">
Michał Rowiński

Michał Rowiński (ur. 24 września 1860 w Dobrzeszowie, b. województwo kieleckie, zm. 25 sierpnia 1925 w Warszawie) – polski teoretyk literatury, pedagog, wykładowca Uniwersytetu Warszawskiego, członek Towarzystwa Naukowego Warszawskiego.
Pochodził z rodziny chłopskiej, był synem Augustyna i Marii z Sypniewskich. Do 16. roku życia uczył się u organistów kościelnych w Łopusznie i Kielcach, następnie rozpoczął naukę w gimnazjum w Kielcach (1876-1882). W latach 1882-1886 studiował filologię klasyczną na Uniwersytecie Jagiellońskim; studia, ukończone w stopniu kandydata nauk historyczno-filologicznych Uniwersytetu Warszawskiego (1886), uzupełniał na uniwersytetach w Lipsku, Bonn i Wrocławiu. Od 1889 uczył języka niemieckiego i polskiego na pensji Jadwigi Sikorskiej w Warszawie, a od 1902 był profesorem języków klasycznych (i języka polskiego) w Gimnazjum Emiliana Konopczyńskiego w Warszawie (od 1919 pod nazwą Gimnazjum im. Adama Mickiewicza); w latach 1911-1919 był dyrektorem tego gimnazjum. W latach 1907-1909 wykładał język łaciński na Wydziale Humanistycznym Towarzystwa Kursów Naukowych w Warszawie. Przez dwa lata (1915-1917) wykładał filologię klasyczną na Uniwersytecie Warszawskim. Od 1908 był członkiem rzeczywistym Towarzystwa Naukowego Warszawskiego.
Jego zainteresowania naukowe obejmowały wersologię i prozodię. Ogłosił m.in.:

</doc>
<doc id="196723" url="https://pl.wikipedia.org/wiki?curid=196723" title="Marketing wielopoziomowy">
Marketing wielopoziomowy

Marketing wielopoziomowy, MLM (), także: marketing sieciowy – forma sprzedaży bezpośredniej, polegająca na sprzedaży produktów lub usług za pośrednictwem osób prywatnych, które traktowane są jako niezależni przedsiębiorcy i tworzą razem formę sieci sprzedaży. Zasięg takiej formy sprzedaży często nie ogranicza się do obszaru jednego państwa.
Marketing wielopoziomowy łączy dwa działania:
Historia marketing wielopoziomowego.
Po raz pierwszy marketing wielopoziomowy pojawił się w latach 40. XX w. w Stanach Zjednoczonych i obejmował sprzedaż środków czystości. Z czasem ta forma sprzedaży zaczęła obejmować także inne towary.
W 1979 Federalna Komisja Handlu (ang. "Federal Trade Commission (FTC)") podjęła decyzję, że spółka Amway Corp. prowadziła działania wielopoziomowego marketingu niezgodnie z prawem. Amway przyznał się do regulowania cen poprzez wymaganie od „niezależnych” dystrybutorów sprzedaży po niskiej cenie i żądania niemożliwych do realizacji przychodów. W konsekwencji zakończenia sporu firmy Amway z amerykańską Federalną Komisją Handlu marketing wielopoziomowy został uznany za działalność legalną.
Za pierwszą firmę, która stosowała marketing wielopoziomowy w Europie jest uznawana założona w 1969 firma Kleenzee Homecare. W konsekwencji rozwoju tej formy sprzedaży bezpośredniej, w 1978 powstała Światowa Federacja Związków Sprzedaży Bezpośredniej (WFDSA), której zadaniem było monitorowanie sprzedaży oraz nadzór nad przestrzeganiem norm etycznych sprzedawców w sieciach marketingu wielopoziomowego. Opracowany wówczas kodeks etyczny dotyczył głównie zwalczania działalności sprzedaży lawinowej (piramidowej), która często była mylona z marketingiem wielopoziomowym. Kodeks ten jest uznawany na świecie jako etyczny przewodnik dla sprzedawców.
Marketing wielopoziomowy a piramida finansowa.
Na złą opinię sieci stosujących marketing wielopoziomowy miała wpływ działalność różnych firm, które działając „pod przykrywką” przedsiębiorstwa marketingu wielopoziomowego były w rzeczywistości piramidami finansowymi. Do najbardziej znanych przykładów należała działalność International Bank of Rosea, które prowadziło sprzedaż drogich kursów bankowości, oraz Grupo Omnilife, które deklarowało sprzedaż żywności.
Legalność poszczególnych sieci była badana przez sądy, ale postępowania sądowe utrudniał fakt występowania wielu charakterystycznych cech łączących sieci marketingu wielopoziomowego z piramidami.
Federalna Komisja Handlu sugeruje, aby sceptycznie postrzegać organizacje marketingu wielopoziomowego nastawione bardziej na rekrutację niż na sprzedaż produktów. FTC ostrzega również przed pobieraniem prowizji za rekrutowanie nowych członków, co jest czynnością nielegalną, znaną jako „sprzedaż lawinowa”. W kwietniu 2006 r. FTC ogłosiła regulacje dotyczące możliwości biznesowych (ang. "trade regulation rule governing business opportunities") – w tym związanych z marketingiem wielopoziomowym – wymagając od firm dostarczania kompletnej informacji, aby umożliwić kupującym pełną i prawidłową ocenę o możliwości zarabiania pieniędzy proponowaną metodą.
W marcu 2008 r. FTC zwolniła firmy zajmujące się marketingiem wielopoziomowym z przestrzegania zasad dotyczących możliwości biznesowych, przy czym "podjęta decyzja może nie obowiązywać niektórych firm zajmujących się marketingiem wielopoziomowym oraz pozostałych firm, które zostały pominięte we wniosku z kwietnia 2006".
19 grudnia 2012 roku oskarżył na konferencji prasowej innego giganta MLM, Herbalife, o bycie piramidą finansową. Prezes tej firmy, Michael O. Johnson, stanowczo zaprzeczał tym doniesieniom. Ceny akcji spółki w ciągu kilku następnych godzin spadły o ponad 14%. Ackman przyznał, że dokonał tzw. krótkiej sprzedaży tych akcji. Zaangażował w walkę z Herbalife amerykańską społeczność latynoamerykańską, która miała być najbardziej pokrzywdzoną przez firmę mniejszością etniczną w Stanach Zjednoczonych. 12 marca 2014 roku Federalna Komisja Handlu oświadczyła, że rozpocznie śledztwo mające wyjaśnić, czy firma działa w sposób legalny. 15 lipca 2016 roku śledztwo zakończyło się oskarżeniem Herbalife o 4 rodzaje nieuczciwych praktyk biznesowych. Federalna Komisja Handlu stwierdziła, że Herbalife przedstawiała nieprawdziwy i kłamliwy obraz sukcesu, który dostępny jest tylko dla nielicznych. Firma musiała zapłacić 200 mln dolarów kary oraz zmienić model biznesowy. Herbalife zmieniła nazwę na Herbalife Nutrition oraz zmodyfikowała system prowizji, aby był zgodny z obostrzeniami nałożonymi przez FTC. Dodatkowo wdrożony został system śledzący każdą transakcję.
Marketing wielopoziomowy nie jest piramidą finansową, jednakże niektóre mogą się pozorować na legalny marketing sieciowy. Różnica polega na tym, że w marketingu wielopoziomowym zyski uczestników nie pochodzą z wpłat od nowych uczestników, lecz ze sprzedaży własnej oraz prowizji od sprzedaży rekrutowanych przez nich uczestników. Z tego powodu firmy MLM, w przeciwieństwie do piramid finansowych, nie wymagają ciągłego dopływu nowych uczestników, żeby się utrzymać.
Szacuje się, że 99% uczestników MLM nie zarabia, a traci pieniądze.

</doc>
<doc id="196724" url="https://pl.wikipedia.org/wiki?curid=196724" title="Józef Drożdż">
Józef Drożdż

Józef Drożdż (ur. 22 stycznia 1918, zm. 12 kwietnia 2012 w Bielsku-Białej) – instruktor harcerski, harcmistrz, wieloletni komendant hufca ZHP w Bielsku Białej, nauczyciel, członek ruchu oporu, więzień obozów Auschwitz-Birkenau i Mauthausen-Gusen, działacz Polskiego Związku Narciarskiego i Szkolnych Związków Sportowych, kawaler Orderu Uśmiechu (2005).
Życiorys.
Był prezesem bielskiego oddziału koła Polskiego Związku Byłych Więźniów Politycznych Hitlerowskich Więzień i Obozów Koncentracyjnych. W 2003 roku został wpisany przez władze samorządowe do "Księgi Zasłużonych dla Bielska Białej".
W 2009 roku "za wybitne zasługi dla rozwoju ruchu harcerskiego, za działalność na rzecz kształtowania moralności i patriotycznej postawy polskiej młodzieży", został odznaczony Krzyżem Komandorskim Orderu Odrodzenia Polski.
W tej chwili hufiec ZHP w Bielsku-Białej nosi jego imię.

</doc>
<doc id="196725" url="https://pl.wikipedia.org/wiki?curid=196725" title="Piramida finansowa">
Piramida finansowa

Piramida finansowa (ang. Pyramid scheme) – struktura finansowa, w której zysk konkretnego uczestnika jest bezpośrednio uzależniony od wpłat późniejszych uczestników, stojących niejako niżej w tej strukturze. W literaturze przedmiotu można spotkać zamienne stosowanie określeń „piramida finansowa” i „schemat Ponziego” (). Jest to jednak błąd rzeczowy, bowiem obie struktury różnią się jednak mechanizmami działania. Nazwy te nie powinny być stosowane zamiennie.
Terminologia.
Termin "piramida finansowa" jest w literaturze rozumiany różnorako, ale według Dyrektywy Parlamentu Europejskiego i Rady 2005/29K z 11 maja 2005, klasyczna piramida to system promocyjny o strukturze piramidy, w ramach którego „konsument wykonuje świadczenie w zamian za możliwość otrzymania wynagrodzenia, które jest uzależnione przede wszystkim od wprowadzenia innych konsumentów do systemu, a nie od sprzedaży lub konsumpcji produktów”. Regulacje załącznika I wyjaśniają, że daną praktykę handlową można uznać za „system promocyjny typu »piramida«” nawet w sytuacji, w której występuje tylko pośredni związek pomiędzy świadczeniami wnoszonymi przez nowych uczestników tego systemu, a wynagrodzeniem uzyskiwanym przez dotychczasowych uczestników, jednak by móc uznać, że dana praktyka handlowa jest „systemem promocyjnym typu »piramida«” należy ustalić, czy finansowanie wynagrodzenie uzyskiwanym przez dotychczasowych uczestników jest uzależnione „głównie” lub „przede wszystkim” od świadczeń wnoszonych przez nowych uczestników systemu.
Polski ustawodawca implementując wspomnianą dyrektywę do polskiego systemu prawnego (Ustawa o przeciwdziałaniu nieuczciwym praktykom rynkowym z dnia 23 sierpnia 2007) określił, że nieuczciwą, a więc zakazaną, praktyką rynkową jest „zakładanie, prowadzenie lub propagowanie systemów promocyjnych typu piramida, w ramach których konsument wykonuje świadczenie w zamian za możliwość otrzymania korzyści materialnych, które są uzależnione przede wszystkim od wprowadzenia innych konsumentów do systemu, a nie od sprzedaży lub konsumpcji produktów”.
Mechanizm funkcjonowania piramidy finansowej.
Mechanizm działania piramid finansowych polega na pozyskiwaniu przez ich założycieli jak największej liczby uczestników, którzy – zachęceni obiecywanymi zyskami – wpłacają im pieniądze. W praktyce rzadko są świadczone usługi finansowe. Organizatorzy namawiają zwykle uczestników piramidy finansowej do werbowania kolejnych osób. Z tego powodu piramidy finansowe są z góry skazane na upadek, bowiem system wymaga lawinowego dopływu nowych uczestników, a taka możliwość jest ograniczona. Hipotetyczna piramida, która wymagałaby zwerbowania przez każdego uczestnika sześciu kolejnych, już na dziesiątym jej poziomie musiałaby mieć liczbę uczestników większą o 60% od liczby mieszkańców Polski, a na trzynastym poziomie liczbę uczestników znacznie większą od liczby mieszkańców świata.
Struktura piramidy finansowej istnieje zatem dopóki suma wycofywanych przez uczestników pieniędzy jest niewielka w stosunku do napływających do systemu nowych środków. Zgodne z ustaleniami wypłaty środków pierwszym uczestnikom piramidy usypiają czujność kolejnych, liczących na rzekomo łatwe, pewne i wysokie zyski. Im bardziej organizatorom udaje się wydłużyć okres nowych wpłat i im więcej ma ona poziomów, tym więcej uczestników jest poszkodowanych w chwili jej upadku – często tracą oni większość lub nawet całość powierzonych środków.
Klasyczne piramidy finansowe można poznać po tym, że otwarcie wskazują na to, że jedynym źródłem zysków uczestników są wpłaty od kolejnych osób. Mechanizm ich działania jest jednak często maskowany za pomocą pozornego oferowania inwestycji w określone aktywa (np. nieruchomości, metale szlachetne). Bardzo często zdarza się, że uczestnicy orientują się, że zostali oszukani dopiero wówczas, gdy organizator ma trudność w regulowaniu zobowiązań lub wręcz wtedy, gdy piramida upada.
Piramida finansowa, a schemat Ponziego.
Mimo iż w literaturze można napotkać na zamienne stosowanie określeń „piramida finansowa” oraz „schemat Ponziego”, to są to jednak różne zjawiska. Piramida finansowa (nazywana także łańcuchem poleceń lub oszustwem franczyzowym) jest oszustwem marketingowym i inwestycyjnym, w którym inwestorowi (osobie fizycznej) proponuje się prowadzenie dystrybucji lub franczyzy w celu wprowadzenia na rynek jakiegoś produktu. Rzeczywisty zysk jest uzyskiwany nie ze sprzedaży danego produktu, lecz ze sprzedaży nowych dystrybutorów.
Z kolei schemat Ponziego był typem oszustwa inwestycyjnego, w którym zwroty z inwestycji nie były wypłacane z zysków wygenerowanych w ramach samej inwestycji lub aktywności gospodarczej, ale z własnych środków inwestorów, lub środków wpłaconych przez kolejnych inwestorów, którzy byli werbowani za pomocą atrakcyjnej, ale fikcyjnej koncepcji inwestycyjnej (tzw. fasadowego modelu biznesowego). Inwestorów przyciągała także wizja ponadprzeciętnych zysków, których wysokość nie zależała od liczby nowo pozyskanych inwestorów. W przeciwieństwie do piramidy finansowej, pozyskiwane nowych inwestorów nie odbywało się drogą rekrutacji przez wcześniejszych inwestorów, ale twórcy schematu Ponziego oddziaływali bezpośrednio na wszystkich klientów.
Przykłady najbardziej znanych piramid finansowych.
Największą piramidą finansową na świecie była piramida Madoffa, stworzona przez Bernarda Madoffa. Jego piramida była elitarną strukturą, ściągającą bogatych inwestorów. Upadła w szczycie kryzysu w 2009 roku. Wówczas liczyła ok. 5 tys. uczestników, którzy wnieśli do niej ok. 65 miliardów dolarów. Śledztwo wykazało, że przez ostatnie 13 lat jej istnienia wpłaty od uczestników nie były w żaden sposób inwestowane. Madoff został skazany na 150 lat pozbawienia wolności.
W okresie transformacji systemowej powstały dwie najbardziej znane polskie piramidy tego typu (jednak o niewielkiej skali na tle innych krajów). W październiku 1989 roku rozpoczęła działalność Bezpieczna Kasa Oszczędności założona przez Lecha Grobelnego. Oferowane przez nią oprocentowanie sięgało nawet 300 proc. rocznie. W latach 1991–1992 działał Galicyjski Trust Kapitałowo-Inwestycyjny, założony przez Stanisława Kotarbę.
W Rosji dużą popularnością cieszyły się piramidy finansowe tworzone przez Siergieja Mawrodiego – w latach 90. działało przedsiębiorstwo MMM, a jego kontynuacją było m.in. przedsiębiorstwo MMM-2011. Mawrodi wymyślił wirtualną walutę nazwaną MAWRA, na którą przeliczano pieniądze, przekazywane w pełnej konspiracji przez uczestników piramidy (wartość tej waluty zależała od kondycji piramidy i była tym wyższa, im wyższe były nowe wpłaty).
Upadki piramid finansowych prowadzą niekiedy do niepokojów społecznych, np. wiosną 1997 roku miała miejsce tzw. albańska rewolucja piramidowa.
Polskie prawo karne.
W Polsce organizowanie bądź kierowanie systemem sprzedaży lawinowej jest czynem nieuczciwej konkurencji zagrożonym karą pozbawienia wolności od 6 miesięcy do 8 lat. Wprowadzenie uczestników piramidy finansowej w błąd co do faktycznego mechanizmu funkcjonowania takiej struktury, w celu skłonienia ich do wniesienia środków finansowych, może wyczerpywać znamiona przestępstwa oszustwa określonego w art. 286 § 1 Kodeksu karnego. Nieumieszczanie przez organizatora w dokumentacji instrumentu finansowego informacji, które mają istotne znaczenie dla nabywającego wyczerpuje znamiona art. 311 Kodeksu karnego. Karalne jest także samo nielegalne zarządzanie aktywami. Art. 178 ustawy o obrocie instrumentami finansowymi przewiduje możliwość nałożenia grzywny do wysokości 5 milionów złotych, zaś art. 99 ust. 1 i 2 ustawy o ofercie publicznej przewiduje kary finansowe lub pozbawienia wolności. Na podstawie art. 171 ust. 1 Ustawy – Prawo bankowe karze do 20 milionów złotych i pozbawienia wolności do lat 5 podlega w Polsce prowadzenie działalności parabankowej polegającej na udzielaniu kredytów, pożyczek pieniężnych lub obciążaniu ryzykiem tych środków w inny sposób.

</doc>
<doc id="196726" url="https://pl.wikipedia.org/wiki?curid=196726" title="MLM">
MLM



</doc>
<doc id="196730" url="https://pl.wikipedia.org/wiki?curid=196730" title="Mike Powell">
Mike Powell

Michael Anthony „Mike” Powell (ur. 10 listopada 1963 w Filadelfii) – amerykański lekkoatleta, skoczek w dal.
Życiorys.
Mike Powell jest aktualnym rekordzistą świata w skoku w dal. W 1991 podczas Mistrzostw Świata w Tokio pobił 23-letni rekord Boba Beamona o 5 centymetrów. Zdobyty w Tokio tytuł mistrzowski obronił dwa lata później na Mistrzostwach Świata w Stuttgarcie. Na kolejnych mistrzostwach w 1995 zdobył brązowy medal. 
Mike Powell był też dwukrotnym srebrnym medalistą olimpijskim w LIO 1988 i w 1992. Sportowiec wielokrotnie ustępował, pod względem wyników, rodakowi Carlowi Lewisowi.
W 1993 wygrał Finał Grand Prix IAAF rozgrywany w Londynie.
Za swój rekordowy wyczyn Powell otrzymał wiele nagród, m.in. nagrodę im. James E. Sullivana dla najlepszego sportowca-amatora USA oraz najlepszego zagranicznego sportowca roku BBC.

</doc>
<doc id="196731" url="https://pl.wikipedia.org/wiki?curid=196731" title="Maspex Wadowice">
Maspex Wadowice



</doc>
<doc id="196733" url="https://pl.wikipedia.org/wiki?curid=196733" title="Cieszanów (gmina)">
Cieszanów (gmina)

Cieszanów – gmina miejsko-wiejska w województwie podkarpackim, w powiecie lubaczowskim. W latach 1975–1998 gmina położona była w województwie przemyskim.
Siedziba gminy to Cieszanów.
Według danych z 30 czerwca 2004 gminę zamieszkiwało 7260 osób.
Położenie.
Gmina Cieszanów położona jest w północnej części Płaskowyżu Tarnogrodzkiego, jednego z mezoregionów Kotliny Sandomierskiej, w obrębie Garbu Tarnogrodzkiego, na północ od rzeki Lubaczówki. Granica między Płaskowyżem Tarnogrodzkim a sąsiadującym z nim Roztoczem przebiega niedaleko krańców gminy.
Struktura powierzchni.
Według danych z roku 2002 gmina Cieszanów ma obszar 219,35 km², w tym:
Gmina stanowi 16,77% powierzchni powiatu.
Demografia.
Dane z 30 czerwca 2004:
Sołectwa.
Chotylub, Dąbrówka, Dachnów, Folwarki, Gorajec, Kowalówka, Niemstów, Nowe Sioło, Nowy Lubliniec, Stary Lubliniec, Żuków.
Sąsiednie gminy.
Horyniec-Zdrój, Lubaczów (gmina wiejska), Lubaczów (miasto), Narol, Obsza, Oleszyce, Stary Dzików

</doc>
<doc id="196735" url="https://pl.wikipedia.org/wiki?curid=196735" title="Przedstawiciel handlowy">
Przedstawiciel handlowy

Przedstawiciel handlowy (inaczej: sprzedawca terenowy, komiwojażer lub zwyczajnie handlowiec) – osoba odpowiedzialna za pozyskiwanie i obsługę klientów dla zatrudniającego go przedsiębiorstwa. Najczęściej związany z firmą umową o pracę, zlecenie, czasem umową o współpracy.
Przedstawiciel handlowy ma obowiązek osiągania określonych poziomów sprzedaży miesięcznej (tzw. targetów sprzedaży). Do typowych obowiązków przedstawiciela handlowego należy:
Praca handlowca, oprócz wiedzy i umiejętności sprzedażowych, wymaga specyficznych kompetencji miękkich

</doc>
<doc id="196740" url="https://pl.wikipedia.org/wiki?curid=196740" title="Kalmarzec">
Kalmarzec



</doc>
<doc id="196743" url="https://pl.wikipedia.org/wiki?curid=196743" title="Dębina (Poznań)">
Dębina (Poznań)

Dębina – historyczna lewobrzeżna część miasta Poznania, w położona w obrębie dwóch osiedli administracyjnych: Zielony Dębiec i Wilda.
Według danych z 1 stycznia 2010 r. obszar Dębiny zamieszkiwało 2568 osób.
Dębina obejmuje tereny zielone nad rzeką Wartą (część tzw. południowego klina zieleni miasta Poznania) oraz osiedla mieszkaniowe. Północną część Dębiny stanowią Bielniki. Na Dębinie znajduje się również ujęcie wody pitnej dla miasta Poznania, węzeł autostrady A2 "Poznań Luboń" oraz przystanek kolejowy Poznań Dębina (na linii Kluczbork-Poznań). Mostem kolejowym wraz z kładką dla pieszych łączy się z prawobrzeżną częścią miasta Poznania – Starołęką. Znajdują się tutaj pętle dla linii autobusowych: 171, 176, 243.
Przyroda.
Naturalny park leśny Dębina o powierzchni 80 ha stanowi pozostałość lasu łęgowego rosnącego niegdyś na zalewowej terasie Warty. Obecnie rośnie tam ok. 400 dębów stuletnich i starszych, wiele z nich o wymiarach pomników przyrody (obwód 5 metrów). 
Jeziora występujące obecnie na terenie parku są starorzeczami. Mają one bardzo mocno rozbudowaną strefę przybrzeżną (litoral). 
Ptaki.
W Dębinie gnieździ się ponad 50 gatunków ptaków (m.in. łyska, kokoszka, kapturka, gąsiorek, łabędź niemy, gągoł, dzięcioł duży, tracz nurogęś, sikora uboga, sikora czarnogłowa, myszołów, grubodziób, wilga, zięba, drozd śpiewak, kos, raniuszek, muchołówka, pokrzewka ogrodowa, pokrzewka czarnołbista, rudzik) jednak w czasie wieloletnich obserwacji ornitolodzy naliczyli ich przeszło 130.
Płazy i gady.
Płazy i gady reprezentuje m.in.: żaba trawna, żaba moczarowa, ropucha szara, ropucha zielona, kumak nizinny, grzebiuszka, traszka zwyczajna, traszka grzebieniasta i zaskroniec zwyczajny.
Ryby.
Liczną grupą zwierząt są ryby, które zamieszkują tutejsze stawy. Naliczono ich 27 gatunków, m.in. są to: słonecznica, karp, szczupak, sum, płoć, ukleja i węgorz.
Owady i ślimaki.
Świat owadów oraz ślimaków reprezentują m.in.: świtezianka błyszcząca, husarz władca, biegacz gajowy, podrzut myszaty, bursztynka pospolita, ślimak przydrożny, ślimak gajowy, wstężyk ogrodowy, pomrów wielki, winniczek i liczne nartnikowate.
Rośliny.
Poza tym występuje tu prawie 500 gatunków roślin naczyniowych a także ponad 70 gatunków porostów, 26 gatunków mchów oraz wiele gatunków grzybów. Do dzisiaj lasy te posiadają charakter jednych z najbardziej zbliżonych do lasów naturalnych na terenie Poznania. Mają one bogaty i zróżnicowany podszyt oraz runo, z wieloma ciekawymi i niekiedy rzadkimi gatunkami roślin (m.in. przylaszczka pospolita, czosnaczek pospolity, bluszczyk kurdybanek, kokoryczka wielokwiatowa, zawilec gajowy, ziarnopłon wiosenny, przytulia czepna, konwalia majowa). 
Grzyby.
Na terenie dębińskich lasów znajduje się jedyne dotąd stwierdzone w Polsce stanowisko rzadkiego grzyba - pochwiaka pasożytniczego ("Volvariella surrecta"). Pasożytuje on na rozkładających się owocnikach innych grzybów - gąsówki mglistej ("Clitocybe nebularis") i ciemnobiałki krótkotrzonowej ("Melanoleuca brevipes"). Stanowisko zostało odkryte w 2000 przez Dorotę Celkę. Licznie występuje ponadto żółciak siarkowy.
Historia.
Dębina od XV w. należała do klasztoru Karmelitów Trzewiczkowych przy kościele pw. Bożego Ciała. W 1703 r. podczas Potopu Szwedzkiego Dębinę splądrowano i wycięto ponad 300 dębów. W czasach Wielkiego Księstwa Poznańskiego willę tutaj miała Ludwika - żona namiestnika Księstwa Antoniego Radziwiłła. W 1820 roku wybudowano Drogę Dębińską, która miała ułatwić księżnej dojazd do jej pałacyku. Z czasem wzdłuż drogi zaczęły powstawać różnego rodzaju kompleksy rozrywkowe: pergole, altany, pawilony muzyczne, podesty do tańca, muszle koncertowe, kręgielnie. W połowie XIX wieku występował tu zespół Teatru Polskiego, który wystawiał tu nawet sztuki narodowe. Właściciele ogródków (o często pretensjonalnie brzmiących nazwach np.: "Columbia", "Nowa Ameryka" czy "Dolina Szwajcarska"), dbali o dobre jedzenie i rozrywkę dla swoich gości. Różne organizacje, polskie i niemieckie, urządzały tutaj koncerty, spotkania towarzyskie i zloty.
Po kasacie zakonu Karmelitów w 1856 roku Dębinę przejął rząd pruski, a w 1905 miasto. W tym czasie w południowej części Dębiny wykopano kilkadziesiąt studni, a w latach 20. XX wieku powstały stawy infiltracyjne ujęć wody dla Poznania. Te działania odbiły się ujemnie na stanie lasu. Degradację terenu miała powstrzymać akcja „Ratować Dębinę”, która odbyła się w latach 1929-1931 przez Komitet Ochrony Przyrody. W 1994 roku Rada Miasta Poznania utworzyła tu użytek ekologiczny. Obecnie terenem tym opiekuje się Zarząd Zieleni Miejskiej oraz Stowarzyszenie Miłośników Dębiny "Leśniczówka", powstałe w 1985 roku.
W miejscu gdzie dzisiaj stoi stacja benzynowa Lotos była Fogielka (Vogelwiese), czyli wesołe miasteczko. Często odwiedzana przez dzieci, kusiła karuzelami, strzelnicami, beczkami śmiechu. Starsi bywalcy mogli nacieszyć oko widokiem kobiet wykonujących taniec brzucha i zasięgnąć porady u wróżki. Po przeciwnej stronie drogi (obecnie tereny AWF) znajdował się stadion Towarzystwa Gimnastycznego „Sokół”, wybudowany w 1922 roku. Z wyposażenia przetrwały tylko łazienki rzeczne stojące nad Wartą, które zaprojektował Jerzy Tuszowski. Otwarto je w 1925 roku. W głównym budynku znajdowały się kasy biletowe, pogotowie ratunkowe, restauracja i mieszkanie dozorcy, w bocznych skrzydłach kabiny i szatnia. Początkowo panowie i panie korzystali z osobnych plaż, ale dzielący je płot ustawicznie był niszczony. Wydzielono więc trzeci oddział – rodzinny, który zyskał największą popularność. Obok łazienek zbudowano w latach 1927-1928, również według projektu Tuszowskiego, Dzieciniec pod Słońcem, nazywany potocznie ogrodem jordanowskim. Budowa tego rodzaju placówki edukacyjnej należała wówczas do nowatorskich realizacji. Obecnie znajduje się tu Młodzieżowy Dom Kultury nr 1. Na przełomie lat 50. i 60. od Ogrodu Jordanowskiego (MDK 1), prawą stroną Drogi Dębińskiej, rozpoczynała swój bieg wąskotorowa Harcerska Kolejka Dziecięca. Po około 2 km dojeżdżała do Dębiny i kończyła trasę (obecnie funkcjonuje jako Kolejka Parkowa Maltanka, wożąc pasażerów od ronda Śródka wzdłuż Jeziora Maltańskiego do Nowego ZOO).
W 2001 r. utworzono jednostkę pomocniczą miasta Osiedle Dębina. 1 stycznia 2011 r. połączono dwie jednostki: Osiedle Dębina i Osiedle Dębiec w jedno Osiedle o nazwie Zielony Dębiec.
W roku 2008 zostały utworzone dwie jednostki obszarowe Systemu Informacji Miejskiej: Dębina i Łęgi Dębińskie. 

</doc>
<doc id="196745" url="https://pl.wikipedia.org/wiki?curid=196745" title="Krzesiny">
Krzesiny

Krzesiny – niewielka południowo-wschodnia część Poznania, w obrębie osiedla samorządowego Krzesiny-Pokrzywno-Garaszewo.
Historia.
Na południowym brzegu Spławki w Krzesinach istniały dwie osady z wczesnego okresu epoki żelaza. Starsza datowana jest na lata 700–550 p.n.e., a młodsza na lata 550–350 p.n.e. Z pierwszej osady odsłonięto trzy ziemianki, siedem jam zasobowych, dwa piece, cztery ogniska, cztery paleniska i trzynaście dołów po słupach. Znaleziono tu m.in. szpilę brązową (fragment) i przedmioty krzemienne. Z drugiej osady odsłonięto fragmenty trzech półziemianek mieszkalnych, dwa paleniska, pięć dołów po słupach i 61 jam różnego przeznaczenia. Znaleziono tu m.in. naszyjnik brązowy. W tym rejonie zlokalizowano również grób kultury łużyckiej. Na terenie Krzesin istniała też osada z kultury pomorskiej (ok. 400 lat p.n.e.).
Dawna wieś szlachecka, występująca w dokumentach od 1294 (w 1510 zapisywana jako "Crzessyny"). Znajdowała się albo na południe od Spławki, albo na północnym brzegu Krzesinki. W 1294 była własnością Mirosława Przedpełkowica, kasztelana bnińskiego, brata Mikołaja, wojewody kaliskiego i właściciela Głuszyny. W końcu XIV wieku była podzielona na kilka części. Jedną z nich posiadał w latach 1398–1403 rajca poznański Wojtek Bogaty. W XV wieku byli tutaj notowani sołtysi.
Wieś szlachecka położona była w 1580 w powiecie poznańskim województwa poznańskiego.
W obecnym miejscu lokowana w XIX wieku. W 1900 Komisja Kolonizacyjna zakupiła teren od Antoniego Raczyńskiego i zbudowała tu niewielkie osiedle domków dla osadników niemieckich (kilkanaście rodzin, głównie z Westfalii). Podczas okupacji przyłączona przez Niemców w 1942 do Poznania. W nocy z 22 na 23 listopada 1940, przy kościele, odbyła się krwawa Akcja krzesińska, związana z groźbami wobec władz okupacyjnych. W 1945 przywrócono tu polskie nazwy ulic, ze szczególnym uwzględnieniem imion wywodzących się od nazw miejscowości małopolskich (np. Ropczycka, Sanocka lub Niżańska). Szkołę podstawową reaktywowano 5 marca 1945. Ponownie włączona w granice miasta od 1951. Do końca 1950 miejscowość była siedzibą gminy Krzesiny.
W 1994 utworzono jednostkę pomocniczą miasta Osiedle Krzesiny-Pokrzywno-Garaszewo.
Historia nazwy Krzesiny.
W końcu utrzymała się nazwa Krzesiny.
Obiekty.
Przy ul. Krzesiny stoi zabytkowy kościół pw. Matki Boskiej Królowej Korony Polskiej, który przeniesiono tu w 1912 z terenu Wystawy Wschodnioniemieckiej, jako kościół ewangelicki dla kolonistów niemieckich. Do parafii należy też zabytkowy cmentarz przy ul. Jarosławskiej, na którym znajduje się pomnik poległych żołnierzy. Obok kościoła dawny dwór. Przy ul. Silniki jedno z najnowocześniejszych w Polsce lotnisk wojskowych - 31 Baza Lotnicza Poznań-Krzesiny, w czasie wojny fabryka produkująca samoloty FW190 TA. W 1944 zbombardowana nie została odbudowana. Po fabryce zachował się bunkier. Od listopada 2006 stacjonują polskie samoloty wielozadaniowe F-16. Niedaleko kościoła znajduje się Ochotnicza straż pożarna a nieopodal węzeł autostrady A2 "Poznań Krzesiny" (poprzednio nazywany "Krzesiny"). Znajduje się tam również ponadrejonowy Zespół Szkół Ogólnokształcących nr 2 im. Charlesa deGaulle'a, którego uczniowie pięciokrotnie zakwalifikowali się do eliminacji centralnych Olimpiady Języka Angielskiego (ostatnio w 2021). Przez Krzesiny przepływają dwie rzeczki Krzesinka i Świątnica. Na skrzyżowaniu ulic Jarosławskiej i Krzesiny stoi krzyż z 1988 ufundowany przez rodzinę Gajewskich z sąsiadami (prawdopodobnie zastąpił on starszy obiekt tego typu, stojący tu wcześniej). Wzdłuż ul. Krzesiny rozciąga się aleja lipowa z ponad 100-letnimi drzewami. Reszta dzielnicy to głównie zabudowa mieszkalno-rolnicza.
27 sierpnia 2016 na terenie bazy lotniczej odsłonięto pierwszy w Polsce pomnik generała Andrzeja Błasika, ofiary katastrofy smoleńskiej. Prezydent Andrzej Duda odsłonił także tablicę pamiątkową poświęconą pamięci Marii i Lecha Kaczyńskich oraz generała broni pilota Stanisława Targosza, który od 2005 do 2007 był dowódcą Sił Powietrznych i zmarł po ciężkiej chorobie w sierpniu 2013. W uroczystościach wziął też udział minister Antoni Macierewicz.
Przyroda.
W 2002 na kwiatach podagrycznika pospolitego (działki) znaleziono osobniki orszoła paskowanego.
Komunikacja.
Krzesiny obsługiwane są przez linie autobusowe MPK Poznań – 162,154,196 i 220 oraz Kombus – 511 i 512. Znajduje się tu także przystanek osobowy Poznań Krzesiny na linii kolejowej nr 272 Kluczbork–Poznań Główny.

</doc>
<doc id="196746" url="https://pl.wikipedia.org/wiki?curid=196746" title="Grzegorz Białkowski">
Grzegorz Białkowski

Grzegorz Białkowski (ur. 8 grudnia 1932 w Warszawie, zm. 29 czerwca 1989 tamże) – polski fizyk, filozof, poeta i polityk, profesor, rektor Uniwersytetu Warszawskiego, senator I kadencji.
Życiorys.
W 1955 ukończył studia na Uniwersytecie Warszawskim. Jeszcze w ich trakcie rozpoczął na tej uczelni pracę naukową w Instytucie Fizyki Teoretycznej. W 1959 obronił doktorat, habilitację uzyskał w 1965. Od 1971 był profesorem nadzwyczajnym, a od 1977 profesorem zwyczajnym. Kierował Zakładem Fizyki Teoretycznej Wielkich Energii. W 1985 został wybrany na rektora Uniwersytetu Warszawskiego. Od 1986 był członkiem Rady Konsultacyjnej przy Przewodniczącym Rady Państwa Polskiej Rzeczypospolitej Ludowej Wojciechu Jaruzelskim. Gościnnie prowadził wykłady na uczelniach włoskich, niemieckich, radzieckich, amerykańskich, francuskich, szwajcarskich i innych. Brał udział w pracach Komitetu Fizyki PAN, Polskiego Towarzystwa Fizycznego, Międzynarodowej Komisji Nauczania Fizyki, Polskiego Towarzystwa Filozoficznego, Europejskiego Towarzystwa Fizycznego. W 1980 w gronie założycieli zarejestrowanego rok później Towarzystwa Popierania i Krzewienia Nauk.
Brał udział w obradach Okrągłego Stołu po stronie solidarnościowej. 4 czerwca 1989 został wybrany na senatora I kadencji w województwie piotrkowskim z rekomendacji Komitetu Obywatelskiego. Zmarł 25 dni później na atak serca (przed złożeniem ślubowania).
Pochowany na cmentarzu Powązkowskim w Warszawie (kwatera D–2–17/20).
Twórczość.
Był autorem licznych publikacji z dziedziny fizyki, w tym prac popularnonaukowych, podręczników i monografii, m.in.:
Publikował na łamach „Studiów Filozoficznych”, „Dialectics and Humanism”, „Zagadnień Naukoznawstwa”, „Życia Literackiego”, „Science of Science”. Wydał również kilka tomów poetyckich:
Był także encyklopedystą; został wymieniony w gronie edytorów "Ilustrowanej encyklopedii dla wszystkich. Fizyka" wydanej w latach 1985–1991.

</doc>
<doc id="196748" url="https://pl.wikipedia.org/wiki?curid=196748" title="Stepan Vachousek">
Stepan Vachousek



</doc>
<doc id="196749" url="https://pl.wikipedia.org/wiki?curid=196749" title="Telegram (album)">
Telegram (album)

Telegram – album muzyczny islandzkiej piosenkarki Björk, wydany w styczniu 1997 przez wytwórnię One Little Indian. Płyta zawiera remiksy utworów z poprzedniej płyty "Post". Björk zwróciła się z prośbą o wykonanie remiksów do artystów, których podziwiała, dając im przy tym wolną rękę.
Zdjęcie na okładkę płyty wykonał znany japoński fotografik Nobuyoshi Araki.

</doc>
<doc id="196750" url="https://pl.wikipedia.org/wiki?curid=196750" title="Włodzimierz Kowalewski (pisarz)">
Włodzimierz Kowalewski (pisarz)

Włodzimierz Kowalewski (ur. 11 listopada 1956 w Olsztynku) – prozaik polski, krytyk literacki, felietonista radiowy, nauczyciel.
Życiorys.
Ukończył studia polonistyczne na Uniwersytecie Mikołaja Kopernika w Toruniu, pracował jako nauczyciel języka polskiego w szkołach podstawowych w Steklinku i Wipsowie, następnie w II Liceum Ogólnokształcącym im. Konstantego Ildefonsa Gałczyńskiego w Olsztynie. Współpracował ze stowarzyszeniem kulturalnym i pismem "Borussia" oraz "Przeglądem Artystyczno-Literackim" w Toruniu.
Opublikował m.in. zbiory wierszy "Idę do Ciebie spod sklepionego łuku bramy" (1981) i "Epoka przyćmiona" (1981), zbiory opowiadań "Cztery opowiadania o śmierci" (1993), "Powrót do Breitenheide" (1997), "Światło i lęk. Opowiadania starej daty" (2003), "Brzydki człowiek i inne opowiadania" (2016), powieści "Bóg zapłacz!" (2000), "Excentrycy" (2007) i "Ludzie moralni" (2012). Za powieść "Bóg zapłacz!" i zbiory opowiadań "Powrót do Breitenheide" oraz "Światło i lęk" był nominowany do Nagrody Literackiej NIKE (1998, 2001, 2004). W 2003 otrzymał Nagrodę Literacką Miast Partnerskich Torunia i Getyngi im. S. B. Lindego [wraz z Barbarą Koehler]. Jego utwory doczekały się przekładów na języki niemiecki, litewski i węgierski.
Nominowany do Nagrody Literackiej Nike 2001 ("za Bóg zapłacz!") oraz do Paszportów Polityki. Jego opowiadania ukazywały się między innymi w Austrii i na Węgrzech. 15 listopada 2003 roku uhonorowany Nagrodą Literacką im. Samuela Bogumiła Lindego. 15 stycznia 2004 został uhonorowany Nagrodą Prezydenta Miasta Olsztyn – otrzymał Statuetkę św. Jakuba w dziedzinie kultury. W 2008 otrzymał Literacką Nagrodę Warmii i Mazur za powieść "Excentrycy", która doczekała się ekranizacji.

</doc>
<doc id="196751" url="https://pl.wikipedia.org/wiki?curid=196751" title="I-185">
I-185

I-185 – radziecki samolot myśliwski skonstruowany w biurze Polikarpowa, zbudowany w 1941. Był to prawdopodobnie najlepszy radziecki myśliwiec lat 1942–1944, lecz nie wszedł do produkcji.
Powstanie i rozwój.
W 1939 roku radzieckie lotnictwo wojskowe odczuwało palącą potrzebę wprowadzenia nowych jednopłatowych myśliwców o osiągach porównywalnych z najnowszymi konstrukcjami zagranicznymi. Jednym z najbardziej aktywnych konstruktorów na tym polu był Nikołaj Polikarpow, twórca podstawowych radzieckich myśliwców lat 30. I-15 i I-16, które przyniosły mu przydomek „króla myśliwców”. Choć jego nowy myśliwiec I-180 ostatecznie nie wszedł do produkcji, mimo dobrych osiągów, jego biuro konstrukcyjne zostało zredukowane i przenoszone z miejsca na miejsce, projekt myśliwca wysokościowego I-200 został powierzony do ukończenia Mikojanowi i Gurewiczowi (stając się MiG-iem 3), a sam Polikarpow znalazł się w niełasce Stalina, w dalszym ciągu kontynuował prace nad nowymi zaawansowanymi projektami. W celu przeciwstawienia się nowym niemieckim konstrukcjom, takim jak Focke-Wulf Fw 190, z którym zapoznał się podczas podróży służbowej po niemieckich zakładach lotniczych w listopadzie 1939, Polikarpow zdecydował użyć najnowszych radzieckich silników gwiazdowych dużej mocy w układzie podwójnej gwiazdy, będących dopiero w trakcie rozwoju.
Polikarpow zaprojektował swój nowy myśliwiec, oznaczony I-185, na początku 1940. Płatowiec miał tradycyjną konstrukcję mieszaną rozwiniętą z I-180, która wywodziła się z kolei z myśliwca I-16. Był on przede wszystkim projektowany dla wykorzystania silnika gwiazdowego M-90 o mocy 1700 KM. Równolegle Polikarpow opracował warianty I-185 M-71 (znany także jako I-186) z silnikiem M-71 o mocy 2000 KM i I-185 M-81 (znany także jako I-187) z silnikiem M-81 o mocy 1500 KM. W czerwcu 1940 biuro Polikarpowa zostało przeniesione do gorszych warunków lokalowych, do zakładu nr 51, gdzie kontynuowało prace.
Jako pierwszy został 11 stycznia 1941 oblatany prototyp I-185 M-81 (nr 6202). Ponieważ zdecydowano nie produkować silników M-81, został on następnie przebudowany przez zamianę silnika na I-185 M-71 i oblatany ponownie 29 maja 1941. Drugi prototyp I-185 M-71 (nr 6204) wzleciał już 8 kwietnia 1941. W lecie 1941 zbudowano dwa dalsze prototypy I-185, tym razem z nie branym dotąd pod uwagę silnikiem M-82 o mocy 1700 KM. Wprowadzono na nich silne uzbrojenie w postaci trzech działek kaliber 20 mm zamiast dwóch wkm 12,7 mm i dwóch km 7,62 mm w początkowym projekcie. Zbudowano również prototyp I-185 z „podstawowym” silnikiem M-90 (nr 6201), lecz na skutek niedopracowania silnika i ataku Niemiec nie został on ukończony ani oblatany.
Z powodu ataku Niemiec na ZSRR prototypy ewakuowano wraz z zakładem nr 51 na wschód, do Nowosybirska, w październiku 1941, gdzie zakład rozmieszczono w pomieszczeniu cyrku. W marcu 1942 przeprowadzono próby państwowe samolotów, które wypadły bardzo dobrze. Maksymalna prędkość prototypu I-185 M-71 wyniosła 630 km/h, I-185 M-82 – 615 km/h, okazały się one też poprawne w pilotażu. W konkluzji stwierdzono, że I-185 M-71 jest lepszy od wszystkich radzieckich myśliwców i rekomendowano skierować go do produkcji. Stwierdzono też, że I-185 M-82 ustępuje jedynie I-185 M-71. Zbudowany w czerwcu 1942 jako wzorzec do produkcji seryjnej piąty, ulepszony samolot z silnikiem M-71, osiągnął prędkość maksymalną 667 km/h.
Próby podjęcia produkcji.
W 1942 zdecydowano przetestować I-185 w warunkach bojowych. Cztery samoloty (dwa I-185 M-71 i dwa I-185 M-82) testowano w 728. Pułku Myśliwskim Gwardii (728 GIAP) 3. Armii Lotniczej na Froncie Kalininskim od 9 grudnia 1942 do 13 stycznia 1943. W celu zmniejszenia ryzyka utraty samolotów pilotom zabroniono wdawać się w walki manewrowe i wylatywać nad teren wroga. Samoloty uczestniczyły w kilku walkach, atakując na dużej prędkości. Raporty pilotów były entuzjastyczne; szczególnie podkreślali szybkość samolotu, manewrowość w płaszczyźnie pionowej i silne uzbrojenie, które przewyższały wszystkie radzieckie myśliwce włącznie z nowymi Jak-7B i Ła-5 oraz postulowali wprowadzenie I-185 do produkcji. W tym czasie, od grudnia do stycznia 1943, prowadzono też próby państwowe wzorcowego I-185 M-71. Podczas prób osiągnął on prędkość maksymalną 600 km/h nad ziemią i 680 km/h na wysokości 6000 m (raportowano, że chwilowo osiągał 700 km/h). Rezultaty prób były bardzo dobre, piloci doświadczalni nawet napisali list do Stalina na temat zalet I-185, podobnie list napisał w lutym Polikarpow. Podkreślano, że zaletą I-185 był dość łatwy pilotaż pozwalający na opanowanie go pilotom o średnich kwalifikacjach, zwłaszcza latającym na powszechnie używanym w ZSRR myśliwcu I-16. Jego konstrukcja, wywodząca się z I-16, również była łatwa do wdrożenia przez przemysł lotniczy.
W lutym 1943 rozpoczęto w fabryce nr 81 w Moskwie przygotowania do produkcji I-185, lecz w kwietniu ostatecznie wstrzymano prace pod pretekstem katastrofy prototypu I-185 M-71, 5 kwietnia na skutek awarii silnika, w której zginął pilot.
Polikarpow zaprojektował w 1943 także dalsze warianty myśliwca, o jeszcze lepszych osiągach: I-187 z silnikiem M-71F o mocy 2200 KM, kroplową osłoną kabiny, 4 działkami 20 mm i obliczeniową prędkością maksymalną 710 km/h, oraz I-188 z nową wersją silnika M-90 o mocy 2080 KM. Wcześniej w 1940 zaprojektował też oparte na konstrukcji I-185: dwumiejscowy samolot myśliwsko-treningowy DIT-185 i szybki dwupłatowy myśliwiec I-195, o obliczeniowej prędkości maksymalnej 591 km/h. Projekty te nie zostały zrealizowane. Śmierć Polikarpowa w 1944 na skutek choroby ostatecznie zakończyła rozwój linii I-185.
Konkluzja i ocena samolotu.
Po ujawnieniu materiałów archiwalnych, współcześni historycy uważają, że I-185 był najlepszym radzieckim projektem myśliwca z lat 1941-1943 i nie wszedł do produkcji jedynie ze względów pozamerytorycznych, związanych z kwestiami personalnymi. Najważniejszym względem była niechęć Stalina do Polikarpowa, po śmierci oblatywacza Walerego Czkałowa na jego samolocie I-180 w 1938, oraz wpływowa pozycja konstruktora Aleksandra Jakowlewa w kręgach władzy, którego rodzina myśliwców Jak mogłaby zostać wycofana z produkcji jako dysponująca znacznie słabszymi osiągami i możliwościami. Osiągi I-185 przewyższały myśliwce niemieckie w 1942 roku i były porównywalne z najlepszymi niemieckimi myśliwcami lat 1943–1945. Spośród myśliwców radzieckich, dopiero Ła-7 w 1944 roku osiągnął poziom osiągów I-185 z roku 1942. Jedyne większe problemy z samolotami I-185 podczas prób dotyczyły zawodnych i nie w pełni dopracowanych silników, jednakże problemy te mogły zostać wyeliminowane w przyszłości (należy zauważyć, że dopracowany silnik M-82 w wersji ASz-82FN stanowił napęd masowo produkowanych myśliwców Ła-5 i Ła-7, natomiast brak większego zainteresowania myśliwcem I-185 przekładał się na wolne tempo prac nad silnikiem M-71). Należy też zauważyć, że gdyby władze przejawiały od początku odpowiednie zainteresowanie dopracowaniem myśliwców Polikarpowa oraz silników dla nich, wiążące się z przydzieleniem większych sił i środków, mogły być one z dużym prawdopodobieństwem doprowadzone do produkcji seryjnej już w 1942 roku. Jednym z oficjalnych powodów niewdrożenia I-185 była obawa przed zmniejszeniem wielkości produkcji samolotów przy przestawianiu się na nowy typ, jednakże przestawianie takie miało już precedensy, a ponadto już w 1942 produkcja lotnicza w ZSRR przewyższyła produkcję Niemiec. Projektem I-185 Polikarpow udowodnił, że jest wart miana „króla myśliwców”, pomimo że władze faworyzowały w opozycji do niego młodych inżynierów, przedstawianych jako zdolniejszych. W konsekwencji, niezależnie od zalet samolotu I-185, wyraźnie nie był on chciany przez władze, przez co radzieccy piloci musieli walczyć z samolotami niemieckimi na – wbrew oficjalnej propagandzie – w większości ustępującym im jakościowo sprzęcie.
"Olbrzymi jak na myśliwiec udźwig (500 kg bomb 8 RS, 3 SzWAK-i z ogromnym zapasem pocisków). Wspaniałe lotnicze właściwości. Duże prędkości na poziomie morza i na różnych wysokościach, bardzo dobre wznoszenie - dają mi prawo do wniosku, że samolot I-185 z silnikiem M-71 jest jednym z najlepszych myśliwców na świecie" (pilot oblatywacz P. Łoginow, 1942 rok).
"Samolot I-185 z silnikiem M-71 według charakterystyk lotniczych jest lepszy od wszystkich istniejących, produkowanych seryjnie, rodzimych i zagranicznych samolotów. W technice pilotowania oraz zachowaniu podczas startu i lądowania samolot jest nieskomplikowany i możliwy do opanowania przez pilotów o przeciętnych i poniżej przeciętnych kwalifikacjach" (raport dotyczący testów państwowych w Instytucie Naukowo-Badawczym Sił Powietrznych w lutym 1942 roku).
Opis techniczny.
Jednosilnikowy jednomiejscowy dolnopłat konstrukcji mieszanej (kadłub półskorupowy drewniany, skrzydła metalowe), pokryty sklejką (kadłub) i duraluminium (skrzydła). Kabina pilota zamknięta. Podwozie samolotu klasyczne, chowane, z chowanym kółkiem ogonowym. Śmigło trzyłopatowe AW-5-119, średnicy 3,2 m.
Uzbrojenie: trzy działka 20 mm SzWAK w kadłubie, do 500 kg bomb (2 x 250 kg lub 4 x 100 kg)

</doc>
<doc id="196752" url="https://pl.wikipedia.org/wiki?curid=196752" title="De Wiart">
De Wiart



</doc>
<doc id="196755" url="https://pl.wikipedia.org/wiki?curid=196755" title="Joachim Hempel">
Joachim Hempel



</doc>
<doc id="196756" url="https://pl.wikipedia.org/wiki?curid=196756" title="Ustrój polityczny Północnej Korei">
Ustrój polityczny Północnej Korei



</doc>
<doc id="196758" url="https://pl.wikipedia.org/wiki?curid=196758" title="Kiewłaki">
Kiewłaki

Kiewłaki – wieś w Polsce położona w województwie podlaskim, w powiecie bielskim, w gminie Brańsk.
W latach 1975–1998 miejscowość administracyjnie należała do województwa białostockiego.
Położona niedaleko Hodyszewa i odległa o 10 km od Brańska.
Według Powszechnego Spisu Ludności z 1921 roku wieś zamieszkiwało 180 osób, wśród których 171 było wyznania rzymskokatolickiego, 2 prawosławnego a 7 mojżeszowego. Jednocześnie 179 mieszkańców zadeklarowało polską przynależność narodową, a 1 białoruską. Było tu 23 budynki mieszkalne.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Hodyszewie.

</doc>
<doc id="196759" url="https://pl.wikipedia.org/wiki?curid=196759" title="Joachim Hempel (oficer)">
Joachim Hempel (oficer)

Joachim Hempel (ur. 1 września 1787 w Puławach, zm. 28 października 1874 w Tuchowiczu k. Łukowa) – wojskowy polski, oficer pułku szwoleżerów, sędzia pokoju powiatu łukowskiego.
Był synem Joachima (architekta i budowniczego) i Zuzanny z Hoffmanów. Początkowo uczył się w domu pod kierunkiem ojca oraz artystów współpracujących z puławskich dworem Czartoryskich, m.in. Jana Piotra Norblina (rysunek); później studiował na Akademii Zamojskiej oraz odbywał praktykę inżynierską przy pomiarach brzegów Wisły. Od lipca 1807 służył wojskowo.
Zaciągnął się do pułku szwoleżerów w Warszawie. Brał udział w wojnie hiszpańskiej, pod Medina de Rioseco (14 lipca 1808) został ciężko ranny. Uczestniczył w szeregu kolejnych kampanii napoleońskich, biorąc udział łącznie w 29 bitwach, m.in. w kampanii rosyjskiej i bitwie pod Lipskiem. W lutym 1814 został odznaczony Krzyżem Oficerskim Legii Honorowej. Otrzymał tytuł kawalera cesarstwa, służbę zakończył w stopniu kapitana gwardii (odpowiednik liniowego podpułkownika).
Po zakończeniu służby wojskowej był dzierżawcą majątku Tuchowicz pod Łukowem. W 1817 poślubił Rozalię z Dmochowskich, z którą doczekał się sześciu synów i trzech córek; jednym z synów był Jan Marian (1818-1886), organizator górnictwa w Królestwie Polskim.
Joachim Hempel pełnił kilka godności szlacheckich, był m.in. sędzią pokoju powiatu łukowskiego, prezesem wyborów do Towarzystwa Kredytowego Ziemskiego, członkiem Towarzystwa Rolniczego. Współpracował z uczestnikami powstania listopadowego jako instruktor kosynierów. Był przeciwny wybuchowi powstania styczniowego, ale za nieliczne kontakty z powstańcami był krótko więziony w Łukowie.

</doc>
<doc id="196760" url="https://pl.wikipedia.org/wiki?curid=196760" title="Der Spiegel">
Der Spiegel

Der Spiegel – niemiecki tygodnik opinii, jeden z największych i najbardziej wpływowych, o nakładzie 654 484 egzemplarzy.
Powstał w Hanowerze w 1947 roku, a od roku 1952 jego siedzibą jest Hamburg. Wzorowany był na brytyjskim magazynie News Review i amerykańskim Time. Tematyką są wydarzenia polityczne, gospodarcze, naukowe i kulturalne Niemiec, Europy i świata, bieżące komentarze i pogłębione analizy. "Der Spiegel" jest następcą gazety "Diese Woche".
Pierwsze wydanie ukazało się 4 stycznia 1947 (sobota). Ograniczony dostęp do papieru pozwalał na drukowanie 15 tysięcy egzemplarzy, które cieszyły się dużą popularnością. Egzemplarz, który nominalnie kosztował 1 markę, na czarnym rynku kupić można było za 15 marek. Pod koniec lat czterdziestych "Der Spiegel" miał już ugruntowaną pozycję i rozbudowaną redakcję. Poza Hanowerem działały cztery niemieckie biura zamiejscowe w Berlinie, Frankfurcie nad Menem, Monachium i w Zagłębiu Ruhry. Tygodnik miał też cztery biura zagraniczne: w Londynie, Rzymie, Paryżu i Zurychu.
Pierwszym wydawcą i redaktorem naczelnym był Rudolf Augstein, który pełnił te funkcje do dnia swojej śmierci (7 listopada 2002). Obecnie, od 22 sierpnia 2018, redaktorem naczelnym jest Steffen Klusmann, który zastąpił Klausa Brinkbäumera. Redaktorem naczelnym wersji internetowej jest Barbara Hans, która pełni tę funkcję od 6 grudnia 2016.

</doc>
<doc id="196763" url="https://pl.wikipedia.org/wiki?curid=196763" title="Joachim Hempel (architekt)">
Joachim Hempel (architekt)

Joachim Roch Hempel (ur. ok. 1744, zm. 26 lutego 1810 w Puławach), polski architekt i budowniczy.
Życiorys.
Służył w wojsku jako adiutant przy hetmanie polnym litewskim Józefie Sosnowskim; od lat 70. pracował jako architekt i budowniczy w służbie rodu Czartoryskich. Zajmował się m.in. przebudową rezydencji Aleksandry z Ogińskich Czartoryskiej w Siedlcach (1783) oraz rozbudową i przekształceniem rezydencji w Puławach. Zaprojektował i kierował budową późnobarokowego kościoła w Magnuszewie w powiecie kozienickim (1786-1787, ufundowanego przez Konstancję z Czartoryskich Zamoyską); Hempelowi przypisywany jest również kościół w Fajsławicach (powiat Krasnystaw), podobny do kościoła w Magnuszewie.
Ogłosił kilka prac dotyczących budownictwa, m.in. "O sposobie budowania z ubitej ziemi, czyli stawiania ścian ziemnych długotrwałych i od ognia bezpiecznych osobliwie dogodnych okolicom niedostatek drzewa cierpiącym" (1803). Opracował również kilka przekładów publikacji z tej dziedziny, m.in. "O budowaniu pieców cegielnianych, w których cegła torfem wypala się, i sposobach tymże wypalania" Gilly'ego (1804).
Był dwukrotnie żonaty; po owdowieniu poślubił w sierpniu 1786 Zuzannę Hoffman, z którą miał sześciu synów i sześć córek. Jednym z synów był Joachim (1787-1874), oficer szwoleżerów, sędzia pokoju powiatu łukowskiego.

</doc>
<doc id="196765" url="https://pl.wikipedia.org/wiki?curid=196765" title="Walenty Zwierkowski">
Walenty Zwierkowski

Walenty Józef Wincenty Zwierkowski (ur. 20 lutego 1788 w Mokrzeszy, zm. 15 grudnia 1859 w Paryżu) – polski publicysta niepodległościowy, polityk, uczestnik wojen napoleońskich i powstania listopadowego w stopniu majora, wolnomularz, trzykrotnie poseł na Sejm (1825, 1830 i 1830–1831).
Życiorys.
Był synem Ignacego Zwierkowskiego (adiutanta Kazimierza Pułaskiego) i Marianny Teodory z Kałuskich. Uczył się w Piotrkowie Trybunalskim w kolegium pijarów, potem w Krakowie. Studia odbywał na Uniwersytecie Marcina Lutra w Halle. Porzucił jednak studia w roku 1807, powrócił do kraju i zaciągnął się do Legii Kaliskiej formowanej przez gen. Józefa Zajączka, która została wysłana na Pomorze. Brał udział w blokadzie Grudziądza, w potyczce z Rosjanami i w działaniach wojennych nad rzeką Omulew. Po zakończeniu kampanii pruskiej w 1807 roku Zwierkowski służył krótko pod płk. Chłopickim w Legii Nadwiślańskiej, a następnie, w Hiszpanii, w 1 Pułku Szwoleżerów-Lansjerów Gwardii Cesarskiej (w wykazie żołnierzy formacji występuje wraz z bratem, z numerami książeczek żołdu: Antoni Zwierkowski 247, Walenty Józef Zwierkowski 275).
Wycofał się ze służby czynnej po odniesieniu rany w bitwie pod Wagram, ala w marcu 1813 brał udział w formowaniu w Krakowie przez Kozietulskiego "„detaszowanego szwadronu szwoleżerów”".
Po klęsce Napoleona osiadł na roli w majątku Biała Wielka w gminie Lelów w powiecie częstochowskim, a przed zdobyciem mandatu posła na Sejm Królestwa Polskiego z Olkusza w roku 1825 był sędzią pokoju i radcą rady wojewódzkiej województwa krakowskiego z powiatu lelowskiego w 1819 roku. Podczas uroczystości koronacyjnych Mikołaja na króla polskiego, Zwierkowski odmówił udziału w balu wydanym przez Senat i posłów na cześć monarchy.
Kaliszanin. Deputowany na Sejm w 1830.
Uczestnik powstania listopadowego w stopniu majora 2. pułku krakusów i pułkownika Gwardii Narodowej. Deputowany z cyrkułu VII Warszawa na sejm 1830-1831 roku. 7 lutego 1831, na wniosek Zwierkowskiego (wiceprezesa Towarzystwa Patriotycznego) parlament podjął uchwałę o kokardzie narodowej, którą stanowiły kolory herbowe Królestwa Polskiego i Wielkiego Księstwa Litewskiego, to jest kolor biały z czerwonym jako propozycja kompromisowa pomiędzy barwą białą – nadaną przez Augusta II Mocnego i proponowaną przez konserwatystów oraz oznaką biało-czerwono-szafirową – barwami konfederacji barskiej. Podpis Zwierkowskiego jako sekretarza Sejmu widnieje na oryginale uchwały.
Po upadku powstania wyjechał do Paryża, dzięki czemu uniknął kary śmierci, wydanej przez Sąd Najwyższy Kryminalny. Później przeniósł się do Brukseli i wstąpił do założonego przez Lelewela Związku Dzieci Ludu Polskiego. Był członkiem sejmu powstańczego na emigracji. W czasie Wiosny Ludów powrócił do kraju, przebywał m.in. w Krakowie i Wrocławiu, po czym znów wyjechał do Francji.
Działacz Wielkiej Emigracji: Zemsty Ludu i Młodej Polski, członek TDP i Zjednoczenia Emigracji Polskiej, znany i popularny publicysta niepodległościowy.
Był autorem "Wspomnień o pułku gwardii Konnej Polskiej przy Napoleonie", "Historii ostatnich zdarzeń 1831 roku" i "Rysu powstania, walk i działań Polaków 1830 i 1831 roku". Został pochowany na Cmentarzu Montmartre w Paryżu.
Generał Józef Załuski w swych „Wspomnieniach” pisał o nim tak:
Postać Walentego Zwierkowskiego, jego życie i działalność polityczna, są jednym z tematów, jakie podjął Marian Brandys w swym reportażu historycznym pt. "Czcigodni weterani", opublikowanym w cyklu "Koniec świata szwoleżerów" (1972). 

</doc>
<doc id="196769" url="https://pl.wikipedia.org/wiki?curid=196769" title="Harland and Wolff">
Harland and Wolff

Harland and Wolff Heavy Industries – stocznia w Belfaście, w Irlandii Północnej (Wielka Brytania). Założona została w 1861 roku przez Edwarda Harlanda i Gustava Wilhelma Wolffa.
Opis.
Stocznia znana jest głównie z podpisanego na przełomie XIX i XX wieku kontraktu z brytyjską linią żeglugową White Star Line. Dla White Star zbudowano w tej stoczni ponad 70 jednostek. Zwodowano tam m.in. największy wówczas na świecie statek - RMS Titanic (zaczęto budowę w 1908 r.) oraz HMHS Britannic (zaczęto budowę w 1909 roku, zwodowano w 1914) i RMS Olympic (zaczęto budowę w 1907 r., zwodowano w 1910 r.).

</doc>
<doc id="196770" url="https://pl.wikipedia.org/wiki?curid=196770" title="Kitakyushu">
Kitakyushu



</doc>
<doc id="196771" url="https://pl.wikipedia.org/wiki?curid=196771" title="Niekończąca się opowieść">
Niekończąca się opowieść

Niekończąca się opowieść (niem. "Die unendliche Geschichte") – anglojęzyczny film fantasy produkcji niemieckiej z 1984 roku w reżyserii Wolfganga Petersena, na podstawie powieści fantasy Michaela Ende "Niekończąca się historia" z 1979 roku. W dniu premiery film był najdroższą produkcją filmową spoza USA i Związku Radzieckiego. Przewodnim motywem muzycznym filmu jest piosenka Limahla "Never Ending Story". W 1990 roku powstała kolejna część filmu pt. ', a w 1994 roku część trzecia pt. '.
Opis fabuły.
Bohaterem filmu jest chłopiec Bastian, który pewnego dnia chowa się w księgarni, uciekając przed prześladującymi go starszymi kolegami ze szkoły. Tam znajduje tajemniczą książkę i dzięki niej przenosi się do świata fantazji, któremu właśnie grozi zagłada. Podczas czytania lektury dowiaduje się, że przeżywa ją razem z bohaterami.
Wersja polska.
Wersja polska: Studio Opracowań Filmów w Warszawie
Reżyser: Krzysztof Szuster
Opieka artystyczna: Zofia Dybowska-Aleksandrowicz
Dialogi: Krystyna Uniechowska
Operator dźwięku: Zdzisław Siwecki
Montaż: Dorota Bochenek-Gębala
Kierownictwo produkcji: Anna Ziółkowska
Wystąpili:
i inni
Lektor: Jerzy Rosołowski

</doc>
<doc id="196774" url="https://pl.wikipedia.org/wiki?curid=196774" title="Pistolet maszynowy Owen">
Pistolet maszynowy Owen

Owen Machine Carbine – australijski pistolet maszynowy produkowany w czasie II wojny światowej, w wojsku australijskim znany jako Owen gun.
Historia konstrukcji.
W 1941 roku australijskie siły zbrojne posiadały dwa pistolety maszynowe (MP 18 i MP 28 II) zakupione kilka lat wcześniej w III Rzeszy. W obliczu narastającego napięcia międzynarodowego Australijczycy zwrócili się z prośbą o dostawy tego rodzaju broni do Wielkiej Brytanii i USA, ale kraje te same miały problemy z zapewnieniem dostaw odpowiedniej ilości pistoletów maszynowych własnym armiom.
W związku z tym w Australii podjęto decyzję o opracowaniu własnego wzoru pistoletu maszynowego. W celu przyspieszenia prac sięgnięto po opatentowany 28 listopada 1941 roku pistolet maszynowy skonstruowany przez Evelyna Owena. Na zamówienie armii firma Lysaghts Newcastle Works Ltd. z Port Kembla w Nowej Południowej Walii wykonała 100 pistoletów maszynowych w wersjach 9 × 19 mm Parabellum (50 szt.), 7,65 × 17 mm SR Browning (10 szt.), 9 × 17 mm Short (20 szt.) i .45 ACP (20 szt.). Po testach do produkcji seryjnej skierowano 28 listopada 1941 roku wersję strzelającą nabojem Parabellum.
Do kwietnia 1942 roku wyprodukowano 4800 sztuk pierwszej seryjnej wersji oznaczonej jako Owen Mk 1/42. W 1943 roku rozpoczęto wytwarzanie wersji Mk 1/43 (o zmniejszonej masie). W tym samym roku powstała wersja Mk 2/43, ale wyprodukowano tylko 202 egzemplarze tej wersji, po czym wznowiono produkcję Mk 1/43. W 1944 roku powstała wersja Mk 1/44 posiadająca na lufie mocowanie bagnetu.
Produkcję Owenów zakończono we wrześniu 1944 roku po wyprodukowaniu 45 477 sztuk tej broni.
Charakterystyczną cechą pistoletu maszynowego Owen było umieszczenie gniazda magazynka na górze komory zamkowej. Układ taki wybrano żeby umożliwić strzelcowi przyjmowanie pozycji strzeleckiej leżąc, a jednocześnie uniknąć magazynka dołączanego od boku broni (wystający w bok magazynek w czasie działań w dżungli często zahaczał o rośliny). Owen był też pierwszą bronią fabrycznie malowaną pokryciem w kolorach kamuflażowych.
Oweny cieszyły się dużym uznaniem żołnierzy australijskich i były uważane za lepsze od Austenów.
W 1952 roku pozostające w uzbrojeniu Oweny poddano modernizacji. W 1962 roku do uzbrojenia wprowadzono następcę Owena, pistolet maszynowy F1 (także z magazynkiem dołączanym od góry broni). Jednak jeszcze pod koniec lat sześćdziesiątych Oweny były używane przez żołnierzy australijskich walczących w Wietnamie.
Opis techniczny.
Pistolet maszynowy Owen Mk 1/44 był indywidualną bronią samoczynno-samopowtarzalną. Zasada działania oparta o odrzut swobodny zamka. Strzelanie z zamka otwartego. Zamek dwuczęściowy składał się z trzonu otoczonego sprężyną powrotną, na który nasuwana była przednia część o większej średnicy i masie. Obie części zamka były połączone kołkiem. Zasilanie z magazynka o pojemności 33 naboi, dołączanego od góry broni. Bezpiecznik-przełącznik rodzaju ognia po lewej stronie nad chwytem pistoletowym. Przyrządy celownicze składały się z muszki i stałego celownika przeziernikowego (nastawa 100 jardów). Owen posiadał przedni chwyt i stałą kolbę drewnianą.

</doc>
<doc id="196775" url="https://pl.wikipedia.org/wiki?curid=196775" title="Stanisław Kiszka">
Stanisław Kiszka



</doc>
<doc id="196781" url="https://pl.wikipedia.org/wiki?curid=196781" title="Centrolewica">
Centrolewica

Centrolewica – termin używany na określenie partii o umiarkowanie lewicowych poglądach politycznych i gospodarczych, będących w opozycji do ugrupowań silniej lewicowych, zwłaszcza komunistycznych. Do centrolewicy zalicza się przede wszystkim socjalliberałów oraz większą część zielonych. Ze względu na ewolucję poglądów, większość partii socjaldemokratycznych, wywodzących się historycznie z ruchu robotniczego i socjalizmu, uznaje się współcześnie za centrolewicowe (np. brytyjska Partia Pracy). Partie centrolewicowe akceptują jako zasadę gospodarkę rynkową. W odróżnieniu od gospodarczych liberałów dopuszczają interwencjonizm państwowy (np. znaczący sektor publiczny) oraz znaczne regulacje m.in. w celu ochrony pracowników. Partie te popierają również progresywne opodatkowanie. 
Centrolewicą określa się też koalicje rządowe partii centrowych i lewicowych.

</doc>
<doc id="196783" url="https://pl.wikipedia.org/wiki?curid=196783" title="Józef Pruszkowski">
Józef Pruszkowski

Józef Pruszkowski, pseud. P.J.K. Podlasiak (ur. 1 lutego 1837 w Białej Podlaskiej, zm. 29 stycznia 1925 w Lublinie), polski historyk Kościoła katolickiego, duchowny katolicki, profesor Seminarium Duchownego w Lublinie i Katolickiego Uniwersytetu Lubelskiego, członek Polskiej Akademii Umiejętności.
Życiorys.
Był synem Marcina (urzędnika miejskiego) i Franciszki z Markiewiczów. Uczęszczał do gimnazjum w Białej Podlaskiej (do 1854), następnie studiował w Seminarium Duchownym w Janowie Podlaskim (1854–1857) i Akademii Duchownej w Warszawie (1857–1861); studia w Warszawie ukończył ze stopniem kandydata świętej teologii (1861). W 1860 w Warszawie przyjął święcenia kapłańskie z rąk biskupa pomocniczego warszawskiego Henryka Platera. Był wykładowcą w Zakładzie Biblistyki Nowego Testamentu Seminarium Duchownego w Janowie Podlaskim (1862–1869) oraz sekretarzem biskupa podlaskiego Beniamina Szymańskiego. Za udział w powstaniu styczniowym trafił do więzienia razem z biskupem Platerem (1863–1864); aż do 1905 pozostawał pod ścisłym nadzorem policji carskiej. Niezależnie od wykładów w seminarium w Janowie prowadził prywatne zajęcia z historii Kościoła katolickiego we wsiach podlaskich; w 1881 został zmuszony do opuszczenia Janowa Podlaskiego przez władze jako "niepożądany wśród ludności prawosławnej". Był następnie kapelanem w zakładzie dla nieuleczalnie chorych w Warszawie, proboszczem w Bobrownikach nad Wieprzem (1881-1891), Wąwolnicy (1891–1901), Garbowie (1901–1906), parafii Nawrócenia Św. Pawła w Lublinie (od 1906).
W latach 1906–1919 był profesorem i kierownikiem Zakładu Prawa Kanonicznego Seminarium Duchownego w Lublinie. W 1922 został profesorem honorowym Katolickiego Uniwersytetu Lubelskiego. W latach 1868-1881 nosił godność dziekana dekanatu podlaskiego, od 1905 był kanonikiem, a od 1910 prałatem-kustoszem kapituły lubelskiej. Przez wiele lat wspierał finansowo AU w Krakowie (od 1918 PAU), w 1920 został powołany na członka korespondenta Polskiej Akademii Umiejętności. Współpracował z pismem "Polonia Sacra".
W pracy naukowej zajmował się historią nowożytną Kościoła w Polsce oraz biblistyką Nowego Testamentu. W pracy "Martyrologjum czyli męczeństwo Unii świętej na Podlasiu" (1905–1917, 2 tomy) przedstawił prześladowania duchowieństwa i wiernych katolickich na Podlasiu po 1864, szczególnie w dekanatach bialskim, konstantynowskim, radzyńskim, sokołowskim i włodawskim. Zajmował się polityką carów Aleksandra II i Aleksandra III wobec Kościoła katolickiego i greckokatolickiego oraz stanem szkolnictwa rosyjskiego na Podlasiu. Opublikował m.in.:

</doc>
<doc id="196784" url="https://pl.wikipedia.org/wiki?curid=196784" title="Robert Pershing Wadlow">
Robert Pershing Wadlow



</doc>
<doc id="196788" url="https://pl.wikipedia.org/wiki?curid=196788" title="Zakon Bazylianów Świętego Jozafata">
Zakon Bazylianów Świętego Jozafata

Bazyliański Zakon Świętego Jozafata (bazylianie; łac. "Ordo Basilianus Sancti Josaphat"; ukr. "Василіянський Чин святого Йосафата") – katolicki zakon obrządku greckiego, żyjący według reguły zakonnej Bazylego Wielkiego. Oficjalna nazwa „Bazyliański Zakon Świętego Jozafata” nie jest zbyt popularnym określeniem tego zakonu. W Polsce rozpowszechniona jest nazwa Zakon Świętego Bazylego Wielkiego bądź po prostu „bazylianie”, ponieważ jest to jedyny zakon z istniejących wspólnot bazyliańskich, działający w Europie Środkowo-Wschodniej. Zakon używa skrótu „OSBM”, wspólnego dla wszystkich katolickich zgromadzeń bazyliańskich. Skrótu od nazwy oficjalnej, czyli OBSJ, kongregacja nie posiada. W krajach, gdzie używa się cyrylicy, zakon ma skrót „ЧСВВ”.
Historia zakonu bazylianów św. Jozafata.
Zakon w czasach Rzeczypospolitej Obojga Narodów.
Kształtowanie się zakonu.
Zakon powstał po podpisaniu unii w Brześciu Litewskim w 1596 roku. Założyli go mnisi prawosławni z terytorium Rzeczypospolitej, którzy uznali zwierzchnictwo papieża. Działalność zakonu sprzyjała przejściu na wyznanie katolickie obrządku greckiego prawosławnych mieszkańców Rzeczypospolitej. W 1607 roku metropolita kijowski Józef Welamin Rutski i arcybiskup połocki św. Jozafat Kuncewicz dokonali centralizacji zgromadzeń bazyliańskich.
W 1615 roku Józef Welamin Rutski otrzymał papieskie pozwolenie na studia mnichów bazyliańskich w seminariach rzymskokatolickich w Wilnie, Braniewie, Pradze, Ołomuńcu, Wiedniu oraz w Kolegium Greckim w Rzymie. W celu wzmocnienia zakonu papież Paweł V zezwolił na przyjmowanie do orderu wyznawców Kościoła rzymskokatolickiego wraz ze zmianą obrządku na wschodni. W 1616 roku otwarto pierwszy nowicjat w monasterze Zaśnięcia Matki Bożej w Byteniu.
W 1617 roku pierwsza kapituła generalna, która zebrała się w Nowogródku, zatwierdziła statut zakonu bazylianów, opracowany przez metropolitę Rutskiego i arcybiskupa Kuncewicza. Za wzór wzięto regułę św. Bazylego Wielkiego. Sposób organizacji zakonu zapożyczono od zakonów rzymskokatolickich, a przede wszystkim od jezuitów. W taki sposób została utworzona Wileńska Kongregacja Trójcy Świętej, która jednoczyła pięć klasztorów. W 1624 roku bractwo zostało zatwierdzone przez Kongregację Rozkrzewiania Wiary, a w 1631 roku przez Urbana VIII w bulli "Exponi nobis". Pierwszym protoarchimandrytą został Józef Rutski.
Administracja zakonu.
Według statutu bazylianów, od 1658 roku protoarchimandryta podlegał metropolicie unickiemu i papieżowi. W skład władz orderu wchodzili: protoarchimandryta, prowincjałowie, czterech konsultorów i sekretarz. Ważne dla zakonu decyzje były podejmowane przez kapitułę generalną, która obradowała raz na cztery lata. W skład kapituły generalnej wchodzili: metropolita, protoarchimandryta, arcybiskupi i biskupi, igumeni klasztorów oraz wybrani przedstawiciele z każdego monasteru. Najczęściej zjazdy kapituły generalnej odbywały się w Nowogródku, Żyrowicach i Wilnie.
W 1635 roku król Władysław IV Waza nadał bazylianom przywilej, według którego wyłącznie mnisi bazyliańscy mogli piastować godność biskupa Kościoła unickiego. Przywilej wzmocnił pozycję polityczną i religijną kongregacji. Do końca XVIII wieku prawie wszyscy greckokatoliccy metropolici kijowscy pochodzili z zakonu bazylianów.
W roku 1720 miało miejsce jedno z przełomowych wydarzeń w historii Kościoła greckokatolickiego i zakonu bazylianów. W dniach 26 sierpnia – 26 września obradował w Zamościu synod cerkwi greckokatolickiej. Synod wytyczył nowy kierunek w liturgii greckokatolickiej: latynizacja miała na celu zbliżenie obrządku bizantyjskiego w Kościele unickim do rytu rzymskokatolickiego. Zmiany te podzieliły duchowieństwo greckokatolickie. Stronnictwo, skupione przy soborze św. Jura we Lwowie, rozważało nawet ponowne przejście na prawosławie. Wszystkie monastery greckokatolickie w Rzeczypospolitej synod podporządkował kongregacji bazyliańskiej. Decyzją synodu, zrealizowaną dopiero w 1739 roku, została utworzona Ruska (Polska "vel" Koronna) Kongregacja Opieki Najświętszej Bogurodzicy. W jej skład weszły klasztory, należące do eparchii w Łucku, Włodzimierzu, Chełmie, Lwowie i Przemyślu. Rezydencja protoarchimandryty znajdowała się w klasztorze w Torokaniach pod Kobryniem, zaś prowincjała litewskiego – w Wilnie.
27 grudnia 1742 roku papież Benedykt XIV wydał "breve", na mocy którego zostały połączone w jedną istniejące dotychczas kongregacje bazyliańskie (litewska – Trójcy Świętej i ruska – Opieki Najświętszej Bogurodzicy). Zakon z kolei został podzielony na dwie prowincje: Ruską (Korona) i Litewską (Wielkie Księstwo Litewskie). Funkcję protoarchimandryty pełnili na zmianę przedstawiciele prowincji. "Breve" zostało ogłoszone przez kapitułę generalną w Dubnie w 1743 roku. 11 maja 1744 roku Benedykt XIV w "breve" "Inter pluris" ustanowił nową nazwę kongregacji: Ruski Zakon Świętego Bazylego Wielkiego. ("Ordo Sancti Basilii Magni Ruthenorum").
Wzrost liczby klasztorów bazyliańskich w XVII–XVIII w..
Na początku swojego istnienia bazylianie mieli trzynaście klasztorów (w 1622 roku), do roku 1648 ich liczba wzrosła trzykrotnie – do trzydziestu dziewięciu. W latach 1744–1748 w prowincji litewskiej istniało sześćdziesiąt sześć monasterów z czterysta czterdziestoma sześciu mnichami, w polskiej – sto dwadzieścia dwa klasztory i około sześciuset pięćdziesięciu mnichów. Oprócz tego metropolicie kijowskiemu podlegała archimandria w Supraślu z dwiema rezydencjami i trzydziestoma mnichami. W 1773 roku w prowincji litewskiej było już siedemdziesiąt dwa klasztory (w tym pięćdziesiąt pięć znajdowało się na terenie Białorusi) i sześćset dwunastu mnichów. Największe monastery mieściły się w Połocku, Żyrowicach, Mińsku, Witebsku, Berezweczu, Borunach, Byteniu, Antopolu. Istniały również klasztory na terenie współczesnej Rosji – w Smoleńsku i Wierbiłowie pod Jelnią.
Działalność edukacyjna i wydawnicza.
Pierwszą placówkę edukacyjną bazylianie założyli w 1607 roku w Wilnie, w klasztorze św. Trójcy. Do współpracy zostali zaproszeni karmelici, a w 1621 roku również jezuici. W 1613 roku król Zygmunt III Waza zezwolił zakonowi na tworzenie szkół początkowych i średnich. Językami nauczania były ruski i polski. Bazylianie wprowadzili program edukacji świeckiej na kierunkach teologicznych i humanistycznych.
W XVIII i na początku XIX wieku największe szkoły bazyliańskie miały od trzystu do pięciuset uczniów, co pozwalało im rywalizować w sferze edukacji z jezuitami. Po kasacie zakonu jezuitów w 1773 roku bazylianie przejęli kilka ich kolegiów. Pod koniec XVIII wieku zakon miał około dwudziestu sześciu uczelni.
Bazylianie mieli własne drukarnie w Wilnie, Supraślu, Mińsku, Lwowie, Poczajowie i zajmowali się wydawaniem książek w językach polskim, łacińskim i staro-cerkiewno-słowiańskim. Największa drukarnia bazyliańska w Poczajowie w czasach swojej świetności wydała około trzystu tytułów, przy czym około 40% stanowiła literatura świecka.
Zakon w dobie rozbiorów Polski.
Po I rozbiorze Polski w 1772 roku, diecezje greckokatolickie zostały rozparcelowane i znalazły się w granicach trzech państw: Rzeczypospolitej, Imperium Rosyjskiego i Cesarstwa Austriackiego. W celu uniemożliwienia ingerencji duchownych polskich w sprawy wewnętrzne Rosji i Austrii, na ziemiach zabranych zostały utworzone w roku 1780 dwie nowe prowincje: Najświętszego Zbawiciela w Galicji i świętego Mikołaja na Białorusi. Każda prowincja liczyła po siedemdziesiąt dwa klasztory i ponad sześciuset mnichów.
Bazylianie w Imperium Rosyjskim.
Po roku 1772 sytuacja Kościoła greckokatolickiego stopniowo pogarszała się, szczególnie na ziemiach dołączonych do Cesarstwa Rosyjskiego. Administracja zakonu bazylianów w zaborze rosyjskim podupadła, bowiem Rosja zabroniła jakichkolwiek kontaktów z władzami zakonnymi, które po pierwszym rozbiorze pozostały w granicach Polski. Monastery bazyliańskie na ziemiach rosyjskich zostały podporządkowane miejscowym biskupom unickim. Taka polityka w stosunku do administracji Kościoła greckokatolickiego nie zahamowała jego rozwoju. W roku 1801 liczba klasztorów wynosiła osiemdziesiąt pięć, mnichów – siedmiuset trzydziestu dwóch.
Po ostatecznym zlikwidowaniu Rzeczypospolitej, w zaborze rosyjskim wydano szereg ustaw, ograniczających rozwój sieci parafii greckokatolickich. W 1802 roku zakazano wybierania protoarchimandrytów i prowincjałów, w 1804 roku – zjazdu Kongregacji i kontaktów z Rzymem, w 1820 roku – działalności wydawniczej i oświatowej. W 1828 roku Greckounickie Kolegium pod naciskiem rządu przyjęło postanowienie skasowania „zbędnych” monasterów bazyliańskich. Wszystkie wyżej wspomniane ustawy władz rosyjskich miały za cel przywrócenie wyznawców Kościoła greckokatolickiego (w mniemaniu duchownych prawosławnych „schizmatyków”) na łono Cerkwi prawosławnej.
W 1839 roku na mocy postanowień synodu połockiego wszystkie klasztory bazyliańskie w Cesarstwie Rosyjskim zostały bądź zlikwidowane, bądź przekształcone w monastery prawosławne. Postanowienia nie dotyczyły Królestwa Polskiego. W latach siedemdziesiątych XIX wieku zostały zamknięte klasztory również w Królestwie Polskim, ostatnim był monaster w Warszawie, skasowany w 1875 roku.
Bazylianie w zaborze austriackim.
Katolickie Cesarstwo Austriackie drugiej połowy XVIII wieku wprowadziło politykę józefinizmu, która polegała na wymaganiu od kleru zaangażowania się w sprawy społeczne, czyniąc z duchowieństwa urzędników państwowych. Została również przeprowadzona reorganizacja sieci klasztorów, które podporządkowano poszczególnym biskupom. Po śmierci cesarza Józefa II reformy zaniechano, ale wprowadzonych zmian nie cofnięto. Po III rozbiorze Polski, w roku 1802, rząd austriacki potwierdził wszystkie prawa i przywileje zakonu bazylianów. Przez cały wiek XIX w zaborze austriackim można zaobserwować zanikanie administracji bazyliańskiej. Potwierdza to liczba monasterów około roku 1880: w Galicji – czternaście klasztorów (około sześćdziesięciu mnichów), na Węgrzech – siedem klasztorów.
Reforma dobromilska.
Reforma otrzymała nazwę dobromilskiej (od miejscowości na Ukrainie, gdzie została zapoczątkowana). Inicjatorem reformy zakonu bazyliańskiego był protoihumen galicyjski – Klemens Sarnicki. Zwrócił on uwagę ówczesnego papieża Leona XIII na coraz bardziej pogarszający się potencjał kulturowo-religijny zakonu, z którego w poprzednich wiekach kongregacja była znana. W 1882 roku papież w swoim liście apostolskim "Singulare presidium" polecił jezuitom przeprowadzić reorganizację zakonu bazylianów. Zlecenie reformy jezuitom wywołało oburzenie w środowisku kleru greckokatolickiego, ale także w społeczności świeckiej, które utożsamiało Kościół greckokatolicki z jedyną ostoją budzącej się świadomości narodowej. Obawiano się, że jezuici wykorzystają zaistniałą sytuację do nawracania grekokatolików na łacinników.
Reakcje przeciwników reformy były dwojakie. Duchowni bazyliańscy wysłali protest do papieża, nazywając w nim jezuitów judzicielami i niegodziwcami. Z braku odzewu papieża w 1884 roku świeccy unici zorganizowali we Lwowie wiec, skutkiem którego było wystosowanie protestu do cesarza austriackiego. W 1885 roku, po wysłuchaniu delegacji grekokatolików lwowskich, Franciszek Józef I obiecał, że zajmie się problemem.
Jezuici, pomimo głosów sprzeciwu i niechęci wyznawców greckokatolickich, dyplomatycznie podeszli do wdrażania reformy w życie. Byli dobrze zorientowani w stosunkach polityczno-kulturalnych na Ukrainie. Wszyscy znali język ukraiński. Żeby nie wzbudzać niechęci wśród nowicjuszy i starszego duchowieństwa greckokatolickiego, nie prezentowali otwarcie odmienności swojego obrządku. Dla odprawienia liturgii łacińskiej w każdym klasztorze bazyliańskim było przygotowane oddzielne pomieszczenie. W niektórych klasztorach reformatorzy otrzymali dyspensę na wspólnie posty z bazylianami.
Reforma zakonu bazyliańskiego polegała na zapewnieniu mnichom greckokatolickim wszechstronnego wykształcenia. Nowicjusze uniccy kształcili się pod okiem tymczasowych jezuickich przełożonych z takich przedmiotów jak: gramatyka, historia, język niemiecki, łacina, greka, literatura cerkiewna i religijna oraz retoryka. Skutki gruntownego wykształcenia mnichów bazyliańskich można było dostrzec po kilkunastu latach. Wzrosła liczba powołań, duchowni greckokatoliccy rozszerzyli swoją działalność duszpasterską i oświatową na ukraińskie, białoruskie i rusińskie środowiska emigracyjne za oceanem. W 1896 roku Stolica Apostolska zatwierdziła nową konstytucję kongregacji, po czym zakon bazylianów wznowił swoją działalność duszpasterską. W 1906 roku odbył się pierwszy po reformie zjazd kapituły generalnej.
Najpóźniej reforma dobromilska dotarła na Węgry i do Rumunii, dopiero w latach dwudziestych XX wieku, ponieważ proces przekształcania zakonu został wstrzymany na skutek wybuchu I wojny światowej. Po jej zakończeniu nastąpiły zmiany na mapie politycznej Europy i dzieje zakonu bazylianów należy odtąd rozpatrywać przez pryzmat historii poszczególnych państw.
Zakon bazylianów w Polsce w XX wieku.
Bazylianie w okresie 1918–1939.
Po zakończeniu I wojny światowej i podpisaniu traktatu ryskiego większość klasztorów bazyliańskich znalazła się w granicach II Rzeczypospolitej. W 1931 roku miał miejsce zjazd kapituły generalnej. Na mocy jej postanowień kongregacja została podzielona na następujące prowincje: Najświętszego Zbawcy (Galicja), św. Mikołaja (Zakarpacie) oraz Najświętszego Serca Jezusa (Stany Zjednoczone, Kanada). Główna rezydencja władzy zakonnej została przeniesiona do Rzymu. Zmieniono również nazwę zakonu na "Ordo Basilianus Sancti Josaphat", która została zatwierdzona przez papieża Piusa XI w 1932 roku.
W latach trzydziestych XX wieku nastąpił wzrost liczby powołań. Klasztory bazylianów liczyły wówczas około sześciuset pięćdziesięciu mnichów. W roku 1939 bazylianom umożliwiono prowadzenie audycji w języku ukraińskim na antenie Radia Watykańskiego.
Zakon bazylianów w czasach PRL.
17 września 1939 roku terytoria wschodnie II Rzeczypospolitej znalazły się w granicach ZSRR. Po zakończeniu II wojny światowej również cała Europa Wschodnia należała do bloku komunistycznego. W miarę szerzenia procesu ateizacji społeczeństwa na „ziemiach wyzwolonych” stopniowo redukowano administrację zarówno katolicką, jak i prawosławną. NKWD przeprowadzało masowe aresztowania księży i zakonników, wysyłając ich do łagrów. Represje uderzyły także w zakon bazylianów, pozbawiając ich majątków już w roku 1939 i zabraniając im działalności oświatowej.
W 1945 roku zostali aresztowani wszyscy biskupi greckokatoliccy na Białorusi i Ukrainie. W 1946 roku odbył się pseudosynod greckokatolicki we Lwowie. Pod presją Moskwy Ukraiński Kościół Greckokatolicki włączono do Cerkwi prawosławnej Patriarchatu Moskiewskiego. Do 1950 roku wszystkie klasztory bazyliańskie w państwie Rad zostały skasowane. W państwach bloku socjalistycznego przetrwało kilka klasztorów: w Polsce Ludowej i socjalistycznej Jugosławii.
W Polsce Kościół greckokatolicki działał w ramach administracji Kościoła rzymskokatolickiego, a bazylianie prowadzili pracę duszpasterską na Ziemiach Odzyskanych – wśród ludności greckokatolickiej, deportowanej na skutek akcji „Wisła”. Placówką, wysyłającą misjonarzy bazyliańskich był jedyny w Polsce powojennej klasztor przy ul. Miodowej 16 w Warszawie. W tym klasztorze wznowiony został nowicjat – w 1959 roku.
Odwilż gomułkowska przyniosła poprawę sytuacji Kościoła w Polsce. Stopniowo bazylianie rozszerzali swoją działalność – na północy państwa. Powiększała się liczba zakonników, o czym świadczą powstałe w 1961 roku rezydencja zakonna w Przemyślu, w 1977 roku w Węgorzewie, a w 1982 roku – w Kołobrzegu. W 1983 roku otwarty został drugi w Polsce dom zakonny – w Węgorzewie, który stał się jednocześnie stolicą nowo utworzonej wiceprowincji. Bazylianie w latach 1975–1983 prowadzili działalność duszpasterską w Stargardzie, w latach 1985–1991 również w Olsztynie. Ich parafie w tych miastach zostały przekazane w latach późniejszych greckokatolickim kapłanom diecezjalnym. W 1982 roku została erygowana wiceprowincja zakonu bazylianów Opieki Najświętszej Bogurodzicy.
Sytuacja zakonu w Polsce po upadku komunizmu.
Pierwszym klasztorem, powstałym po upadku komunizmu w Polsce był klasztor w Kętrzynie, założony w roku 1990. Rok później został zwrócony zakonowi klasztor i cerkiew w Przemyślu. W roku 1997 tamże został otworzony drugi monaster. Klasztor przy ul. Miodowej w Warszawie brał czynny udział w odnowieniu struktury zakonów bazyliańskich na Ukrainie, Słowacji i w Rumunii, umożliwiając kandydatom do nowicjatu naukę w swojej siedzibie, a później wysyłając młodych zakonników na Papieski Wydział Teologiczny w Warszawie w celu kontynuacji kształcenia. Według oficjalnych danych z 1 stycznia 2008 roku w prowincji bazyliańskiej funkcjonują cztery klasztory: w Warszawie, Przemyślu, Kętrzynie i Węgorzewie. Społeczność zakonna liczy osiemnastu członków: trzynastu ojców zakonnych, jednego diakona, dwóch braci zakonnych. Pod opieką bazylianów działa jedenaście parafii. Dziesięć znajduje się w województwie warmińsko-mazurskim i jedna w województwie mazowieckim – w Warszawie.
Z klasztoru w Węgorzewie pochodzą dwaj biskupi greckokatoliccy. Są to egzarcha kijowsko-wyszhorodzki – Wasyl Medwit oraz ordynariusz eparchii wrocławsko-gdańskiej – Włodzimierz Juszczak. Dwóch polskich misjonarzy bazyliańskich działa na Ukrainie.
Bazylianie na świecie.
W wyniku reformy dobromilskiej misje i klasztory bazyliańskie zaczęły powstawać na całym świecie. Już w 1897 roku zakonnicy otworzyli pierwszą misję na półkuli zachodniej – w Brazylii. Kolejno bazylianie zakładali klasztory w Kanadzie – w 1902 roku, w Stanach Zjednoczonych – w 1907 i Argentynie – w 1934.
Po zakończeniu drugiej wojny światowej nastąpiły zmiany w administracji zakonnej zarówno w Ameryce, jak i w Europie Wschodniej. W 1947 roku powstały trzy nowe prowincje: na Węgrzech, w Rumunii i Czechosłowacji. Ale w czasie, gdy zakon w Europie Wschodniej przeżywał kryzys, działalność bazylianów w Ameryce rozwijała się. W 1948 roku zostały utworzone dwie prowincje zakonne: w Stanach Zjednoczonych i Kanadzie. Brazylijska wiceprowincja św. Józefa otrzymała status prowincji. W 1964 roku powstała prowincja zakonu w Argentynie. Po ponad stupięćdziesięcioletniej przerwie w roku 1953 został obrany nowy protoarchimandryta (stanowisko to zostało zlikwidowane w Cesarstwie Rosyjskim w 1802 roku – patrz wyżej).
Po upadku komunizmu w Europie Wschodniej zaczął się proces odrodzenia zakonu w Rumunii, na Słowacji, Ukrainie i Węgrzech. Zakon został zaangażowany w odnowienie Kościoła greckokatolickiego w państwach byłego bloku komunistycznego. Na Ukrainie wznowiono działalność wydawnictwa bazyliańskiego we Lwowie „Misjonarz”. W Brzuchowicach na Ukrainie zostało utworzone centrum edukacyjne dla stu pięćdziesięciu studentów.
Formacja zakonna.
Wstąpienie do wspólnoty zakonnej bazylianów odbywa się w kilku etapach:
Herb zakonu bazylianów.
W centrum herbu umieszczona jest płonąca kolumna. Ogień jest znakiem miłości, która określa kierunek w służbie Bogu i ludziom. Kolumna jest także symbolem św. Bazylego, który łączy w sobie cechy realisty, mocno stąpającego po ziemi, i idealisty, który swój duch wznosił ku Bogu. Napis w herbie w języku greckim („Taki był Bazyli Wielki”) odnosi się do założyciela zakonu. Kolumna wyrasta z kręgu ziemi i jest skierowana ku niebu. Ogień i napis są otoczone wstęga. Słońce nad kolumną symbolizuje Zbawcę. W tarczy słonecznej umieszczony jest monogram Jezusa Chrystusa – „IXC”. Krzyż nad literą X w inicjałach jest znakiem podążania za Zbawicielem. Herb otoczony jest wieńcem. Gałąź dębowa w wieńcu jest symbolem trwałości i mocy w trudzie i duchowym rozwoju. Gałąź laurowa symbolizuje eschatologiczną nagrodę dla zwycięzców.
Święci i błogosławieni.
Tradycja życia klasztornego zakonu bazylianów św. Jozafata sięga wczesnego chrześcijaństwa. Regułę zakonną stworzył św. Bazyli Wielki, nie jest on jednak założycielem Zakonu Bazyliańskiego Świętego Jozafata. Za twórcę tej kongregacji jest uważany św. Jozafat Kuncewicz, który żył ponad tysiąc lat później.

</doc>
<doc id="196789" url="https://pl.wikipedia.org/wiki?curid=196789" title="Eszmun">
Eszmun

Eszmun (fen. ; stgr. Ἒσμουνος) – bóg opiekuńczy fenickiego miasta Sydon. 
Istnienia tego bóstwa nie poświadczono wcześniej i było ono nieznane poza obszarem fenicko-punickim.
Uważany za uosobienie siły życiowej, był także bóstwem uzdrawiającym, dlatego Grecy utożsamili go z Asklepiosem, a Rzymianie z Eskulapem. Czczono go również w Tyrze i Filadelfii, Bejrucie, na Cyprze, Sardynii i w Kartaginie. Pierwsza wzmianka o nim pochodzi z 754 r. p.n.e., zawarta w traktacie pomiędzy asyryjskim królem Assurnirari V i Mati’elem, królem Arpadu (wielokroć wspominanym w Starym Testamencie), przy czym Eszmun jest patronem i strażnikiem tej umowy. Później niejednokrotnie pojawia się w sydońskich inskrypcjach świątynnych z epoki perskiej.
Poświęconym mu ptakiem była przepiórka. Jego kobiecy odpowiednik stanowiła bogini Aszima, której kult praktykowano w północnosyryjskim mieście Hamat.
Według podania był zamiłowanym w polowaniach młodzieńcem z Berutu (Bejrutu), obdarzonym namiętną miłością przez Astarte; pragnąc uniknąć jej zalotów, okaleczył się i zmarł. Mimo to bogini przywróciła go do życia w boskiej postaci. Dzięki temu, poprzez śmierć i powstanie z martwych, do pierwotnej funkcji uzdrowicielskiej Eszmuna dołączona została rola bóstwa płodności, umierającego i odradzającego się corocznie. Mit ten wykazuje ścisłą analogię z frygijskim przekazem o Kybele i Attysie, jak również wyraźne odniesienie do greckiego mitu o Afrodycie i Adonisie oraz starszego, babilońskiego o Isztar i Tammuzie (sumer. Inana i Dumuzi). W miejscowości Kabr Szmun (dosł. „grób Eszmuna”) opodal Bejrutu tradycja zachowała pamięć o rzekomym miejscu pochówku bóstwa. 
Źródła greckie zgodnie utożsamiają go z Asklepiosem, co wskazuje na oczywistą ewolucję ku funkcji bóstwa uzdrowicielskiego, które z kolei przejmuje funkcje „młodego boga” Adonisa poprzez rytuał umierania i zmartwychwstawania. Późniejsze identyfikowanie go z Asklepiosem znajduje m.in. potwierdzenie w symbolu kaduceusza jako atrybutu towarzyszącego Eszmunowi (wraz z boginią Hygieią) czy też w przedstawieniu tego bóstwa pomiędzy dwoma wężami (na monecie Bejrutu z początków III wieku). Uzdrowicielską funkcję Eszmuna poświadczają również znalezione wokół jego świątyni (Bustan es-Szeich) liczne figurki wotywne, zwłaszcza dzieci, co sugerowałoby jego szczególną rolę w leczeniu chorób dziecięcych. Wśród zachowanych motywów dekoracyjnych uwagę zwracają związane z kultem ptaki (koguty), gryfy oraz sceny polowań.
W pobliżu Sydonu, nad rzeką Bostrenus (dzis. Nahr el-Awali), znajdowała się świątynia Eszmuna wzniesiona przez króla Sydonu Eszmunazara II. W Bejrucie istniał „święty gaj” poświęcony temu bóstwu. W libańskiej wiosce Bterram odnaleziono podziemną świątynię – "Eszmunit", złożoną z ośmiu pomieszczeń (siedmiu małych, jednego dużego), wykutych w skale i przypuszczalnie należącą do małżonki Eszmuna. 
W punickiej Afryce północnej świadectwa kultu Eszmuna-Eskulapa znaleziono w Dugga, Thizika, Henchir el-Ust. W Kartaginie, gdzie wraz z Baalem (Baal Hadad) i Tanit zaliczał się do głównej trójcy bogów, Eszmun miał świątynię usytuowaną zawsze w obrębie cytadeli na wzgórzu Byrsa (dzisiejsze Wzgórze Odeonu), gdzie później w czasach rzymskich wzniesiono świątynię Eskulapa. Stanowiła ona ostatni punkt oporu obrońców miasta podczas oblężenia i zdobycia go przez Rzymian w 146 r. p.n.e., w trakcie III wojny punickiej. Wiadomo, iż przynajmniej w Kartaginie wstęp wiernych do świątyni tego boga regulowały przepisy nakazujące post i ascezę, być może poprzedzające wtajemniczenie. Na skolonizowanej punickiej Sardynii czczono go z przydomkiem Merreh.
Sanktuarium koło Sydonu.
Jest to najważniejsze miejsce kultowe tego bóstwa i zarazem jedyne w Libanie stanowisko z czasów fenickich zachowane w podobnym stanie (powyżej fundamentów). Znajduje się w miejscowości Bustan es-Szeich, położonej o niespełna 2 km na północny wschód od Sydonu (dzis. Sajda). Ocalałe resztki budowli z różnych epok świadczą o wyjątkowej ciągłości funkcjonowania i o długotrwałym znaczeniu tego miejsca. Jego wybór podyktowany był obecnością źródła wykorzystywanego przy rytuałach leczniczych oraz sąsiedztwem rzeki Awali, przez Greków zwanej Asklepios. 
Początki świątyni wprawdzie pochodzą z końca VII wieku p.n.e., lecz zasadniczo powstała ona w V w. p.n.e., a budowniczym był niewątpliwie Eszmunazar II. Potwierdza to jedna z inskrypcji zachowanych na jego sarkofagu (odkrytym w 1858 r., obecnie w Muzeum Luwru), a wymieniająca wśród jego fundacji także świątynię „świętego boga Eszmuna przy źródle Jidlal koło cysterny”. Prawdopodobnie powiększona została ona przez jego wnuka Bodasztarta. Sanktuarium uległo jednak zniszczeniu już ok. połowy IV wieku p.n.e. i chociaż kompleksu samej świątyni Eszmuna nigdy nie odbudowano, teren wokół niej użytkowano nadal i zabudowywano w późniejszych epokach. Z okresu hellenistycznego pochodzą dwie kolejne świątynie (w tym: Afrodyty-Astarte) i dziedziniec dekorowany efektowną mozaiką przedstawiającą cztery pory roku. Dalszej rozbudowie miejsce to uległo w czasach cesarstwa rzymskiego, z których pochodzi m.in. kolumnada wzdłuż głównej drogi (III w. n.e.), nimfeum z rzeźbami i mozaiką wyobrażającą menady, oraz inne obiekty. Przez wieki utrzymywano także w stanie użytkowym oraz rozbudowywano zespół basenów oraz kanałów. Budowle te i lecznicze wody służyły dla celów pielgrzymkowych jeszcze w okresie wczesnochrześcijańskim, o czym świadczą zachowane w świątynnym kompleksie fundamenty bizantyjskiej bazyliki. 
W 1920 r. dokonano udanych sondaży na tym stanowisku, a w latach 1925-26 podjęto pierwsze wykopaliska. Systematyczne prace wykopaliskowe prowadzone na tym stanowisku przez Maurice Dunanda trwały od 1963 do 1975 r. (przerwane działaniami wojennymi) i pozwoliły na udostępnienie tego miejsca dla celów publicznych.

</doc>
<doc id="196790" url="https://pl.wikipedia.org/wiki?curid=196790" title="Gemini North">
Gemini North



</doc>
<doc id="196791" url="https://pl.wikipedia.org/wiki?curid=196791" title="Bazylianie">
Bazylianie

Bazylianie (łac.: "Ordo Sancti Basilii Magni", skrót: OSBM) – szereg zgromadzeń zakonnych, wywodzących swój rodowód od św. Bazylego Wielkiego, którego "Pisma Ascetyczne" leżą u podstaw konstytucji kongregacji. Istnieje kilka formacji bazyliańskich. W ponad tysiącletniej historii życie zakonników bazyliańskich ulegało modyfikacjom. Do najbardziej znanych reformatorów należą św. Teodor Studyta, św. Teodozjusz Pieczerski, św. Jozafat Kuncewicz, Józef Welamin Rutski.

</doc>
<doc id="196792" url="https://pl.wikipedia.org/wiki?curid=196792" title="Enrico Caruso">
Enrico Caruso

Enrico Caruso, właśc. Errico Caruso (ur. 25 lub 27 lutego 1873 w Neapolu, zm. 2 sierpnia 1921 tamże) – włoski śpiewak początkowo tenor liryczny, później tenor dramatyczny, śpiewak. Nazywany „królem tenorów” w pierwszym 20-leciu XX wieku. 
Obdarzony pięknym głosem śpiewał już w dzieciństwie w kościołach. Studia śpiewu podjął w 1891, zadebiutował w 1894 w Neapolu.
W 1897 został zaangażowany do Teatro Lirico w Mediolanie, śpiewając repertuar werystyczny. Olbrzymi sukces odniósł w 1898 w partii Lorisa podczas prapremiery "Fedory" Giordana. W latach 1898–1900 śpiewał w Teatrze Maryjskim w Petersburgu. Jego światowa kariera rozpoczęła się w 1902 od występu w "Cyganerii" Pucciniego w Monte Carlo, później występował w La Scali i Covent Garden. Od 1903 był pierwszym tenorem nowojorskiej Metropolitan Opera, goszcząc w tym czasie również na wielkich scenach europejskich (m.in. Rzym, Mediolan, Londyn, Paryż). W Metropolitan Opera upamiętnił się przede wszystkim jako Radames w "Aidzie" Verdiego, Książę Mantui w "Rigoletto" Verdiego, Eleazar w "Żydówce" J. F. Halévy’ego. W 1901 występował w Operze Warszawskiej. W grudniu 1920 dostał krwotoku podczas występu na scenie Metropolitan Opera; przewieziony do Neapolu, zmarł kilka miesięcy później.
W młodzieńczym okresie głos Caruso odznaczał się lekkością i jasnym brzmieniem; później, po przejściowej niedyspozycji artysty (1908–09), nabrał ciemnej, barytonowej barwy i odtąd śpiewak zrezygnował zupełnie z lirycznego repertuaru. Caruso miał w repertuarze około 70 partii operowych; był pierwszym tenorem, który zaczął nagrywać swe kreacje na płytach gramofonowych.
Przed wybuchem I wojny światowej stał się ofiarą szantażystów spod Czarnej Ręki.

</doc>
<doc id="196795" url="https://pl.wikipedia.org/wiki?curid=196795" title="Oleszyce">
Oleszyce

Oleszyce – miasto w województwie podkarpackim, w powiecie lubaczowskim, położone na Płaskowyżu Tarnogrodzkim, nad rzeczką Przerwą, dopływem Lubaczówki. Siedziba gminy miejsko-wiejskiej Oleszyce. W latach 1975–1998 miasto administracyjnie należało do woj. przemyskiego. W Oleszycach działa zespół piłkarski i siatkarski „Czarni Oleszyce”.
Oleszyce leżą w historycznej ziemi bełskiej. Prywatne miasto szlacheckie lokowane w 1576 roku położone było w XVI wieku w województwie bełskim.
Dane ogólne.
Według danych z 1 stycznia 2018 Oleszyce liczyły 3041 mieszkańców.
Lokalny ośrodek handlowo-usługowy. Przez miasto przebiega linia kolejowa Lubaczów – Jarosław z przystankiem kolejowym Oleszyce i droga wojewódzka nr 865 Narol – Jarosław.
Historia.
W XV w. Oleszyce były własnością Kormanickich, która od imienia swego protoplasty przyjęła nazwisko Ramsz. W latach 1436–1437 właścicielem był Stanisław Ramsz, ze swoim bratem Nasiągniewem lub Nassagniewem, a w latach około 1450–1462 Ramsz i jego żona Jadwiga z Leliwitów. Kolejnym właścicielem był Jan Ramsz wraz ze swoją matką Heleną z Felsztyna. Od 30 sierpnia 1570 Oleszyce należały do Hieronima (Jarosza) Sieniawskiego, w tym czasie Oleszyce nazwane są "Hieronimowem". Oleszyce rozwijały się w oparciu o rzemiosło i handel, odbywały się w nim targi i jarmarki. Prawa miejskie nadane osadzie w 1576 roku, przez ich właściciela Hieronima Sieniawskiego herbu Leliwa zostały potwierdzone 26 lutego 1578 w Warszawie, przez króla Stefana Batorego. Po śmierci Hieronima Sieniawskiego właścicielką została jego wdowa Jadwiga z Tarłów, a po niej ich syn Adam Hieronim Sieniawski (1576–1619). Potem Oleszyce przypadły córce Adama Mikołaja Sieniawskiego i Elżbiety Heleny Sieniawskiej z Lubomirskich Marii Zofii Sieniawskiej (1698–1771), żonie Stanisława Denhoffa, a potem Aleksandra Augusta Czartoryskiego (1697–1782), wojewody ruskiego. Z ręka wnuczki ks. Aleksandra – Zofii Czartoryskiej (1779–1837), dobra oleszyckie dostaje jej mąż Stanisław Kostka Zamoyski (1775–1856), a potem dziedziczką była jego córka Gryzelda Celestyna Zamoyska (1805–1883), która poślubiła Tytusa Działyńskiego.
Po powstaniu listopadowym w 1831 r., w majątku żony (Gryzeldy Zamoyskich) w Oleszycach, mieszkał tu jeden z dowódców Tytus Działyński – ojciec Anny Potockiej i tu urodził się jej syn 29 kwietnia 1867 r. Jan Nepomucen Potocki herbu Pilawa.
W maju 1863 w pałacu urządzono lazaret dla kilkunastu rannych w bitwie pod Kobylanką. Pielęgnowaniem rannych zajmowała się księżna Jadwiga Sapieżyna.
W 1884 przez Oleszyce przeprowadzono linię kolejową. W 1901 miasto zniszczył wielki pożar, co poskutkowało utratą praw miejskich w 1915 r.
W 1939 r. 21 Dywizja Piechoty Górskiej stoczyła bój pod Oleszycami. Na mocy Traktatu o granicach i przyjaźni III Rzeszy z ZSRR Oleszyce znalazły się pod okupacją sowiecką. 22 czerwca 1941 roku straż graniczna NKWD spaliła więźniów przetrzymywanych w zamku.
Oleszyce odzyskały prawa miejskie w 1989 roku.
Demografia.
Według danych z grudnia 2014 roku miasto miało 3236 mieszkańców.

</doc>
<doc id="196796" url="https://pl.wikipedia.org/wiki?curid=196796" title="Psiar">
Psiar



</doc>
<doc id="196797" url="https://pl.wikipedia.org/wiki?curid=196797" title="Terminal cargo">
Terminal cargo

Terminal cargo – wydzielona część portu lotniczego lub morskiego świadcząca usługi załadunku, wyładunku i magazynowania towarów przesyłanych drogą lotniczą lub morską.

</doc>
<doc id="196798" url="https://pl.wikipedia.org/wiki?curid=196798" title="Grand Prix Węgier 2005">
Grand Prix Węgier 2005

Wyniki Grand Prix Węgier, trzynastej rundy Mistrzostw Świata Formuły 1 w sezonie 2005.
Wyniki sesji.
Wyścig.
 
 
 

</doc>
<doc id="196800" url="https://pl.wikipedia.org/wiki?curid=196800" title="Grendel">
Grendel

Grendel – jeden z głównych bohaterów anglosaskiego poematu heroicznego "Beowulf".
Legenda.
Grendel był potworem nękającym królestwo duńskie rządzone przez króla Hrothgara. Jego siłę stanowiło to, iż nie można było zranić go żadną bronią. Według legendy pokonał go Beowulf, który akurat gościł na dworze duńskim. Beowulf podczas walki oderwał gołymi rękami potworowi jedną z łap powodując jego ucieczkę i wykrwawienie się. Jako trofeum przyniósł królowi olbrzymią głowę potwora.
Etymologia imienia potwora nie jest jasna. Według niektórych teorii oznacza "zgrzytającego zębami", a inni filolodzy imię to wywodzą od "grand" ("piasek, dno morskie"), co by było logiczne biorąc pod uwagę miejsce zamieszkiwania Grendela i jego matki. Źródłosłów nazwy Grendel może również wskazywać na pokrewieństwo z rdzeniem słowotwórczym "grind" oznaczającym szlifowanie, co zostało wykorzystane rozwinięte w interpretacji tego imienia jako "szlifierz", w domyśle: szlifierz ludzkich kości.

</doc>
<doc id="196802" url="https://pl.wikipedia.org/wiki?curid=196802" title="Przestrojnik trawnik">
Przestrojnik trawnik

Przestrojnik trawnik ("Aphantopus hyperantus") – gatunek owada z rzędu motyli.
Rozpiętość skrzydeł tego motyla to średnio 35–42 mm. Ich górna strona ma kolor ciemnobrązowy; u samic występują na przednim skrzydle 3, u samców 2 pawie oczka. Na spodniej stronie skrzydła tylnego, zarówno u samca, jak i samicy występuje 5 bardzo wyraźnych pawich oczek z żółtą obwódką. Gąsienica jest jasnobrązowa.
Zasiedla Europę Środkową i Północną i umiarkowaną strefę Azji.
Dość pospolicie występuje zarówno na suchych, jak i wilgotnych łąkach, także na obrzeżach lasów. Imago można spotkać od czerwca do sierpnia. Dawniej gatunek ten pospolicie występował na terenach pól uprawnych, obecnie, wskutek mechanizacji i chemizacji rolnictwa, szczególnie zaś przez nasilone rozrzucanie obornika, stopniowo wycofuje się z pól uprawnych.
Niemal zawsze siedzi ze złożonymi skrzydłami, wskutek czego widoczna jest ich spodnia strona. Rozkłada je tylko, gdy jest zimno, ale słonecznie (umożliwia mu to lepsze nagrzanie ciała od słońca). Samica składa jaja w charakterystyczny sposób; nie na rośliny, jak robią to niemal wszystkie inne motyle, lecz podczas lotu. Wylęgające się z jaj gąsienice żerują na trawach.

</doc>
<doc id="196804" url="https://pl.wikipedia.org/wiki?curid=196804" title="Bernhard Rudolph Abeken">
Bernhard Rudolph Abeken



</doc>
<doc id="196808" url="https://pl.wikipedia.org/wiki?curid=196808" title="Centrum Plaza">
Centrum Plaza

Centrum Plaza – wspólna nazwa sieci placówek handlowo-rozrywkowych z kinem Cinema City i czasami IMAX 3D, założonych przez firmę Plaza Centers N.V. Firma pierwszą placówkę otworzyła na Węgrzech w 1996 roku.
Aktualnie poza Polską można je znaleźć także w innych krajach Europy: w Bułgarii, Czechach, Grecji, Rumunii, Serbii i na Węgrzech.
W 2007 roku firma przeprowadziła pierwsze transakcje w Indiach, w tej chwili planowane jest otwarcie 6 placówek (pierwsza w 2010 roku).

</doc>
<doc id="196809" url="https://pl.wikipedia.org/wiki?curid=196809" title="Świerzbnica polna">
Świerzbnica polna

Świerzbnica polna ("Knautia arvensis" (L.) J. M. Coult.) – gatunek rośliny należący do rodziny przewiertniowatych. Pochodzi z Europy oraz części Azji (Zachodnia Syberia, Zakaukazie, Kazachstan). W Europie jest pospolity, w Polsce pospolicie występuje na całym niżu i w niższych położeniach górskich.
Biologia i ekologia.
Bylina, hemikryptofit. Siedlisko: obrzeża lasów, zarośla, suche łąki i wzgórza, przydroża, czasami na polach uprawnych (chwast). Przeważnie na glebach luźnych i gliniastych, roślina wapieniolubna. Kwitnie od lipca do września, kwiaty są przedprątne, zapylane głównie przez motyle i pszczoły. W klasyfikacji zbiorowisk roślinnych gatunek charakterystyczny dla All. "Arrhenatherion".
Zastosowanie.
Roślina lecznicza: Ziele i korzeń zawierają saponiny, alkaloidy, kwas kawowy, garbniki. Dawniej były wykorzystywane w medycynie ludowej.
Zmienność.
Roślina zmienna morfologicznie. Występuje w licznych formach związanych z różnymi siedliskami. Różnią się one głównie kształtami liści i owłosieniem liści i łodygi.
Filatelistyka.
Poczta Polska wyemitowała 5 września 1967 r. znaczek pocztowy przedstawiający świerzbnicę polną o nominale 3,40 zł, w serii "Kwiaty polne". Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994 r. Świerzbnica polna pojawiła się też na pierwszym znaczku tej serii o nominale 20 gr, w bukiecie kwiatów polnych.

</doc>
<doc id="196810" url="https://pl.wikipedia.org/wiki?curid=196810" title="CDC-6600">
CDC-6600



</doc>
<doc id="196811" url="https://pl.wikipedia.org/wiki?curid=196811" title="Borówno (powiat bydgoski)">
Borówno (powiat bydgoski)

Borówno – wieś sołecka w Polsce, położona w województwie kujawsko-pomorskim, w powiecie bydgoskim, w gminie Dobrcz, nad jeziorem Borówno (jezioro na Wysoczyźnie Świeckiej).
Wieś wzmiankowana po raz pierwszy około XVI wieku. W XVII wieku Borówno (Borowno) było własnością Żołędowskich. W XIX wieku zajmowało obszar 1785 mórg, natomiast mieszkańców było 94.
Jesienią 1940 r. w okopach pozostałych po działaniach wojny obronnej 1939 r. Niemcy zamordowali ok. 1 tysiąca osób. Byli to głównie mieszkańcy Bydgoszczy i pacjenci zakładu psychiatrycznego w Świeciu. Na południowym krańcu jeziora Borówno znajduje się mogiła zamordowanych.
W latach 1975–1998 miejscowość należała województwa bydgoskiego.
Znajduje się tutaj jezioro Borówno o pow. 43 ha. Nad jeziorem znajduje się ośrodek wypoczynkowy, plaża, a w centrum wsi (ul. Szkolna) przedszkole publiczne oraz szkoła podstawowa. 27 lipca 2015 otwarto nowo powstały ośrodek WOPR (koszt inwestycji 1,7 mln zł).
Usytuowany jest tutaj nieczynny cmentarz ewangelicki.
We wsi znajduje się pomnik przyrody w formie dębowej alei przydrożnej. W chwili powołania aleja zawierała 245 szt. drzew o obwodach od 100 do 380 cm. Drzewa rosną wzdłuż drogi znajdującej się do 2022 w ciągu drogi krajowej nr 5.
W 2021, nad budowaną drogą ekspresową S5, powstało jedno z większych w Polsce przejść dla zwierząt o długości prawie 122 m i szerokości blisko 52 m. Ponadto powstał tu klasyczny wiadukt drogowy o długosci 96 m i szerokości 16 m (próba obciążeniowa miała miejsce 17 listopada 2021).
Sport.
W Borównie odbywają się nieprzerwanie od roku 2008 zawody triathlonowe. Na miejscowym jeziorze zawodnicy płyną, a następnie jadą rowerem i biegną. Rywalizacja rozgrywana jest w konkurencjach:
Zawody odbywają się pod nazwą Triathlon Polska Bydgoszcz-Borówno. Organizatorem jest Towarzystwo Sportowe „TRI SPORT” z Niemcza.

</doc>
<doc id="196812" url="https://pl.wikipedia.org/wiki?curid=196812" title="Władysław Malecki">
Władysław Malecki

Władysław Aleksander Malecki (ur. 3 stycznia 1836 w Masłowie, zm. 5 marca 1900 w Szydłowcu) – malarz realista, pejzażysta, przedstawiciel szkoły monachijskiej w malarstwie.
Życiorys.
Urodził się jako drugi z trzech synów Ignacego i Karoliny z Chmielewskich (starszy brat – Franciszek, młodszy – Bolesław). Maleccy wywodzili się ze zubożałej rodziny szlacheckiej. Ojciec pracował w adm. jako pisarz prowentowy. Niedługo po narodzinach drugiego syna rodzina przeniosła się do Suchedniowa, gdzie Ignacy zostaje kasjerem tamtejszych zakładów górniczych.
W latach 1852–1856 Malecki studiował malarstwo w Szkole Sztuk Pięknych w Warszawie pod kierunkiem Chrystiana Breslauera. W 1856 zatrudnił się w pracowni dekoratorskiej Antonia Sacchettiego jako pomocnik mistrza. Pod jego okiem stopniowo zyskiwał uznanie. W 1861 po raz pierwszy zaprezentował swoje prace na wystawie Towarzystwa Zachęty Sztuk Pięknych.
Dzięki rządowemu stypendium Malecki wyjechał 4 października 1866 do Monachium, aby kontynuować studia. Kształcił się tam pod okiem Eduarda Schleicha Nie występuje jednak w katalogu immatrykulacyjnym Akademii Monachijskiej.
Twórczość.
Na twórczość Władysława Maleckiego nie wpłynął silnie warsztat pierwszego nauczyciela. Jakkolwiek zauważalne są pewne elementy stylu Chrystiana Breslaura – zwłaszcza w 1. okresie monachijskim (1866-1869) – to jednak jest on twórcą ambitnym. Już na pierwszej swojej wystawie dał się poznać jako artysta samodzielny, o wyraźnym, osobistym warsztacie. Pierwsze prace silnie akademickie (m.in. "Niepokalane Poczęcie", "Kościół w Szydłowcu", "Krajobraz wiejski – Chlewiska"). Wpływ mistrza – zarówno w okresie świętokrzyskim, jak i później – ogranicza się do metody tworzenia szkiców do kompozycji większych dzieł, gdzie artysta szczególnie ceni sobie studium z natury, zwłaszcza w plenerze.

</doc>
<doc id="196815" url="https://pl.wikipedia.org/wiki?curid=196815" title="Piaskowce">
Piaskowce



</doc>
<doc id="196816" url="https://pl.wikipedia.org/wiki?curid=196816" title="Wapienie">
Wapienie



</doc>
<doc id="196818" url="https://pl.wikipedia.org/wiki?curid=196818" title="Charente-Maritime">
Charente-Maritime

Charente-Maritime – departament leżący na zachodnim wybrzeżu Francji. Utworzony podczas rewolucji francuskiej 4 marca 1790. W 1941 przemianowany na Charente-Maritime. Nazwę zawdzięcza rzece Charente oraz położeniu nad oceanem.
Administracyjnie należy do regionu Nowa Akwitania (do 2015 roku Poitou-Charentes). Departament jest podzielony na pięć okręgów zwanych "arrondissements" (numer 17 w numeracji francuskich departamentów).
Charente-Maritime jest drugim co do powierzchni departamentem regionu Poitou-Charentes. Jest też jedynym departamentem tego regionu, który ma dostęp do oceanu. Ma bardzo urozmaiconą linię brzegową. Departament znajduje się przy największym estuarium w Europie zachodniej, Żyrondzie. Przez Charente-Maritime płynie wiele rzek; najdłuższą jest Charente.
Charente-Maritime jest najbardziej zaludnionym departamentem regionu Poitou-Charentes. Nie ma w nim dużych ośrodków miejskich, które miałyby cechy aglomeracji, jednak są tam mniej zrównoważone sieci średnich i mniejszych miast, z których głównymi są La Rochelle, Saintes, Rochefort i Royan.
W gospodarce podstawową rolę odgrywa zróżnicowane rolnictwo oraz hodowle skorupiaków, największe we Francji. W Charente-Maritime nigdy nie było wielkich ośrodków przemysłowych. Wiodącym sektorem gospodarki stały się usługi. Prawie trzy czwarte miejsc pracy zajmowane są przez sklepy, administrację, usługi finansowe, zaawansowane usługi i turystykę. Turystyka jest najbardziej dynamicznie rozwijającym się segmentem gospodarki.
Prefektura Charente-Maritime mieści się w 77-tysięcznym mieście La Rochelle. Miasto to znane jest m.in. z powieści Aleksandra Dumasa "Trzej Muszkieterowie".
Produktem regionalnym tego departamentu jest omułek jadalny (Mytilus edulis).
Główne miasta.
(Według spisu ludności INSEE z 2006):
Turystyka.
Dobre warunki klimatyczne, znaczące dziedzictwo architektoniczne i środowiskowe, ciekawe życie kulturalne oraz różnorodna linia brzegowa (atrakcyjne wybrzeże, wyspy) powoduje, że Charente-Maritime jest największym ośrodkiem turystycznym Francji na wybrzeżu Atlantyku, oraz drugim najważniejszym w całej Francji, po Lazurowym Wybrzeżu.

</doc>
<doc id="196819" url="https://pl.wikipedia.org/wiki?curid=196819" title="Royat">
Royat

Royat – miejscowość i gmina we Francji, w regionie Owernia-Rodan-Alpy, w departamencie Puy-de-Dôme.
Według danych na rok 1990 gminę zamieszkiwało 3950 osób, a gęstość zaludnienia wynosiła 597 osób/km² (wśród 1310 gmin Owernii Royat plasuje się na 48. miejscu pod względem liczby ludności, natomiast pod względem powierzchni na miejscu 935.).
Royat jest miejscowością uzdrowiskową, wchodzi w skład aglomeracji Clermont-Ferrand. Położona jest na wzgórzach, które otaczając od zachodu Clermont-Ferrand, a przechodzące dalej w pasmo Chaîne des Puys. Zajmuje powierzchnię 6,62 km², a zamieszkuje ją 4745 mieszk. (1999).
Royat znane jest ze swoich wód termalnych, z których korzystali m.in. Napoleon III i cesarzowa Eugenia. W uzdrowisku leczy się obecnie choroby serca. Royat sąsiaduje z innym znanym uzdrowiskiem Chamalières.
Poza parkiem zdrojowym warto również zobaczyć ufortyfikowany romański kościół Saint-Léger z XI wieku oraz tzw. grotę psa ("grotte du chien"), gdzie wydobywa się dwutlenek węgla.

</doc>
<doc id="196821" url="https://pl.wikipedia.org/wiki?curid=196821" title="Rafineria Gdańska">
Rafineria Gdańska



</doc>
<doc id="196823" url="https://pl.wikipedia.org/wiki?curid=196823" title="Franciszek Latinik">
Franciszek Latinik

Franciszek Ksawery Latinik (ur. 17 lipca 1864 w Tarnowie, zm. 29 sierpnia 1949 w Krakowie) – polski wojskowy, pułkownik piechoty cesarskiej i królewskiej Armii, generał dywizji Wojska Polskiego.
Służbę rozpoczął w Armii Austro-Węgier. Ukończył studia w Akademii Sztabu Generalnego w Wiedniu. Po wybuchu I wojny światowej w 1914 roku dowodził 100 pułkiem piechoty Austro-Węgier, z którym wziął udział w maju 1915 w przełamaniu frontu rosyjskiego w bitwie pod Gorlicami. Później walczył na froncie rumuńskim i włoskim.
Od 1918 służył w Wojsku Polskim. W styczniu 1919 dowodził obroną Śląska Cieszyńskiego przed ofensywą czeską. Od lutego do sierpnia 1920 był wojskowym przedstawicielem rządu polskiego w sporze o Śląsk Cieszyński. W czasie bitwy warszawskiej w sierpniu 1920 roku był wojskowym gubernatorem stolicy oraz dowódcą 1 Armii, z którą odpierał bolszewickie uderzenie na przedpolach miasta. W 1921 roku objął dowództwo garnizonu w Przemyślu. Przeszedł w stan spoczynku w 1925 roku po wejściu w konflikt z piłsudczykami.
Życiorys.
Pochodzenie.
Urodził się w Tarnowie jako syn Antoniego Izydora Latinika (1823–1879), nauczyciela geografii w szkołach średnich, autora prac "Jeografija Galicyi dla szkół ludowych" (1871) i "Obywatel, państwo, rząd, formy rządów" (1878); oraz Kornelii z domu Romer (1840–1874); wnuk Teofila Romera, powstańca krakowskiego; oraz Marianny Łempickej herbu Junosza; prawnuk Ignacego Łempickiego.
Franciszek Ksawery był jednym z kilkorga dzieci. Miał rodzeństwo: Karolinę, Wandę, Jana, Teofila, Zygmunta, Marię i Wiktora. Jego matka zmarła w 1874 roku. Ojciec zmarł w 1879 roku, gdy Franciszek Latinik miał piętnaście lat.
Cesarska i królewska armia (1882–1918).
Edukacja i początki służby.
Franciszek Latinik uczęszczał do gimnazjum w Krakowie. W 1882 roku ukończył Szkołę Kadetów Piechoty w Łobzowie i rozpoczął służbę w wojsku austro-węgierskim. W 1885 roku został mianowany podporucznikiem, zaś w 1889 porucznikiem piechoty. W latach 1889–1891 studiował w Akademii Sztabu Generalnego w Wiedniu. Pełnił służbę w linii, w sztabach jednostek i w Sztabie Generalnym. Pracował w Biurze Kartograficznym Sztabu Generalnego, odbył staż w charakterze szefa sztabu brygady. Następnie był delegowany do Biura Operacyjnego XI Korpusu we Lwowie i do Biura Krajoznawczego Sztabu Generalnego w Wiedniu, z ramienia którego odbył służbowe podróże po Bałkanach z misją sporządzenia strategicznego i taktycznego opisu terenów pomiędzy Bośnią a Albanią. W 1896 awansował do rangi kapitana, a w 1909 – do rangi majora. Został przydzielony do 13 pułku piechoty w Krakowie. Był przez pewien czas komendantem kursów dla oficerów rezerwy, a potem wykładowcą taktyki w wyższej szkole oficerskiej. W 1911 awansował na podpułkownika, w 1913 został przeniesiony do 1 pułku piechoty w Opawie na stanowisko zastępcy dowódcy pułku. W latach 1909–1913 zajmował stanowisko komendanta macierzystej Szkoły Kadetów w Łobzowie.
I wojna światowa.
Po wybuchu I wojny światowej w lipcu 1914 objął dowództwo 2 pułku marszowego i w sierpniu brał udział w ofensywie na Lublin, walcząc pod Annopolem, Ratoszynem, Kraśnikiem, Rozwadowem i Mielcem. 17 września 1914 objął dowództwo 100 pułku piechoty (złożonego w dużej części z Polaków pochodzących ze Śląska Cieszyńskiego), z którym uczestniczył w walkach nad Nidą. Na czele tego pułku wziął udział w bitwie pod Gorlicami – 2 maja 1915 prowadził oddział w ataku na wzgórze Pustki, które stanowiło jedną z głównych pozycji sił rosyjskich na północ od miasta, a następnie w walkach pościgowych pod Bieczem, Jasłem i Jarosławiem.
Dowodzony przez niego pułk zajął się przygotowaniem i zabezpieczeniem przeprawy przez Wisłokę, celem ofensywy na Jasło. Rankiem 6 maja 1915 jego batalion zajął wzgórza na wschód od Jareniówki. Po drugiej stronie rzeki znajdowały się umocnione stanowiska rosyjskie. Mimo natężonego ognia artylerii carskiej oddziałom Franciszka Latinika udało się utrzymać pozycje. Nocą oddziały te weszły do Jasła.
Jako dowódca 100 pułku piechoty Franciszek Latinik nawiązał znajomość ze służącym wówczas w tym pułku artystą Janem Wałachem. Mianował Wałacha malarzem pułkowym, rezygnując z wysyłania go na front.
Jeszcze w 1915 awansował na pułkownika. Po dwumiesięcznej przerwie spowodowanej chorobą objął zastępczo dowództwo XXIII Brygady Piechoty, z którą 26 sierpnia 1915 wkroczył do Brześcia nad Bugiem. Następnie walczył na południowym odcinku frontu wschodniego, aż do czasu ofensywy Brusiłowa w czerwcu 1916. W lipcu 1916 z powodu choroby opuścił front i dopiero w październiku tego roku powrócił na stanowisko dowódcy XXIII Brygady walczącej wówczas na Bukowinie. Wiosną 1917 roku Latinik wraz z XII Dywizją Piechoty został przeniesiony na front włoski nad Soczę (Isonzo). Jesienią 1917 roku dowodzona przez niego brygada wzięła udział w austriacko-niemieckiej ofensywie pod Caporetto, m.in. przy zdobyciu Monfalcone i Aquilei oraz w pościgu aż do rzeki Piave. W lutym 1918 Latinik został przeniesiony na front w Tyrolu i objął dowództwo VIII Brygady Piechoty. W czerwcu 1918 został ciężko ranny.
Wojsko Polskie (1918–1925).
Po wyleczeniu został skierowany na terytorium okupowanego przez Austriaków Królestwa Polskiego. Objął stanowisko dowódcy okręgu wojskowego w Zamościu. 2 listopada 1918, gdy władze austriackie w Zamościu zostały zlikwidowane, Latinik przeszedł do Wojska Polskiego i objął dowództwo miejscowego garnizonu, popierając równocześnie działającą w mieście Polską Komisję Likwidacyjną.
Konflikt o Śląsk Cieszyński.
17 listopada 1918 został mianowany dowódcą okręgu wojskowego w Cieszynie i przystąpił do organizowania oddziałów polskich na Śląsku Cieszyńskim. 23 stycznia 1919 odrzucił ultimatum czeskie żądające ewakuacji sił polskich z tego terytorium i stanął na czele około dwutysięcznego oddziału w walkach przeciwko nacierającym wojskom czeskim. Wyparty z Bogumina, Karwiny i Cieszyna, zatrzymał czeską ofensywę w bitwie pod Skoczowem 29–30 stycznia i doprowadził do zawieszenia broni 31 stycznia. Był członkiem delegacji polskiej do Komisji Rozjemczej utworzonej przez Komisję Międzysojuszniczą w Cieszynie. 22 maja 1919 został dowódcą Frontu Cieszyńskiego, a 30 maja tego roku został mianowany dowódcą 6 Dywizji Piechoty, która była w trakcie organizacji. Od 13 października 1919 do marca 1920 dowodził 7 Dywizją Piechoty i równocześnie Frontem Śląskim. Decyzją Naczelnego Wodza z 23 listopada 1919 został awansowany na generała podporucznika 1 grudnia 1919. Od lutego do sierpnia 1920 był wojskowym przedstawicielem rządu polskiego najpierw przy Komisji Delimitacyjnej polsko-czechosłowackiej w Opawie, a następnie przy Międzysojuszniczej Komisji Plebiscytowej w Cieszynie. Zaprzyjaźnił się z Julianem Fałatem, który zamieszkiwał w Bystrej i w czasie konfliktu o Śląsk Cieszyński wstąpił do wojska.
Bitwa warszawska.
W obliczu postępującej ofensywy bolszewickiej Latinik został przeniesiony do Frontu Północnego i 6 sierpnia 1920 objął dowództwo 1 Armii, która miała bronić przedpola Warszawy na odcinku pomiędzy Modlinem, Zegrzem i Górą Kalwarią. Na wyraźne własne życzenie został w tym samym czasie mianowany wojskowym gubernatorem Warszawy.
W środę 11 sierpnia gazety wydrukowały obwieszczenie generał Franciszka Latinika, wojskowego gubernatora Warszawy o stanie oblężenia, w którym pisał: „1. Na mocy decyzji Rady Obrony Państwa (...) ustanowiony został w mieście stołecznym i w powiatach stan oblężenia, 2. Władza wykonawcza została przekazana mnie, 3. Wszystkie władze miejscowe zostają podporządkowane mnie, 4. Wzywam ludność podległego mi terytorium do bezwzględnego posłuszeństwa rozkazom moim, uprzedzając, że osoby uchylające się od ścisłego przestrzegania rozporządzeń moich, będą karane z całą surowością prawa, aż do kary śmierci włącznie, przez sądy doraźne”.
Podczas Bitwy Warszawskiej 13–16 sierpnia kierował operacjami pod Zegrzem i Radzyminem, odpierając bolszewickie uderzenie na miasto. Podczas działań pościgowych był dowódcą Grupy Południowej 6 Armii, nacierając w kierunku na Tarnopol, Szepetówkę, Stary Konstantynów i Płoskirów.
Swoje refleksje z tego czasu Franciszek Latinik zawarł w publikacji "Bój o Warszawę".
W czasie pokoju.
Po zawieszeniu broni jesienią 1920 został mianowany generałem dywizji. Został powołany na kierownika Kursów Informacyjnych dla wyższych dowódców w Rembertowie pod Warszawą. 20 kwietnia 1921 roku został mianowany dowódcą Okręgu Generalnego „Kielce”. Obowiązki na stanowisku dowódcy okręgu objął 14 maja, po wykorzystaniu urlopu przeniesieniowego, i pełnił je do czasu likwidacji Dowództwa Okręgu Generalnego „Kielce”. Od 20 września do 9 października 1921 roku przebywał w Poznaniu na urlopie „w sprawach familijnych”. Na stanowisku dowódcy okręgu zastępował go wówczas generał podporucznik Eugeniusz Pogorzelski. Od 15 listopada 1921 roku dowodził Okręgiem Korpusu Nr X w Przemyślu. W latach 1920–22 wchodził w skład pierwszej Tymczasowej Kapituły Orderu Virtuti Militari. 3 maja 1922 roku został zweryfikowany w stopniu generała dywizji ze starszeństwem z dniem 1 czerwca 1919 i 10. lokatą w korpusie generałów.
W wyborach parlamentarnych w listopadzie 1922 roku bezskutecznie ubiegał się o mandat poselski z list NZL Polskie Centrum. 30 listopada 1923 minister spraw wojskowych generał Stanisław Szeptycki powołał go na członka Tymczasowego Komitetu Organizacyjnego Budowy Pomnika Nieznanego Żołnierza w Warszawie.
Strajk generałów.
Józef Piłsudski negatywnie odnosił się do Latinika oraz jego aktywności w Przemyślu. W 1924 Latinik znalazł się w konflikcie z piłsudczykami. W wyniku jego wypowiedzi doszło do zbiorowej dymisji grupy oficerów Wojska Polskiego wywodzących się z Legionów, znanej jako „strajk generałów”, oraz związanej z nią ożywionej dyskusji publicystycznej. 9 listopada 1924 Prezydent RP Stanisław Wojciechowski zwolnił Latinika ze stanowiska dowódcy okręgu korpusu. 28 lutego 1925 roku na własną prośbę Latinik został przeniesiony w stan spoczynku.
W stanie spoczynku (1925–1949).
Zamieszkał w Krakowie przy ulicy Studenckiej 2, a następnie przy ul. Helclów. Był aktywny społecznie, działał jako członek Towarzystwa „Rozwój” i prowadził akcję odczytową. Choć nie angażował się politycznie, sympatyzował z Narodową Demokracją. Posiadał przewodnik po Krakowie, w którym były zaznaczone tylko sklepy należące do katolików, jak wspominał jego wnuk: „gdzieniegdzie ręcznie dziadek zaznaczał jakiś punkt i dopisywał "Żyd"”.
Opublikował rozprawy dotyczące swojej roli jako dowódcy wojskowego w konflickie o Śląsk Cieszyński (wyd. 1931) oraz w bitwie warszawskiej (wyd. 1934). Już wcześniej, w 1923 roku, opublikował pracę opisującą udział 100. pułku piechoty w przełamaniu frontu rosyjskiego w bitwie pod Gorlicami w czasie I wojny światowej.
Stanął na czele Centralnego Komitetu Wykonawczego Budowy Pomnika gen. Tadeusza Rozwadowskiego w Krakowie. Staraniem komitetu obywatelskiego z gen. Franciszkiem Latinikiem na czele ufundowano, a następnie 7 listopada 1937 odsłonięto w Kaplicy Loretańskiej kościoła Kapucynów w Krakowie epitafium – popiersie w brązie generała Tadeusza Rozwadowskiego wykonane przez Konstantego Laszczkę.
Po II wojnie światowej, w wieku 81 lat, założył i organizował Związek Emerytów Wojskowych i Wdów. W czerwcu 1945 roku udzielił wywiadu "Dziennikowi Zachodniemu". Jak zanotował dziennikarz August Grodzicki: „Gen. Latinik mieszka w Krakowie. Udaliśmy się do niego z prośbą o udzielenie nam pewnych informacyj dotyczących Śląska Cieszyńskiego i wyrażenie swego poglądu na całą tę sprawę. Gen. Latinik mimo przekroczonej osiemdziesiątki trzyma się doskonale, jest pełen życia i ruchliwości, jest do tej pory bardzo czynny w organizacjach emerytów wojskowych na terenie Grodu Podwawelskiego. Zachował umysł bystry, żywo reagujący na wszystkie aktualne sprawy. Na wspomnienie sprawy Śląska Cieszyńskiego ożywił się od razu”.
Zmarł 29 sierpnia 1949 roku. Został pochowany w grobowcu rodzinnym na Cmentarzu Rakowickim.
Awanse.
Cesarska i królewska Armia
Wojsko Polskie
Ordery i odznaczenia.
Odmówił przyjęcia Orderu Marii Teresy za swoje działania w czasie bitwy gorlickiej, twierdząc, iż może przyjmować odznaczenia już tylko od rządu polskiego.
Źródło.
Rodzina.
W 1902 zawarł związek małżeński z Heleną z domu Stiasny-Strzelbicką (1876–1956), córką notariusza z Białej Edwarda Stiasnego i Józefy Strzelbickiej, adoptowaną przez wuja Stanisława Strzelbickiego. Mieli trzy córki: Annę (1902–1969), Irenę (1904–1974) oraz Antoninę (1906–1989) oraz sześcioro wnucząt: Irenę i Andrzeja Popielów, Janusza i Jerzego Riegerów oraz Jerzego i Jana Vetulanich.
Upamiętnienie.
Jego imieniem została nazwana ulica w Bielsku-Białej oraz skwer w Krakowie (2021).
Figura woskowa przedstawiająca Franciszka Latinika znalazła się w gabinecie figur woskowych w Muzeum Regionalnym PTTK w Gorlicach. 28 stycznia 2019, w ramach obchodów setnej rocznicy bitwy pod Skoczowem, na budynku parafii ewangelickiej w Skoczowie została odsłonięta tablica upamiętniająca fakt stacjonowania tam w czasie bitwy pułkownika Franciszka Latinika jako dowódcy Frontu Śląskiego. Tego samego dnia na Małym Rynku w Skoczowie został odsłonięty mural upamiętniający bitwę skoczowską autorstwa Rafała Roskowińskiego, na którym została przedstawiona postać Franciszka Latinika.
21 sierpnia 2020, w ramach obchodów setnej rocznicy bitwy warszawskiej, na budynku Resursy Obywatelskiej przy ul. Krakowskie Przedmieście 64 w Warszawie została odsłonięta tablica upamiętniająca działalność Wojskowego Gubernatorstwa Warszawy oraz gubernatora Franciszka Latinika w sierpniu 1920. 28 lipca 2020 w Legionowie, również w ramach obchodów setnej rocznicy bitwy warszawskiej, został odsłonięty mural autorstwa Rafała Roskowińśkiego, przedstawiający pośród najważniejszych dowódców wojskowych bitwy warszawskiej generała Franciszka Latinika.
15 sierpnia 2021 w kościele garnizonowym św. Agnieszki w Krakowie została odsłonięta tablica upamiętniająca generała Franciszka Latinika ufundowana przez Instytut Pamięci Narodowej.

</doc>
<doc id="196829" url="https://pl.wikipedia.org/wiki?curid=196829" title="Mars (rakieta)">
Mars (rakieta)



</doc>
<doc id="196835" url="https://pl.wikipedia.org/wiki?curid=196835" title="Mars (program kosmiczny)">
Mars (program kosmiczny)



</doc>
<doc id="196836" url="https://pl.wikipedia.org/wiki?curid=196836" title="Starołęka">
Starołęka

Starołęka (Mała) – dzielnica Poznania, na osiedlu samorządowym Starołęka-Minikowo-Marlewo. Położona jest nad wschodnim brzegiem rzeki Warty.
Wieś duchowna "Starołęka Mała", własność Klasztoru Karmelitów Trzewiczkowych w Poznaniu pod koniec XVI wieku leżała w powiecie poznańskim województwa poznańskiego.
Położenie, obszar i historia.
Obejmuje obszar dwóch dawnych podpoznańskich wsi - Starołęki Małej (potocznie po prostu Starołęki) oraz Starołęki Wielkiej.
W rejonie Starołęki (terasa warciańska) znaleziono najstarsze ślady pobytu człowieka na terenie obecnego Poznania - wyroby krzemienne kultur mazowszańskich z około 20.000-10.000 lat p.n.e. (drugim takim miejscem był Szeląg).
Początkowo była wsią książęcą, a od 1253 miejską. Po 1314 Władysław Łokietek skonfiskował ją miastu i odtąd była wsią szlachecką, następnie mieszczańską, podzieloną na kilka części, będących w posiadaniu różnych rodzin poznańskich, m.in. Macieja Starołęskiego. Starołęka Mała w latach 1408–1413 była własnością Strosbergów, którzy sprzedali ją karmelitom trzewiczkowym od kościoła Bożego Ciała. W połowie XVI wieku funkcjonował tu młyn wodny (tzw. "korzecznik", czyli nasiębierny).
Na przełomie XIX i XX wieku Starołęka stała się dynamicznie rozwijającym przedmieściem przemysłowym Poznania. W 1885 miała 185 ha powierzchni i liczyła 322 mieszkańców, głównie katolików. Były tu 42 budynki mieszkalne. W 1875 oddano do użytku linię kolejową do Kluczborka ze stacją "Luisenhain". W 1886 urządzono przy dworcu stację pocztową. Położenie bezpośrednio przy Warcie i linii kolejowej zwróciło uwagę poznańskich przemysłowców, którzy rozpoczęli tu lokowanie zakładów przemysłowych. Jednym z pierwszych był Roman May, który wzniósł Chemiczną Fabrykę Nawozów Sztucznych w 1879. W 1881 zbudowano nabrzeże przeładunkowe nad Wartą. Dynamiczny rozwój przyniosło ostatnie dziesięciolecie XIX wieku, a od początku XX wieku wieś zaczęła zyskiwać charakter przemysłowy, co wiązało się z poważnym wzrostem cen gruntów. W 1901 powstał znacznych rozmiarów spichlerz nad Wartą, w bezpośrednim sąsiedztwie stacji kolejowej i mostu na Warcie (nieistniejący). W 1905 gmina Mała Starołęka zajmowała 198,5 ha i liczyła 1105 mieszkańców, w większości Polaków i katolików. Bliskość stacji Łęgów Dębińskich sprzyjała również rozwojowi funkcji rekreacyjnej – przy ul. Starołęckiej wyrosły ogródki rozrywkowe, m.in. popularna restauracja ogrodowa Bogusława Kempfa (wcześniej "Zameczek nad Wartą"), czy oberża "Zum Deutscher Kaiser". W 1902 powstała szkoła gminna. W 1905 powiększono i rozbudowano stację kolejową. W 1903 dobudowano do mostu kolejowego kładkę pieszą, co uderzyło w funkcjonującą obok przeprawę promową braci Kanoniczaków. W 1905 przejście piesze oświetliły lampy elektryczne. W tym samym roku skasowano przystanek kolejowy na Dębinie, co wywołało protesty ludności (bezskuteczne).
Licznie powstawały różnego rodzaju towarzystwa, tak polskie, jak i niemieckie. W 1912 założono np. polskie Koło Śpiewackie, czy niemiecki Związek Kombatantów powstały w 1904. W 1905 powołano Towarzystwo Biblioteczne, a w 1908 powstało Towarzystwo Ochotniczej Straży Pożarnej Małej Starołęki.
Starołęki nie omijały też klęski, zwłaszcza pożary. Dwa największe miały miejsce 5 października 1907 w Fabryce Mydła Ludwiga Ascha i 31 lipca 1910 w młynie braci Brummerów.
Po odzyskaniu przez Polskę niepodległości przeprowadzono 11 czerwca 1919 wybory radnych gminy. Do głosowania upoważnione były 803 osoby. 1 października tego roku wybrano pierwszego polskiego sołtysa Starołęki – Kazimierza Wyszyńskiego. W 1921 we wsi mieszkało 1997 osób, w tym 1825 Polaków.
Poznań, przeżywający gwałtowny rozwój gospodarczy, cierpiał na brak gruntów pod rozwój przemysłu i budownictwa mieszkaniowego. Było to przyczyną poszukiwań nowych terenów, o które można by powiększyć obszar miejski. Starołęka Mała (m.in. rejon ul. Maya i ul. św. Antoniego) przyłączona została do Poznania 1 stycznia 1925, wraz z innymi miejscowościami podmiejskimi, m.in. pobliskimi Żegrzem i Ratajami. Przez 10 lat od przyłączenia mieszkańcy nie byli obciążani podatkami gruntowymi. Władze miejskie podkreślały wówczas, że akt włączenia ma wymiar symboliczny – do Poznania wróciła bowiem piastowska Starołęka, która była własnością miejską już w 1253, przy lokacji miasta. Ostatnim sołtysem był Stanisław Grajczak, zamieszkały przy ul. Starołęckiej 41.
Problemem mieszkańców była słaba komunikacja z centrum Poznania. Docierała tu tylko linia autobusowa. Najbliższa pętla tramwajowa znajdowała się na Dębcu, a otwarto ją w 1937. Dostępna była za pomocą kładki przy moście kolejowym na Warcie. Tramwaj na Starołękę dotarł dopiero w 1955. Stan dróg bocznych też był bardzo słaby, były one dziurawe, błotniste i w dużym stopniu nie oświetlone.
Starołękę Wielką (m.in. ul. Żorska, Kotwicza i inne) włączyły w granice miasta niemieckie władze okupacyjne podczas II wojny światowej.
Przemysł.
Dawna Starołęka Mała to w dużej mierze tereny przemysłowe - funkcjonują tam takie zakłady jak:
Przez wiele lat funkcjonowały na terenie Starołęki zakłady:
Historyczne, większe zakłady funkcjonujące na Starołęce:
Inne osobliwości.
Na terenie Starołęki znajduje się stacja kolejowa Poznań Starołęka (na linii Kluczbork – Poznań). Mostem kolejowym wraz z kładką dla pieszych (zamkniętą w roku 2013) Starołęka łączy się z lewobrzeżną częścią miasta - Dębiną położoną na terenie dwóch osiedli samorządowych: osiedla Wilda i osiedla Zielony Dębiec. Przy ulicy Książęcej znajduje się Fort I, natomiast przy ul. Gołężyckiej - Fort Ia. Obydwa obiekty są zabytkowymi elementami zewnętrznego pierścienia fortyfikacji Twierdzy Poznań. Zabytkiem jest też dwór starołęcki, jak również niektóre budynki osiedla robotniczego w rejonie ulic Romana Maya i Bystrej.
Na terenie Starołęki znajdują się kapliczki przydrożne:
17 kwietnia 2019 otwarto przy ul. Starołęckiej Centrum Pozarządowych Organizacji Sportowych (wyczynowych, wiejskich, szkolnych i osób z niepełnosprawnościami).
Prasa lokalna.
Lokalny samorząd osiedlowy wydaje kwartalnik "Nasza Starołęka" o numerze ISSN 1730-5446.
Komunikacja miejska i podmiejska.
Linie tramwajowe:
Linie autobusowe dzienne:
Linie autobusowe dzienne obsługiwane na zlecenie ZTM przez KPA KOMBUS
Linie autobusowe nocne

</doc>
<doc id="196837" url="https://pl.wikipedia.org/wiki?curid=196837" title="Opalenica">
Opalenica

Opalenica – miasto w woj. wielkopolskim, w powiecie nowotomyskim, siedziba gminy miejsko-wiejskiej Opalenica. Położone nad rzeką Mogilnicą, 40 km na zachód od Poznania. 
Prywatne miasto szlacheckie, własność kasztelana rogozińskiego Jana Opalińskiego, około 1580 roku leżało w powiecie kościańskim województwa poznańskiego. W latach 1975–1998 miasto administracyjnie należało do woj. poznańskiego, w Pojezierzu Wielkopolskim. Miasto pierwszego polskiego motocykla.
Według danych GUS z 30 czerwca 2021, miasto liczyło mieszkańców.
Prawa miejskie uzyskała około 1400 r. W mieście znajduje się liceum ogólnokształcące i szkoła zawodowa, poza tym jest ośrodkiem usługowym dla rolnictwa oraz siedzibą cukrowni Opalenica oraz Fabryki Maszyn Rolniczych "Pol-Mot". W pobliżu Opalenicy eksploatowany jest na lokalne potrzeby gaz ziemny.
Herb.
Opalenica pieczętuje się herbem wyobrażającym w polu srebrnym (białym) zielony pęd róży z trzema czerwonymi kwiatami, na który nałożony jest żółty (złoty) klucz w pas. Wizerunek herbowy pochodzi z siedemnastego stulecia – 1616 rok. Herb został ustalony w statucie Gminy z dnia 6 grudnia 2002.
Historia.
Pierwsza wzmianka o Opalenicy – w dokumencie wystawionym przez Władysława Jagiełłę – pochodzi z roku 1393. Miejscowość, określona jeszcze jako wieś, została wówczas przez króla wykupiona z zastawu i darowana jej wcześniejszemu właścicielowi, o imieniu Ticza (czyli Dietrich lub Thietmar) Bar (nazwisko to występuje w dokumentach również w pisowni Ber, Baer i Beer). Lokowanie na prawie magdeburskim musiało odbyć się między 1399 (kiedy była wzmiankowana jako wieś) a 1401, kiedy to w "mieście" Opalenica ufundowano kościół św. Mateusza, ale nie zachował się dokument lokacyjny. Historycy odnotowali dokument z 1404, który niezachował się do dnia dzisiejszego, nadający miastu postrzygalnię, jatkę mięsną, 2 piekarnie, 2 mydlarnie, oraz 2 kramy sukiennicze. W dokumencie z 1405 wymieniony jest opalenicki wójt.
W latach 1405–1435 miejscowość jako zastaw trafiła w ręce Stęszewskich herbu Łodzia, a następnie stała się w latach 1435–1450 własnością Szamotulskich. W 1445 miasto przeszło na własność biskupa poznańskiego Andrzeja z Bnina, herbu Łodzia, który wkrótce przekazał je swemu kuzynowi, kasztelanowi santockiemu Piotrowi z Bnina i Opalenicy. W roku 1453 Piotr jako pierwszy przyjął nazwisko Opaleński, wkrótce zmienione na Opaliński i w rękach jego potomków Opalenica pozostała przez trzy wieki, aż do śmierci Leona Wojciecha Opalińskiego w roku 1775.
Opalińscy posiadali zamek położony poza miastem, nad brzegiem rzeki Mogilnicy, połączonej kanałem z fosą otaczającą budowlę. Zameczek ten odnotowany został po raz pierwszy w 1445. W XV wieku miasto było niewielkie. W 1458 miasto wystawiło jedynie 1 żołnierza na wyprawę na Malbork w czasie wojny trzynastoletniej z zakonem krzyżackim.
W 1539 król polski Zygmunt Stary wystawił miasteczku przywilej na organizację 3 jarmarków rocznie oraz cotygodniowy targ co nie przyczyniło się jednak do znacznego rozwoju miasta. Miejscowość odnotowana została w historycznych dokumentach podatkowych. W 1580 mieszkańcy płacili podatki od 40 domów, 3 włók miejskich oraz 4 piekarni. Odprowadzało je także 6 zagrodników oraz 6 rzemieślników.
Na zlecenie Anny Opalińskiej w 1585 Mateusz Kossior wykonał dla Opalenicy tryptyk ołtarzowy, z którego zachowały się współcześnie tylko predella w Muzeum Archidiecezjalnym w Poznaniu.
W 1607 w mieście odnotowana została miejscowa szkoła, łaźnia oraz cegielnia. W 1627 miasto dotknęła epidemia zarazy. W 1646 król polski Władysław IV odnowił przywilej na organizację targu oraz jarmarków, ale miejscowość w dalszym ciągu miała charakter rolniczy. W 1641 odnotowany został płóciennik, kowal i bednarz, a w 1662 kuśnierz.
W XVIII wieku miasto nawiedziła kolejna zaraza (1708) oraz pożary. W największym datowanym na 1731 w mieście spłonęły 42 domy, plebania oraz szpital odnotowany po raz pierwszy w 1595. W 1747 powstał miejski cech krawców.
Czasy rozbiorów.
W 1793 w wyniku II rozbioru Polski Opalenica znalazła się pod zaborem pruskim. W 1800 miasto liczyło 775 mieszkańców. Po zwycięskim dla Polaków drugim powstaniu wielkopolskim jakie odbyło się w 1806 miasto w latach 1807–1815 znalazło się w departamencie poznańskim w granicach Księstwa Warszawskiego. W 1810 liczba mieszkańców wzrosła do 847 mieszkających w 139 domach.
Od 1815 decyzją kongresu wiedeńskiego dokonano podziału Księstwa Warszawskiego i Wielkopolska ponownie weszła w skład Królestwa Prus jako Wielkie Księstwo Poznańskie, a później Prowincja Poznańska. W 1816 miasto liczyło 828 osób. Zamek Opalińskich, który popadł w ruinę, na polecenie władz pruskich został rozebrany, a fosa zasypana gruzem. W ramach polityki germanizacyjnej w epoce Kulturkampfu władze niemieckie wybudowały szkołę ewangelicką i zbór, aby w ten sposób przyciągnąć tu kolonistów niemieckich. Nazwą miasta w tym okresie była Opalenitza.
Ważnym wydarzeniem było otwarcie 26 czerwca 1870 Kolei Marchijsko-Poznańskiej (Poznań-Zbąszyń – Gubin z odgałęzieniem do Frankfurtu nad Odrą). Sieć kolejową rozbudowano w 1881, kiedy to oddano do użytku linię kolejową do Grodziska Wielkopolskiego. W 1884 powstała cukrownia. Natomiast w 1886 roku otwarto Opalenicką Kolej Wąskotorową (Najstarszą kolej wąskotorową w Wielkopolsce). 14 września 1896 roku na dworcu kolejowym doszło do incydentu, który odbił się echem w parlamencie Rzeszy Niemieckiej. Tłum wiernych zgromadził się tam z orkiestrą i chorągiewkami, aby powitać abpa poznańskiego Floriana Stablewskiego, wracającego z wizytacji parafii w Wielichowie. Komisarz policji Carnap potraktował tę demonstrację jako antyniemiecką i zaczął znieważać słownie zgromadzonych Polaków, aresztując czternastu uczestników powitania, którzy zostali postawieni przed sądem. Pięć lat później arcybiskup przybył na obchody 500-lecia Opalenicy.
W 1912 ludność miasta wynosiła 3529 mieszkańców.
Okres międzywojenny.
Od 27 grudnia 1918 roku Opalenica znalazła się w zasięgu powstania wielkopolskiego. 2 stycznia 1919 r. w mieście zorganizowano oddziały powstańcze, które pod dowództwem Edmunda Klemczaka wyruszyły do walki o wyzwolenie Zbąszynia. Oddział walczył aż do rozejmu, a w trakcie walk poległo 6 powstańców, wśród których pierwszym był Antoni Kozak, którego imieniem nazwano jedną z ulic w mieście. W okresie międzywojennym Opalenica należała do Polski. 14 maja 1922 roku przy cmentarzu parafialnym odsłonięto pierwszy w Polsce pomnik powstańców wielkopolskich.
II wojna światowa.
W czasie kampanii wrześniowej miasto nie znajdowało się w strefie działań wojennych, a jedynym incydentem było zrzucenie dwóch bomb w sąsiedztwie dworca. Opalenica dała nazwę batalionowi ON „Opalenica”. Miasto znalazło się na terenach wcielonych do III Rzeszy. 7 grudnia 1939 roku nastąpiły pierwsze wysiedlenia Polaków do Generalnego Gubernatorstwa. 16 marca 1940 roku aresztowano proboszcza, ks. Teodora Zimocha, który został osadzony w obozie Dachau, a następnie przeniesiony do obozu w Gusen, gdzie zmarł 29 listopada 1940. W roku 1943 nazwa miejscowości została zmieniona na Oppenbach. 26 stycznia 1945 roku do Opalenicy wkroczyła bez walk Armia Czerwona, wyzwalając miasto.
Gospodarka.
W pierwszej połowie XIX wieku w Opalenicy dominującą dziedziną działalności wytwórczej było sukiennictwo produkujące sukno w manufakturach. Dopiero w drugiej połowie tego wieku w mieście zaczęły rozwijać się większe zakłady przemysłowe: cukrownia, fabryka cementu, fabryka wyrobów piaskowych, wytwórnia acetylenu oraz browar.
Okres międzywojenny.
W okresie II Rzeczypospolitej miasto miało charakter usługowo-handlowy. Największymi pracodawcami były miejscowa cukrownia oraz PKP.
Opalenica jest również miejscem narodzin pierwszego polskiego motocykla o nazwie Lech. W latach 1929–1932 funkcjonowała założona przez Wacława Sawickiego, inż. Władysława Zalewskiego oraz opaleniczanina Józefa Braniewicza pierwsza w Polsce fabryka motocykli o symbolicznej nazwie „LECH”. Był to pierwszy polski motocykl produkowany seryjnie, w którym główne elementy konstrukcyjne takie jak silnik, rama, przednie zawieszenie były efektem pracy i myśli jego konstruktora inż. Władysława Zalewskiego. Motocykl został po raz pierwszy publicznie zaprezentowany w 1929 roku na Powszechnej Wystawie Krajowej w Poznaniu. Pojazd został wyróżniony srebrnym medalem tejże imprezy. Niekorzystne przepisy celne, brak konkretnego zainteresowania ze strony resortu obrony utrudniały odpowiedni i zakładany przez pomysłodawców rozwój fabryki. Do zaprzestania produkcji w 1932 roku przyczyniły się także nieudane próby przekształcenia firmy w spółkę akcyjną oraz skutki światowego kryzysu gospodarczego.
Okres PRL.
W okresie PRL największym zakładem produkcyjnym była druga co do wielkości w Polsce cukrownia „Opalenica”. Funkcjonowały także: Spółdzielnia Inwalidów „Krosno” produkująca tkaniny dekoracyjne i stylonowe oraz ok. 40 warsztatów rzemieślniczych.
Zabytki.
Miasto nie posiadało nigdy murów obronnych, gdyż w razie niebezpieczeństwa mieszkańcy chronili się w murach pobliskiego zamku. Sprawiło to, że Opalenica zawsze posiadała raczej luźną zabudowę, zdeterminowaną także przez podmokły teren. Na prostokątnym rynku, z którego wychodziły tylko trzy ulice, znajdował się drewniany ratusz. Do chwili obecnej zachowała się charakterystyczna dla małych miasteczek wielkopolskich parterowa zabudowa rynku. Z ważniejszych zabytków należy wymienić następujące:
Transport.
Opalenica do niedawna była węzłem kolejowym. Przez miasto przebiega magistrala kolejowa Kunowice – Warszawa, która zapewnia bezpośrednie połączenia Opalenicy m.in. z Poznaniem i Zieloną Górą. Linia do Lwówka (wąskotorowa) została ostatecznie rozebrana podczas budowy autostrady A2, linia z Kościana jest już nieużywana do przewozów pasażerskich.
Przez miasto przebiega droga wojewódzka nr 307 Poznań – Nowy Tomyśl. Obwodnica miasta w ciągu drogi nr 307 została otwarta w 2014 r.
Oświata.
Pierwsza wzmianka o szkole w Opalenicy pochodzi z 1607.

</doc>
<doc id="196838" url="https://pl.wikipedia.org/wiki?curid=196838" title="Dragonia">
Dragonia



</doc>
<doc id="196839" url="https://pl.wikipedia.org/wiki?curid=196839" title="Johnny Dodds">
Johnny Dodds

John M. „Johnny” Dodds (ur. 12 kwietnia 1892 w Waveland w stanie Missisipi, zm. 8 sierpnia 1940 w Chicago) – amerykański muzyk jazzowy, jeden z klarnecistów epoki jazzu tradycyjnego.
Życiorys.
Wychował się w Nowym Orleanie. Od 10. roku życia grał na saksofonie altowym i klarnecie, którego lekcji udzielał mu Lorenzo Tio (instrumentalista, teoretyk i nauczyciel gry na klarnecie). Pierwsze muzyczne szlify zdobywał w grupach Eagle i Tuxedo. W latach 1912-1919 współpracował z Kidem Orym. W 1917 grał również w zespole Fate'a Marable'a na statkach wycieczkowych pływających po Missisipi. W 1920 przeniósł się do Chicago, gdzie zaangażował się do zespołu Joe „Kinga” Olivera. Lata 20. to bardzo płodny okres w twórczości Doddsa. Dokonał wówczas nagrań z większością ówczesnych sław jazzu. Grał w wielu zespołach. Wraz ze swoim młodszym bratem, perkusistą Warrenem „Baby” Doddsem, stanowił trzon grup Hot Five i Hot Seven Louisa Armstronga. Współtworzył również King Oliver's Creole Jazz Band oraz nagrywał z zespołem Jelly'ego Roll Mortona, Red Hot Peppers. W 1930 – w rezultacie wielkiego kryzysu zapoczątkowanego przez krach na Wall Street – Dodds, podobnie jak wielu muzyków, popadł w kłopoty finansowe. Mimo to nie opuścił Chicago, które w latach 30. utraciło jazzowy prymat na rzecz Nowego Jorku. W 1938 wrócił do studia nagraniowego, wykorzystując fakt, iż styl nowoorleański ponownie stał się popularny.
W ostatnich latach życia miał poważne kłopoty ze zdrowiem. Zmarł 8 sierpnia 1940 w Chicago, wskutek rozległego zawału serca. W 1987 został uhonorowany przez słynny tygodnik jazzowy, „Down Beat”, który umieścił jego nazwisko w swoim „Panteonie sławy”.
Utworzone zespoły.
• Johnny Dodds Trio • Beale Street Washboard Band • Johnny Dodds' Black Bottom Stompers • Johnny Dodds and His Orchestra • Johnny Dodds Washboard Band • Johnny Dodds Hot Six • Dodds and Parham • Johnny Dodds and His Chicago Boys

</doc>
<doc id="196840" url="https://pl.wikipedia.org/wiki?curid=196840" title="Stomil-Poznań">
Stomil-Poznań

Stomil-Poznań SA – zakład oponiarski zlokalizowany w Poznaniu, o najdłuższej tradycji w Polsce, założony w 1928.
Poznańska spółka akcyjna należy do Polskiej Grupy Zbrojeniowej SA.
Historia.
Przedsiębiorstwo powstało w 1928 z inicjatywy inż. Pawła Nestrypka, który przejął firmę „Pneumatyk” wraz z parkiem maszyn. Produkcję rozpoczęto przy ulicy Starołęckiej, na terenie, na którym wcześniej działała Fabryka Marmolady Reutera (jeszcze wcześniej cegielnia Perkiewicza). Od początku lat 30 XX wieku produkowano opony rowerowe i samochodowe, a od 1934 również opony motocyklowe. W latach 30 XX wieku Stomil nawiązał współpracę z amerykańską firmą General Tire, a jej prezes William O’Neil przybył na rozmowy handlowe do Polski; zakład zatrudnił 3 amerykańskich inżynierów i produkował opony na licencji „General”.
O jakości wyrobów fabryki wypowiedział się podróżnik Kazimierz Nowak, który podczas przemierzania Afryki rowerem korzystał z opon Stomilu:
Krótko przed wybuchem II wojny światowej, opony Stomilu stosowało 2/3 kierowców i 1/3 rowerzystów; otwarto też filię firmy w Dębicy. W 1939 saperzy z jednostki przy ul. Rolnej wybudowali most drewniany na Warcie łączący Stomil z fabryką mydła „Tukan”. Został on spalony około 4–5 września 1939; w tym samym czasie wysadzono most kolejowy na Starołęce. Wcześniej załogę wraz z maszynami i produktami ewakuowano w kierunku Warszawy i Dębicy. Podczas niemieckiej okupacji firma działała pod kierownictwem Continental Gummiwerke AG Hannower. Do pracy zatrudniono robotników przymusowych. W sierpniu 1941 Gestapo aresztowało 60 z nich, 48 zginęło w obozach koncentracyjnych. Po wojnie, 20 lutego 1965, odsłonięto tablicę ku czci zamęczonych w czasie okupacji pracowników, a historię zakładu miała przypominać Izba Pamiątek.
Pierwszą powojenną oponę wyprodukowano 30 kwietnia 1945 i prezentowano, przybraną biało-czerwonymi szarfami, podczas pierwszomajowego święta. Była to opona do samochodu ciężarowego o wymiarach 700x20 z napisem "Polska opona Stomil". Rozpoczęta została odbudowa prawie całkowicie zniszczonej fabryki. W 1949 zakład upaństwowiono mimo wielu wniosków właściciela, Miasta Poznań, by tego nie robić z uwagi na duże znaczenie Stomilu dla budżetu miasta. Przedsiębiorstwo sukcesywnie rozbudowywano i unowocześniano: w 1956 rozpoczęła się budowa budynku biurowego, w 1961 przyłączono Fabrykę Regeneratów w Bolechowie, w 1959 utworzono Centralne Laboratorium Oponiarskie, w 1968 zastosowano komputer jako narzędzie przetwarzania danych (jako pierwszy zakład w branży), w 1984 w Karolinie rozpoczęto pracę w ośrodku badania opon lotniczych.
3 kwietnia 1950 oddano w stanie surowym przyzakładowe gimnazjum i szkołę przemysłową dla uczniów (późniejsze Technikum Chemiczne przy ul. Starołęckiej), którzy pracowali w Stomilu; użytkowanie obiektu rozpoczęto 1 września 1954.
Jednym z powojennych osiągnięć zakładu było wyprodukowanie opony bezdętkowej w 1956. W 1971 rozpoczęto produkcję opon-gigantów do maszyn budowlanych. W tym samym roku zakład miał udział w produkcji płucoserca. W czerwcu 1973 Polski Fiat 125p wyposażony w opony radialne 175 SR-13 D90 („Stomil-Rekord”) zaprojektowane przez przyzakładowy ośrodek badawczy pobił 3 rekordy świata.
9 marca 1972 w fabryce wybuchł pożar, który zajął magazyn mieszanek i część walcowni. Został ugaszony po 4 dniach. Przyczyną pożaru było podpalenie przez jednego z pracowników. 30 grudnia 1972 oddano do użytku odbudowaną walcownię; na uroczystość przybył wicepremier Franciszek Kaim i I sekretarz KW PZPR w Poznaniu Jerzy Zasada.
W 1978, z okazji 50-lecia istnienia firmy, na uroczystą akademię przybyli m.in. minister Mieczysław Dróżdż, sekretarz KW PZPR Józef Świtaj, dyrektor Zjednoczenia „Stomil” Henryk Olejniczak.
W 1992 Stomil został przekształcony w spółkę akcyjną ze 100% udziałem Skarbu Państwa.
Zasłużonym pracownikom przyznawano odznaczenia „Zasłużony dla Stomila w Poznaniu”. Gazetą Samorządu Robotniczego Poznańskich Zakładów Opon Samochodowych „Stomil” od 1954 był „Stomilowiec”.
Dojazd do przedsiębiorstwa zapewnia od 1955 roku linia tramwajowa (do 31 sierpnia 2020 roku pętla i przystanek nosiły nazwę „Stomil”), przedłużona w 1967 w kierunku Starołęki.
Wyroby.
Zakład produkuje:

</doc>
<doc id="196841" url="https://pl.wikipedia.org/wiki?curid=196841" title="Nivea Polska">
Nivea Polska

Nivea Polska Sp. z o.o. – dystrybutor kosmetyków do pielęgnacji skóry i urody działający na polskim rynku, część międzynarodowego koncernu Beiersdorf AG. Siedziba firmy znajduje się w Poznaniu.
W skład Grupy Beiersdorf w Polsce wchodzą spółki:
Historia.
Do II wojny światowej.
W 1890 roku urodzony w Gliwicach dr Oscar Troplowitz zakupił w Hamburgu aptekę od farmaceuty Paula Beiersdorfa i przekształcił ją w odnoszące sukcesy międzynarodowe przedsiębiorstwo.
W latach 20. XX w. spółka Beiersdorf AG rozpoczęła poszukiwania partnerów handlowych w Polsce. Zorganizowano niewielkie dostawy produktów z fabryki w Hamburgu do Polski oraz zarejestrowano wszystkie marki Beiersdorf w polskim urzędzie patentowym. 29 kwietnia 1925 roku Maksymilian Małuszek zarejestrował spółkę pod nazwą "Pebeco Wytwórnia Specyfików Beiersdorfa Spółka z o.o. w Katowicach". Przedmiotem jej działalności, jak zapisano w Rejestrze Handlowym, miało być wytwarzanie i sprzedaż specyfików Beiersdorfa, w szczególności specyfików Pebeco. Nazwa Pebeco wzięła swój początek od pierwszych liter spółki hamburskiej P. Beiersdorf &amp; Co. Spółka sprowadzała z Hamburga również inne wyroby Beiersdorfa, przede wszystkim plastry lecznicze i opatrunkowe.
Po czterech latach, w Poznaniu, 6 kwietnia 1929 roku Maksymilian Małuszek i poznański kupiec Czesław Cegielski sporządzają umowę spółki którą ostatecznie zarejestrowano 20 sierpnia 1929 r. Spółka nosiła nazwę "Pebeco Polskie Wytwory Beiersdorfa Spółka Akcyjna Poznań", Po dwóch latach budowy oddała do użytku nowoczesną, jak na owe czasy fabrykę kosmetyków. Po uruchomieniu wytwórni poznańskiej, przedsiębiorstwo katowickie zlikwidowano. Dyrektorem został Maksymilian Małuszek, pełniący dotychczas tę funkcję w Katowicach. Pod budowę fabryki zakupiono parcelę przy ul. Chlebowej 6 w Poznaniu. Jej otwarcie odbyło się 31 marca 1931 roku. Oprócz produkcji kremów i past, fabryka prowadziła również wyrób plastrów leczniczych i opatrunkowych pod marką Leukoplast, Hansaplast, Poloniaplast i Wistaplast.
W latach 30. fabryka zatrudniała 130 osób i była jedną z największych fabryk Beiersdorfa. Ostateczny kształt fabryki nadano w latach 1937–1939. Działania wojenne we wrześniu 1939 r. nie uszkodziły fabryki, a produkcja trwała nieprzerwanie przez okres wojny i okupacji. Po zbombardowaniu fabryki w Hamburgu, na poznańskim przedsiębiorstwie spoczywał dodatkowy obowiązek: produkcja kosmetyków i materiałów opatrunkowych przeznaczonych dla Wehrmachtu. Budynki fabryki zostały zniszczone podczas walk wyzwoleńczych na początku 1945 r.
Okres PRL.
Po II wojnie światowej na mocy konwencji poczdamskiej w ramach odszkodowań wojennych poznańska fabryka Beiersdorfa przeszła na własność państwa polskiego. Polska uzyskała prawo do produkcji pasty do zębów, plastrów opatrunkowych i kremu Nivea. Na rynku ukazały się pierwsze wyroby fabryki: krem Nivea, olejek orzechowy, zasypki dla dzieci, pasty do zębów, wody do ust, wody kolońskie. Pod koniec roku 1946 rozpoczęto produkcję plastrów opatrunkowych: Leukoplast, Hansaplast oraz środków farmaceutycznych: Haematogen, Tussipect syrop i Tussipect krople. W wyniku tego doszło do specyficznej sytuacji, w której na świecie istniały dwie marki Nivea: polska i międzynarodowa. Znak firmowy był ten sam, jednak asortyment kosmetyków był całkowicie odmienny. Beiersdorf AG z siedzibą w Hamburgu musiał wnosić opłaty licencyjne za sprzedaż kosmetyków Nivea na terenie Polski.
W roku 1946 weszła w życiu ustawa o nacjonalizacji, która objęła również Fabrykę Chemiczno-Farmaceutyczną Pebeco. W 1951 r. otrzymała nazwę "Fabryka Kosmetyków Lechia Przedsiębiorstwo Państwowe w Poznaniu". W latach 50. w Polsce panowała powszechna tendencja koncentracji produkcji, która w przypadku fabryki doprowadziła, w latach 1952–1965, do przyłączenia kilku zakładów kosmetycznych działających na terenie Poznania: Stempniewicz, Żak, Heza, Falkiewicz oraz później – Poznańskie Zakłady Przemysłu Tłuszczowego (powstałe z firmy Tukan i Blask).
Od czasów przedwojennych w fabryce rozwijana była produkcja past do zębów, w której to dziedzinie Lechia była przez kilkadziesiąt lat monopolistą na polskim rynku. Dla potrzeb stale rosnącej produkcji wybudowano i uruchomiono w 1963 r. nowoczesną wytwórnię tub aluminiowych.
W roku 1965, po połączeniu z Poznańskimi Zakładami Przemysłu Tłuszczowego, nazwę przedsiębiorstwa zmieniono na Fabryka Mydła i Kosmetyków „Lechia”. W tym samym roku wypuszczono na rynek pierwszy polski nowoczesny proszek detergentowy IXI 65. W tym samym roku uruchomiono najnowocześniejszą i największą w Polsce wytwórnię mydeł toaletowych i mydeł do prania.
1 stycznia 1970 roku Zjednoczenie Przemysłu Chemii Gospodarczej i wszystkie przedsiębiorstwa w nim zgrupowane dodały do swojej nazwy słowo Pollena, zaczerpnięte z nazwy kremu kosmetycznego produkowanego przez poznańską fabrykę. Stąd przedsiębiorstwo zmieniło nazwę po raz kolejny na "Fabryka Kosmetyków Pollena-Lechia Przedsiębiorstwo Państwowe w Poznaniu", która stała się właścicielem praw do znaku firmowego i marki Nivea w Polsce.
W latach 70., wykorzystując zagraniczne licencje, uruchomiono produkcję nowoczesnych dezodorantów w aerozolu pod marką BAC oraz farb do włosów Koleston. Dla rosnącej produkcji dezodorantów uruchomiono linię produkcji aluminiowych puszek.
Także po raz pierwszy w Polsce uruchomiono produkcję przeźroczystych taśm samoprzylepnych do celów biurowych pod nazwą Collex.
Okres przemian własnościowych.
W latach 90. Pollena-Lechia objęta została Programem Powszechnej Prywatyzacji. Większość jej akcji należała do funduszu inwestycyjnego NFI Octava. We wrześniu 1997 r. NFI Octava, Pollena-Lechia oraz Beiersdorf AG podpisały umowę inwestycyjną, na mocy której Beiersdorf AG stał się udziałowcem spółki. W listopadzie 1997 roku nazwę spółki zmieniono na "Beiersdorf-Lechia S.A." Od tej pory spółka stała się częścią koncernu Beiersdorf, a Nivea w Polsce została włączona do międzynarodowej koncernu.
Przez ponad dwa lata spółka Beiersdorf-Lechia S.A. działała przy ul. Chlebowej, gdzie mieściła się siedziba i administracja oraz przy ul. Gnieźnieńskiej, gdzie znajdowała się fabryka. Prace przy budowie nowego biurowca spółki rozpoczęto w marcu 2003 r., a w marcu 2004 r., po 73 latach, siedziba spółki została przeniesiona. W nowym budynku administracyjnym spółki pracuje 130 osób. Koszt inwestycji – budowa nowego biurowca wyniosła ponad 20 mln złotych i została całkowicie sfinansowana ze środków własnych spółki.
W 2004 roku Instytut Badania Opinii i Rynku Pentor przeprowadził na zlecenie Beiersdorf-Lechia S.A. badanie znajomości i wizerunku firmy. W kontekście uzyskanych wyników okazało się, że niewielu respondentów zna firmę Beiersdorf-Lechia, a wśród nich zaledwie połowa wie, że jest ona producentem kosmetyków marki Nivea. Natomiast prawie wszyscy respondenci wskazywali nazwę "Nivea Polska", jako najbardziej odpowiednią dla producenta kosmetyków tej marki. Stało się to głównym powodem zmiany nazwy spółki na "Nivea Polska S.A." W grudniu 2006 roku Beiersdorf AG stał się w 100% właścicielem Nivea Polska S.A. 31 grudnia 2007 spółka zmieniła formę prawną na spółkę z ograniczoną odpowiedzialnością przyjmując nazwę "Nivea Polska Sp. z o.o."
Współczesność.
W 2007 roku zostało utworzone regionalne centrum logistyczne w Poznaniu dla regionu Północno-Wschodniej Europy. Partner logistyczny Beiersdorfa w Poznaniu zapewnia powierzchnię magazynową dla 35 tysięcy miejsc paletowych dla tego projektu. Tutaj dostarczane są produkty ze wszystkich europejskich centrów produkcyjnych dla tego regionu, a następnie dostarczane do filii Beiersdorfa w Rosji i na Ukrainie, a także do partnerów handlowych Beiersdorfa w krajach Wspólnoty Niepodległych Państw.
Centrum logistyczne dostarcza także wszystkie usługi logistyczne, jak planowanie promocji i jej produkcję, specjalne opakowania oraz etykietowanie produktów oraz wiele innych usług połączonych z dystrybucją produktów. Tygodniowo około 100 tirów wyjeżdża z centrum logistycznego w Poznaniu. Produkty dostarczane są także bezpośrednio do klientów w Polsce, Czechach, na Słowacji i Węgrzech.
W 2008 roku Nivea Polska Sp. z o.o. rozbudowała zakład produkcyjny w Poznaniu i obecnie wytwarza produkty dermokosmetycznej marki Eucerin oraz artykuły pielęgnacyjne linii Nivea Visage, Nivea Body, Nivea Baby, Nivea for Men. W 2008 r. wyprodukowano 8,9 tys. ton kremów i emulsji, czyli ok. 96 milionów sztuk, z czego 90% w wysokości 242,2 mln PLN zostało wysłane do 34 krajów w Środkowej i Wschodniej Europie, Azji, Australii oraz Ameryki Południowej i Afryki.
Zaangażowanie społeczne.
Nivea Błękitne Żagle.
"Nivea Błękitne Żagle" był programem skierowanym do najmłodszych żeglarzy w wieku do 11 lat w latach 2001–2012. Obejmował on 33 kluby żeglarskie, które otrzymywały wsparcie finansowe oraz sprzęt sportowy. Program opiekował się także kadrą narodową polskich „Optimiściarzy” – Nivea Team Poland.
Program realizowany był we współpracy z Polskim Związkiem Żeglarskim (PZŻ) oraz Narodowym Stowarzyszeniem Klasy Optimist (NSKO). Patronowało mu także Ministerstwo Sportu i Turystyki oraz Polski Komitet Olimpijski. Program wspierała marka odzieżowa Henri Lloyd oraz Targi Wiatr i Woda.
Główną ideą akcji Nivea Błękitne Żagle było promowanie żeglarstwa jako sposobu na aktywny wypoczynek dzieci i ich rodzin. Nacisk położony był też na walor edukacyjny, czyli wychowywanie dzieci poprzez sport, stymulujący prawidłowy rozwój psychofizyczny.
Bezpiecznie z Nivea i WOPR.
"Bezpiecznie z Nivea i WOPR" był programem partnerskim firmy Nivea Polska Sp. z o.o. i Wodnego Ochotniczego Pogotowia Ratunkowego realizowanym w latach 2001–2012 na kąpieliskach strzeżonych w gminach nadmorskich oraz w wybranych miejscowościach na terenie całej Polski. Program miał na celu poprawę stanu bezpieczeństwa osób przebywających, kąpiących się i uprawiających sporty wodne nad morzem, na jeziorze czy w basenie.
100 placów zabaw na 100 lat Nivea.
Wiosną 2011 roku Nivea rozpoczęła akcję „100 placów zabaw na 100 lat Nivea”, której celem było ufundowanie i wybudowanie na terenie całej Polski 100 nowych, atrakcyjnych i bezpiecznych placów zabaw, dostosowanych do potrzeb dzieci w różnym wieku. Do udziału w projekcie zaproszone zostały gminy i spółdzielnie mieszkaniowe, których zadaniem było zgłoszenie miejsc, gdzie najbardziej potrzebne są nowe place zabaw. W ciągu tygodnia od momentu rozpoczęcia programu wpłynęło ponad 400 zgłoszeń. 100 placów wybrano w publicznym internetowym głosowaniu. 16 maja 2011 r. otwarto pierwszy ze stu placów zabaw na Osiedlu Bolesława Chrobrego w Poznaniu.
Szkółki piłkarskie Nivea.
"Szkółki piłkarskie Nivea" to kolejny program firmy Nivea mających na celu propagowanie aktywnego psychofizycznego rozwoju, zwłaszcza dzieci, wartości rodzinnych i zacieśniania więzi łączących lokalne społeczności. Na oficjalnej inaugarcji programu, która miała miejsce 15 lutego 2012 r., obecni byli piłkarz Ronald de Boer oraz szkoleniowiec Eddie van Schaick, przedstawiciele szkółki piłkarskiej „Akademia AFC Ajax”, z którą Nivea podjęła współpracę. Program jest odpowiedzią na potrzeby wielu szkół podstawowych i klubów sportowych, które nie mają dostępu do nowoczesnych metod treningowych, szkoleń dla trenerów, a także nowoczesnego sprzętu treningowego.

</doc>
<doc id="196845" url="https://pl.wikipedia.org/wiki?curid=196845" title="Nivea">
Nivea

Nivea (łac. "niveus" – śnieżnobiały) – linia produktów kosmetycznych międzynarodowego koncernu Beiersdorf AG z Hamburga w Niemczech.
Pierwszym produktem tej linii było Nivea Seife "(mydło Nivea)", które zostało wprowadzone na rynek w 1906 przez firmę „Beiersdorf &amp; Co”, której właścicielem był wówczas Oskar Troplowitz, farmaceuta, urodzony w 1863 w Gliwicach. Żona Troplowitza Gertruda nadała temu mydłu nazwę Nivea, z łacińskiego niveus/nivea/niveum (śnieżno-biały). W 1911 pojawił się słynny Nivea Creme (krem Nivea). Produkt został stworzony dzięki zakupieniu przez Oskara Troplowitza od chemika dr. Isaaca Liftsūtza patentu na wytwarzanie eucerytu. Troplowitz wspólnie z dermatologiem Paulem Gersonem Unną opracowali recepturę kremu wykorzystując właściwości eucerytu jako substancji tworzącej stabilną emulsję tłuszcz-woda.
W Polsce między I a II wojną światową produkcja środków kosmetycznych z serii Nivea odbywała się w firmie Pebeco Wytwórnia Specyfików Beiersdorfa Spółka z o.o. najpierw od 1925 w Katowicach, a następnie od 1930 w Poznaniu. Po II wojnie światowej produkcję kremu pod marką "Nivea" kontynuowała państwowa firma Pollena-Lechia w Poznaniu – obecnie Nivea Polska Sp. z o.o. – spółka-córka Beiersdorf AG. Przez pewien czas krem Nivea produkowany był także w Warszawie m.in. przez firmę Uroda.
Skład kremu do skóry.
Podstawą odkrycia Oskara Troplowitza był euceryt, naturalny środek emulgujący uzyskiwany z tłuszczu wełny owczej (lanoliny). Euceryt był pierwszym znanym środkiem pozwalającym na utworzenie stabilnej emulsji tłuszcz-woda. Euceryt jest alkoholem lanolinowym z wysoką zawartością cholesterolu i wykazującym niski potencjał alergiczny.
Alkohol lanolinowy to naturalny produkt składający się z mieszaniny lipidów wyekstrahowanych z wosku wełny owczej. Głównymi składnikami są: cholesterol (30%), lanosterol i związki lanosterolo-podobne (27%). Wysokołańcuchowe "n"-alkohole alifatyczne C18 do C30 stanowią około 20% masy.
Skład współczesnej Nivei pozostał praktycznie taki sam, jak w oryginalnym przepisie: gliceryna, pantenol, kwas cytrynowy, woda, euceryt (jako środek emulgujący) i substancje zapachowe.
Pełny skład kremu:

</doc>
<doc id="196846" url="https://pl.wikipedia.org/wiki?curid=196846" title="Beiersdorf (przedsiębiorstwo)">
Beiersdorf (przedsiębiorstwo)

Beiersdorf AG – międzynarodowy koncern kosmetyczny z siedzibą w Hamburgu, w Niemczech. Producent kosmetyków, m.in. marki Nivea.
Początki firmie dało założone w drugiej połowie XIX w. w Altonie niewielkie laboratorium farmaceutyczne Carla Paula Beiersdorfa. W roku 1890 zadłużone, zatrudniające 11 pracowników laboratorium odkupił z finansową pomocą rodziny młody farmaceuta żydowskiego pochodzenia, Oskar Troplowitz. Pozostawił on dotychczasową nazwę „Beiersdorf”, dodając do niej jedynie suplement „&amp; Co”. Dwa lata później Troplowitz zakupił nową działkę przy ówczesnej Lockstedter Weg w Altonie (obecna Unnastrasse), gdzie zbudował nowy zakład produkcyjny. Od 1 listopada 1892 mieściła się tam główna siedziba przedsiębiorstwa.
W 1911 r. Troplowitz współpracując z dermatologiem, prof. Paulem Gersonem Unną, wprowadził na rynek najbardziej znany kosmetyk w historii – krem „Nivea”.
W 1914 r. zakład zatrudniał już ponad 500 pracowników i sprzedawał swe produkty w wielu krajach świata.
Po dojściu do władzy przez nazistów przedsiębiorstwo poddano przymusowej .
W Polsce posiada zakład produkcyjny w Poznaniu – występujący jako spółka-córka Nivea Polska Sp. z o.o. – dawniejsza Pollena-Lechia.

</doc>
<doc id="196848" url="https://pl.wikipedia.org/wiki?curid=196848" title="Mafiaboy">
Mafiaboy

MafiaBoy, właściwie Michael Calce (ur. 1984) – pseudonim kanadyjskiego przestępcy komputerowego.
Jako uczeń szkoły średniej z Montrealu w Kanadzie, w wieku 15 lat, w lutym 2000 r. wykonał serię ataków typu DoS na serwery m.in. Yahoo!, CNN, eBay i Amazon.com.
Został skazany w roku 2001 w wyniku operacji prowadzonej przez stróżów prawa USA i Kanady. Podejrzewany był też o atak na dostawcę usług internetowych, firmę Outlawnet, w mieście Sisters w stanie Oregon. Przyznał się do większości zarzucanych mu przestępstw, z wyjątkiem ataku na Outlawnet.
Adwokat MafiaBoya, Yan Romanowski, udowadniał przed sądem, że programy, jakimi posłużył się młody włamywacz, są dostępne w każdej chwili w internecie i ataki typu DDoS nie wymagają nadzwyczajnych umiejętności informatycznych. MafiaBoy posłużył się programem o nazwie "Tribe Flood Network", napisanym przez niemieckiego hakera z Hanoweru o pseudonimie "Mixter". Linią obrony był fakt posiadania niewystarczających zabezpieczeń systemów komputerowych przez zaatakowane firmy.
Straty poniesione na skutek ataków przypisywanych MafiaBoyowi wyceniono na ponad 1,7 miliarda USD.

</doc>
<doc id="196849" url="https://pl.wikipedia.org/wiki?curid=196849" title="Pollena-Lechia">
Pollena-Lechia



</doc>
<doc id="196852" url="https://pl.wikipedia.org/wiki?curid=196852" title="Beiersdorf-Lechia S.A.">
Beiersdorf-Lechia S.A.



</doc>
<doc id="196853" url="https://pl.wikipedia.org/wiki?curid=196853" title="Olimpijka (autostrada)">
Olimpijka (autostrada)

Olimpijka – potoczna nazwa planowanej w latach 70. XX wieku autostrady Berlin – Moskwa. Jednym z powodów podjęcia decyzji o budowie były zbliżające się igrzyska olimpijskie w Moskwie w roku 1980. Zapadła decyzja, że przed Igrzyskami, w Polsce zostanie oddany jedynie odcinek od Wrześni do Warszawy. Od lat. 70. wokół Poznania istniał już zmodernizowany dwujezdniowy odcinek drogi E8 (m.in. Berlin – Moskwa) o długości ok. 66 km kończący się we Wrześni, co zdecydowało o wyborze punktu początkowego autostrady.
Początkowo (1976) podjęto prace na odcinkach Września – Konin i Nieborów – Warszawa. Pierwszy z wymienionych odcinków jest jedynym, który został – z dużym opóźnieniem – zbudowany w czasach PRL. Budowa odcinka w Nieborowie została porzucona w 1980 roku. Obecnie oba odcinki "Olimpijki" są częścią autostrady A2.
Odcinek Września – Konin.
Budowa tego fragmentu była bardzo powolna i pierwszy jego odcinek Września – Sługocin (34 km) oddano do użytku w 1985. Do 1989 autostrada została przedłużona do Konina (kolejne 14 km). Obecnie odcinek ten stanowi część autostrady A2.
Jako że autostrada powstawała w okresie Zimnej Wojny, nie zapomniano o militarnej funkcji potężnego pasa utwardzonej ziemi. Około 2 km na wschód od Wrześni obie jezdnie były wytyczone jedynie farbą na 27-metrowej szerokości pasie asfaltu, pozwalając na utworzenie 2,5-kilometrowego tzw. drogowego odcinka lotniskowego wraz z zatokami dla samolotów. Taka konstrukcja drogi istnieje do dzisiaj, wzbogacona jedynie o stalowe bariery pomiędzy jezdniami oraz oddzielające jezdnie od zatok.
Odcinek Nieborów – Warszawa.
Ten fragment "Olimpijki" aż do 2010 roku pozostawał nieukończony, jednak do tego czasu pozostawało po nim kilka wybudowanych wiaduktów, mostów i przepustów, przecinka w Puszczy Bolimowskiej (a w niej dwupasmowa droga leśna z resztkami asfaltu) oraz 700-metrowy odcinek asfaltowej drogi donikąd. Jednym z obiektów były rzędy filarów, które miały dźwigać wiadukt nad planowaną, północną linią Centralnej Magistrali Kolejowej do Gdańska (również nieistniejącą).
Odcinek Bolimów – Wiskitki bywał zaznaczany na niektórych mapach jako "autostrada w budowie". Prawie na całej jego długości pozostawała droga gruntowa wykorzystywana przez miejscową ludność. Ślady prac ziemnych i leśnych były widoczne na zdjęciach satelitarnych i lotniczych do Strykowa.
W styczniu 2010 w ramach budowy autostrady A2 rozpoczęto wycinkę drzew oraz przygotowania do demontażu istniejących konstrukcji wiaduktów.
23 czerwca 2010 została zlikwidowana pierwsza z pozostałości dawnej budowy – wysadzono w powietrze niedokończony wiadukt na skraju Puszczy Bolimowskiej. Fragment został w całości oddany do użytku w 2012 roku.
W nocy z 6 na 7 czerwca 2012 roku oddano do ruchu ostatni budowany odcinek nowej autostrady w okolicach Wiskitek. Sprawiło to, że dawną "Olimpijką" można – po 36 latach od rozpoczęcia pierwszej budowy – przejechać z Warszawy przez Poznań do Berlina i dalej, w ogóle nie zjeżdżając z autostrady.

</doc>
<doc id="196857" url="https://pl.wikipedia.org/wiki?curid=196857" title="Jerzy Bajan">
Jerzy Bajan

Jerzy Bajan (ur. 4 czerwca 1901 we Lwowie, zm. 27 czerwca 1967 w Londynie) – pułkownik pilot Wojska Polskiego.
Życiorys.
Początek kariery wojskowej.
Urodził się 4 czerwca 1901 we Lwowie. Był synem architekta, krewnym Zdzisława Peszkowskiego.
Kształcił się w Stanisławowie. Po odzyskaniu przez Polskę niepodległości, w wieku 17 lat w 1918 wstąpił do nowo organizowanego Wojska Polskiego. Podczas wojny polsko-ukraińskiej uczestniczył w obronie Lwowa jako jeden z „Orląt Lwowskich”. Służąc w kawalerii, następnie w piechocie, walczył w 1920 w wojnie polsko-bolszewickiej w kampanii kijowskiej jako żołnierz piechoty.
Od 16 stycznia do 20 czerwca 1921 roku był uczniem 37. klasy Szkoły Podchorążych Piechoty. 20 lipca 1922 został mianowany z dniem 1 maja 1922 podporucznikiem w korpusie oficerów aeronautycznych i wcielony do 3 pułku lotniczego w Poznaniu. Pomimo początkowych problemów zdrowotnych, ukończył Oficerską Szkołę Lotniczą w Grudziądzu oraz kurs wyższego pilotażu w Szkole Pilotów w Bydgoszczy jako pilot myśliwski. Został awansowany do stopnia porucznika ze starszeństwem z dniem 1 czerwca 1920. W 1928 był zweryfikowany w korpusie oficerów lotnictwa z lokatą 8. W 1927 służył w 114 eskadrze myśliwskiej 11 pułku myśliwskiego w Lidzie, od 1928 przeniesionej w skład 2 pułku lotniczego w Krakowie jako 122 eskadra myśliwska. Z dniem 1 stycznia 1931 awansował na kapitana w korpusie oficerów zawodowych aeronautyki.
Dokonania sportowe.
Podczas służby w eskadrze myśliwskiej, jego pasją, którą doskonalił, stała się akrobacja lotnicza. Bajan stał się twórcą akrobacji zespołowej w Polsce – z Karolem Pniakiem i kpr. Stanisławem Mackiem sformował zespół nazywany „trójką krakowską” lub „trójką Bajana”, prezentujący figury akrobacji na trzech samolotach myśliwskich PWS-A, których skrzydła były połączone ze sobą sznurami podczas lotu.
Oprócz pokazów, zaczął również uczestniczyć w zawodach lotniczych. W 1929 wziął udział w III Locie Małej Ententy i Polski, zdobywając nagrodę za najlepsze przygotowanie wojskowe. W lipcu i sierpniu 1930 roku wziął udział na samolocie RWD-4 w międzynarodowych zawodach samolotów turystycznych Challenge 1930, dobierając jako członka załogi szefa mechaników eskadry Gustawa Pokrzywkę, z którym następnie kilka razy latał w załodze. Zajął w nich dopiero 32. miejsce, lecz osiągnięciem było samo ukończenie trudnych zawodów (wśród 35 sklasyfikowanych załóg, na 60 startujących).
W 1931 roku na mityngu lotniczym w Zagrzebiu zwyciężył w konkursie akrobacji. W dniach 22–31 lipca 1932 wziął udział na prototypie PZL P.11 w III Międzynarodowym Mityngu Lotniczym w Zurychu ("wyścigu alpejskim"), zdobywając drugie miejsce i pokonując myśliwce z kilku krajów (zajęcie pierwszego miejsca przez pilota jugosłowiańskiego oprotestowano, z powodu używania przez niego dodatków do paliwa). W dniach od 12 do 28 sierpnia 1932 Jerzy Bajan wziął udział ponownie w zawodach Challenge 1932, na samolocie PZL.19, które ukończył na 11. miejscu (na 43 załogi). W maju 1933 wziął udział z P. Dudzińskim na dwóch PZL.19 w zlocie gwiaździstym na I Międzynarodowy Lot Alpejski do Wiednia, pokonując w dwóch etapach rekordową trasę Warszawa-Charków-Leningrad-Lwów-Wiedeń i zdobywając I miejsce w zlocie. Podczas samego Lotu Alpejskiego, na skutek podmuchu wiatru po starcie koło Treibach, samolot Bajana i Pokrzywki spadł na drzewo i spłonął, obaj lotnicy zdołali wyskoczyć.
W ostatnich międzynarodowych zawodach Challenge 1934, organizowanych w dniach 28 sierpnia – 19 września 1934 w Warszawie, Bajan wraz z mechanikiem Gustawem Pokrzywką zajął pierwsze miejsce na samolocie RWD-9. Zwycięstwo to uczyniło go jednym z najpopularniejszych lotników w Polsce, został za nie odznaczony Krzyżem Oficerskim Orderu Odrodzenia Polski. Silnik „G. R. Skoda” na potrzeby maszyn zarówno Bajana, jak i drugiego w klasyfikacji Stanisława Płonczyńskiego skonstruował inż. Stanisław Nowkuński.
Lata międzywojenne i II wojna światowa.
W drugiej połowie lat 30. Bajan awansował do stopnia majora. Po odbyciu stażu w Wielkiej Brytanii, został szefem wyszkolenia w Wyższej Szkole Pilotażu w Grudziądzu. W latach 1936–1937 był słuchaczem rocznego kursu w Wyższej Szkole Lotniczej przy Wyższej Szkole Wojennej w Warszawie. Na stopień podpułkownika został mianowany ze starszeństwem z 19 marca 1939 i 22. lokatą w korpusie oficerów lotnictwa, grupa liniowa. W tym czasie pełnił służbę w Komendzie Grupy Szkół Lotniczych w Warszawie na stanowisku oficera do spraw wyszkolenia ogólno-lotniczego. 15 czerwca 1939, w stopniu podpułkownika, objął stanowisko komendanta Szkoły Podchorążych Lotnictwa – Grupa Taktyczna w Centrum Wyszkolenia Oficerów Lotnictwa w Dęblinie.
Po wybuchu II wojny światowej, 2 września, podczas niemieckiego nalotu bombowego na Dęblin, został ciężko raniony odłamkiem bomby w lewą rękę, po czym utracił do końca życia władzę w dłoni. Wraz z innymi polskimi pilotami, przedostał się w 1940 do Francji, następnie do Wielkiej Brytanii. W RAF otrzymał numer służbowy P-1499. Z uwagi na niepełnosprawność, pełnił tam funkcje sztabowe, jednakże okazjonalnie w dalszym ciągu latał, sporządziwszy sobie hak mocowany do lewej dłoni, którym mógł częściowo obsługiwać przyrządy sterownicze samolotu. Początkowo służył w Inspektoracie Polskich Sił Powietrznych. Od 7 kwietnia do 17 października 1941 był pierwszym polskim oficerem łącznikowym w sztabie dowództwa szkolenia lotniczego RAF (dowódcą polskiego lotnictwa szkolnego). W 1942 brał udział w lotach bojowych w 316 dywizjonie myśliwskim. Od 1 czerwca 1943, po śmierci Stefana Pawlikowskiego, został polskim oficerem łącznikowym w sztabie dowództwa lotnictwa myśliwskiego ("RAF Fighter Command"). Stanowisko to – faktycznie dowódcy polskiego lotnictwa myśliwskiego, pełnił do końca istnienia tej funkcji. Uzyskał w tym czasie awans do stopnia pułkownika.W czasie II wojny światowej wykonał łącznie 28 lotów bojowych i 4 operacyjne, za co odznaczony został dwukrotnie Krzyżem Walecznych.
Okres powojenny.
Po wojnie, pozostał na emigracji w Londynie, utrzymując się z renty. Działał w Stowarzyszeniu Lotników Polskich w Wielkiej Brytanii, będąc przez pewien okres jego prezesem, następnie przewodniczącym Komitetu Wykonawczego Stowarzyszenia. Komisja pod jego kierownictwem opracowała listę zestrzeleń polskich lotników podczas II wojny światowej, znaną następnie jako „lista Bajana”. Został powołany do składu emigracyjnej Kapituły Orderu Odrodzenia Polski, 10 kwietnia 1961 wybrany Skarbnikiem tego gremium. Był też współorganizatorem Polskiego Klubu Szybowcowego w Lasham. 21 grudnia 1953 został powołany przez Prezydenta RP na uchodźstwie do składu Głównej Komisji Rozjemczej.
Pod koniec życia cierpiał na chorobę Parkinsona, która uniemożliwiała mu poruszanie i porozumiewanie się. Zmarł 27 czerwca 1967 w Londynie. Został pochowany na cmentarzu w Northwood, w Londynie. W tym miejscu spoczęła jego żona Maria, zmarła 27 grudnia 1967.
Upamiętnienie.
W 1934 został wybity medal upamiętniający zwycięstwo Jerzy Bajana w zawodach z 1934, zaprojektowany przez Rudolfa Mękickiego.
Ulice noszące jego nazwisko znajdują się w Białej Podlaskiej (osiedle Za Torami), w Poznaniu (osiedle Lotników Wielkopolskich), w Warszawie (osiedle Chomiczówka, obecnie Bielany), w Krakowie (w Rakowicach - w pobliżu dawnego lotniska - obecnie część Dzielnicy III Prądnik Czerwony), w Łodzi (Polesie), we Wrocławiu (osiedle Gądów Mały), w Szczecinie (dzielnica Pogodno), w Mielcu (osiedle Lotników) oraz w Gdańsku (osiedle Zaspa), Gliwicach, Starachowicach, Sosnowcu (dzielnica Zagórze) i Łowiczu.

</doc>
<doc id="196858" url="https://pl.wikipedia.org/wiki?curid=196858" title="Pistolet maszynowy Lanchester">
Pistolet maszynowy Lanchester

Lanchester to brytyjski pistolet maszynowy z okresu II wojny światowej.
Historia.
Po ewakuacji wojsk brytyjskich z Dunkierki, dowództwo Royal Air Force zdecydowało w wyposażenia oddziałów obrony lotnisk w pistolety maszynowe. Ponieważ sytuacja była nadzwyczaj krytyczna i brakowało czasu na opracowanie własnej konstrukcji tego typu, postanowiono skopiować niemiecki pistolet maszynowy MP 28. Do prac nad projektem przyłączyła się także brytyjska marynarka wojenna, a po serii raczej dziwnych i skomplikowanych decyzji okazało się w końcu, że jedynym użytkownikiem tej broni została Admiralicja brytyjska.
Lanchester otrzymał swoją nazwę od nazwiska George’a Lanchestera, który w tym czasie prowadził angielskie zakłady zbrojeniowe Sterling Armaments Company. Była to bardzo solidna i niezawodna broń, znakomicie nadająca się do przeznaczonej jej roli. Stanowiła także niejako przeciwieństwo Stena, który był produkowany w niemalże chałupniczy sposób. Lanchestery były produkowane z najlepszych materiałów i na najlepszych urządzeniach, części drewniane były bardzo dokładnie wykonane z dobrych rodzajów drewna, gniazdo magazynka było zrobione z mosiądzu, a cała broń prezentowała się nadzwyczaj elegancko i profesjonalnie. Jedyne poważniejsze różnice w porównywaniu z niemieckim pierwowzorem to inny uchwyt bagnetu oraz skok gwintu lufy.
Lanchester zasilany był amunicją z prostego magazynka pudełkowego z zapasem 50 naboi. Pierwsza wersja, Mk I, miała przełącznik na ogień pojedynczy lub ciągły, począwszy od wersji Mk I* broń mogła strzelać wyłącznie ogniem ciągłym. Część Mk I została zmodyfikowana na Mk I* w warsztatach Royal Navy.
Lanchestery służyły w marynarce angielskiej jeszcze w latach 60., były popularną i niezawodną bronią, choć czasami krytykowaną za dość duży ciężar własny.

</doc>
<doc id="196859" url="https://pl.wikipedia.org/wiki?curid=196859" title="Teoria deskrypcji">
Teoria deskrypcji

Teoria deskrypcji jest m.in. pewną teorią parafrazowania zdań zawierających deskrypcje określone – czyli takie nazwy, które mogą stać w podmiocie i orzeczniku zdania o postaci „A jest B” (zdania podmiotowo-orzecznikowego) – oraz w intencji mówiącego mają odnosić się do dokładnie jednego przedmiotu, np.:
Metoda parafrazy przebiega następująco:
Przykład:
Inny przykład:
Teoria deskrypcji została sformułowana w roku 1905 przez Bertranda Russella w artykule „On denoting” („Denotowanie”).

</doc>
<doc id="196864" url="https://pl.wikipedia.org/wiki?curid=196864" title="Felipe Massa">
Felipe Massa

Felipe Massa (ur. 25 kwietnia 1981 w São Paulo) – brazylijski kierowca wyścigowy, w latach 2002–2017 był kierowcą Formuły 1, w latach 2002, 2004–2005 w Sauberze, w latach 2006–2013 w Ferrari, a w latach 2014–2017 w Williamsie. Wicemistrz tej serii wyścigowej w sezonie 2008.
Życiorys.
Początki kariery.
Massa rozpoczął starty w kartingu w wieku 9 lat, kończąc pierwszy sezon na czwartym miejscu. Kontynuował starty w narodowych i międzynarodowych mistrzostwach przez następne 7 lat i w 1998 przeniósł się do Formuły Chevrolet, kończąc mistrzostwa Brazylii na piątym miejscu. W następnym sezonie wygrał 3 z 10 wyścigów i zdobył tytuł. W 2000 przeniósł się do Europy i rozpoczął starty w Włoskiej i Europejskiej Formule Renault, wygrywając obie serie. Mając okazję startów w Formule 3, postanowił startować w Euro-Serii Formuły 3000. W sezonie wygrał 6 z 8 wyścigów i zdobył mistrzostwo.
Formuła 1.
2002–2005: Sauber.
Po testach zaproponowano mu starty w barwach zespołu Sauber w sezonie 2002 obok Nicka Heidfelda. W pierwszym sezonie startów zdobył 4 punkty, zajmując piątą pozycję podczas Grand Prix Hiszpanii. Pod koniec sezonu został zastąpiony przez Heinza-Haralda Frentzena i objął funkcję kierowcy testowego zespołu Ferrari.
W sezonie 2003 Brazylijczyk został kierowcą testowym Ferrari. Jednak przez cały rok nie dostał szansy jazdy bolidem.
Sauber zawarł nowy kontrakt z Massą na sezon 2004 u boku Giancarlo Fisichelli. W sezonie tym zdobył 12 z 34 punktów tej ekipy i zajął najwyższą w karierze, czwartą pozycję podczas Grand Prix Belgii.
W sezonie 2005 nowym kolegą zespołowym Massy został były mistrz świata Jacques Villeneuve. Przez cały sezon prezentuje lepszą formę od Kanadyjczyka, a jego najlepszym wynikiem jest czwarte miejsce podczas Grand Prix Kanady. Jednak przez cały sezon zdobył tylko 11 punktów, o jeden mniej niż rok wcześniej. Sezon kończy na 13. miejscu, o jedno wyżej niż jego kolega zespołowy.
2006–2013: Ferrari.
2006.
2 sierpnia 2005 zespół Ferrari ogłosił, że Massa zastąpi w sezonie 2006 Rubensa Barrichello. Podczas Grand Prix Turcji odniósł pierwsze zwycięstwo w karierze. Drugie wywalczył w tym samym sezonie, w kończącym sezon Grand Prix Brazylii.
2007.
W sezonie 2007 Massa wygrał 3 Grand Prix i ukończył mistrzostwa na czwartym miejscu.
2008.
Do Grand Prix Australii zakwalifikował się na czwartym miejscu. W wyścigu tuż po starcie obrócił się w pierwszym zakręcie, na 26 okr. zaliczył kolizję z Coulthardem, aż w końcu odpadł z powodu awarii silnika.
Rzeczy zmieniły się na lepsze, kiedy zdobył pole position w Malezji, pokonując Raikkonena o ponad 0,5s. Jednak wyścig nie należał do udanych. Massa prowadził przez pierwsze 16 okr., jednak został wyprzedzony w pit-stopach przez Raikkonena. Wciąż walczył o zwycięstwo w wyścigu, aż do 31 okrążenia, kiedy obrócił się, jadąc na P2 i zakończył wyścig w żwirze.
Po tych dwóch wyścigach ludzie zaczęli spekulować, jakoby Massa nie radził sobie bez systemu kontroli trakcji (który został zakazany po sezonie 2007) i że może mieć problemy z utrzymaniem posady.
Massa udał się na GP Bahrajnu (gdzie wygrał w 2007) bez punktów. Zdominował weekend, jednak Robert Kubica pokonał go w walce o pierwsze pole startowe. Na starcie Massa wyprzedził Kubicę i uniknął powtórki z Malezji, gdzie Raikkonen wyprzedził go w pit-stopach. Brazylijczyk jechał szybciej i finiszował 3 sekundy przed Finem, zdobywając pierwsze punkty.
W Hiszpanii Massa zakwalifikował się jako trzeci, za Raikkonenem i Fernando Alonso. Wyprzedził Hiszpana na starcie i jechał sekundę za partnerem z zespołu, jednak nie udało mu się go wyprzedzić. Massa dowiózł do mety drugie miejsce.
Brazylijczyk zdobył pole position w następnej rundzie w Turcji. Prowadził od startu i utrzymywał się na prowadzeniu do rundy pit-stopów, ale został wyprzedzony przez Lewisa Hamiltona (jechał na 3 pit-stopy) na początku drugiego stintu. Mimo wszystko kierowca McLarena nie zdołał odjechać Massie i Felipe wygrał wyścig z przewagę 7 sekund. Było to drugie zwycięstwo Brazylijczyka w tym sezonie i trzecie z rzędu na torze Istanbul w Turcji.
W Monako Massa ruszał z PP i zbudował 15-sekundową przewagę nad Räikkönenem w deszczu, którą stracił ws. wyjazdu na tor Safety Car. Później Fin dostał karę przejazdu przez boksy. Natomiast Massa po restarcie popełnił błąd i stracił prowadzenie na rzecz Kubicy. Massa zdołał przeskoczyć Polaka podczas pit-stopów, jednak przed nimi znalazł się Hamilton z jednym pit-stopem. Brazylijczyk został zatankowany już do końca wyścigu, jednak tor szybko przesychał i musiał zmienić opony. Kosztował go to spadek na 3. miejsce, na którym ostatecznie ukończył wyścig (za Hamiltonem i Kubicą).
Do wyścigu o GP Kanady Brazylijczyk zakwalifikował się dopiero na P6. Po wyjeździe samochodu bezpieczeństwo z powodu incydentu z udziałem Sutila, Massa miał problemy z tankowaniem i spadł na 17 pozycję. Jednak walczył do końca i wyścig ukończył na piątym miejscu. Dwaj najwięksi rywale Massy w walce o tytuł: Hamilton i Raikkonen nie ukończyli wyścigu po kolizji na końcu alei serwisowej. Dzięki temu Massa zrównał się z punktami z Hamiltonem i wyprzedził Raikkonena w klasyfikacji.
Do GP Francji kierowca Ferrari ruszał z drugiego miejsca, za obrońcą tytułu, Räikkönenem. Massa jechał 3-4 sekundy za kolegą zespołowym w pierwszej połowie wyścigu, jednak problemy Fina spowodowały, że Massa wyprzedził go i zwyciężył w Grand Prix. Brazylijczyk objął prowadzenie w mistrzostwach, mając 2 pkt. przewagi nad Kubicą, 5 pkt. nad Räikkönenem i 10 pkt. nad Hamiltonem. Massa został pierwszym brazylijskim liderem klasyfikacji generalnej F1, od czasów Ayrtona Senny w 1993 roku.
Przed wyścigiem o GP Wielkiej Brytanii, Massa ustanowił najlepszy czas w 1 treningu, ale później miał wypadek. Spowodowało to, że zakwalifikował się na najgorszej w całym sezonie - 9 pozycji. W mokrym wyścigu, który zdominował Hamilton, a Räikkönen był czwarty, Brazylijczyk wypadł fatalnie, pięć razy obracając się i finiszował na ostatnim, 13. miejscu. W rezultacie, Massa, Hamilton i Räikkönen mieli po 48 pkt., a Kubica tracił do nich tylko 2 oczka.
Dziesiąta runda tego sezonu odbyła się w Niemczech. Massa zakwalifikował się na P2, za Hamiltonem. Utrzymywał się na drugim miejscu do czasu wyjazdu samochodu bezpieczeństwa po kraksie Timo Glocka. Brazylijczyk, podobnie jak większość, zjechał na pit-stop. Na torze pozostał Hamilton, co było nie najlepszą decyzją. Massa znalazł się też za Nelsonem Piquetem Jr., który jako jedyny jechał na jedno tankowanie. Na 10 okr. do końca został wyprzedzony przez Hamiltona i ukończył wyścig na trzeciej pozycji. Po wyścigu, Massa był 4 pkt. za Hamiltonem, ale za to 3 pkt. przed Raikkonenem.
Sezon zakończył na drugiej pozycji.
2009.
Ferrari potwierdziło kilka dni przed otwierającym sezon GP Australii, że na pokładzie F60 będzie znajdował się system KERS. Piątkowe sesje treningowe nie przebiegły za dobrze dla Massy, które zajął w nich 7 i 10. miejsce. W kwalifikacjach spisał się trochę lepiej i wywalczył P7 (później awansował na P6 po dyskwalifikacji Toyoty Glocka). W wyścigu Ferrari postanowiło zastosować agresywną strategię, na początku zakładając Brazylijczykowi miękkie opony, które jednak po 6 okrążeniach były już zniszczone. Co prawda Massa w połowie wyścigu znajdował się w czołowej trójce, jednak bardzo szybko niszczył opony i jechał na 3 pit-stopy. Ostatecznie nie ukończył wyścigu z powodu problemów technicznych.
W Malezji, przez błąd strategów Ferrari, Massa nie zakwalifikował się do Q2 i musiał wystartować do wyścigu z 16 pozycji. W nim został sklasyfikowany na dziewiątym miejscu, tuż za punktowaną ósemką. Wyścig ten został przerwany po 33 okrążeniu z powodu ulewy i słabej widoczności. Massa także nie zdobył punktów w dwóch kolejnych wyścigach, wycofał się z Grand Prix Chin z powodu problemów z elektryką i finiszował na niepunktowanej 14 pozycji w Bahrajnie w związku z problemami z KERSem i uszkodzonym przednim skrzydłem na 1 okrążeniu.
Na Hiszpanię Ferrari przywiozło wiele poprawek do bolidu. Z nowymi częściami aerodynamicznymi, Massa zakwalifikował się na czwartej pozycji. Utrzymywał przez większą część wyścigu trzecią pozycję, ale komputer w jego samochodzie informował go, że jest za mało paliwa do ukończenia wyścigu i podczas ostatnich 10 okrążeń jechał wolno, przepuszczając Vettela i Alonso, zdobywając pierwsze punkty w sezonie (szóste miejsce).
Z dużymi poprawkami bolidu pokazał swoje tempo, ustanawiając trzeci czas wyścigu, za dwoma Brawnami, ale przed samochodami Red Bulla.
Monako było kolejnym krokiem do poprawienia bolidu i Massa dzięki temu zajął czwarte miejsce, z najszybszym okrążeniem w wyścigu. Po zakwalifikowaniu się na słabym P8, Brazylijczyk wykorzystał błędy rywali zdobywając swoje pierwsze podium w sezonie, dzięki 3 pozycji w Grand Prix Niemiec na Nurburgringu. Po świetnym starcie na P4 i dużej ilości paliwa bronił się przed szybszymi kierowcami i uzyskał podium.
25 lipca 2009 roku podczas drugiej części kwalifikacji do GP Węgier, Massa został uderzony w kask przez sprężynę, przy dużej prędkości, która odpadła z bolidu Brawn GP Rubensa Barrichello. Został przetransportowany do szpitala AEK w Budapeszcie, gdzie stwierdzono uraz lewego oka. Niektóre źródła informowały, że kierowca Ferrari znajdował się w stanie zagrożenia życia. Jego stan na szczęście szybko się poprawiał i po tygodniu wrócił do Brazylii. Ostatecznie Brazylijczyk nie powrócił do ścigania się w tym roku. W GP Europy i GP Belgii został zastąpiony przez Lucę Badoera, który spisał się fatalnie. Natomiast od GP Włoch do końca sezonu zastępował go Giancarlo Fisichella.
2010.
Massa rozpoczął sezon 2010 od drugiego miejsca w Bahrajnie za kolegą zespołowym Fernando Alonso, skupiając się na oszczędzaniu paliwa podczas ostatnich 22 okrążeń.
Podczas GP Australii Massa został dyrektorem GPDA. Brazylijczyk zakwalifikował się na piątej pozycji do tego wyścigu, gdzie finiszował trzeci. Po wyścigu Massa mówił, że jeszcze nigdy nie miał tak dobrego początku sezonu. Trzecie miejsce było jego najlepszym wynikiem w Melbourne w karierze. Po świetnej jeździe i zajęciu 7. miejsca, z 21 pola na starcie w Malezji został liderem mistrzostw świata. Jednak słaba dziewiąta lokata w Chinach zepchnęła go na szóstą pozycję w klasyfikacji.
W Monako Massa był bardzo szybki podczas treningów i zakwalifikował się jako czwarty. Miał dobry start i w pierwszym zakręcie znalazł się obok Roberta Kubicy, ale był po zewnętrzenej i nie był w stanie zyskać pozycji. Ukończył wyścig za 4. miejscu i dzięki temu awansował na piątą pozycję w mistrzostwach z 61 punktami. W następnym wyścigu - Grand Prix Turcji - zajął słabe siódme miejsce, ale zdołał pokonać swojego partnera zespołowego Fernando Alonso, zarówno w kwalifikacjach, jak i wyścigu. Massa określił ten wyścigu jako "nudny", spędził większość czasu na walce z kierowcami Renault: Robertem Kubicą i Witalijem Pietrowem o końcowe pozycji w pierwszej dziesiątce. Spadł po tym grand prix na siódme miejsce, z 67 pkt. na koncie. W Kanadzie zakwalifikował się jako siódmy i po wyśmienitym starcie uderzył 3 razy w bolid Liuzziego i zaliczył kompletnie nieudany wyścig (15 pozycja, z jednym okrążeniem straty do zwycięzcy).
Podczas GP Niemiec 2010 Ferrari zostało podejrzane o użycie team orders, kiedy Massa prowadził przed Fernando Alonso i Sebastian Vettelem we wczesnej fazie wyścigu. Podczas wyścigu pozycje tych kierowców pozostały niezmienione, aż do czasu, kiedy inżynier wyścigowy Felipe Massy, Rob Smedley powiedział "Fernando jest szybszy od ciebie. Czy możesz potwierdzić, że zrozumiałeś tą wiadomość?" Krótko po tym na 49 okrążeniu, Massa oddał Alonso prowadzenie i w konsekwencji zwycięstwo w wyścigu. Smedley później dodał "Ok, dobra robota, trzymaj się, przepraszam". Ten incydent zasugerował, że Ferrari dopuściło się poleceń zespołowych, które są w Formule 1 zabronione, co zresztą sędziowie później potwierdzili. Pomimo wytłumaczeń szefa zespołu, Stefano Domenicalego, Ferrari zostało ukarane grzywną w wysokości 100.000 $ za złamanie regulaminu sportowego i cała ta sprawa została przekazana Światowej Radzie Sportów Motorowych.
W czerwcu, Massa przedłużył kontrakt z zespołem Ferrari do końca 2012 roku.
2011.
Sezonu 2011 Brazylijczyk nie mógł zaliczyć do udanych. Co prawda regularnie zdobywał punkty, jednak po raz pierwszy od 2005 roku nie udało mu się ani raz stanąć na podium. Tylko dwukrotnie udało mu się pokonać partnera zespołowego, do którego będąc ciągle porównywanym, nie ustrzegł się dużej krytyki ze strony mediów oraz znanych osobistości Formuły 1. Pojawiały się nawet głosy, iż mimo pełnoprawnego kontraktu Ferrari zerwie umowę z Brazylijczykiem, jednak ostatecznie Massa pozostał kierowcą tego zespołu. W klasyfikacji generalnej 118 punktów dało mu szóstą pozycję.
2012.
W sezonie 2012 Brazylijczyk ponownie plasował się daleko w porównaniu z partnerem zespołowym Fernando Alonso. Zwłaszcza w pierwszej części sezonu, kiedy to Brazylijczyk rzadko zdobywał punkty. Zdołał jednak odeprzeć narastającą falę krytyki plasując się wysoko w wyścigach drugiej części sezonu. W żadnym z ostatnich dziesięciu wyścigów Massa nie wypadł z czołowej dziesiątki. Ponadto w końcu, po niespełna dwóch latach stanął na drugim stopniu podium w wyścigu o Grand Prix Japonii. Poza tym, ku radości kibiców, stanął również na podium w swoim „domowym” wyścigu. Uzbierane 122 punkty pozwoliły mu zająć siódme miejsce w końcowej klasyfikacji generalnej. Najważniejszym była jednak dla Massy sprawa kontraktu, który ostatecznie został przedłużony o roku.
2013.
W 2013 roku wyniki Massy nie różniły się znacząco od tych z poprzednich dwóch lat. Tym razem jednak regularnie zdobywał punkty, a już podczas Grand Prix Hiszpanii stanął na najniższym stopniu podium. W późniejszych wyścigach jednak nigdy nie plasował się wyżej niż na czwartej pozycji (we Włoszech oraz w Indiach). Ponadto ciągle Brazylijczyk musiał się zmagać z niesłabnącą falą krytyki. Często również wyrażał swoje niezadowolenie ze współpracy z zespołem oraz partnerem Fernando Alonso, który wyraźnie odgrywał ważniejszą rolę w ekipie. Stosunkowo szybko okazało się, że był to ostatni sezon Massy w Ferrari. W tym samym czasie, gdy ogłoszono Kimi Räikkönena jako kierowcę zespołu na przyszły sezon, Brazylijczyk szukał już nowego pracodawcy. Ostatecznie okazał się nim słabo spisujący się dotychczas Williams, jednak Brazylijczyk nie ukrywał, że nadzieję na poprawę tego stanu rzeczy widzi w zmieniających się przepisach.
Od 2014: Williams.
2014.
Sezon 2014 okazał się dla Williamsa najlepszym sezonem od ponad 10 lat. Jednak na początku sezonu lepsze wyniki zarówno w kwalifikacjach, jak i w wyścigach osiągał partner zespołowy Brazylijczyka - Valtteri Bottas. Massa kilkakrotnie brał również udział w kolizjach, które choć nie wykluczały go z wyścigu, to wykluczały go z walki o wysokie pozycje. Za wysokie osiągnięcie w tym sezonie należy zaliczyć klasyfikacji do wyścigu o Grand Prix Austrii, w których Brazylijczyk wykorzystał błędy rywali z Mercedesa. Pokonał swojego partnera zespołowego i zdobył pole position. Tym samym został jedynym kierowcą, który odebrał pole position kierowcom Mercedesa. W wyścigu Massa utrzymał prowadzenie do 13 okrążenia. Właśnie na tym okrążeniu Brazylijczyk odwiedził aleję serwisową. Wcześniejsze zjazdy do boksu bardzo dobrze wykorzystali Nico Rosberg i Valtteri Bottas, na rzecz których Massa stracił pozycje. W późniejszej części wyścigu został również wyprzedzony przez Hamiltona, kończąc wyścig na czwartej pozycji. Pierwszy raz na podium Massa stanął we Włoszech, gdzie dojechał do mety na trzeciej pozycji. W tym momencie sezonu był dziewiąty w klasyfikacji generalnej. Ku radości brazylijskich kibiców Massa podjął walkę o zwycięstwo w wyścigu o Grand Prix Brazylii, zdobywając trzecie miejsce. W ostatnim wyścigu sezonu Brazylijczyk był bliski zwycięstwa. Przez długi okres prowadził, jednak musiał zjechać do alei serwisowej. Nowe, świeże opony pozwoliły mu do regularnego zmniejszania różnicy do prowadzącego Hamiltona. Jednak jako drugi przejechał linię mety, tracąc ostatecznie ok. 3 sek. W klasyfikacji generalnej awansował na siódmą pozycję.
2016.
1 września 2016 roku ogłosił zakończenie kariery w Formule 1 po sezonie 2016.
Wyniki.
"Stan: 13 sierpnia 2020"
Formuła 1.
 
Życie prywatne.
Od 30 listopada 2007 jego żoną jest stylistka Anna Rafaella Bassi. 30 listopada 2009 narodził się jego syn Felipe Bassi.

</doc>
<doc id="196874" url="https://pl.wikipedia.org/wiki?curid=196874" title="Pistolet maszynowy Austen">
Pistolet maszynowy Austen

Mark I Austen (Australian Sten – australijski Sten) – pistolet maszynowy kalibru 9 mm wzorowany na brytyjskim pm Sten, produkowany w Australii w latach 1942-1945, pozostał na wyposażeniu wojsk australijskich do 1966.
Historia.
Konstruktorem tego, chronologicznie drugiego (po pm Owen), australijskiego pistoletu maszynowego był Urrare Riddel, który w swoich pracach wzorował się na brytyjskim Stenie oraz na niemieckim MP 38. Pod koniec 1941 przedstawił on służbom uzbrojenia prototyp broni nazwanej Austen(od połączenia słów "Australia" i "Sten").
Pomimo że pistoletu nie wprowadzono oficjalnie do uzbrojenia Australian Army, to zamówiono jej większą ilość i dostarczono na front. Broń ta, dzięki swojej niezawodności, wypadała dobrze na tle zagranicznych konstrukcji.
Produkcja.
Producentem pistoletu były firmy Diecasters Ltd. z Melbourne oraz W.T Carmichael Ltd z Sydney. Od czerwca 1942 do marca 1945 wyprodukowały one około 20 tysięcy Austenów.
Konstrukcja.
Austen był bronią samoczynno-samopowtarzalną, wykorzystującą odrzut zamka swobodnego. Pistolet był zasilany z 28 nabojowego magazynka pudełkowego, podłączonego z lewej strony pistoletu. Była to wyraźna modyfikacją w stosunku do Stena, którego 32 nabojowy magazynek często się zacinał. W odróżnieniu od Stena metalowa kolba Austena była składana pod spód komory zamkowej i Austen miał dwa chwyty pistoletowe, wyposażony był także w przełącznik rodzaju ognia (pojedynczy lub seryjny).
Ulepszona wersja Mark II Austen była wyposażona w specjalnie zmodyfikowany bagnet, zakładany na hamulec wylotowy lufy; ta seria została wyprodukowana w ilości tylko 200 egzemplarzy.
Austen nie był popularną bronią i niezbyt nadawał się do walk w dżungli, australijscy żołnierze preferowali inny pistolet maszynowy rodzimej produkcji - Owen.

</doc>
<doc id="196876" url="https://pl.wikipedia.org/wiki?curid=196876" title="Clare Valley">
Clare Valley

Clare Valley to jeden z najstarszych regionów uprawy wina w Australii, nie jest tak bardzo znany jak niedaleko położona Barossa Valley, ale produkowane tam wina w niczym nie ustępują jakością słynnym na cały świat winom z Barossa, a według wielu osób odwiedzających ten obszar Clare Valley jest znacznie bardziej malownicza i "romantyczna".
Położenie.
Clare Valley położona jest na północ od Adelaide, mniej więcej o 120 km od centrum tego miasta i około 60 km od najbardziej wysuniętej na północ dzielnicy Adelajdy – Gawler. W porównaniu, Barossa Valley leżąca na północny wschód od Adelajdy rozpoczyna się tuż za granicami tego miasta co ma zapewne wpływ na większą popularność tego rejonu.
Historia.
Pierwsi osadnicy pojawili się na terenach Clare Valley w latach 40., XIX wieku, pochodzili oni głównie z Anglii i Irlandii (w odróżnieniu od Barossa, która została zasiedlona przez emigrantów niemieckich. W 1856 przybili tu także emigranci z Polski, z rejonu Śląska, którzy osiedlili się w rejonie znanym teraz jako Polish Hill River. Obszar ten otrzymał swoją nazwę od pierwszego dużego miasta które tam powstało – Clare które stanowi teraz bardzo interesującą atrakcję turystyczną.
Większość z oryginalnych budynków wzniesionych pod koniec XIX wieku i na początku XX wieku jest obecnie wykorzystywana jako restauracje, galerie czy kwatery prywatne typu "bed and breakfast".
Geografia.
Clare Valley to seria wielu małych i malowniczych dolinek leżących od 300 to 500 m n.p.m. W dolinach przeważa klimat kontynentalny z chłodnymi, nawet zimnymi nocami oraz ciepłymi, czasami gorącymi dniami w lecie. Główne opady deszczy występują w okresie zimowo-wiosennym (od czerwca do września), przeciętne opady to około 630 mm rocznie. We wszystkich dolinach występuje żyzna gleba.
Wina.
Na obszarze Clare Valley znajduje się ponad 40 winiarni, większości z nich to bardzo małe, często rodzinne przedsiębiorstwa. Najchętniej wykorzystywanym na tym terenie szczepem jest riesling, któremu bardzo służy tutejszy klimat. To właśnie na obszarze Clare powstają najlepsze australijskie rieslingi, zdobywające międzynarodowe nagrody i uznanie. Produkuje się tutaj także inne białe oraz czerwone wina (przede wszystkim z odmian cabernet sauvignon i shiraz).

</doc>
<doc id="196879" url="https://pl.wikipedia.org/wiki?curid=196879" title="Bindi">
Bindi

Bindi – znak na czole noszony przez kobiety na terenach znajdujących się pod wpływem hinduizmu. Czasami zwany "świętą kropką" lub "czerwoną kropką" ; symbolizuje ochronę kobiety przez jej męża lub ojca i przyjmuje postać czerwonej kropki z mineralnego pigmentu. Zwyczaje związane z bindi różnią się w zależności od regionu – na północy Indii tradycyjnie są oznaką kobiety zamężnej, podczas gdy na Południu bindi stanowi bardziej ozdobę i noszone jest często przez młode, niezamężne dziewczyny.
Z punktu widzenia ajurwedy, nie bez znaczenia jest umiejscowienie znaku. Pomiędzy brwiami znajduje się bowiem najważniejsza ćakra, a bindi ma chronić przed ubytkami energii poprzez to miejsce.
Współcześnie spotyka się również bindi w postaci papierowych naklejek w różnych kolorach i kształtach.

</doc>
<doc id="196884" url="https://pl.wikipedia.org/wiki?curid=196884" title="Judaizm mesjanistyczny">
Judaizm mesjanistyczny



</doc>
<doc id="196886" url="https://pl.wikipedia.org/wiki?curid=196886" title="Hornussen (Szwajcaria)">
Hornussen (Szwajcaria)

Hornussen – miejscowość w gminie Böztal w północno-zachodniej Szwajcarii, w kantonie Argowia, w okręgu Laufenburg. Leży w dolinie Fricktal, przy autostradzie A3 łączącej Bazyleę z Zurychem. Do 31 grudnia 2021 gmina (niem. "Einwohnergemeinde").
Pierwsza wzmianka o miejscowości pochodzi z 1281 roku, ale założono ją już między VI a VIII wiekiem. Aż do 1802 roku Hornussen wraz z doliną Fricktal należały do Austrii, kiedy to Napoleon Bonaparte przyznał te tereny Szwajcarii. Na zboczach Hornussen uprawia się winorośl. 
Choć w pobliżu miejscowości znajduje się stacja kolejowa, to służy ona obecnie jedynie jako przystanek towarowy, a najbliższe stacje kolejowe znajdują się we Frick (4 km) i Brugg (12 km) – pomiędzy tymi miejscowościami przez Hornussen kursują autobusy pocztowe mniej więcej co godzinę.
Ok. 12% mieszkańców wsi stanowią cudzoziemcy.

</doc>
<doc id="196887" url="https://pl.wikipedia.org/wiki?curid=196887" title="Sporty wodne">
Sporty wodne

Sporty wodne — dyscypliny sportowe, uprawiane na lub w wodzie.
Akweny.
Niektóre ze sportów wodnych, ze względu na ich charakter, są ściśle związane z określonym typem akwenów. Najczęściej jednak mamy do czynienia z kilkoma odmianami poszczególnych dyscyplin, dostosowanymi do różnych typów środowisk wodnych. Dotyczy to w szczególności sportów, których idea oparta jest na sprzęcie wodnym. Dostosowuje się więc parametry sprzętu, do panujących na akwenach warunków, tworząc tym samym różne odmiany danej dyscypliny. Przykładowo: pod względem wymaganego sprzętu, jak i zasobu wiedzy i doświadczenia, inaczej wygląda żeglarstwo pełnomorskie, a inaczej śródlądowe; mimo że obie odmiany oparte są na tych samych podstawach.
Ze względu na typ wyróżnimy więc akweny otwarte i zamknięte (wśród nich znajdziemy naturalne i sztuczne):
Sporty wodne w większości oparte są na dogodnych warunkach termicznych. Wykorzystujemy do ich uprawiania najczęściej ciepłe, letnie miesiące, ciesząc się wysoką temperaturą powietrza i wody. Jednak do takich warunków, sporty wodne się nie ograniczają. Najczęściej ich „zimniejsze” odmiany nazywane są ekstremalnymi. Faktem jest jednak, że sport uprawiany jest w środowisku wodnym przez cały rok, nie tylko latem, ale również w chłodniejszych miesiącach wiosennych, jesiennych oraz zimowych. Niektóre z dyscyplin, wręcz wymagają bardziej srogich warunków niż palące słońce i ciepła woda. Przykładowo: do uprawiania windsurfingu potrzebny jest dość silny wiatr (od 3 do 8 stopni w Skali Beauforta). Jest on niezbędny do uprawiania tego sportu. Mniejsze natomiast znaczenie ma temperatura powietrza i wody, która może osiągać wartości poniżej 10 °C. Istotą niektórych odmian tego sportu jest duże zafalowanie powierzchni wody. Natomiast w przypadku kajakarstwa górskiego istotą akwenu jest jego spadzistość i duży pęd wody. W przeciwieństwie do większości sportów wodnych, nurkowanie odbywa się pod jej powierzchnią. Kluczowymi cechami w przypadku tego sportu jest czystość wody oraz atrakcyjność fauny, flory i dna zbiornika wodnego. Podsumowując – w zależności od dyscypliny i odmiany sportu, istotnymi cechami akwenów dla sportów wodnych są:
Wyposażenie.
Praktycznie żadna dyscyplina sportów wodnych nie obywa się bez specjalnego wyposażenia – osprzętu. Relatywnie najmniejszego zaangażowania sprzętu wymagają sporty pływackie, chociaż i tu w wersji wyczynowej oprócz stroju kąpielowego przyda się parę akcesoriów: czepek, okulary pływackie, kremy zmniejszające tarcie, osprzęt pomiarowy. Nie bez znaczenia pozostaje również w tym przypadku profesjonalnie wyposażony basen. Większość sportów wodnych wymaga jednak sporej ilości sprzętu, głównie w postaci jednostek pływających: łodzie, żaglówki, katamarany, deski, kajaki, pontony. Ich częściami składowymi są elementy napędowe (silniki, pędniki, wiosła, latawce) oraz wyposażenia dodatkowego. W poszczególnych dyscyplinach, niezbędnymi składnikami są również elementy wyposażenia osobistego: pianka neoprenowa, suchy kombinezon, kask, kamizelka asekuracyjna, płetwy, maska.
Dyscypliny.
Poniższa lista podzielona została na kategorie bazujące na ich relacji z wodą:

</doc>
<doc id="196888" url="https://pl.wikipedia.org/wiki?curid=196888" title="Paul Freier">
Paul Freier

Sławomir Paweł Freier, niem. Slawomir Paul Freier; występował także jako Slawo Pawel (ur. 26 lipca 1979 w Bytomiu) – niemiecki piłkarz pochodzący z Górnego Śląska, grający na pozycji pomocnika.
Pochodzenie Paula Freiera.
Paul Freier urodził się w 1979 roku pod nazwiskiem Sławomir Paweł Freier w Bytomiu na Górnym Śląsku. Jego ojciec Eugen Freier grał wcześniej sam w piłkę nożną i był związany kontraktem z Polonią Bytom. W 1990 roku rodzina wyemigrowała do Niemiec i osiedliła się w regionie Sauerland, gdzie mieszkała ciotka i wujek. Sławomir Paweł Freier, obecnie Paul Freier, został obywatelem niemieckim.
Występy w Bundeslidze.
Freier treningi zaczynał w polskim klubie ŁTS Łabędy z Gliwic w 1984 roku, a następnie występował w juniorach niemieckich zespołów SV Holzen, BSV Menden oraz VfL Bochum. Od 1998 grał też w rezerwach Bochum, a w sezonie 1999/2000 został włączony do jego pierwszej drużyny, grającej w 2. Bundeslidze. Zadebiutował w niej 5 listopada 1999 w wygranym 2:0 meczu z SV Waldhof Mannheim, wchodząc na boisko w 89. minucie w miejsce Delrona Buckleya. W debiutanckim sezonie wraz z zespołem awansował do Bundesligi. Pierwsze spotkanie rozegrał w niej 12 sierpnia 2000 przeciwko 1. FC Kaiserslautern (1:0), natomiast 28 kwietnia 2001 przeciwko FC Schalke 04 (1:1) strzelił swojego debiutanckiego gola w lidze. W sezonie 2000/2001 spadł z Bochum do 2. Bundesligi, jednak w kolejnym awansował z nim z powrotem do Bundesligi.
W 2004 roku przeszedł do Bayeru 04 Leverkusen. Grał tam do sezonu 2008/2009, a następnie wrócił do VfL Bochum, prowadzonego przez Marcela Kollera. W sezonie 2009/2010 spadł z Bochum do 2. Bundesligi. W 2014 roku zakończył karierę.
W Bundeslidze rozegrał 249 spotkań i zdobył 29 bramek.
Występy w europejskich pucharach.
Występy w Lidze Mistrzów w sezonie 2004/2005.
W sezonie 2004/2005 występował w rozgrywkach Ligi Mistrzów, gdzie jego zespół pod wodzą Klausa Augenthalera pokonał 3:0 Real Madryt, a Freier przebywał na boisku do 83. minuty, po czym został zmieniony przez Daniela Bierofkę. Przegrany 2:4 mecz 2. kolejki z Dynamem Kijów rozpoczął w wyjściowym składzie, a w 77. minucie zmienił go Jermaine Jones. W kolejnym meczach został graczem rezerwowym. W wygranym 3:1 pojedynku przeciwko AS Roma w 67. minucie zastąpił Jermaine’a Jonesa, w zremisowanym 1:1 rewanżu w 86. minucie zmienił Bernda Schneidera. Był też rezerwowym graczem w drugim meczu z Realem Madryt (1:1), kiedy to w 76. minucie wszedł na plac gry za Jacka Krzynówka. W zwycięskim 3:0 meczu z Dynamem Kijów w 86. minucie zastąpił Daniela Bierofkę. W pierwszej jedenastce wystąpił w przegranym 1:3 spotkaniu przeciwko zespołowi Liverpool F.C., kiedy to w 86. minucie spotkania został zastąpiony przez Bierofkę.
Występy Pucharze UEFA.
W sezonie 2005/2006 zagrał w jednym meczu Pucharu UEFA z CSKA Sofia, przegranym dla jego zespołu 0:1 prowadzonym przez Rudi Völlera, wszedł na boisko w 65. minucie, zmieniając Tranquillo Barnettę. W kolejnych sezonach występował w barwach Bayeru w rozgrywkach Pucharu UEFA, grając w sezonie 2006/2007 w zespole prowadzonym przez Michaela Skibbe przeciwko takim drużynom jak FC Sion, Tottenham Hotspur F.C., FC Dinamo Bukareszt, Beşiktaş JK, RC Lens oraz CA Osasuna, z którą jego zespół przegrał w dwumeczu 0:4 i odpadł z rozgrywek. W sezonie 2007/2008 zaliczył kilka występów w Pucharze UEFA przeciwko zespołom Toulouse FC, Sparta Pragi, Galatasaray SK, Hamburger SV oraz Zenit Petersburg. W przegranym 1:2 meczu ze Spartakiem Moskwa strzelił gola, pokonując w 90. minucie spotkania Stipe Pletikosę.
Występy w reprezentacji narodowej.
Od 2000 roku występował w niemieckiej młodzieżówce do lat 21, gdzie wystąpił 13 razy zdobywając dwie bramki. W 2002 roku został powołany do dorosłej reprezentacji Niemiec, gdzie zadebiutował 9 maja we Fryburgu Bryzgowijskim w wygranym 7:0 meczu z reprezentacją Kuwejtu. W kadrze narodowej Niemiec rozegrał 19 meczów, zdobywając jednego gola.

</doc>
<doc id="196890" url="https://pl.wikipedia.org/wiki?curid=196890" title="Rekordy świata w pływaniu">
Rekordy świata w pływaniu

Rekordy świata w pływaniu to najlepsze czasy uzyskane na długim (50-metrowym) i krótkim basenie (25-metrowym) i są one zatwierdzane przez Światową Federację Pływacką (FINA). Rekordy świata można ustanowić w następujących konkurencjach męskich i kobiecych i w sztafetach mieszanych, gdzie płynie dwóch mężczyzn i dwie kobiety:
Pobicie rekordu świata w konkurencji indywidualnej jest możliwe także na pierwszej zmianie sztafety, pod warunkiem, że nie jest to sztafeta mieszana.
Basen 50 m.
"Wszystkie rekordy zostały ustanowione w finałach, chyba że zaznaczono inaczej".
Basen 25 m.
"Wszystkie rekordy zostały ustanowione w finałach, chyba że zaznaczono inaczej".
Mężczyźni.
Źródło.
Kobiety.
Źródło.
Sztafety mieszane.
Źródło.

</doc>
<doc id="196895" url="https://pl.wikipedia.org/wiki?curid=196895" title="Powiększalnik">
Powiększalnik

Powiększalnik – przyrząd optyczny służący do rzutowania obrazu (zazwyczaj negatywowego) na materiał światłoczuły (najczęściej papier fotograficzny) w celu otrzymania odbitki. Najczęściej służy do rzutowania obrazów w powiększonej skali (i regulowanym stopniu), aczkolwiek może służyć również do rzutowania obrazów pomniejszonych oraz jako samo źródło światła do naświetlania stykowego (1:1).
Działa na podobnej zasadzie jak rzutnik przeźroczy (używany przy rzutowaniu slajdów na ekran projekcyjny). Zazwyczaj jest używany w ciemni czarno-białej w procesie negatyw-pozytyw, sporadycznie używany w ciemni kolorowej (wyparty przez minilaby), jeszcze rzadziej w procesie kopiowania slajdów (proces pozytyw-pozytyw, wyparty przez skanowanie i naświetlanie cyfrowe). Dawniej używany także jako urządzenie reprodukcyjne (karetkę na film zastępowano kasetą na materiał światłoczuły lub aparatem fotograficznym).

</doc>
<doc id="196900" url="https://pl.wikipedia.org/wiki?curid=196900" title="Høder">
Høder



</doc>
<doc id="196901" url="https://pl.wikipedia.org/wiki?curid=196901" title="Rekordy Europy w pływaniu">
Rekordy Europy w pływaniu

Basen 50 m.
"Wszystkie rekordy zostały ustanowione w finałach, chyba że zaznaczono inaczej."
Basen 25 m.
"Wszystkie rekordy zostały ustanowione w finałach, chyba że zaznaczono inaczej."

</doc>
<doc id="196902" url="https://pl.wikipedia.org/wiki?curid=196902" title="Rekordy Polski w pływaniu">
Rekordy Polski w pływaniu

Poniższe tabele przedstawiają rekordy Polski w pływaniu. Wszystkie rekordy zostały ustanowione w finałach, chyba że zaznaczono inaczej.

</doc>
<doc id="196912" url="https://pl.wikipedia.org/wiki?curid=196912" title="Poranek TVN24">
Poranek TVN24



</doc>
<doc id="196913" url="https://pl.wikipedia.org/wiki?curid=196913" title="Sucha Góra (Bytom)">
Sucha Góra (Bytom)

Sucha Góra (niem. "Trockenberg") – miejscowość, będąca częścią miasta Bytomia, przyłączona do Bytomia w 1975. Została założona w 1778 jako kolonia Piekar Rudnych na południowym stoku Suchej Góry (jednego ze wzniesień Garbu Tarnogórskiego). W latach 1822–1951 Sucha Góra była samodzielną gminą, w latach 1954–1972 gromadą, zaś w latach 1973–1975 dzielnicą Radzionkowa.
Nazwa.
Nazwa Sucha Góra jest przeniesiona z nazwy góry na kolonię, która stała się samodzielną gminą, a następnie częścią Bytomia. W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Suchogóra", oraz nazwą niemiecką "Trockenberg".
Historia.
Sucha Góra pierwotnie była kolonią pobliskich Piekar Rudnych, przekształconą w XIX wieku w samodzielną wieś. Już od XIII wieku prowadzono tu wydobycie rudy żelaza i galeny. Po wyczerpaniu się zasobów galeny w połowie XVIII wieku rozpoczęto eksploatację złóż galmanu, który wydobywano do początku XX wieku. W roku 1889 uruchomiono w Bobrownikach (w sąsiedztwie Suchej Góry) kopalnię dolomitu „Blachówka”. Miejscowość miała typowo górniczy charakter, ale wydobywano tu rudy metali i dolomit, a nie węgiel kamienny.
Po plebiscycie na Górnym Śląsku Sucha Góra znalazła się w granicach Polski.
W miejscowości istnieje klub sportowy – Czarni Sucha Góra, który został założony w 1920 roku.
Na szczycie Suchej Góry znajdował się główny pruski punkt triangulacyjny.
Topografia i kolonie tworzące Suchą Górę.
Centrum Suchej Góry znajduje się dziś przy skrzyżowaniu ul. Strzelców Bytomskich, Niepodległości i 9 Maja. Pierwotnie zabudowa Suchej Góry rozciągała się od obecnych ulic Niepodległości i 9 Maja (gdzie przy obecnej ul. Strzelców Bytomskich stał krzyż, upamiętniający południową granicę pierwotnej kolonii), aż do ulic Holeczków i Kawki, które stanowiły granicę z Bobrownikami. Stąd zabudowania po zachodniej (lewej) stronie tych ulic do lat 70. XX wieku, łącznie z budynkiem dawnej dyrekcji Zakładów Dolomitowych, znajdowały się w Bobrownikach. 
Sucha Góra posiadała od końca XIX wieku mały plac targowy przy obecnej poczcie, będący poszerzeniem obecnej ul. Strzelców Bytomskich,
Na obszarze Suchej Góry powstały dwie kolonie, a w jej pobliżu, w Bobrownikach dwie następne oraz nowe osiedle, które ostatecznie weszły w skład obecnej miejscowości:
Na przełomie lat 20. i 30. XX wieku zabudowania Rudy połączyły się z Malokiem i odtąd na mapach obie kolonie są oznaczane wspólnie jako Ruda.
Obecnie wszystkie wymienione kolonie wraz z Suchą Górą tworzą jedną część miasta Bytom. Prawie połowę obszaru miejscowości stanowi Las Segiecki z rezerwatem przyrody „Segiet”.

</doc>
<doc id="196920" url="https://pl.wikipedia.org/wiki?curid=196920" title="Poranek w TVN24">
Poranek w TVN24



</doc>
<doc id="196925" url="https://pl.wikipedia.org/wiki?curid=196925" title="Dexter Fletcher">
Dexter Fletcher

Dexter Fletcher (ur. 31 stycznia 1966 w Londynie) – angielski aktor, reżyser i scenarzysta telewizyjny, teatralny i filmowy.
Życiorys.
Urodził się w Enfield, w północnym Londynie. Miał dwóch starszych braci – Steve’a (ur. 27 marca 1962) i Grahama (ur. 3 listopada 1963, zm. 2019 w wieku 55 lat walcząc z chorobą nowotworową).
W młodym wieku, za namową matki, uczęszczał wraz ze swoimi braćmi na zajęcia teatralne prowadzone w londyńskiej Anna Scher Theatre School. Uczęszczał do Fortismere School w Muswell Hill.
Mając siedem lat trafił po raz pierwszy na duży ekran w brytyjskiej komedii "Steptoe i syn podróżny znowu" ("Steptoe and Son Ride Again", 1973) jako syn kobiety w mieszkaniu (Diana Dors). W wieku dziewięciu lat zagrał postać BabyFace’a w czarnej komedii muzycznej Alana Parkera "Bugsy Malone" (1976) u boku Scotta Baio i Jodie Foster. Jego kolejnym występem w kinie był dramat biograficzny Davida Lyncha "Człowiek słoń" ("The Elephant Man", 1980) u boku Anthony’ego Hopkinsa i przygodowy dramat historyczny Rogera Donaldsona "Bunt na Bounty" ("The Bounty", 1984) z Melem Gibsonem.
Jako 11-latek zadebiutował na scenie Aldwych Theatre w spektaklu szekspirowskim "Sen nocy letniej" (1977) jako Cobweb. Występował potem w teatrach: Crucible Theatre (1980), Aldwych Theatre (1980, 1981), Glyndebourne Opera (1981), Barbican Theatre (1982), Pit (1982), Lyric Hammersmith (1982), Royal Shakespeare Theatre (1984), Newcastle Theatre Royal (1985), Lyric Studio (1986, 1997), Old Red Lion Theatre (1994), Cottesloe Theatre (1995) i Theatre Royal Haymarket (2004).
Wziął udział w przesłuchaniu do roli Robina w filmie "Batman Forever" (1995), jednak postać tę zagrał ostatecznie Chris O’Donnell. W wieku dwudziestu lat został zaangażowany przez słynnego angielskiego malarza i reżysera Dereka Jarmana, u którego zagrał postać tytułowego młodego niepokornego i kontrowersyjnego włoskiego malarza okresu baroku w dramacie biograficznym "Caravaggio" (1996).
Fletcher pojawił się w audycji radiowej "The Way We Live Right Now" i w teledysku Kylie Minogue „Some Kind of Bliss” (1997).
23 marca 2012 miała miejsce premiera jego reżyserskiego debiutu komediodramatu "Dziki Bill" ("Wild Bill", 2011) z Willem Poulterem, Iwanem Rheonem i Radosławem Kaimem. Rok później wyreżyserował komedię muzyczną "Sunshine on Leith" (2013) z Freyą Mavor, Peterem Mullanem i Jasonem Flemyngem. Był reżyserem reklam telewizyjnych dla McDonald’s i narratorem programów telewizyjnych, a także pracował przy realizacji audiobooków.
Popularność zawdzięcza telewizyjnym kreacjom; jako sierżant John Martin w serialu BBC/HBO "Kompania braci" ("Band of Brothers", 2001) oraz w roli Tony’ego Casemore serialu BBC "Hotel Babylon" (2006-2008).
Życie prywatne.
Spotykał się z Julią Sawalhą i Lizą Walker. W 1997 poślubił Litwinkę Dalię Ibelhauptaite, związaną z teatrem i reżyserią operową.

</doc>
<doc id="196927" url="https://pl.wikipedia.org/wiki?curid=196927" title="Kazimierz Kleina">
Kazimierz Kleina

Kazimierz Mariusz Kleina (ur. 21 lutego 1958 w Sierakowicach) – polski polityk, samorządowiec, poseł V kadencji, senator IV, VII, VIII, IX i X kadencji.
Życiorys.
Ukończył szkołę podstawową w Łebie. Po maturze w Liceum Ogólnokształcącym im. Stefana Żeromskiego w Lęborku studiował na Wydziale Ekonomiki Transportu i na Wydziale Humanistycznym Uniwersytetu Gdańskiego. Uzyskał magisterium z ekonomiki transportu morskiego. W 1996 ukończył Wyższy Kurs Obronny w Akademii Obrony Narodowej. W latach 1984–1990 pracował jako nauczyciel Liceum Ekonomicznego w Żukowie koło Gdańska. W 1990 został wybrany na burmistrza miasta Łeby. Od 1991 pełnił funkcję wiceprezesa Zrzeszenia Kaszubsko-Pomorskiego.
W latach 1993–1996 był wojewodą słupskim. Od 1997 do 2001 zasiadał w Senacie IV kadencji, przewodnicząc Komisji Gospodarki Narodowej. Reprezentował Akcję Wyborczą Solidarność. W 2001 bez powodzenia ubiegał się o reelekcję z ramienia Bloku Senat 2001.
Należał do Stronnictwa Konserwatywno-Ludowego, następnie przystąpił do Platformy Obywatelskiej.
Od 2002 do 2005 zasiadał w sejmiku pomorskim. W wyborach parlamentarnych w 2005 został wybrany na posła na Sejm V kadencji z ramienia PO w okręgu gdyńskim. 15 lutego 2006 po raz pierwszy w historii polskiego Sejmu wygłosił wystąpienie w języku kaszubskim.
W wyborach parlamentarnych w 2007 po raz drugi uzyskał mandat senatorski, otrzymując 220 390 głosów (drugie miejsce w okręgu gdyńskim). W wyborach w 2011 z powodzeniem ubiegał się o reelekcję, w nowym okręgu jednomandatowym dostał 89 389 głosów. W 2015 i 2019 po raz kolejny zostawał senatorem, poparły go odpowiednio 93 594 osoby oraz 123 191 osób.
Życie prywatne.
Syn Teresy i Władysława. Żonaty, ma dwoje dzieci.

</doc>
<doc id="196929" url="https://pl.wikipedia.org/wiki?curid=196929" title="Juba">
Juba



</doc>
<doc id="196932" url="https://pl.wikipedia.org/wiki?curid=196932" title="Juba II">
Juba II

Juba II (ur. 52 p.n.e., zm. 23 n.e.) – władca Numidii, potem król Mauretanii. Jego pierwszą żoną była Kleopatra Selene II, córka Marka Antoniusza i Kleopatry. Mieli syna Ptolemeusza (przyszłego króla Mauretanii), zabitego w 40 r. n.e. z rozkazu cesarza Kaliguli i córkę, prawdopodobnie noszącą imię Kleopatra.
Władca ten był miłośnikiem i znawcą sztuki, na co wpływ wywarło jego wychowanie w Rzymie. Jest autorem niezachowanych "Ksiąg o malarstwie".

</doc>
<doc id="196933" url="https://pl.wikipedia.org/wiki?curid=196933" title="Herb miasta Stargard Szczeciński">
Herb miasta Stargard Szczeciński



</doc>
<doc id="196937" url="https://pl.wikipedia.org/wiki?curid=196937" title="Galera">
Galera

Galera – okręt o napędzie wiosłowym, często wspomaganym przez żagle. Używany był przede wszystkim na Morzu Śródziemnym od czasów starożytnych (Egipt, Fenicja, Grecja, Kartagina, Rzym, Bizancjum) aż do XIX wieku. Do wiosłowania często wykorzystywano niewolników, jeńców lub skazańców, zwanych galernikami.
Historia.
Nazwa galera pochodzi od mieczowej ryby – galeos, której głowa do złudzenia przypominała mieczowe zakończenie galer. Historia stosowania galer jest długa, od starożytności (bitwa w delcie Nilu, bitwa koło Alasziji) aż do bitwy pod Lepanto (1571), w której uczestniczyło ok. 550 galer i galeasów w wojnie Ligi Świętej (Hiszpania, Wenecja, Genua, Państwo Kościelne) z Turkami osmańskimi. Choć po tej bitwie można spotkać galery nadal, aż do XIX w., jednak pełniły wtedy już funkcje bardziej honorowe i reprezentacyjne. 
Galery były niezwykle smukłe, ponieważ ich stosunek szerokości do długości wynosił 1:6, na koniec nawet 1:9, co przy napędzie wiosłowym pozwalało uzyskać spore prędkości. Początkowo galery posiadały dwa, trzy, cztery i więcej rzędów wioseł, ale od XIV w. drugi rząd zanika. Dodatkową nowością staje się stosowanie "apostis", czyli podłużnej belki, na której oparte były wiosła, zamiast, jak wcześniej, otworów wiosłowych. Na jedną burtę przypada 20–26 wioseł. Przy dalszej ewolucji wiosło osiąga wagę 250 kg i w takiej konfiguracji obsługuje je ok. 5–8 galerników. W XIII w. pojawia się nadbudówka rufowa, a w XV w. ster zawiasowy. 
Zmiany następowały również w ożaglowaniu: poza wiosłami jako napęd dodatkowy stosowano żagle łacińskie, początkowo jeden żagiel, od XV wieku dwa. Reje żagli były bardzo długie, pomimo tego takie ożaglowanie nie nadawało się do napędzania tak dużych jednostek, dodatkowo było refowane. Główną bronią galer był taran (potem również tarany boczne), którego funkcją było taranowanie jednostki przeciwnej lub złamanie jej wioseł. Dodatkowo posiadały mostek abordażowy. 
W XV wieku na galerach pojawiają się działa, zwykle w nadbudówce dziobowej w liczbie 3–7. Największe (24–26-funtowe) umieszczano z przodu, a mniejsze po bokach. Oprócz galer wytworzyło się jeszcze kilka podobnych typów okrętów, takich jak ćwierćgalery, półgalery i galeasy, których nazwa pochodzi od galera grossa. Zmierzch stosowania galer spowodowany był skutecznością artylerii na galeonach. Dla galer został opracowany nowy sposób budowy jednostek – szkieletowy, który upowszechnił się w czasie późniejszym.

</doc>
<doc id="196940" url="https://pl.wikipedia.org/wiki?curid=196940" title="Triera">
Triera

Triera (gr. Τριήρεις "triēreis") – trójrzędowiec, starogrecka galera z trzema rzędami wioseł, początkowo wiosłowa, a następnie żaglowo-wiosłowa, zwana triremą (łac. "trireme") przez Rzymian, także przez część historyków współczesnych. Przyjmuje się, że triery zaczęły powstawać w połowie VII wieku p.n.e. Można wskazać chronologicznie i konstrukcyjnie, że grecka triera była poprzedniczką okrętów rzymskich. Była bardzo zwrotna. Triery mogły mieć 38–41 m długości i 3–5 m szerokości, zanurzenie do 1,9 m, wyporność 70-90 ton, prędkość: do 9 węzłów przy pomocy wioseł; 12 węzłów z pomocą żagli; 6 węzłów – prędkość podróżna, z podziałem załogi na dwie wachty. Dziób chroniony był przez ciężki, zazwyczaj okuty brązem taran, stanowiący główną broń triery.
Załogę okrętu stanowiło 170 wioślarzy, 13 marynarzy, sternik, dowódca (zwany trierarchą) i czterech jego pomocników oraz muzyk, który grając na aulosie podawał rytm wioślarzom. Na trierze było zazwyczaj około 10 hoplitów (w warunkach bojowych maksymalnie 40) i 4-5 łuczników. Wioślarze rozsadzeni byli następująco: górny rząd ("thranite") – 31, rząd środkowy ("zygite") – 27 i dolny ("thalamite") – 27, a więc 85 przy każdej z burt. Wszyscy członkowie załogi okrętów greckich byli ludźmi wolnymi, przy czym wioślarze wywodzili się z najuboższych warstw społeczeństwa, nigdy natomiast nie służyli pod przymusem.
Taktyka okrętu wiosłowego tamtych czasów sprowadzała się do taranowania lub abordażu. W jej ramach wyróżniano trzy podstawowe manewry – "periplus" (manewr czołowy na burtę nieprzyjaciela, zakończony taranowaniem), "diekplus" (manewr liniowy, polegający na frontalnym przełamywaniu szyku floty nieprzyjaciela wraz z łamaniem wioseł i abordażem) oraz "kyklos" (pozycja defensywna, kołowa). Przed bitwą zwijano żagiel, maszt składano i chowano pod pokład. Tam też kryli się do ostatniej chwili gotowi do ewentualnego abordażu hoplici i strzelcy. Na zewnątrz za specjalnymi zasłonami znajdowali się jedynie dowódca, jego pomocnicy i sternicy.
Triery greckie były (w porównaniu z okrętami fenickimi czy perskimi) bardzo niskie, a więc (w bitwie) bardziej odporne na boczny wiatr. Dzięki istotnym różnicom konstrukcyjnym, kadłuby ateńskich trier lepiej zachowywały się też na fali i podczas zwarć z kadłubami okrętów przeciwników. Jeśli nie można było dokonać abordażu ani staranować przeciwnika, kapitan triery mógł spróbować jeszcze jednej techniki: rozpędzał się kontrkursem tak, by prawie otrzeć się o burtę wrogiego okrętu. W ostatniej chwili wioślarze chowali swe wiosła pod pokład i triera łamała wiosła przeciwnika, czyniąc go niezdolnym do dalszej walki.
Z udziałem badaczy z zagranicy w 1987 roku grecka marynarka wojenna dokonała rekonstrukcji ateńskiej triery.

</doc>
<doc id="196942" url="https://pl.wikipedia.org/wiki?curid=196942" title="Trirema">
Trirema

Trirema – starorzymski okręt wiosłowo-żaglowy wzorowany na starogreckiej trierze.
Triremy wyposażone były w 1-2 żagle, ale pełniły one rolę pomocniczą, zasadniczym pędnikiem były wiosła (36-metrowa trirema miała ok. 90 wioślarzy na jednej burcie). Nie jest jasne, jak rozmieszczeni byli wioślarze na triremie: koło siebie, piętrowo, czy jedno wiosło obsługiwało kilku ludzi. Główną bronią triremy jako okrętu był taran, ale Rzymianie wprowadzili też inne ulepszenia do konstrukcji triremy. Na rufie ustawili wieżę dla łuczników, a na dziobie zamontowali, przymocowany do małego masztu, ciężki obrotowy pomost zwany krukiem. Zrzucano go na pokład okrętu przeciwnika, unieruchamiając go i umożliwiając żołnierzom szybkie i łatwe dokonanie abordażu. Rzymianie także jako pierwsi stworzyli specjalne oddziały piechoty morskiej, której liczne oddziały umieszczano na okrętach (większa od triremy kwinkwerema, przewoziła nawet 140 żołnierzy wobec 30 żeglarzy i 270 wioślarzy); w połączeniu z pomostami abordażowymi dawało to bardzo groźną kombinację, skutecznie użytą w czasie wojen punickich przeciw Kartaginie.

</doc>
<doc id="196944" url="https://pl.wikipedia.org/wiki?curid=196944" title="Zofia Ptach">
Zofia Ptach

Zofia Ptach (ur. 20 marca 1896, zm. 1970) – polska hafciarka. Współtwórczyni szkoły żukowskiej haftu kaszubskiego.
Była członkiem Zrzeszenia Kaszubskiego. Jej siostrą była Jadwiga. Obie to wnuczki Marianny z d. Okuniewskiej (ur. 1820), która była hafciarką – uczennicą ostatnich norbertanek w Żukowie. Przyczyniła się do tego, że nadal żywe są tradycje dawnego haftu klasztornego.
Linki zewnętrzne.
Artykuł

</doc>
<doc id="196947" url="https://pl.wikipedia.org/wiki?curid=196947" title="Voodoo2">
Voodoo2



</doc>
<doc id="196951" url="https://pl.wikipedia.org/wiki?curid=196951" title="Shelley Hack">
Shelley Hack

Shelley Marie Hack, bardziej znana jako Shelley Hack (ur. 6 lipca 1947 w White Plains) – amerykańska aktorka, modelka, producentka telewizyjna i polityk. Odtwórczyni roli Tiffany Welles w czwartym sezonie serialu ABC "Aniołki Charliego" ("Charlie’s Angels", 1979–80).
W 2000 pełniła funkcję konsultanta medialnego dla międzynarodowej organizacji pokojowej w Bośni. Aktywna w polityce, raz startowała bez powodzenia w wyborach do rządu.
Życiorys.
Wczesne lata.
Urodziła się w White Plains w stanie Nowy Jork jako najstarsza z sześciorga dzieci (ma dwóch braci – Shawna i Lance’a oraz trzy siostry – Shannon, Torry i Babe). Jej rodzina była pochodzenia niemieckiego, szwajcarskiego i irlandzkiego. Jej ojciec, William Hack, był inżynierem chemikiem, który pracował jako analityk finansowy na Wall Street. Jej matka, Patricia, była stewardesą linii lotniczych i modelką Conover. Dorastała w Greenwich, w stanie Connecticut, gdzie w 1965 ukończyła Greenwich Junior High. Uczęszczała na wydział historii do Smith College, a następnie podjęła studia archeologiczne na uniwersytecie w Sydney, w Australii. Brała także lekcje aktorstwa u Lee Strasberga i w Herbert Berghof Studios w Nowym Jorku pod kierunkiem Jacka Wolzera.
Początki kariery.
We wrześniu 1964 trafiła na okładkę magazynu „Glamour”. Pracowała jako modelka w pełnym wymiarze godzin dla Ford Models. Pojawiała się potem na okładkach „Seventeen”, „Mademoiselle”, „Simplicity”, „Fall Fashion '79”, „Elle”, „McCalls” czy „Vogue”. Jej wygląd był odmienny, ponieważ nie był to jawny seksapil, ale raczej czysta, świeża, inteligentna i otwarta aura. W 1975 zwróciła na siebie uwagę w reklamie i promocji perfum firmy Revlon’s No.1 "Charlie", po czym zaczęła występować w programach telewizyjnych NBC, w tym "The Tonight Show Starring Johnny Carson" (1978).
Początki kariery aktorskiej.
Na dużym ekranie debiutowała epizodyczną rolą jako nieznajoma na ulicy w komedii Woody’ego Allena "Annie Hall" (1977). Jej główna rola Jennifer Corly w melodramacie "Jeśli cię jeszcze kiedyś zobaczę" ("If Ever I See You Again", 1978) otrzymała ogólnie negatywne recenzje. Hack przyznała później w wywiadzie, że była to „bomba”. Podczas rozdania wyróżnień Stinkers Bad Movie Awards w 1978 film zdobył nagrodę za najgorsze zdjęcie.
Została wybrana przez reżysera Nicholasa Meyera do głównej roli Amy Robbins w filmie fantastycznonaukowym "Podróż w czasie" ("Time After Time", 1979) z Malcolmem McDowellem i Davidem Warnerem, ale postać tę ostatecznie zagrała Mary Steenburgen. Hack twierdziła, że nie chce grać prowadzącej roli w filmie wyreżyserowanym przez jej chłopaka i wystąpiła jako pani docent.
Aniołki Charliego.
Jej wielki przełom nadszedł w roku 1979, kiedy to szukano zastępczyni dla Kate Jackson w czwartym sezonie serialu ABC "Aniołki Charliego" ("Charlie’s Angels"). Pokonała wiele kandydatek ubiegających się o rolę policjantki, wśród których znalazły się: Michelle Pfeiffer, Deborah Shelton, Barbara Bach, Dian Parkinson, Shari Belafonte, Claudia Jennings, Connie Sellecca, Kelly Derek (siostra Bo Derek), Suzanne Reed, Judith Chapman i Debra Feuer. Hack była najbardziej znana jako modelka, zanim otrzymała rolę absolwentki Akademii Policyjnej z Bostonu ze staromodną hollywoodzką elegancją – Tiffany Welles, córki jednego ze starszych przyjaciół tajemniczego milionera Charliego. Zatrudniając Hack, priorytetem Spellinga w czwartym sezonie było „przywrócenie blasku”, podczas gdy ABC miało nadzieję, że wyrafinowana osobowość Hacka wniesie ciekawą nową mistykę i intrygę do serialu. 
Po dwugodzinnym odcinku "Statek miłości Aniołków" ("Love Boat Angels") jej serialowa bohaterka była ograniczona jedynie do pomocy Kelly Garrett (Jaclyn Smith) i Kris Munroe (Cheryl Ladd), które z powodzeniem rozwiązywały zagadki kryminalne. Dopiero w scenach kolejnych dwóch odcinków serialu – "Aniołki w kampusie" ("Angels on Campus", 1979) i "Duchy i aniołki" ("Of Ghosts and Angels", 1980) - dały Shelley Hack możliwość pokazania większej części swojego warsztatu aktorskiego. Jednak po początkowym wzroście ocen zaczęły one spadać, więc próbując ożywić spadające oceny i odzyskać popularność, ABC zwolniło Hack ze swojego kontraktu w lutym 1980, zanim ona sama została zastąpiona przez Tanyę Roberts. 15 marca 1980 został wyemitowany jeden z odcinków innej produkcji telewizyjnej Aarona Spellinga – "Statek miłości" ("The Love Boat") – pt. "Dumb Luck/Tres Amigos/Hey, Jealous Lover", gdzie Shelley Hack zagrała gościnnie fizyka jądrowego profesor Carol Ketay, przyjaciółkę dyrektorki rejsu (Lauren Tewes), która nie mogła umówić się na randkę, ponieważ była zbyt rozgarnięta.
W wywiadzie dla „People”, Hack powiedziała: „"Mogą powiedzieć, że nie wyszło, ale to nieprawda. To, co się wydarzyło, była wojną sieciową. Podjęto decyzję biznesową. Zmień przedział czasowy lub wprowadź nową reklamę. Jak zdobyć rozgłos? Nowe polowanie na aniołki. Kto jest oczywistą osobą do zastąpienia? Jestem ja"”. Hack później stwierdziła: „"Nigdy nie spodziewałem się, że będę tam dłużej niż rok. I po roku ruszyłam dalej"”. 
W 2019 witryna internetowa IMDb opublikowała ranking dziesięciu najlepszych odcinków "Aniołków Charliego" wybranych przez telewidzów, gdzie cztery z udziałem Shelley Hack znalazły się w czołówce listy.
Rozwój kariery.
Po tym jako Jaclyn Smith odrzuciła propozycję zagrania roli doktor Holly Goodhead w serii o Jamesie Bondzie "Moonraker" z powodu konfliktów w harmonogramie z "Aniołkami Charliego", Shelley Hack wraz z Susan Reed, Cyrielle Besnard i Sylvia Kristel były następnie rozważane do tej roli, którą w rezultacie zagrała Lois Chiles. W sztuce zrealizowanej dla HBO "Próżności" ("Vanities", 1981) z Meredith Baxter Birney i Annette O’Toole została dostrzeżona w roli nader pewnej siebie Mary przez Martina Scorsese, który zaangażował ją do roli Cathy Long w kontrowersyjnym komediodramacie kryminalnym "Król komedii" ("The King of Comedy", 1983) z Robertem De Niro.
W 1982 wystąpiła w Pennsylvania Stage Company w Allentown w roli Billie Dawn w sztuce Garsona Kanina "Urodzeni wczoraj" ("Born Yesterday").
Swoim klasycznym wyglądem i stylem bycia, zrównoważeniem i elegancją zaskarbiła sobie uznanie i sympatię w oczach telewidzów w serialu CBS "Klinika w Teksasie" ("Cutter to Houston", 1983-1984) jako chirurg dr Beth Gilbert wraz z Alekiem Baldwinem i Jimem Metzlerem, gdzie tworzyła trio przyjaźniących się ze sobą lekarzy. Hack została zatrudniona na początku drugiego sezonu serialu NBC "Nocny trybunał" ("Night Court", 1984), lecz przed zakończeniem jednego odcinka zapadła decyzja o przedłużeniu serii do jesieni i w rezultacie rolę zagrała Markie Post. W niedocenianym sitcomie ABC "Jack i Mike" (1986-1987) wystąpiła w roli Jackie Shea.
Znalazła się także w obsadzie udanych produkcji filmowych, w tym w horrorze klasy B "Troll" (1986) czy dreszczowcu "Ojczym" ("The Stepfather", 1987) jako żona psychopaty (w tej roli Terry O’Quinn).
W 1987 jako była palaczka, została krajową przewodniczącą kampanii National Lung Association i Amerykańskiego Towarzystwa Medycznego mającej na celu edukowanie młodych kobiet na temat niebezpieczeństw związanych z paleniem papierosów. W listopadzie 1989 na scenie Il Vittoriale przy 2035 North Highland Ave. w Hollywood grała postać Luisy Baccary, pianistki, byłej kochanki Gabriele d'Annunzia w sztuce Johna Krizanca "Tamara".
Była producentką filmów telewizyjnych Hallmark Channel: "Gwiazdkowy uśmiech losu" ("Lucky Christmas", 2011) z Elizabeth Berkley i Jasonem Grayem-Stanfordem, "Perfect Match" (2015) z Lindą Gray i Danicą McKellar, "Summer of Dreams" (2016) z Debbie Gibson i Robertem Gantem, "A Bramble House Christmas" (2017) z Autumn Reeser i Teryl Rothery oraz "Christmas in Evergreen" (2017) z Teddym Searsem i Holly Robinson Peete.
Życie osobiste.
W latach 1972–1978 była związana z fotografem Steenem Svenssonem, reżyserem Nicholasem Meyerem (1979) i aktorem Alem Pacino (1981-82). W 1990 wyszła za mąż za reżysera Harry’ego Winera, u którego zagrała rolę Frankie w telewizyjnym komediodramacie ABC "Samotne bary, samotna kobieta" ("Single Bars, Single Women", 1984) z Paulem Michaelem Glaserem, postać Nan Horvat w dramacie TV "Odzyskać siebie: Historia Nancy Ziegenmeyer" ("Taking Back My Life: The Nancy Ziegenmeyer Story", 1992) i pojawiła się w kinowej komedii familijnej "Areszt domowy" ("House Arrest", 1996) z Jamie Lee Curtis i Jennifer Love Hewitt. Mają córkę Devon Rose (ur. 19 listopada 1990).

</doc>
<doc id="196952" url="https://pl.wikipedia.org/wiki?curid=196952" title="Radosław Cierzniak">
Radosław Cierzniak

Radosław Cierzniak (ur. 24 kwietnia 1983 w Szamocinie) – polski piłkarz występujący na pozycji bramkarza w Legii Warszawa, były reprezentant Polski.
Kariera klubowa.
Cierzniak piłkarską karierę rozpoczynał w Sokole Szamocin. Następnie występował kolejno w: MSP Szamotułach, Obrze Kościan, Sparcie Oborniki, Wołyniu Łuck, Karpatach Lwów, Stomilu Olsztyn i Aluminium Konin. W latach 2004–2006 był podstawowym zawodnikiem Amiki Wronki w której barwach rozegrał 36 meczów w Ekstraklasie (debiutował 20 kwietnia 2005 w meczu z Odrą Wodzisław Śląski). W rundzie jesiennej sezonu 2006/2007 reprezentował barwy Lecha Poznań (po fuzji Amiki z Lechem). W "Kolejorzu" nie mógł znaleźć miejsca w podstawowym składzie co spowodowało, że zimą 2007 roku podpisał kontrakt z Koroną Kielce. W "złocisto–krwistych" barwach zadebiutował 25 marca w meczu Pucharu Ekstraklasy z Górnikiem Łęczna. We wrześniu 2010 przebywał na testach w Watford F.C., jednak ostatecznie pozostał w Kielcach.
W styczniu 2011 podpisał dwuipółletni kontrakt z cypryjskim Alki Larnaka. W tamtejszej pierwszej lidze zadebiutował 23 stycznia 2011 w meczu z AEK-iem Larnaka. W lutym 2012 został zawodnikiem Cracovii. Zanim jednak trafił do tego klubu podpisał obowiązujący od początku sezonu 2012/2013 kontrakt z Dundee United F.C. W Scottish Premiership debiutował 5 sierpnia 2012 w wygranym 3:0 meczu z Hibernian. Przez trzy sezony był podstawowym bramkarzem Dundee- w jego barwach rozegrał łącznie, biorąc pod uwagę wszystkie rozgrywki, 135 spotkań w tym 33 zachowując czyste konto. W lipcu 2015 powrócił do Polski i podpisując roczny kontrakt przeszedł do Wisły Kraków. W jej barwach rozegrał 21 ligowych spotkań, otrzymując za nie znakomite recenzje. 30 stycznia 2016 podpisał obowiązujący od nowego sezonu kontrakt z Legią Warszawa, w wyniku czego został przez krakowski klub karnie oddelegowany do drużyny rezerw. W obawie przed zachowaniem pseudokibiców "Białej Gwiazdy", w okresie treningów z drugą drużyną chroniony był przez policję. 2 marca 2016 na wniosek Radosława Cierzniaka, Izba ds. Rozwiązywania Sporów Sportowych przy Polskim Związku Piłki Nożnej, rozwiązała z winy klubu jego kontakt z Wisłą, nadając orzeczeniu rygor natychmiastowej wykonalności. 7 marca 2016 został zawodnikiem Legii Warszawa.
Kariera reprezentacyjna.
Cierzniak ma za sobą występy w reprezentacjach młodzieżowych. 7 lutego 2009 roku zadebiutował w seniorskiej reprezentacji Polski w towarzyskim meczu z Litwą (1:1). W 26 minucie został pokonany przez Arūnasa Klimavičiusa.

</doc>
<doc id="196953" url="https://pl.wikipedia.org/wiki?curid=196953" title="Stanisław Dębicki (malarz)">
Stanisław Dębicki (malarz)

Stanisław Mieczysław Dębicki (ur. 14 grudnia 1866 w Lubaczowie, zm. 12 sierpnia 1924 w Krakowie) – polski malarz i ilustrator książek.
Życiorys.
Studiował malarstwo w krakowskiej Szkole Sztuk Pięknych pod kierunkiem Władysława Łuszczkiewicza, następnie w Akademii monachijskiej. W latach 1890–1891 studiował w Akadémie Colarossi w Paryżu.
Początkowo pracował jako nauczyciel rysunku w Szkole Przemysłu Ceramicznego w Kołomyi, potem przyjął posadę w prywatnej Szkole Rysunku Marcelego Harasimowicza we Lwowie. Od 5 listopada 1909 roku był zatrudniony w krakowskiej Akademii Sztuk Pięknych, początkowo jako asystent, od 1910 docent, a od 27 października 1911 roku na stanowisku profesora, obejmując osieroconą po śmierci Stanisława Wyspiańskiego katedrę malarstwa religijnego i dekoracyjnego. Prezydent Rzeczypospolitej pismem z 24 marca 1923 roku mianował Dębickiego profesorem zwyczajnym z datą 1 kwietnia 1923 roku.
Dębicki odszedł na emeryturę 30 września 1923 roku. W ciągu tego okresu przez jego pracownię przewinęło się blisko osiemdziesięciu studentów.
W okresie krakowskim Stanisław Dębicki był również pedagogiem w Szkole Sztuk Pięknych dla Kobiet, prowadzonej przez Marię Niedzielską.
Tworzył m.in. w stylu secesji. Malował generalnie niewiele, poświęcając się głównie pracy pedagogicznej. Uprawiał zdobnictwo książki.
Zmarł w Krakowie. 30 października 1924 roku został pochowany w grobowcu rodzinnym na Cmentarzu Łyczakowskim we Lwowie.

</doc>
<doc id="196954" url="https://pl.wikipedia.org/wiki?curid=196954" title="Dawid Kucharski">
Dawid Kucharski

Dawid Kucharski (ur. 19 listopada 1984 w Kostrzynie nad Odrą) – polski piłkarz występujący na pozycji obrońcy.
Kariera.
Rozgrywki krajowe.
Dysponujący dobrymi warunkami fizycznymi (188 cm wzrostu i 78 kg wagi) Kucharski swoją karierę rozpoczynał w Celulozie Kostrzyn. Następnie trafił do jednej z juniorskich drużyn Amiki Wronki, z której jesienią 2002 roku awansował do pierwszego zespołu. W barwach wronieckiego klubu oficjalnie zadebiutował w sierpniu, na pierwszy występ ligowy musiał zaczekać jeszcze niecałe dwa miesiące. Zawodnikiem Amiki był przez cztery kolejne sezony, jednak w żadnym nie przekroczył liczby dwudziestu rozegranych meczów. Po fuzji z Lechem Poznań, Kucharski został w nowej drużynie, choć pełnił głównie rolę rezerwowego. Zmianę tej sytuacji przyniósł sezon 2007/2008, w którym z powodu licznych kontuzji innych obrońców wystąpił w 21 spotkaniach. Latem 2008 roku sam doznał urazu mięśnia czworogłowego uda, który wykluczył go z gry do końca września. W sezonie 2008/2009 częściej występował w rozgrywkach Młodej Ekstraklasy. Po wygaśnięciu kontraktu z poznańskim klubem, 5 lipca 2009 r. przeszedł do szkockiego Hearts of Midlothian. Grał tam jednak niewiele, więc po wygaśnięciu kontraktu w 2011 roku postanowił wrócić do Polski. Kucharski podpisał kontrakt z I- ligową drużyną Pogoń Szczecin. Związał się z Portowcami do 30 czerwca 2012 jednak pozostawiając sobie klauzulę przedłużająca kontrakt. W sezonie 2011/2012 wywalczył z Pogonią awans do Ekstraklasy.
Rozgrywki europejskie.
Zdecydowaną większość spotkań w Pucharze UEFA Kucharski rozegrał będąc piłkarzem Amiki Wronki. Jego debiut przypadł na mecz z walijskim Llansantffraid FC, w którym zmienił w 66. minucie Dariusza Gęsiora. W tej edycji wystąpił również w dwumeczu z hiszpańskim Malaga CF. Kolejne spotkania z udziałem Kucharskiego odbyły się dwa lata później, kiedy Amica awansowała do fazy grupowej Pucharu UEFA. Obrońca wystąpił zarówno w dwumeczu ją poprzedzającym, jak i wszystkich meczach tego etapu rozgrywek. Jako zawodnik Lecha Poznań zaliczył tylko jeden kilkuminutowy występ podczas starcia z AS Nancy. Ponadto rozegrał dwa spotkania w Pucharze Intertoto w 2006 roku.
Statystyki klubowe.
"Aktualne na 25 maja 2019:"

</doc>
<doc id="196961" url="https://pl.wikipedia.org/wiki?curid=196961" title="Sclerosis multiplex">
Sclerosis multiplex



</doc>
<doc id="196962" url="https://pl.wikipedia.org/wiki?curid=196962" title="Lew (waluta)">
Lew (waluta)

Lew (bułg. "") – jednostka monetarna używana w Bułgarii od 1881. Dzieli się na 100 stotinek. Lew jest sztywno powiązany z euro po kursie 1,95583 BGN = 1 EUR.
Banknoty będące obecnie w obiegu to 5, 10, 20, 50, 100 lewów. Monety w obiegu to: 1, 2, 5, 10, 20, 50 stotinek oraz 1 i 2 lewa. Do 31 grudnia 2020 roku włącznie w obiegu były również banknoty o nominale 2 lewa, od tej daty w użyciu są jedynie monety tego nominału.

</doc>
<doc id="196963" url="https://pl.wikipedia.org/wiki?curid=196963" title="Sekwestr">
Sekwestr

Sekwestr (z łac. "sequester") – termin prawniczy oznaczający:

</doc>
<doc id="196964" url="https://pl.wikipedia.org/wiki?curid=196964" title="Film Super 8 mm">
Film Super 8 mm



</doc>
<doc id="196967" url="https://pl.wikipedia.org/wiki?curid=196967" title="Stanisław Baranowski">
Stanisław Baranowski

Stanisław Baranowski (ur. 25 marca 1935 w Gdyni, zm. 27 sierpnia 1978 w Bytomiu) – polski glacjolog, klimatolog, badacz polarny, kierownik Zakładu Meteorologii i Klimatologii Instytutu Geograficznego Uniwersytetu Wrocławskiego.
Dzieciństwo i młodość.
Stanisław Baranowski urodził się w Gdyni, jego matka była nauczycielką, ojciec inżynierem elektrykiem – pracownikiem Portu Gdyńskiego (zamordowany w obozie Auschwitz-Birkenau w 1941 r.). Lata wojny spędził na Podkarpaciu we wsi Pustynia koło Dębicy, gdzie rozpoczął naukę w szkole podstawowej. Po wojnie kontynuował naukę w Kórniku koło Poznania, gdzie w 1951 roku uzyskał świadectwo dojrzałości. W 1951 roku rozpoczął studia geograficzne na Uniwersytecie im. Adama Mickiewicza w Poznaniu. Od 1953 do 1955 r. kontynuował studia na Uniwersytecie Wrocławskim na specjalizacji z zakresu meteorologii i klimatologii, gdzie pod kierunkiem prof. Aleksandra Kosiby wykonał pracę magisterską na temat intensywnych opadów śnieżnych na Śląsku.
Kariera naukowa.
Po uzyskaniu magisterium podjął pracę na Uniwersytecie Wrocławskim, początkowo jako obserwator w Obserwatorium Meteorologicznym Uniwersytetu Wrocławskiego, a następnie jako uczestnik zainicjowanych przez prof. Aleksandra Kosibę badań niwalnych w Sudetach i aktynometrycznych na terenie Górnośląskiego Okręgu Przemysłowego.
W latach 1957–1960 w ramach MRG i MWG brał udział w wyprawach polarnych na Spitsbergen, kierowanych przez Stanisława Siedleckiego, w tym w wyprawie zimowej 1957/1958.
W 1962 roku, na zaproszenie Imperial College w Londynie, uczestniczył w letniej wyprawie brytyjskiej na Spitsbergen. Zebrane podczas wypraw polarnych materiały badawcze były podstawą do napisania dysertacji "Termika tundry peryglacjalnej SW Spitsbergenu" i uzyskania w 1964 roku na Uniwersytecie Wrocławskim stopnia doktora w zakresie nauk przyrodniczych (promotorem dysertacji był prof. Aleksander Kosiba). Praca ta ukazała się drukiem w nakładem Wydawnictwa Uniwersytetu Wrocławskiego w 1968 roku.
W 1966 uzyskał stypendium British Council, co umożliwiło mu odbycie stażów na Scott Polar Resarch Institute w Cambridge w Wielkiej Brytanii w Stacji Glacjologicznej Tarfala w masywie Kebnekaise w Laponii Szwedzkiej. W trakcie tych stażów pracował pod kierunkiem glacjologów Q. Robina i V. Schytta.
1 października 1967 r. objął obowiązki adiunkta w Katedrze Geografii Fizycznej Uniwersytetu Wrocławskiego, kierowanej przez prof. Alfreda Jahna. W 1969 zorganizował stację terenową Katedry Geografii Fizycznej Instytutu Geograficznego Uniwersytetu Wrocławskiego w Zieleńcu w Górach Bystrzyckich, gdzie prowadzone były kompleksowe badania geomorfologiczne, klimatologiczne i ekologiczne, oraz kursy zajęć terenowych z zakresu geografii fizycznej.
Wyprawy naukowe.
W latach 1970–1974 Stanisław Baranowski kierował pięcioletnim cyklem corocznych wypraw naukowych na Spitsbergen organizowanych przez Uniwersytet Wrocławski przy współpracy Instytutu Geofizyki PAN z Warszawy. Był również, oprócz 1972 roku, uczestnikiem tych wypraw.
Badania glaciologiczno-meteorologiczne i hydrologiczne podczas tych wypraw koncentrowały w rejonie lodowca Werenskiolda. Na przedpolu tego lodowca w 1971 r. z inicjatywy Baranowskiego wzniesiono drewniany domek, który stworzył warunki dla założenia Stacji Polarnej Uniwersytetu Wrocławskiego na Spitsbergenie. W tym samym roku, po przejściu na emeryturę prof. Aleksandra Kosiby, Baranowski objął kierownictwo Zakładu Meteorologii i Klimatologii Instytutu Geograficznego Uniwersytetu Wrocławskiego uzyskując w tym samym roku stanowisko docenta. W tym czasie był inicjatorem podjęcia badań z zakresu klimatu lokalnego (aglomeracja wrocławska) i pokrywy śnieżnej w Sudetach (Karkonosze, Masyw Śnieżnika), oraz prac nad automatyzacją pomiarów meteorologicznych i ich opracowania Po pożarze schroniska na Szrenicy, w którym mieściło się obserwatorium meteorologiczne Uniwersytetu Wrocławskiego, podjął starania o budowę własnego budynku obserwatorium.
W 1976 r. uzyskał na podstawie rozprawy dotyczącej lodowców subpolarnych na Spitsbergenie stopień doktora habilitowanego
Wkrótce po habilitacji, pod koniec 1977 r. wyruszył na wyprawę antarktyczną na Wyspę Króla Jerzego na Szetlandach Południowych.
Śmierć i upamiętnienie.
W trakcie wyprawy na Wyspę Króla Jerzego w 1977 roku Stanisław Baranowski uległ nieszczęśliwemu wypadkowi – w czasie snu zatruł się gazem wydobywającym się z nieszczelnej butli. Mimo pomocy lekarskiej udzielonej na miejscu w Polskiej Stacji Antarktycznej im. H. Arctowskiego oraz bazie argentyńskiej w Ushuaia na Ziemi Ognistej nie odzyskał przytomności. Podjęte następnie próby leczenia w Argentynie i w Polsce nie powiodły się. Po niespełna ośmiu miesiącach od wypadku Stanisław Baranowski zmarł 27 sierpnia 1978 roku. Pochowano go na Cmentarzu Grabiszyńskim we Wrocławiu.
Stacja naukowa Uniwersytetu Wrocławskiego, na przedpolu lodowca Wereskiolda na Spitsbergenie, której był założycielem i gdzie wiele lat poświęcił badaniom glacjologicznym i geomorfologicznym została nazwana jego imieniem. Ku jego czci umieszczono również tablicę w Polskiej Stacji Antarktycznej im. H. Arctowskiego na Wyspie Króla Jerzego. Na jego cześć nazwano także Przylądek Baranowskiego na Spitsbergenie oraz Lodowiec Baranowskiego i Zatokę Staszka na Wyspie Króla Jerzego.

</doc>
<doc id="196972" url="https://pl.wikipedia.org/wiki?curid=196972" title="Jarosław Bieniuk">
Jarosław Bieniuk

Jarosław Bieniuk (ur. 4 czerwca 1979 w Gdańsku) – polski piłkarz występujący na pozycji obrońcy, reprezentant Polski.
Kariera klubowa.
Karierę rozpoczynał w sezonie 1994/95, występując w zespole Ogniwo Sopot. W następnym roku przeniósł się do Lechii Gdańsk.
Amica Wronki.
Przed sezonem 1998/1999 przeniósł się do Amiki Wronki. W polskiej ekstraklasie debiutował 22 maja 1999 w spotkaniu Amiki Wronki z Polonią Warszawa, zakończonym zwycięstwem wronczan 1:0. Wywalczył też z Amiką Puchar Polski.
W sezonie 1999/2000 stał się podstawowym graczem drużyny. Zagrał w niej 21 meczów ligowych (6. miejsce w Ekstraklasie) oraz zdobył kolejny Puchar Polski (w finale Amica pokonała w dwumeczu Wisłę Kraków – 2:2 i 3:0).
W sezonie 2000/2001 strzelił swoją pierwszą bramkę w Ekstraklasie, w trakcie meczu Amica Wronki–GKS Katowice, rozegranego 19 sierpnia 2000 i zakończonego remisem 1:1. W kolejnym sezonie zajął z Amiką 3. miejsce w lidze (zagrał w 24 meczach ligowych i strzelił 3 bramki). Dotarł też do finału Pucharu Polski, gdzie Amica uległa w dwumeczu Wiśle Kraków (2:4, 0:4). Bieniuk zagrał tylko w pierwszym spotkaniu.
W sezonie 2001/2002 Amica wystąpiła w rozgrywkach Pucharu UEFA. W rundzie wstępnej wyeliminowała walijski Llansantffraid FC (5:0, 7:2), a jedną z bramek strzelił Bieniuk. W I rundzie Amica pokonała w dwumeczu szwajcarski zespół Servette FC (3:2, 1:2). W kolejnej fazie wroniecka drużyna zmierzyła się z hiszpańską Málagą. Odpadła po dwóch porażkach 1:2.
W sezonie 2003/2004 Amica ponownie zajęła 3. miejsce w Ekstraklasie. Bieniuk zagrał w 15 meczach ligowych i strzelił dwie bramki.
Kolejny rok przyniósł zespołowi ponowny występ w Pucharze UEFA. Po wyeliminowaniu w I rundzie eliminacyjnej węgierskiego zespołu Kispest Honved Budapeszt rywalem Amiki w I rundzie został łotewski FK Ventspils. Dwumecz zakończył się wynikami 1:1 i 1:0. Bieniuk zagrał w obu spotkaniach. W ten sposób Amica wywalczyła historyczny awans do fazy grupowej Pucharu UEFA.
W grupie F Amica zajęła ostatnie miejsce, przegrywając wszystkie spotkania – 0:5 ze szkockim Rangers FC, 1:3 z austriackim Grazerem AK, 1:3 z holenderskim AZ Alkmaar i 1:5 z francuskim AJ Auxerre. Bieniuk zagrał we wszystkich meczach.
Antalyaspor.
Po sezonie 2005/2006 opuścił Amikę i podpisał trzyletni kontrakt z klubem tureckiej Superligi Antalyaspor Kulübü. Pierwszą bramkę dla nowego zespołu zdobył 9 września 2006 w meczu z Fenerbahçe SK (2:4). Już w pierwszym sezonie gry Bieniuk spadł z zespołem z Süper Lig do niższej klasy rozgrywkowej. W kolejnym roku awansował z Antalyasporem do Süper Lig. W sezonie 2008/09 zagrał tylko w 2 spotkaniach i strzelił 1 bramkę. Łącznie w barwach tureckiego klubu zagrał w 53 meczach, strzelając w tym czasie trzy bramki. W 2008 rozwiązał kontrakt z klubem, a pod koniec roku związał się umową z cypryjską Omonią Nikozja. Po niezbyt udanych testach medycznych rozwiązano kontrakt.
Widzew Łódź.
11 lutego 2009 podpisał kontrakt z pierwszoligowym Widzewem Łódź. Zadebiutował w nim 14 marca 2009 w spotkaniu z Koroną Kielce (2:2). Z łódzkim klubem zajął 1. miejsce w lidze i awansował do Ekstraklasy, lecz z powodu decyzji PZPN w związku z aferą korupcyjną Widzew musiał kolejny sezon rozegrać ponownie w I lidze. Rok później Widzew znów awansował do najwyższej klasy rozgrywek w Polsce.
21 sierpnia 2010 zadebiutował w barwach Widzewa w Ekstraklasie w meczu z Wisłą Kraków (0:1). Na pierwszą bramkę dla Widzewa Bieniuk czekał aż do 28 sierpnia 2011, gdy pokonał Mariána Kelemena w spotkaniu ze Śląskiem Wrocław (2:1).
Powrót do Lechii.
9 lipca 2012 rozwiązał za porozumieniem stron kontrakt z Widzewem i związał się z Lechią Gdańsk, z którą podpisał dwuletni kontrakt z możliwością przedłużenia o kolejny rok. W Ekstraklasie zadebiutował w meczu z Pogonią Szczecin.
Przed sezonem 2013/2014 został nowym kapitanem zespołu. 30 lipca 2013 w meczu towarzyskim przeciwko FC Barcelonie strzelił gola na 1:0.
Po sezonie 2013/2014 zakończył karierę piłkarską. 29 października 2014 powrócił do Lechii jako dyrektor sportowy.
Kariera reprezentacyjna.
W pierwszej reprezentacji zadebiutował 14 lutego 2003 w towarzyskim meczu z Macedonią (3:0). Łącznie rozegrał osiem spotkań w kadrze A i strzelił jedną bramkę. Po blisko 4,5-letniej przerwie, 8 października 2009 został ponownie powołany do reprezentacji Polski, prowadzonej przez trenera Stefana Majewskiego.
Życie prywatne.
Jego życiową partnerką była aktorka Anna Przybylska, z którą ma troje dzieci: córkę Oliwię (ur. 2002) oraz dwóch synów, Szymona (ur. 2006) i Jana (ur. 2011). Ze związku z Martyną Gliwińską ma syna Kazimierza (ur. 2020).

</doc>
<doc id="196974" url="https://pl.wikipedia.org/wiki?curid=196974" title="Port lotniczy Kitakiusiu">
Port lotniczy Kitakiusiu

 – nieistniejący już mały port lotniczy w Japonii, usytuowany w dzielnicy Kokura-minami miasta Kitakiusiu. 
Port ten został w marcu 2006 zastąpiony przez nowy port lotniczy Kitakiusiu, zbudowany na sztucznej wyspie na Morzu Wewnętrznym ("Seto-naikai"), 3 km od wybrzeża miasta Kitakiusiu.

</doc>
<doc id="196975" url="https://pl.wikipedia.org/wiki?curid=196975" title="Fantazja (psychologia)">
Fantazja (psychologia)

Fantazmat, fantazja (gr. "phantasia" – wyobraźnia) – pewien wyobrażony scenariusz, w którym w sposób jawny lub ukryty osoba spełnia swoje życzenia. Fantazja jest elementem rzeczywistości psychicznej. To co podmiot uważa za swoje rzeczywiste wspomnienie jest – z punktu widzenia psychoanalizy – jedynie jego fantazją i nie musiało się wydarzyć w rzeczywistości lub wydarzyło się inaczej niż jest to relacjonowane przez podmiot.
W najwęższym znaczeniu tego terminu, pod pojęciem "fantazji" rozumieć należy marzenie dzienne, scenariusz snuty przez podmiot w stanie świadomości, w którym prezentuje sobie pożądany lub niepożądany przebieg pewnych przyszłych lub przeszłych wydarzeń.
W szerszym znaczeniu "fantazje" to przekonania, wspomnienia przeszłych wydarzeń. W tym znaczeniu "fantazja" jest pochodną nieświadomości. Fantazje zatem mogą być świadome lub nieświadome. Fantazja pozostanie świadoma dopóty, dopóki jej związek z nieświadomością nie zostanie zauważony przez cenzurę. Nieświadome fantazje – zgodnie z koncepcją Zygmunta Freuda są przyczyną nerwicy.

</doc>
<doc id="196978" url="https://pl.wikipedia.org/wiki?curid=196978" title="Albert Brudzewski">
Albert Brudzewski



</doc>
<doc id="196979" url="https://pl.wikipedia.org/wiki?curid=196979" title="Koma (astronomia)">
Koma (astronomia)

Koma – pyłowo-gazowa „atmosfera” o zazwyczaj kulistym kształcie, otaczająca jądro komety i powstająca w miarę zbliżania się do Słońca pod wpływem jego promieniowania. Termin pochodzi od łacińskiego słowa "coma", co znaczy "włosy".
Rozmiary.
Rozmiar komy oraz to, kiedy zaczyna się ona tworzyć, zależy zasadniczo od dwóch czynników: zasobów materii zgromadzonych w jądrze komety oraz jej odległości od Słońca. Komety „nowe”, które po raz pierwszy zbliżają się do Słońca, posiadają większy zapas materii i tym samym mogą wytworzyć rozleglejszą komę w większej odległości od gwiazdy. W konsekwencji odległość od Słońca, w której zaczyna tworzyć się głowa komety, jest inna przy każdym przelocie. Średnica komy w przypadku większości komet zazwyczaj wynosi około 50 000 kilometrów i tylko sporadycznie trafiają się komety, których otoczki mają średnicę przekraczającą milion kilometrów. Maksymalne rozmiary koma osiąga, kiedy kometa znajduje się w odległości
1,4 j.a. od Słońca. Jak dotąd największą zaobserwowaną gołym okiem komą może poszczycić się kometa 1811 I Flaugergues – jej średnica wynosiła 1,7 × 106 km i była większa od średnicy Słońca o 22%. Jeśli dokona się pomiaru nadfioletowego promieniowania cząsteczek wodoru wydobywających się z jądra komety, wówczas rozmiary komy okazują się znacznie większe – tutaj rekordzistką jest kometa 1970 II Bennett, której wodorowa otoczka miała średnicę 14 × 106 km.
Gęstość i masa.
Koma charakteryzuje się bardzo niską gęstością – szacunkowa ilość cząstek przy powierzchni jądra wynosi około 105/cm3, co jest znikomą wielkością w porównaniu z gęstością powietrza przy powierzchni Ziemi (2,55 × 1019/cm3). Maleje ona wraz ze wzrostem odległości od jądra, by wreszcie zrównać się z gęstością materii międzygwiezdnej. Z uwagi na małą gęstość komy, niewielka jest także jej masa: nie przekracza ona 109 kg, z czego zaledwie 0,01-1% przypada na cząsteczki gazów. Podczas jednego przelotu w pobliżu Słońca, z komy ulatuje w przestrzeń do 1011 kg materii, co stanowi stukrotność jej maksymalnej masy.
Skład chemiczny.
Komę tworzą przede wszystkim cząstki pyłów oraz atomy i cząsteczki głównych gazów OH, NH, CN, C3, C2 i NH2. Rzadziej spotykane substancje to żelazo, chrom, nikiel, wapń, miedź i potas.

</doc>
<doc id="196981" url="https://pl.wikipedia.org/wiki?curid=196981" title="Daniel Podrzycki">
Daniel Podrzycki

Daniel Tomasz Podrzycki (ur. 14 czerwca 1963 w Siemianowicach Śląskich, zm. 24 września 2005 w Sosnowcu) – polski polityk, robotnik Huty Katowice, dziennikarz tygodnika „Kurier Związkowy”, działacz społeczny. 
Działalność.
Był uczniem II Liceum Ogólnokształcącego im. Stefana Żeromskiego w Dąbrowie Górniczej, jednak nauki tam nie ukończył. Dwukrotnie aresztowany w latach 80. i skazany za działalność opozycyjną. Więzień polityczny PRL. W latach 1989 do 1992 działacz i współzałożyciel Solidarności 80. Założyciel Polskiej Partii Pracy oraz Wolnego Związku Zawodowego „Sierpień 80” – Konfederacja i ich długoletni przewodniczący.
Organizator wielu protestów robotniczych, demonstracji i strajków, m.in. największego strajku w polskim hutnictwie w Hucie Katowice w 1994, strajku przeciwko prywatyzacji Fabryki Samochodów Małolitrażowych w 1992 oraz strajków górniczych. 
W latach 90. współpracował z generałem Tadeuszem Wileckim i Andrzejem Lepperem w ramach Bloku Ludowo-Narodowego, zaś w ramach Alternatywy Ruchu Społecznego z Narodowym Odrodzeniem Polski, Konfederacją Polski Niepodległej – Ojczyzna. W 1997 wraz z Andrzejem Lepperem, Włodzimierzem Bojarskim i Witoldem Michałowskim podpisał zawiadomienie do prokuratury w związku z nadużyciami podczas podpisywania kontraktu na budowę rurociągu Jamalskiego.
W 2005 doprowadził do zawiązania porozumienia politycznego kierowanej przez siebie Polskiej Partii Pracy z innymi małymi pozaparlamentarnymi, lewicowymi ugrupowaniami – PPS, KPP, APP „Racja”, PPE-Z i Nową Lewicą.
Opowiadał się przeciwko Unii Europejskiej i NATO, za wyprowadzeniem wojsk polskich z Iraku, za prawem do bezpłatnej antykoncepcji i aborcji, wprowadzeniem armii zawodowej, 35-godzinnym tygodniem pracy i płacą minimalną na poziomie 68% średniej krajowej. Był także orędownikiem neutralności światopoglądowej państwa, w związku z czym postulował wypowiedzenie przez Polskę konkordatu.
Wybory do Sejmu, Senatu i PE.
Wielokrotnie kandydował w wyborach – bez powodzenia. Z listy Alternatywy Ruch Społeczny startował do Sejmu w wyborach parlamentarnych w 2001, a z ramienia PPP w wyborach do Parlamentu Europejskiego w 2004 i w tym samym roku w wyborach uzupełniających do Senatu. Był również zarejestrowany jako kandydat PPP do Sejmu w wyborach parlamentarnych w 2005, jednak zginął w wypadku drogowym dzień przed dniem głosowania.
Wybory prezydenckie w 2005.
Był kandydatem Polskiej Partii Pracy w wyborach prezydenckich w 2005. Poparcia udzieliły mu Antyklerykalna Partia Postępu „Racja”, Polska Partia Socjalistyczna, Komunistyczna Partia Polski, Nowa Lewica, Nurt Lewicy Rewolucyjnej, Ogólnopolski Związek Bezrobotnych, Pracownicza Demokracja, Stowarzyszenie Osób Bezrobotnych i Byłych Pracowników Państwowych Gospodarstw Rolnych, Wolny Związek Zawodowy „Sierpień 80” – Konfederacja oraz antyklerykalny tygodnik „Fakty i Mity”. Współpracował także z Instytutem Schillera.
Jego komitet wyborczy został zarejestrowany 1 sierpnia 2005.
Zmarł podczas kampanii wyborczej w wyniku obrażeń odniesionych w wypadku drogowym. Pochowany został 29 września 2005 na cmentarzu w Dąbrowie Górniczej.

</doc>
<doc id="196987" url="https://pl.wikipedia.org/wiki?curid=196987" title="Pribałtika">
Pribałtika



</doc>
<doc id="196989" url="https://pl.wikipedia.org/wiki?curid=196989" title="Abilene">
Abilene

Miejscowości w USA:

</doc>
<doc id="196990" url="https://pl.wikipedia.org/wiki?curid=196990" title="Nowa Chronologia (Davida Rohla)">
Nowa Chronologia (Davida Rohla)

Nowa Chronologia (Davida Rohla) – system chronologiczny stworzony przez Davida Rohla (brytyjskiego egiptologa i historyka starożytności) rewidujący dotychczas uznawaną chronologię starożytnego Bliskiego Wschodu (Egiptu, Syropalestyny i Mezopotamii) przed 664 rokiem p.n.e. Jeden z kilkudziesięciu systemów rewizji chronologii starożytności spod znaku organizacji SIS i ISIS, jednak odrzucany przez środowisko naukowe.
Jeśli chodzi o chronologię Syropalestyny, to władcy izraelscy – Saul i Dawid zostali umieszczeni w późnej epoce brązu IIA i powiązani z listami z Amarna.
Nowa Chronologia Mezopotamii.
ok. 6000 p.n.e. Plemię patriarchy Adama (amor. "Dudiya-Adamu") żyje w dolinie Tabriz, w Górach Zagros (kraj Eden)
ok. 5500 p.n.e. Początek wędrówki plemienia Adama (Protosumerów) na południe; potomkowie patriarchy Kaina (amor. "Kyiana") opracowują technologię wypalania ceramiki w Tepe Guran
ok. 5000 p.n.e. Plemię Adama (Sumerowie) przybywa do południowej Mezopotamii pod przywództwem patriarchy Henocha (amor. "Hanu"): Henoch wraz z synem Iradem (amor. "Arada") zakładają pierwsze miasto świata – Eridu, a następnie Uruk (sumer. "Nuk") i Ur (sumer. "Unuki"); początek budowli z cegły mułowej
ok. 4500 p.n.e. Miasto Badtibira – ośrodek wytopu miedzi, założony przez patriarchę Tubal-Kaina (amor. "Zuabu") – przejmuje przewodnictwo w Sumerze; Sumerowie zakładają na Bahrajnie (sumer. "Tilmun") faktorię handlową; początek archeologicznego okresu Ubajd
ok. 3100 p.n.e. Wielki Potop w Mezopotamii za czasów patriarchy Noego z Szuruppak (sumer. "Ziusudra", amor. "Nuabu"); koniec archeologicznego okresu Ubajd; arka osiada na szczycie Judi Dagh w Kurdystanie (3113 p.n.e Potop według kalendarza Majów)
ok. 3100 – ok. 3050 p.n.e. Ponowne zasiedlenie Mezopotamii przez Sumerów; odbudowa miast; początek archeologicznego okresu Uruk
ok. 3100 p.n.e. Początek panowania I dynastii z Kisz
ok. 3100 – ok. 2221 p.n.e. Panowanie I dynastii z Uruk
ok. 2900 p.n.e. Panowanie patriarchy Nimroda (sumer. "Enmenkar") jako króla z I dynastii z Uruk; budowa „Wieży Babel” w Eridu; rozproszenie budowniczych wieży – początek przerwy osadniczej w Eridu
ok. 2800 p.n.e. Panowanie Lugalbandy jako króla z I dynastii z Uruk; koniec archeologicznego okresu Uruk; początek okresu Dżemdet Nasr
ok. 2700 p.n.e. Koniec archeologicznego okresu Dżemdet Nasr; początek I okresu wczesnodynastycznego
ok. 2588 p.n.e. Panowanie Dumuziego jako króla z I dynastii z Uruk
ok. 2500 p.n.e. Koniec I okresu wczesnodynastycznego; początek II okresu wczesnodynastycznego
ok. 2487 p.n.e. Panowanie Gilgamesza jako króla z I dynastii z Uruk
ok. 2348 p.n.e. Najwcześniejsza data historyczna w Nowej Chronologii Mezopotamii; koniec II okresu wczesnodynastycznego; początek III okresu wczesnodynastycznego
ok. 2348–2172 p.n.e. Panowanie I dynastii z Ur
ok. 2341–2112 p.n.e Panowanie dynastii z Lagasz
ok. 2221–2113 p.n.e. Panowanie II dynastii z Uruk
2171 p.n.e. Początek panowania II dynastii z Ur,
2163 p.n.e. Początek panowania IV dynastii z Kisz
2112–2087 p.n.e. Panowanie Lugalzagesiego, jedynego władcy z III dynastii z Uruk
2100–1920 p.n.e. Panowanie dynastii z Akadu
ok. 1922 – ok. 1892 p.n.e. Panowanie IV dynastii z Uruk
1982–1889 p.n.e. Panowanie dynastii gutejskiej
1889–1883 p.n.e. Panowanie Utuhengala, jedynego władcy z V dynastii z Uruk
1900–1793 p.n.e. Panowanie III dynastii z Ur
1805–1559 p.n.e. Panowanie dynastii z Isin
1798–1536 p.n.e. Panowanie dynastii z Larsy
1667–1362 p.n.e. Panowanie I dynastii babilońskiej (dynastii starobabilońskiej)
Nowa Chronologia Egiptu.
ok. 4500 – ok. 3250 p.n.e. Archeologiczny okres Badarian (kultura neolityczna)
ok. 3250 – ok. 3050 p.n.e. Archeologiczny okres Nagada I (inaczej okres amracki)
ok. 3050 p.n.e. Patriarcha Kusz (sumer. "Meski'aggaszer"), pierwszy król z I dynastii z Uruk wraz z młodszymi braćmi – Misraimem, Putem i Kanaanem kolonizuje wybrzeża Erytrei i Jemenu, zakładając kraj Punt (eg. "Pun/Poen"); lud Poen w późniejszym okresie daje początek Kananejczykom i Fenicjanom (ok. 3000 p.n.e.)
ok. 3050 – ok. 2850 p.n.e. Archeologiczny okres Nagada II (inaczej okres gerzeński)
ok. 3000 p.n.e. Patriarcha Misraim, młodszy „brat” Kusza, jako król-Horus (dowodząc 12 statkami i 400 wojownikami) podbija południową część Górnego Egiptu, zakładając swą stolicę w Hierakonpolis (eg. "Nekhen"). (Pierwszy król-Horus został pochowany w Grobowcu 100 w Hierakonpolis). Wojownicy Misraima dają początek elitarnej kaście rządzącej zwanej "Patu".
ok. 2900 p.n.e. Inna grupa ludu Poen, pod wodzą króla-Seta, podbija północną część Górnego Egiptu i zakłada stolicę w Nubt (koło Nagady)
ok. 2850 p.n.e. Zwycięstwo króla-Horusa z Nekhen nad królem-Setem z Nubt; zjednoczenie Górnego Egiptu i założenie nowej stolicy w Tinis (eg. "Tjenu"); początek panowania dynastii zerowej; początek okresu Nagada III
ok. 2789/2781 p.n.e. Zjednoczenie Egiptu przez Menesa (inaczej Horusa Ahę); początek panowania I dynastii; najwcześniejsza data historyczna w Nowej Chronologii Egiptu; koniec okresu Nagada III
ok. 2669 p.n.e. Początek panowania II dynastii
ok. 2514 p.n.e. Początek panowania III dynastii
ok. 2459 Początek panowania IV dynastii
ok. 2350 p.n.e. Początek panowania V dynastii
ok. 2224 p.n.e. Początek panowania VI dynastii
ok. 2043 p.n.e. Początek panowania VIII dynastii
1943–1800 p.n.e. Panowanie XI dynastii
1800–1633 p.n.e. Panowanie XII dynastii
XVII w. – 1662 p.n.e. Przybycie Izraelitów do Egiptu za panowania Amenemhata III
1632–1447 p.n.e. Panowanie XIII dynastii (do Dedmesa, faraona Exodusu)
1447 p.n.e. Wyjście Izraelitów z Egiptu (Exodus)
1290–1183 p.n.e. Panowanie XV dynastii (Wielkich Hyksosów)
1194–950 p.n.e. Panowanie XVIII dynastii
948–850 p.n.e. Panowanie XIX dynastii
933–892 p.n.e. Panowanie Ramzesa II Wielkiego jako króla z XIX dynastii i biblijnego faraona Szyszaka (eg. "Szisza")
823–664 p.n.e. Panowanie XXII dynastii (libijskiej)
Rozpowszechnianie poglądu.
Chociaż nowa chronologia nie została zaakceptowane w środowisku akademickim, jest szeroko propagowana od 1990 przez Davida Rohla. Jego książka "A Test of Time: The Bible – from Myth to History" przez osiem tygodni w 1995 r. (od 17 września do 6 listopada) utrzymywała się w pierwszej dziesiątce na liście bestsellerów Sunday Times. Na jej podstawie w roku 1995 przez brytyjski Channel 4 został zrealizowany film dokumentalny, emitowany w Stanach Zjednoczonych w 1996 roku przez The Learning Channel.

</doc>
<doc id="196991" url="https://pl.wikipedia.org/wiki?curid=196991" title="Johan Bojer">
Johan Bojer

Johan Bojer (ur. 6 marca 1872 w Orkdal, zm. 3 lipca 1959 w Oslo) – norweski pisarz, epik, reprezentant realizmu w literaturze norweskiej. 
Życiorys.
Był nieślubnym synem służącej. Wychowała go biedna rodzina chałupników z Rissy koło Trondheim. Nie stać go było na wykształcenie, całe życie był samoukiem. Wyjątkiem była dwuletnia nauka w szkole podoficerskiej (1890-1892).
Należał do pierwszych norweskich neorealistów, którzy uzyskali międzynarodowe znaczenie. Buntował się przeciwko neoromantycznemu indywidualizmowi oraz irracjonalizmowi. Pochwalał ludzką solidarność i wierność. Uważał je za konieczne do życia w zbiorowościach. Jego bohaterm był często niezamożny, prosty rolnik lub rybak lofocki. Bohater ten żył w silnie powiązanej wewnętrznie społeczności. Samodzielne egzystowanie poza nią, bez wsparcia, było niezwykle trudne lub niemożliwe. Bojer pochylał się nad zagadnieniami roli człowieka w przyrodzie, co wynikało z jego pochodzenia - sam wyrósł w podobnym środowisku, pośród nie zawsze przychylnej natury.
Jego twórczość jest związana z rodzinną miejscowością Trøndelag, w której spędził swoje dzieciństwo i młodość. W latach 1895 - 1915 mieszkał w Paryżu. Zadebiutował literacko w roku 1893, jednakże sławę przyniosły mu dopiero powieści wydane w latach dwudziestych XX wieku. Największym uznaniem cieszyły się: "Den siste viking" (1921, Ostatni wiking) - wydanie polskie 1948 i 1949; "Vor egen stamme" (1924, Nasz ród) oraz "Folk ved sjøen" (1929, Lud nad morzem). Powieść "Ostatni wiking" przedstawia życie norweskich rybaków i chłopów, ciężki los rodzin chałupniczych. Jest to opowieść o ludziach silnej woli, uparcie dążących do swoich celów.
Od 1919 osiedlił się pod Oslo, gdzie zmarł 3 lipca 1959.

</doc>
<doc id="196993" url="https://pl.wikipedia.org/wiki?curid=196993" title="Wiktor Buniakowski">
Wiktor Buniakowski

Wiktor Jakowlewicz Buniakowski (ros. Виктор Яковлевич Буняковский, ur. 16 grudnia 1804 w Barze, zm. 12 grudnia 1889 w Petersburgu) – rosyjski matematyk.
Od 1846 wykładał na uniwersytecie w Petersburgu. Zajmował się głównie teorią liczb i rachunkiem prawdopodobieństwa, dodatkowo studiował algebrę, geometrię i analizę. Prace związane były z rozwojem przemysłu i rolnictwa. W 1875 ustanowiono nagrodę imienia Buniakowskiego za najlepszą pracę matematyczną.

</doc>
<doc id="196995" url="https://pl.wikipedia.org/wiki?curid=196995" title="Biblia pauperum">
Biblia pauperum



</doc>
<doc id="196999" url="https://pl.wikipedia.org/wiki?curid=196999" title="Abilene (sieć komputerowa)">
Abilene (sieć komputerowa)

Abilene – bardzo szybka szkieletowa sieć komputerowa stworzona przez członków konsorcjum Internet2 w późnych latach 90. W 2007 roku sieć została zamknięta, a następnie przemianowana na "Internet2 Network". W Abilene uczestniczyło ponad 230 instytucji, głównie uniwersytety przy współpracy ze strony firm. Sieć obejmowała teren USA i Portoryko.
Utworzona w 1999 sieć miała początkowo przepustowość 2,5 Gb/s. Proces rozbudowy rozpoczęty w 2003 i zakończony 4 lutego 2004 podniósł przepustowość Abilene do 10 Gb/s. Abilene wykorzystuje technologie ATM (która zapewnia QoS) i WDM/WDMA (Wavelength Division Multiplexing, Wavelength Division Multiple Access).
Wiosną 2004 ustanowiono rekord średniej szybkości transmisji danych 6,25 Gb/s na trasie Los Angeles – Genewa, 24 kwietnia 2007 rekord ten został poprawiony przez naukowców z Japonii, ustanowiona szybkość transmisji wynosiła 9,08 Gb/s. Przysyłali oni film na trasie Tokio – Seattle – Amsterdam – Tokio w ciągu 30 sekund.
Nazwę Abilene wybrano z powodu podobieństw w zakresie i w ambicjach do sieci kolejowej Abilene w okolicach Abilene, która w 1860 r. stanowiła szczytowe osiągnięcie amerykańskiej sieci kolejowej.

</doc>
<doc id="197000" url="https://pl.wikipedia.org/wiki?curid=197000" title="Bogusławie">
Bogusławie

Bogusławie (do 1945 niem. "Birkenwalde") – część miasta Stepnica, tworząca osobne sołectwo. Położona na skraju Równiny Goleniowskiej i Doliny Dolnej Odry, w Puszczy Goleniowskiej, granicząca bezpośrednio z sołectwem Stepnica, przy drodze wojewódzkiej nr 113, prowadzącej do Goleniowa.
31 grudnia 2009 r. Bogusławie zamieszkiwało 197 osób.
Teren Bogusławia został objęty specjalnym obszarem ochrony ptaków „Puszcza Goleniowska”.
Obecnie składa się z zespołu folwarcznego z XIX wieku (rozbudowanego w wieku XX, później jako PGR) administrowanego i użytkowanego przez firmę Andreas, zajmującą się produkcją pasz dla zwierząt. Wieś tworzy nieuporządkowany układ przestrzenny, zagrody są rozproszone. Domy w większości zbudowane w wieku XX (lata 20. i czasy polskie). Znajduje się tu dwór z lat 20. XX wieku, zabytek. Podwórko folwarku jest otoczone parkiem. W południowej części wsi znajduje się, prawie niewidoczny, cmentarz żydowski z 1. połowy XIX wieku.
Okoliczne miejscowości: Budzień, Widzieńsko

</doc>
<doc id="197001" url="https://pl.wikipedia.org/wiki?curid=197001" title="Stepnica (gmina)">
Stepnica (gmina)

Stepnica (1945–1946 "gmina Stobnica") – gmina miejsko-wiejska (od 1 stycznia 2014 r.) w zachodniej części województwa zachodniopomorskiego, w powiecie goleniowskim, położona na Pobrzeżu Szczecińskim. Siedzibą gminy jest Stepnica.
Według danych z 31 grudnia 2016 r. gmina miała 4919 mieszkańców.
Położenie.
Gmina znajduje się zachodniej części województwa zachodniopomorskiego, w zachodniej części powiatu goleniowskiego. Gmina Stepnica położona jest na Równinie Goleniowskiej i w Dolinie Dolnej Odry, na wschodnim wybrzeżu Zalewu Szczecińskiego między Zatoką Skoszewską a Zatoką Stepnicką i Zatoką Wódzką, oddzielonych Wichowską Kępą.
Gmina stanowi 18,1% powierzchni powiatu.
Sąsiednie gminy:
Do 31 grudnia 1998 r. wchodziła w skład województwa szczecińskiego.
Demografia.
Dane z 30 czerwca 2008:
Gminę zamieszkuje 6,0% ludności powiatu. Na 1 km² przypada 16 osób – tym samym jest to gmina o najmniejszej gęstości zaludnienia w powiecie.
Warunki przyrodnicze.
Wschodnie wybrzeże na którym położona jest gmina, sąsiaduje z wyjątkowo płytkimi wodami (w Czarnocinie do 4,5 km woda ma jedynie ok. 1 m głębokości). Południowo-zachodnie wybrzeża gminy to fragment Roztoki Odrzańskiej. Są to niskie wybrzeża torfowiskowe, sąsiadujące z obszarami bagiennymi, objętymi ochroną przez florystyczne i faunistyczne rezerwaty przyrody. Znajdują się tam torfowiska niskie i lasy bagienne – olsy i łęgi. Występuje tam wiele rzadkich gatunków ptaków wodno-błotnych, roślinności szuwarowej i torfowiskowej oraz innych przedstawicieli zwierząt i roślin. W zachodniej części gminy znajdują się trzy rezerwaty przyrody: Białodrzew Kopicki, Czarnocin oraz Wilcze Uroczysko. Tereny wybrzeży zalewu i Roztoki Odrzańskiej objęte są ochroną przez Europejską Unię Ochrony Wybrzeża. Wschodnia część gminy to Równina Goleniowska oraz bory sosnowe i lasy mieszane Puszczy Goleniowskiej, są to w większości lasy wykorzystywane gospodarczo, jednak ich krajobrazy i przyroda przyciągają turystów. Istnieją również nieco głębiej położone i słabiej poznane partie puszczy, w których kryją się leśne jeziorka. Główną rzeką w gminie jest Gowienica dostępna dla kajaków, płynąca przez Widzieńsko, wijąca się przez puszczę i wpadająca do Zatoki Stepnickiej w Stepniczce. Większość zachodniej części gminy stanowią tereny podmokłe. W podstepnickim Świbinie znajduje się Ośrodek Edukacji Leśnej i ścieżka dydaktyczna, pokazująca życie mieszkańców puszczy. Lasy w gminie podlegają pod Nadleśnictwo Goleniów.
Turystyka.
Atrakcyjność turystyczna gminy Stepnica wynika przede wszystkim z położenia nad wodą. W Stepnicy znajduje się duża strzeżona plaża z zapleczem gastronomicznym i dobra baza noclegowa (kemping, tawerna, gospodarstwa agroturystyczne). Do ważnych punktów należy również przystań jachtowa. Niewątpliwą atrakcją turystyczną są zabytki wsi: kościół klasycystyczny i ryglowa tawerna. Stepnica musi jednak stawiać na turystów pragnących dobrze wypocząć nad wodą. W innych miejscowościach (Piaski Małe, Gąsierzyno, Kopice) także znajdują się plaże. W Gąsierzynie znajduje się hotel „Mustang”, zaś kilka wsi w tym rejonie gminy posiada stadniny koni, sprzyjające rozwojowi turystyki konnej. Drugim dużym ośrodkiem turystycznym jest Czarnocin, z dobrą bazą noclegową (ok. 150 miejsc). Znajdujące się tutaj Szkoła Aktywnego Wypoczynku „Frajda” i Ośrodek „Gumiś” stawiają na obozy sportowe i wypoczynek. Czarnocin zachęca również piękną plażą i płytkimi wodami zalewu, zachęcającymi do uprawiania windsurfingu. Ważnym atutem gminy jest również Gowienica, szlak kajakowy i dobre miejsce do wędkowania. W Widzieńsku nad tą rzeką znajduje się plaża i miejsca biwakowe. W tej samej wsi znajduje się również ośrodek wypoczynkowy Akademii Rolniczej w Szczecinie. Wędkarzy przyciągają do gminy również liczne kanały (Budzień, Czarnocin). Atrakcjyjne są również tereny Puszczy Goleniowskiej, stanowiące doskonałe miejsce dla myśliwych, zbieraczy grzybów i jagód. Cały teren gminy może zaciekawić turystów pieszych i rowerowych, jak również miłośników dzikiej przyrody.
Gospodarka.
Położenie nad Zalewem Szczecińskim sprzyja rozwojowi gospodarki wodnej. W Stepnicy znajduje się port rybacki i przeładunkowy o znaczeniu lokalnym. Wieś nie posiada dużego przemysłu rybnego, przez co nie wykorzystuje w pełni swoich możliwości. Gmina Stepnica nie jest gminą przemysłową. Największe zakłady znajdują się w Stepnicy i jest to tartak należący do szwedzkiej grupy Sweedwood Poland. W Bogusławiu znajduje się zakład przemysłu paszowego, należący do firmy Andreas. Pozostała część wsi nastawiona jest na rolnictwo i gospodarkę leśną.
Komunikacja.
Drogi.
Gmina nie jest położona na głównych szlakach komunikacyjnych, najbliższą drogą krajową jest droga krajowa nr 3, przechodząca przez niewielki fragment gminy na wschód od Widzieńska. Miejscowości posiadają, przez dość dobrze rozbudowaną sieć asfaltowych dróg kołowych, połączenia z tą trasą, prowadzącą nad morze i do Szczecina. Do Stepnicy prowadzi droga wojewódzka nr 112 łącząca wieś z Modrzewiem (16 km) i dalej do Goleniowa (24 km) oraz lokalna przez Żarnowo do Wolina. Stepnica leży w strefie oddziaływań Goleniowa i Szczecina, przez co ma duże szanse rozwoju w dziedzinie transportu.
Kolej.
Stepnica uzyskała połączenie kolejowe (kolej wąskotorowa, szerokość 1000 mm) w 1903 r. po połączeniu wsi Łoźnicy z Golczewem. W 1979 r. część tej linii z Łoźnicy do Stepnicy została zamknięta.
Transport morski.
W gminie znajduje się port morski w Stepnicy z przystanią jachtową, stanowiący ośrodek turystyczny, nie wykorzystywany przez firmy transportowe. Droga wodna pozostaje niewykorzystaną możliwością gminy w dziedzinie transportu.
Logistyka.
W gminie czynne są 2 urzędy pocztowe: Żarnowo Szczecińskie (nr 72-111) i Stepnica (nr 72-112)
Administracja i samorząd.
W 2016 r. wykonane wydatki budżetu gminy wynosiły 19,1 mln zł, a dochody budżetu 23,6 mln zł. Według stanu na koniec 2016 r. samorząd nie miał zobowiązań pieniężnych.
Gmina utworzyła 16 sołectw.
Sołectwa:

</doc>
<doc id="197002" url="https://pl.wikipedia.org/wiki?curid=197002" title="2Pac">
2Pac



</doc>
<doc id="197003" url="https://pl.wikipedia.org/wiki?curid=197003" title="Budzień">
Budzień

Budzień (do 1945 niem. "Schutzendorf") – osada w północno-zachodniej Polsce, położona w województwie zachodniopomorskim, w powiecie goleniowskim, w gminie Stepnica.
Położenie.
Położona na skraju Doliny Dolnej Odry i Równiny Goleniowskiej, w Puszczy Goleniowskiej, ok. 0,5 km od drogi nr 112, łączącej Modrzewie ze Stepnicą, i 7 km na południowy wschód od samej Stepnicy, obecnie ok. 105 mieszkańców.
Historia.
W latach 1975–1998 miejscowość należała do województwa szczecińskiego.
Według danych z 31 grudnia 2009 r. osadę zamieszkiwało 110 osób.
Charakter i zabudowa.
Obecnie osada zachowała charakter ulicówki. Zabudowa pochodzi prawie w całości z początków XX wieku, są to w większości 2-budynkowe zagrody, rzadko urozmaicone obecnością stodół. Polna droga prowadząca do wsi obsadzona jest topolami i klonami. We wsi zachował się XIX-wieczny cmentarz poewangelicki, położony przy drodze dojazdowej, mocno zatarty, z fragmentami starodrzewu oraz nagrobków. Okolice wsi to ciekawe tereny bagienne, nieopodal przepływa rzeka Krępa i znajduje się rezerwat przyrody Wilcze Uroczysko. Ok. 3 km na północ znajduje się leśniczówka Olszanka, zaś 2 km na południe osada Gaje, należąca do sołectwa Budzień, położona tuż nad Krępą, w Puszczy Goleniowskiej, znajduje się tam dawna leśniczówka. W samej miejscowości znajduje się Kanał Królewski o długości kilku kilometrów, popularny wśród kajakarzy i wędkarzy, którzy organizują tutaj swoje zawody (koło „Okoń” z Goleniowa). Okoliczne tereny puszczańskie mają doskonałe warunki do uprawiania turystyki pieszej i rowerowej, zaś tereny na zachód i południe do ekoturystyki na terenach bagiennych. Na północ od Budzienia, w Świbnie, znajduje się Ośrodek Edukacji Leśnej, ścieżka dydaktyczna oraz wiata i miejsce na ognisko.
Okolica.
Okoliczne miejscowości: Stepnica, Bogusławie, Kąty, Święta

</doc>
<doc id="197005" url="https://pl.wikipedia.org/wiki?curid=197005" title="Czarnocin (województwo zachodniopomorskie)">
Czarnocin (województwo zachodniopomorskie)

Czarnocin (do 1945 niem. "Zartenthin") – osada sołecka położona w województwie zachodniopomorskim, w powiecie goleniowskim, w gminie Stepnica. Miejscowość o charakterze turystycznym, nad Zalewem Szczecińskim na Równinie Goleniowskiej (tereny łąkowo-leśne, podmokłe), ostatnia wieś przy drodze prowadzącej ze Stepnicy przez Gąsierzyno i Kopice.
Według danych z 31 grudnia 2009 r. osadę zamieszkiwało 318 osób.
Na północ od wsi do Zalewu Szczecińskiego uchodzi Kanał Czarnociński.
Nazwa.
Miejscowość ma metrykę średniowieczną. Notowana jest w różnych formach w historycznych dokumentach od XIV wieku: "Ceretin" (1318), "Zartenthin" (1784), "Zartenthin" (1829), "Czarnocin" (1945). Językoznawcy identyfikują pierwszy zapis "Ceretin" z nazwą "Czarcin", od nazwy "czart" czyli "diabeł" z dodanym sufiksem -in.
Historia.
Wieś została założona w średniowieczu, po raz pierwszy wzmiankowana w źródłach w roku 1318 jako Ceretin. 
Obecnie zespół folwarczny został w części zniszczony, a pozostałe budynki, dawniej użytkowane przez PGR, dzisiaj stoją puste i sprawiają bardzo negatywne wrażenie. Przebudowano dwór z przełomu XIX i XX wieku, który nie stanowi wartości zabytkowej. Z budynków folwarcznych warto zwrócić uwagę jedynie na suszarnię. Większość domów we wsi to PGR-owskie bloki, zachowało się jednak kilka murowanych budynków mieszkalnych sprzed II wojny światowej (lata 30. XX wieku). Zaniedbany jest już prawie niewidoczny cmentarz ewangelicki w południowej części wsi. Do najciekawszych obiektów należy niewątpliwie park leśny z aleją centralną, łączącą dawny dwór z plażą nad zalewem, rośnie tam wiele ciekawych gatunków drzew. Obok parku znajduje się jeszcze budynek dawnej szkoły, jeden z większych w gminie, murowany, z elementami ryglowymi, o nieznacznej wartości zabytkowej. 
Park w typie założenia leśnego z centralną aleją, wytyczoną w osi dworu, prowadzącą do Zalewu. Na północnym skraju parku, bezpośrednio przy szosie, ulokowany jest kompleks budynków dawnej szkoły Wehrmachtu lub SS; budynek główny o wielkokubaturowej formie, murowano-ryglowy, stanowi element zabudowy o wartościach kulturowych, a nawet zabytkowych. 
Miejscowość posiada dużą bazę noclegową złożoną z dwóch obiektów. Pierwszy z nich to Ośrodek Rekreacyjno-Sportowy „Gumiś”, założony przez znanego na Pomorzu Zachodnim trenera piłki nożnej Zbigniewa Gumiennego, posiadający 70 miejsc noclegowych, boiska do gry w piłkę nożną, siatkówkę, koszykówkę oraz fragment plaży. Jest to ośrodek sezonowy. W przeciwieństwie do niego Szkoła Aktywnego Wypoczynku „Frajda”, oferująca 90 miejsc noclegowych, położona tuż obok, jest czynna cały rok. Szkoła posiada przestronne podwórko z boiskami i miejscem na ognisko, jest oddalona ok. 0,3 km od plaży. Oferuje obozy winsurfingowe, językowe, wypoczynkowe, konne, taneczne, żeglarskie, cyrkowe, ofertę dla dzieci najmłodszych oraz krótkie pobyty w ramach wycieczek szkolnych. 
Atutem Czarnocina jest czysta plaża oraz płytkie wody Zalewu Szczecińskiego przyciągają amatorów pływania, windsurfingu, zaś kanały i rowy wędkarzy. Okoliczne tereny łąkowe przyciągają turystów pieszych i rowerowych, spragnionych dzikiej przyrody. Rolnicy z Czarnocina posiadają również stada ciekawych zwierząt: holenderskich krów, pomorskich owiec oraz koników polskich. 
Na wschód i północny wschód od wsi rezerwat przyrody "Czarnocin", torfowiskowy, o powierzchni 419,38 ha, założony w 1974. Przez rezerwat i wieś prowadzi znakowany zielony turystyczny Szlak Stepnicki (Stepnica → Wolin) oraz zielony Międzynarodowy szlak rowerowy wokół Zalewu Szczecińskiego R-66.

</doc>
<doc id="197006" url="https://pl.wikipedia.org/wiki?curid=197006" title="Gąsierzyno">
Gąsierzyno

Gąsierzyno (niem.: "Ganserin") – wieś sołecka w północno-zachodniej Polsce, położona w województwie zachodniopomorskim, w powiecie goleniowskim, w gminie Stepnica, nad Roztoką Odrzańską, w Dolinie Dolnej Odry (tereny podmokłe, łąkowe), przy drodze łączącej Stepnicę z Czarnocinem. Nieopodal na południe znajduje się Gąsierzyńska Zatoka.
Według danych z 31 grudnia 2009 r. wieś zamieszkiwało 186 osób.
Historia.
Obecnie wieś o układzie wielodrożnicy. Znajduje się tutaj wiele zagród pochodzących z przełomu XIX i XX wieku, w większości są to ceglane i otynkowane budynki murowane, występuje jednak kilka domów i budynków gospodarczych o konstrukcji ryglowej. Do zabytków należy również XIX-wieczna stodoła oraz pozostałości dwóch cmentarzy, dzisiaj zarośnięte starodrzewiami i zaniedbane. Wieś ma charakter turystyczny, nad Zatoką Gąsierzyńską znajduje się plaża. Zalew Szczeciński i jego bliskość stwarza warunki do uprawiana żeglarstwa i innych sportów wodnych. We wsi znajduje się dwa sklepy spożywcze i zakład stolarski.
Przez wieś prowadzi znakowany zielony turystyczny Szlak Stepnicki (Stepnica → Wolin) oraz zielony Międzynarodowy szlak rowerowy wokół Zalewu Szczecińskiego R-66.

</doc>
<doc id="197007" url="https://pl.wikipedia.org/wiki?curid=197007" title="Jarszewko">
Jarszewko

Jarszewko (do 1945 "Jassow am Haff") – wieś w północno-zachodniej Polsce, położona w województwie zachodniopomorskim, w powiecie goleniowskim, w gminie Stepnica.
Według danych z 31 grudnia 2009 r. wieś zamieszkiwały 72 osoby.
Znajduje się ok. 1,5 km od brzegów Zalewu Szczecińskiego, położona w Dolinie Dolnej Odry, między terenami podmokłych łąk nadzalewowych i lasów sosnowych Puszczy Goleniowskiej, ok. 14 km na północny wschód od Stepnicy, na zachód od drogi prowadzącej do Wolina.
Historia.
W latach 1975–1998 miejscowość położona była w województwie szczecińskim.
Obecny układ przestrzenny uległ przekształceniu w niewielką wielodrożnicę. Zabudowa Jarszewka pochodzi głównie z początków XX wieku, są to budynki murowane, bez wartości zabytkowej. Folwark, podobnie jak wiatrak, został zburzony. Po obu budowlach nie ma śladów. Wieś jest doskonałym miejscem wypoczynkowym dla osób preferujących spokój. W ostatnich latach buduje się tutaj wiele nowych domów mieszkalnych. Na zachód od wsi, nad zalewem, znajduje się plaża, a wody są tutaj wyjątkowo czyste. Okoliczne tereny są atrakcyjne również pod względem przyrodniczym i turystycznym (myślistwo, turystyka piesza i rowerowa).
Okoliczne miejscowości: Łąka, Skoszewo, Rzystnowo, Racimierz

</doc>
<doc id="197008" url="https://pl.wikipedia.org/wiki?curid=197008" title="Kopice (województwo zachodniopomorskie)">
Kopice (województwo zachodniopomorskie)

Kopice (do 1945 niem. "Köpitz") – wieś w północno-zachodniej Polsce, położona w województwie zachodniopomorskim, w powiecie goleniowskim, w gminie Stepnica, nad Zalewem Szczecińskim, w Dolinie Dolnej Odry (podmokłe tereny łąkowe i sandry leśne), przy drodze łączącej Stepnicę z Czarnocinem. Kopice są siedzibą sołectwa.
Według danych z 31 grudnia 2009 r. wieś zamieszkiwały 143 osoby.
Historia.
 i została przekazana administracji polskiej. Po II wojnie światowej kościół zburzono, a wieś uległa dużemu okrojeniu. 
Obecnie wieś tworzy nieregularny układ zabudowy, główna droga jest obsadzona wierzbami. Większość zabudowy mieszkalnej to budynki murowane z przełomu XIX i XX wieku. Rzadko można spotkać budynki wznoszone w technice ryglowej, z których większość uległa zniszczeniu podczas ostatniej wojny. Dużą część wsi stanowi również budownictwo współczesne – mieszkalne i wypoczynkowe. Również stare domy zostały w większej części przebudowane. Do zabytków należy murowany budynek dawnej szkoły z lat 20. XX wieku oraz dwa cmentarze: przykościelny i pomocniczy. Pierwszy jest całkowicie zatarty, znajduje się tam jedynie szpaler lip. Drugi jest lepiej widoczny (ślady nagrobków, ruiny kaplicy cmentarnej), znajduje się tam aleja lipowa oraz dęby. We wsi znajduje się również pomnik ofiar II wojny światowej. Kopice pełnią funkcję miejscowości wypoczynkowej. W północnej części wsi znajduje się „osiedle” domków letniskowych z lat 80. i 90. XX wieku. Nieopodal znajduje się czysta plaża i płytkie wody zalewu, sprzyjające uprawianiu pływania i windsurfingu. Nad wodą znajduje się przystań żeglarska, która jest wykorzystywana przez młodych i nieco starszych adeptów tego sportu. Ciekawe okolice – tereny leśne i łąki – sprzyjają rozwojowi turystyki rowerowej i pieszej. Ok. 0,2 km od wsi, na brzegu zalewu utworzono rezerwat „Białodrzew Kopicki”. 
Przez wieś prowadzi znakowany zielony turystyczny Szlak Stepnicki (Stepnica → Wolin) oraz zielony Międzynarodowy szlak rowerowy wokół Zalewu Szczecińskiego R-66.

</doc>
<doc id="197009" url="https://pl.wikipedia.org/wiki?curid=197009" title="Krokorzyce">
Krokorzyce

Krokorzyce (niem. "Forsterei Kockeritz") – osada w województwie zachodniopomorskim, w powiecie goleniowskim, w gminie Stepnica, w sołectwie Widzieńsko. Leży na Równinie Goleniowskiej, w Puszczy Goleniowskiej, w dolinie rzeczki Świdnianki, dopływie przepływającej nieopodal Gowienicy, przy drodze łączącej Zielonczyn z Widzieńskiem oraz drodze krajowej nr 3, ok. 10 km od Stepnicy.
Według danych z 31 grudnia 2009 r. osadę zamieszkiwało 14 osób.
Osada składa się z kilku domów, wybudowanych w okresie międzywojennym oraz leśniczówki, podchodzącej pod Nadleśnictwo Goleniów. W osadzie znajduje się kilka stawów rybnych. W głębi puszczy położone są dwa śródleśne jeziorka, już zarastające, Trzęsacz i Lewino. 
Okoliczne miejscowości: Widzieńsko, Zielonczyn, Babigoszcz, Miłowo

</doc>
<doc id="197011" url="https://pl.wikipedia.org/wiki?curid=197011" title="Łąka (powiat goleniowski)">
Łąka (powiat goleniowski)

Łąka (do 1945 niem. "Lanke") – wieś w Polsce, w województwie zachodniopomorskim, w powiecie goleniowskim, w gminie Stepnica.
Miejscowość leży na skraju Równiny Goleniowskiej i Doliny Dolnej Odry, ok. 12 km na północny wschód od Stepnicy, przy drodze prowadzącej do Wolina, od zachodu otoczona łąkami, od wschodu lasami Puszczy Goleniowskiej. Jest osobnym sołectwem.
Przed 2023 r. miejscowość była częścią wsi Racimierz.
31 grudnia 2009 r. Łąkę zamieszkiwało 314 osób.
Historia.
W trakcie II wojny światowej Łąka nie ucierpiała. Ostatecznie miejscowość została zajęta w 1945 r. przez Armie Czerwoną i została przekazana administracji polskiej.
Obecna forma jednostki osadniczej przypomina widlicę. Większość budynków pochodzi z początków XX wieku, bez wartości zabytkowych. W północnej części wsi znajduje się folwark o bardzo nieregularnym położeniu w przestrzeni. Po 1945 roku zniknął dwór. Zachował się jednak zabytkowy park z elementami starodrzewu. Z dawnych budynków folwarcznych zachowała się obora. Pozostałe budynki, gospodarcze i mieszkalne (bloki), pochodzą z czasów współczesnych. Okolice wsi to tereny atrakcyjne dla wędkarzy (kanały), podmokłe i bogate w ciekawą faunę i florę. Od strony wschodniej znajdują się lasy Puszczy Goleniowskiej, ciekawe tereny dla turystów pieszych i cyklistów. Łąka, Racimierz i Żarnowem tworzą zespół wiejski, ciągnący się kilka kilometrów wzdłuż jednej drogi.
Przez Łąkę prowadzi znakowany zielony turystyczny Szlak Stepnicki (Stepnica → Wolin) oraz zielony międzynarodowy szlak rowerowy wokół Zalewu Szczecińskiego R-66.

</doc>
<doc id="197012" url="https://pl.wikipedia.org/wiki?curid=197012" title="Miłowo (województwo zachodniopomorskie)">
Miłowo (województwo zachodniopomorskie)

Miłowo (do 1945 "Flacke") – wieś w północno-zachodniej Polsce, położona w województwie zachodniopomorskim, w powiecie goleniowskim, w gminie Stepnica.
Według danych z 31 grudnia 2009 r. wieś zamieszkiwało 131 osób.
Wieś na skraju Doliny Dolnej Odry oraz Równiny Goleniowskiej, ok. 3 km na północ od Stepnicy, przy drodze prowadzącej do Wolina, na północ od rzeki Gowienicy, na skraju łąk i lasów Puszczy Goleniowskiej.
W latach 1975–1998 miejscowość położona była w województwie szczecińskim.
Obecnie wieś zachowała charakter ulicowy. Zachowało się również wiele zagród z XIX i XX wieku. W większości są to budynki murowane, jedynie dwa zostały zbudowane w konstrukcji ryglowej. Do najcenniejszych należy budynek nr 28, zbudowany w połowie XIX wieku (1842), o konstrukcji szachulcowej, dawna karczma. We wsi znajduje się również kilka domów całkowicie nowych. Droga główna została wysadzona kasztanowcami i jesionami. Znajduje się tutaj plac zabaw oraz sklep. Okolice wsi zachęcają do uprawiania turystyki pieszej i rowerowej, a także wędkarstwa (liczne kanały, Gowienica). Tereny leśne to doskonały obszar wypadowy dla grzybiarzy i jagodziarzy. Na północ od wsi, przy drodze gruntowej prowadzącej do Gąsierzyna znajduje się kilkuzagrodowa Miłowo-Kolonia. Na północ od wsi położony jest rezerwat przyrody „Czarnocin”.
Okoliczne miejscowości: Stepnica, Stepniczka, Gąsierzyno, Zielonczyn

</doc>
<doc id="197013" url="https://pl.wikipedia.org/wiki?curid=197013" title="Piaski Małe">
Piaski Małe

Piaski Małe (do 1945 niem. "Sandhof") – wieś w północno-zachodniej Polsce, położona w województwie zachodniopomorskim, w powiecie goleniowskim, w gminie Stepnica. Mała wieś sołecka leżąca przy brzegu Zalewu Szczecińskiego (dokładnie Zatoki Stepnickiej), na terenie porośniętym przez łąki i sitowia w Dolinie Dolnej Odry, przy drodze prowadzącej do Czarnocina.
Według danych z 31 grudnia 2009 r. wieś zamieszkiwały 33 osoby.
Obecnie wieś ma charakter nieregularnej rzędówki. Znajduje się tutaj kilka domów mieszkalnych, murowanych, wzniesionych głównie w końcu XIX i początku XX wieku. Między domami znajdują się sady, zaś główna droga wysadzona jest lipami. Na zachód od wsi znajdują się nadzalewowe tereny bagienne będące pod ochroną w ramach Europejskiej Unii Ochrony Wybrzeża. Znajduje się tam również dzika plaża. We wsi nie ma zabytków. Główną atrakcją turystyczną jest Zalew i przybrzeżne kanały jako miejsce dla wędkarzy. 
Przez wieś prowadzi znakowany zielony turystyczny Szlak Stepnicki (Stepnica → Wolin) oraz zielony Międzynarodowy szlak rowerowy wokół Zalewu Szczecińskiego R-66.
Zobacz też.
Okoliczne miejscowości: 

</doc>
<doc id="197014" url="https://pl.wikipedia.org/wiki?curid=197014" title="Racimierz (powiat goleniowski)">
Racimierz (powiat goleniowski)

Racimierz (do 1945 niem. "Hermannsthal") – wieś w północno-zachodniej Polsce, położona w województwie zachodniopomorskim, w powiecie goleniowskim, w gminie Stepnica. 
Według danych z 31 grudnia 2009 r. wieś zamieszkiwało 221 osób, a razem z integralną częścią wsi Łąką – 535 osób.
Wieś leży w sołectwie Żarnowo, na skraju Równiny Goleniowskiej (lasy Puszczy Goleniowskiej oraz Doliny Dolnej Odry (łąki i bagna), przy drodze łączącej Stepnicę w Wolinem, ok. 11 km na północ od Stepnicy, obecnie ok. 230 mieszkańców.
Historia.
 i została przekazana administracji polskiej. Przejściowo siedziba gminy Racimierz.
Obecnie wieś posiada układ ulicówki. Przy głównej drodze stoją dawne zagrody rolnicze. Dziś mieszkańcy zajmują się nie tylko rolnictwem. Najstarsze chałupy zostały wzniesione na początku XX wieku. Większość pochodzi z lat 20. oraz czasów współczesnych. Do cennych architektonicznie należy kilka murowanych budynków gospodarczych oraz ryglowych stodół, krytych również strzechą z lat 60. XIX wieku oraz początków ubiegłego stulecia. Nie zachowała się kaplica oraz wiatraki, które zostały zburzone po II wojnie światowej. Obecnie wieś pełni funkcję rolniczo-usługową. Znajduje się tutaj sklep spożywczy i przystanek PKS. Razem z Żarnowem i Łaką tworzy zespół wiejski, ciągnący się wzdłuż jednej drogi kilka kilometrów. Racimierz graniczy bezpośrednio z tymi wsiami. Okoliczne tereny to od strony zachodniej podmokłe łąki, przeszyte kanałami (atrakcje dla wędkarzy), znajduje się tam rezerwat przyrody „Czarnocin”. Tereny na wschód od wsi porastają lasy Puszczy Goleniowskiej, drogi prowadzą do osady Machowica. Są to tereny ciekawe dla grzybiarzy, myśliwych i turystów, administrowane przez Nadleśnictwo Goleniów.
Przez wieś prowadzi znakowany zielony turystyczny Szlak Stepnicki (Stepnica → Wolin) oraz zielony Międzynarodowy szlak rowerowy wokół Zalewu Szczecińskiego R-66.

</doc>
<doc id="197015" url="https://pl.wikipedia.org/wiki?curid=197015" title="Stepniczka">
Stepniczka

Stepniczka (do 1945 niem. "Klein Stepnitz") – wieś sołecka w północno-zachodniej Polsce, położona w województwie zachodniopomorskim, w powiecie goleniowskim, w gminie Stepnica. Nad Zalewem Szczecińskim, w Dolinie Dolnej Odry, sąsiaduje bezpośrednio ze Stepnicą, przy drogach prowadzących do Wolina i Czarnocina, nad rzeką Gowienicą.
Według danych z 1 stycznia 2011 wieś liczyła 243 mieszkańców.
Historia.
 i została przekazana administracji polskiej. 
W latach 1975–1998 miejscowość położona była w województwie szczecińskim. 
Obecna zabudowa wsi pochodzi z głównie z czasów polskich. Znajduje się tutaj jednak kilka zagród z XIX–XX wieku, wszystkie murowane. Kościół został zburzony, pozostały jedynie szczątki ewangelickiego cmentarza, kamienny obelisk i stare dęby otaczające teren dawnej świątyni. Najważniejszym zabytkiem wsi jest zbudowany w 1889 roku budynek mleczarni. We wsi znajdują się ogródki działkowe. Stepniczka nie wykorzystuje w pełni swojego położenia nad wodą. Jest to jednak miejsce spokojne, a idealnym miejscem do spokojnego wypoczynku jest plaża. Wędkarze mogą łowić ryby na Gowienicy oraz Kanale Miłowskim, zaś miłośnicy hippiki pojeździć konno w miejscowej stadninie. Okoliczne łąki i lasy Puszczy Goleniowskiej stanowią doskonałe tereny do uprawiania turystyki rowerowej. 
Przez wieś prowadzi znakowany zielony turystyczny Szlak Stepnicki (Stepnica → Wolin) oraz zielony Międzynarodowy szlak rowerowy wokół Zalewu Szczecińskiego R-66.

</doc>
<doc id="197016" url="https://pl.wikipedia.org/wiki?curid=197016" title="Świętowice">
Świętowice

Świętowice () – osada w województwie zachodniopomorskim, w powiecie goleniowskim, w gminie Stepnica.
Osada należy do sołectwa Gąsierzyno, leży nad Zalewem Szczecińskim, przy wyspie Chełminek i drodze łączącej Stepnicę z Czarnocinem. 
Ulokowano tu kilka domków letniskowych, położonych bezpośrednio nad brzegiem zalewu, gdzie znajduje się plaża. Świętowice nie są stale zamieszkane, a miejsce ma charakter wypoczynkowy.
Przez Świętowice prowadzi znakowany zielony turystyczny Szlak Stepnicki (Stepnica → Wolin) oraz zielony Międzynarodowy szlak rowerowy wokół Zalewu Szczecińskiego R-66.
Na północ od Świętowic znajduje się Zatoka na Palach.
Ok. 1,5 km na południowy wschód leży wieś Gąsierzyno, do której wiedzie droga powiatowa.
Nazwę "Świętowice" wprowadzono urzędowo w 1947 r., zastępując poprzednią niemiecką nazwę "Schwantefitz". Nazwa miejscowości została zniesiona a powtórnie ustalona z 2023 r.

</doc>
<doc id="197017" url="https://pl.wikipedia.org/wiki?curid=197017" title="Żarnowo (powiat goleniowski)">
Żarnowo (powiat goleniowski)

Żarnowo (, do 1945 niem. "Alt Sarnow") – wieś sołecka w północno-zachodniej Polsce, położona w województwie zachodniopomorskim, w powiecie goleniowskim, druga co do wielkości w gminie Stepnica, położona na skraju Doliny Dolnej Odry, podmokłej i porośniętej łąkami oraz Równiny Goleniowskiej, porośniętej Puszczą Goleniowską, przy drodze łączącej Stepnicę z Wolinem, ok. 10 km na północ od Stepnicy.
Według danych z 31 grudnia 2009 r. wieś zamieszkiwały 422 osoby.
Historia.
 i została przekazana administracji polskiej.
Obecnie wieś ma formę nieregularnej wielodrożnicy. Zabudowa jest bardzo zróżnicoana, najstarsze budynki pochodzą z połowy XIX wieku (murowane). Do zabytków należy kilka domów mieszkalnych z przełomu XIX i XX wieku oraz ryglowe zabudowania gospodarcze. Pośrodku wsi znajduje się murowany neogotycki kościół parafialny z połowy XIX wieku. Obok świątyni, otoczonej ceglanym murem, znajduje się wysadzony dębami plac, na którym znajduje się kamień pamięci ofiar I wojny światowej – mieszkańców Żarnowa. W południowej części wsi znajduje się duży cmentarz z fragmentami nagrobków ewangelickich, obecnie użytkowany. Wiele domów mieszkalnych pochodzi również z czasów obecnych. Żarnowo to wieś nieco większa, drugi co do wielkości ośrodek w gminie. We wsi znajduje się szkoła podstawowa, urząd pocztowy, ośrodek zdrowia, kilka sklepów spożywczych i przystanków PKS. Razem z wsiami Racimierz i Łąka, Żarnowo tworzy mały zespół wiejski ciągnący się wzdłuż jednej szosy. Od strony zachodniej wieś otaczają łąki i bagna, poprzecinane kanałami, znajduje się tam rezerwat przyrody "Czarnocin".
Przez wieś prowadzi znakowany zielony turystyczny Szlak Stepnicki (Stepnica → Wolin) oraz zielony międzynarodowy szlak rowerowy wokół Zalewu Szczecińskiego R-66.

</doc>
<doc id="197018" url="https://pl.wikipedia.org/wiki?curid=197018" title="Żarnówko">
Żarnówko

Żarnówko (do 1945 niem. "Neu Sarnow") – wieś w Polsce położona w województwie zachodniopomorskim, w powiecie goleniowskim, w gminie Stepnica.
Według danych z 31 grudnia 2009 r. wieś zamieszkiwało 98 osób.
W latach 1975–1998 miejscowość administracyjnie należała do województwa szczecińskiego.
Wieś sołecka na skraju Równiny Goleniowskiej, porośniętej Puszczą Goleniowską i Doliny Dolnej Odry, po zachodniej stronie drogi łączącej Stepnicę z Wolinem, ok. 7 km na północny wschód od administracyjnego centrum gminy, obecnie ok. 100 mieszkańców.
Obecnie wieś o całkowicie innym układzie przestrzennym. Rzędówka północna z folwarkiem została zburzona, do wsi przyłączono dwie inne osady: Glinka i Podbrzezie. Żarnówko ma charakter dwóch ulicówek nieregularnych o luźnej zabudowie. Znajdują się tutaj kilkubudynkowe zagrody rolnicze i leśne, głównie z początków XX wieku. Również w części wschodniej znajdują się budynki pochodzące z tego okresu. Do rejestru wpisane są też dwie ryglowe stodoły z przełomu XIX i XX wieku. We wsi rośnie wiele kasztanowców, znajduje się tutaj leśniczówka i przystanek PKS. Okolica to tereny łąkowe – podmokłe oraz leśne, porośnięte w większości borem sosnowym i mieszanym, tereny nadleśnictwa Goleniów.
Okoliczne miejscowości: Machowica, Racimierz, Zielonczyn, Żarnowo.

</doc>
<doc id="197019" url="https://pl.wikipedia.org/wiki?curid=197019" title="Zielonczyn (województwo zachodniopomorskie)">
Zielonczyn (województwo zachodniopomorskie)

Zielonczyn (do 1945 "Graseberg") – wieś w północno-zachodniej Polsce, położona w województwie zachodniopomorskim, w powiecie goleniowskim, w gminie Stepnica, na zachodnim skraju Równiny Goleniowskiej, porośniętej Puszczą Goleniowską, na skrzyżowaniu dróg prowadzących do Stepnicy, Wolina i Widzieńska, ok. 6 km na północny wschód od Stepnicy.
Według danych z 31 grudnia 2009 r. wieś zamieszkiwało 79 osób.
Historia.
W latach 1975–1998 miejscowość należała administracyjnie do województwa szczecińskiego.
Współcześnie.
Obecnie wieś ma charakter ulicówki. Z dawnego porządku architektonicznego zachowała się jedynie kolonia, która znajduje się przy drodze gruntowej w zachodniej części Zielonczyna. Budynki pochodzą w większości z okresu kolonizacji w dwudziestoleciu międzywojennym. Są to dwubudynkowe zagrody złożone z chałupy i budynku gospodarczego, bez wartości zabytkowej. We wsi znajduje się również leśniczówka oraz niewielkie, zarastające jeziorko o tej samej nazwie. Okolica to tereny leśne, porośnięte w większości borem sosnowym oraz, nieco bardziej na zachód, bagna i tereny łąkowe Doliny Dolnej Odry.
Okoliczne miejscowości: Żarnówko, Miłowo, Krokorzyce, Żarnowo
Wieża widokowa.
W kwietniu 2010 oddana została do użytku wieża widokowa zlokalizowana na szczycie, położonego na południowy wschód od wsi, czterdziestometrowego wzniesienia zwanego "Górą Zielonczyn" lub "Górą z Wieżą". Wieża o wysokości 42,5 m posiada dwa poziomy obserwacyjne, z których niższy (położony na wysokości 34,3 m) udostępniany jest dla turystów. Na wyższym poziomie znajduje się punkt obserwacji przeciwpożarowej Nadleśnictwa Goleniów. Wieża wykonana jest z żelbetu i posiada kolisty przekrój. Jej średnica zewnętrzna wynosi 240 cm, a wewnętrzna 200 cm. Na szczyt wiedzie 180 stalowych stopni. Koszt wzniesienia wieży wyniósł ok. 400 tysięcy zł. Zwiedzanie wieży możliwe jest po wcześniejszym telefonicznym uzgodnieniu z Nadleśnictwem Goleniów. 
Ze szczytu góry rozpościera się panorama gminy Stepnica oraz Zalewu Szczecińskiego. Przy drogach asfaltowych Nadleśnictwo Goleniów wyznaczyło leśne parkingi. W pobliżu przebiega Szlak Stepnicko-Rokicki.

</doc>
<doc id="197020" url="https://pl.wikipedia.org/wiki?curid=197020" title="Bollywood">
Bollywood

Bollywood – umowna nazwa indyjskiego przemysłu filmowego utworzona w latach 70. ze zbitki słów Bombaj i Hollywood. Nie ma jednoznacznego twórcy tej nazwy, bowiem do miana twórcy terminu „Bollywood” pretendują cztery osoby: Amit Khanna, Bevinda Collaco, Shobhaa De oraz H.R.F. Keating.
W Indiach jednak nazwa Bollywood nie jest mile widziana. Hindusi wolą nazwy np. hindi cinema albo kino hindi-urdu, ewentualnie kino hindustani. Hindi i urdu to dwa najpopularniejsze języki w Indiach, stąd taka nazwa. Bombaj jest największym ośrodkiem produkcyjnym kinematografii indyjskiej jeszcze sprzed II wojny światowej – „...Prod. przeważnie w jęz. hindi, w największym z ośrodków, Bombaju, który zaczął się rozwijać od końca l. 20. (pierwszy f. dźw. "Alam Ara" w 1931...”).
Pole znaczeniowe.
Nazwa "Bollywood" jest używana w kilku znaczeniach jako:
Niektórzy twórcy Bollywood.
Reżyserzy.
współcześni
historyczni

</doc>
<doc id="197026" url="https://pl.wikipedia.org/wiki?curid=197026" title="Nick Heidfeld">
Nick Heidfeld

Nick Lars Heidfeld (ur. 10 maja 1977 w Mönchengladbach) – niemiecki kierowca wyścigowy. Jest związany z Patricią Papen, z którą ma córkę Juni i 2 synów - Jodę i Justusa. Zamieszkały w Stafie. W sezonie 2011 zastępował kontuzjowanego Roberta Kubicę przez pierwszych 11 wyścigów.
Życiorys.
Początki kariery.
Heidfeld zaczął się ścigać w 1988 r. W roku 1994 rozpoczął starty w Niemieckiej Formule Ford, zwracając na siebie uwagę 8 zwycięstwami w 9 wyścigach i zdobyciem tytułu. W roku 1995 wygrał Niemiecką Formułę Ford 1800 i zajął drugie miejsce w Zetec Cup. W 1996 r. startował w Niemieckiej Formule 3, zajmując piąte miejsce po wygraniu trzech wyścigów. W następnym roku zdobył w tej serii tytuł i wygrał prestiżową eliminację w Monako. W roku 1998 wygrał trzy wyścigi i był drugi w klasyfikacji końcowej w Międzynarodowej Formule 3000. Jeździł w barwach stajni West Junior Team i w tym samym czasie pełnił funkcję kierowcy testowego stajni McLaren w Formule 1. W 1999 r. wygrał w Międzynarodowej Formule 3000.
Formuła 1.
2000: Prost.
Po imponującym sezonie w Formule 3000 Heidfeld podpisał kontrakt ze stajnią Prost Grand Prix na sezon 2000, zostając partnerem Jeana Alesiego. Przez większość sezonu nie kończył wyścigów i nie zdobył żadnego punktu, co spowodowało odejście z zespołu po sezonie.
2001–2003: Sauber.
W 2001 r. podpisał trzyletni kontrakt z zespołem Sauber, będąc partnerem debiutującego Kimiego Räikkönena. Gdy Mika Häkkinen oświadczył, że wycofuje się z Formuły 1 po sezonie 2001, wiele osób myślało, że to właśnie Heidfeld zastąpi dwukrotnego mistrza świata w stajni McLaren. Pomimo tego, że spisywał się lepiej od swego partnera z zespołu, stanął na podium podczas Grand Prix Brazylii, to właśnie Räikkönen dostał miejsce w bolidzie stajni z Woking na sezon 2002. Heidfeld jeździł w Sauberze jeszcze w sezonie 2002 i 2003. Po zakończeniu sezonu wydawało się, że Heidfeld nie znajdzie miejsca w żadnym zespole w sezonie 2004.
2004: Jordan Grand Prix.
Po pomyślnym przejściu wielu testów zespół Jordan oświadczył, że Heidfeld będzie kierowcą stajni w sezonie 2004. Został partnerem debiutanta, Giorgio Pantano. Spisywał się dobrze w słabym bolidzie, nie podpisał jednak kontraktu z żadnym zespołem na starty w sezonie 2005.
2005: Williams.
W trakcie zimy, Nick testował ze stajnią Williams, konkurując o posadę w zespole z Antônio Pizzonią. 31 stycznia 2005, podczas prezentacji nowego bolidu oświadczono, że to Heidfeld zostanie drugim kierowcą zespołu u boku Marka Webbera. W trakcie sezonu Nick wywalczył pole position i trzykrotnie stawał na podium, a w klasyfikacji generalnej zajął 9. miejsce.
2006–2009: BMW Sauber.
W sezonie 2006 Nick powrócił do zespołu Sauber, ale wykupionego przez BMW i przemianowanego na BMW Sauber. Jego partnerem został Jacques Villeneuve, którego od Grand Prix Węgier 2006 zastąpił Robert Kubica. W sezonie 2007 został w BMW Sauber i zajął 5. miejsce w końcowej klasyfikacji sezonu z dorobkiem 61 punktów, stając dwukrotnie na podium. W tym sezonie był wyraźnie z przodu przed Robertem Kubicą, który zajął 6 miejsce. W kolejnym był już wyraźnie słabszy od Polaka, który pokonał go w klasyfikacji generalnej. Ogólnie był to dla niego ciężki sezon. Głównym problemem Niemca były kłopoty z rozgrzewaniem opon, co było powodem słabych pozycji w kwalifikacjach. Kilkakrotnie nie awansował do finałowej części. Mimo to stanął aż czterokrotnie na drugim stopniu podium, jednak w dość sprzyjających okolicznościach. Ostatecznie sezon ukończył na 6 miejscu w końcowej klasyfikacji z dorobkiem 60 "oczek" niespodziewanie przegrywając o jeden punkt z Fernando Alonso, który w ostatnim wyścigu sezonu zajął 2 lokatę. W sezonie 2009 po wielu spekulacjach ponownie reprezentuje barwy zespołu BMW Sauber. Szef zespołu Mario Theissen kierował się dobrymi wynikami Niemca w końcówce sezonu.
29 lipca 2009 szefostwo BMW Sauber ogłosiło decyzję o wycofaniu się z Formuły 1 wraz z końcem sezonu 2009.
2010: Mercedes, Sauber i Pirelli.
4 lutego 2010 roku szefostwo Mercedes GP oznajmiło, że kierowca podpisał kontrakt z zespołem, na mocy którego będzie kierowcą testowym niemieckiego zespołu.
17 sierpnia 2010 roku zespół Mercedes GP ogłosił rozwiązanie umowy z niemieckim kierowcą. Tego samego dnia Nick Heidfeld rozpoczął testy opon z Pirelli w specyfikacji na 2011 rok. Niemiec prowadził ubiegłoroczną Toyotę TF109.
14 września 2010 roku podpisał kontrakt ze szwajcarskim zespołem BMW Sauber. Od Grand Prix Singapuru zastąpił Hiszpana Pedro de la Rosę.
2011: Renault.
Po wypadku Roberta Kubicy podczas rajdu Ronde di Andora, szefostwo zespołu Lotus Renault GP zaczęło rozglądać się za zastępcą kontuzjowanego Polaka. 9 lutego ogłoszono, że zespół zaprosił Niemca na przedsezonowe testy do Jerez de la Frontera, które odbywały się w dniach 10-13 lutego. W sobotę, kiedy to Niemiec zadebiutował za kierownicą Renault R31, udało mu się ustanowić najszybszy czas okrążenia. Cztery dni później, w środę wieczorem oficjalnie potwierdzono zakontraktowanie byłego kierowcy Saubera jako zastępcy Roberta Kubicy w sezonie 2011.
Sezon 2011 rozpoczął się Grand Prix Australii, gdzie w kwalifikacjach Heidfield zajął 18. miejsce. Wyścig ukończył na dwunastej pozycji.
Podczas kwalifikacji do Grand Prix Malezji zajął 6. miejsce. Po dobrym starcie w wyścigu przesunął się na drugą pozycję. Wyścig ukończył na 3. miejscu, tym samym zdobywając pierwsze od dwóch lat podium w Formule 1 (poprzednie zdobył w tym samym miejscu, było to drugie miejsce w GP Malezji 2009).
24 sierpnia 2011, zespół Lotus Renault GP poinformował, iż Nick Heidfeld zostanie zastąpiony przez Bruno Sennę. W wyniku tego Niemiec pozwał zespół za niewypełnienie warunków kontraktu. Ostatecznie sprawa zakończyła się rozwiązaniem kontraktu za porozumieniem stron.
Po Formule 1.
Po 2011 roku Heidfeld poświęcił się głównie startom w wyścigach długodystansowych. Startował w VLN Endurance, 24-godzinnym wyścigu Le Mans, 24h Nürburgring, FIA World Endurance Championship (mistrz w klasie LMP1 w 2014 roku), American Le Mans Series. Poza tym Niemiec zaliczył gościnne starty w V8 Supercars i Porsche Supercup.
W sezonie 2014/2015 Niemiec podpisał kontrakt z monakijską ekipą Venturi na starty w Formule E. W ciągu jedenastu wyścigów, w których wystartował, raz stanął na podium (ePrix Moskwy 2015). Z dorobkiem 31 punktów został sklasyfikowany na dwunastej pozycji w końcowej klasyfikacji kierowców.

</doc>
<doc id="197028" url="https://pl.wikipedia.org/wiki?curid=197028" title="Dr Hackenbush">
Dr Hackenbush



</doc>
<doc id="197029" url="https://pl.wikipedia.org/wiki?curid=197029" title="System szesnastkowy">
System szesnastkowy



</doc>
<doc id="197030" url="https://pl.wikipedia.org/wiki?curid=197030" title="Postępowa Partia Obywatelska">
Postępowa Partia Obywatelska

Postępowa Partia Obywatelska (niem. "Fortschrittliche Bürgerpartei", FBP) – najstarsza, działająca do dziś partia polityczna w Liechtensteinie, jedna z dwóch głównych sił politycznych od początków XX wieku obok Unii Patriotycznej. Partia rządząca w koalicji z Unią Patriotyczną, posiadająca 10 z 25 mandatów w Landtagu. Prezesem partii od 2019 roku jest Marcus Vogt. Partia należy do European Democrat Union (EDU).
Historia.
Po wyborach do Landtagu w 1914 roku w Parlamencie znalazły się osoby, które krytykowały dotychczasową politykę Liechtensteinu. Stanowiło to impuls do powstania w tym kraju partii politycznych. Zwolennicy reform zgromadzeni wokół prawnika Wilhelma Becka stali się opozycją w Parlamencie dla monarchistów i konserwatystów, a prace Parlamentu znacznie się ożywiły.
Przed wyborami w 1918 roku ukształtowała się pierwsza partia w Liechtensteinie, pod przywództwem Wilhelma Becka - Chrześcijańsko-Społeczna Partia Ludowa (niem. "Christlich-Soziale Volkspartei"), zwana potocznie Partią Ludową (niem. "Volkspartei", VP). Przeciwnicy zmian proponowanych przez VP, gromadzący się wokół dziennika "Volksblatt", byli nazywani Partią Lwów (niem. "Löwen–Partei"). Wybory w 1918 roku okazały się dużym sukcesem dla kształtującego się ugrupowania, które zdobyło 7 z 12 mandatów (7 z 8 mandatów z Oberlandu). Formalnie nowe ugrupowanie zostało założone 22 grudnia 1918 roku i przyjęło nazwę Postępowa Partia Obywatelska (niem. "Fortschrittliche Bürgerpartei").
Partia Ludowa proponowała m.in. skierowanie polityki zagranicznej ku Szwajcarii, reformy konstytucyjne, demokratyzację ustroju oraz oddanie administracji państwowej w ręce obywateli Liechtensteinu (wówczas wysokimi urzędnikami byli przede wszystkim Austriacy). Postępowa Partia Obywatelska natomiast swój program opierała przede wszystkim na wierności wobec Księcia, a w polityce zagranicznej opowiadała się za pogłębianiem relacji z Austrią. Różnice ideowe między tymi partiami były niewielkie i obie można określić jako konserwatywne.
Przed II wojną światową powstawały opozycyjne siły polityczne chcące się sprzeciwić duopolowi władzy FBP i VP, które później po aferze finansowej z 1927 roku i dymisji rządu Gustava Schädlera, przekształciło się w Unię Patriotyczną (VU), która działa do dziś. Jednak żadna z partii opozycyjnych nie przekroczyła progu wyborczego, który wynosił 18%. Ważnym wydarzeniem w polityce Liechtensteinu było sprzymierzenie się obu najważniejszych partii w 1939 roku (stworzono wspólną listę wyborczą i koalicyjny rząd), które miało nie dopuścić do władzy powstałej partii nazistowskiej. Był to początek koalicji dwóch największych partii, która trwała 58 lat, do 1997 roku, kiedy całkowitą władzę zdobyła Unia Patriotyczna, ale w 2005 roku koalicja została odnowiona i rządzi krajem do dnia dzisiejszego.
Pierwszą partią opozycyjną, która dostała się do Landtagu w 1993 roku, po obniżeniu progu wyborczego z 18% do 8% była Wolna Lista (niem. "Freie Liste", FL).
Po 1921 roku (reforma konstytucyjna) siedmiu z trzynastu Premierów było z partii FBP (pozostałych sześciu było z VU): Josef Ospelt, Josef Hoop, Alexander Frick, Gerard Batliner, Walter Kieber, Markus Büchel, Otmar Hasler i Adrian Hasler.

</doc>
<doc id="197031" url="https://pl.wikipedia.org/wiki?curid=197031" title="Austria Kärnten">
Austria Kärnten

SK Austria Kärnten – austriacki klub piłkarski z siedzibą w mieście Klagenfurt.
Nazwa klubu może być obecnie mylona z innym klubem z Klagenfurtu noszącym niegdyś nazwę Austria i jako Austria Klagenfurt występującym w europejskich pucharach (chodzi o klub założony w 1920 roku i znany obecnie jako FC Kärnten).
Historia.
Austria Kärnten założona została 1 czerwca 2007 roku. Klub nabył licencję na grę w Bundeslidze od likwidowanego klubu SV Pasching. Klub działał w latach 2007-2010. W czerwcu 2010 ogłoszono bankructwo.
W drużynie grało wcześniej kilku Polaków: Adam Ledwoń, Radosław Gilewicz, Andrzej Lesiak, Tomasz Wisio, Paweł Woźniak.

</doc>
<doc id="197034" url="https://pl.wikipedia.org/wiki?curid=197034" title="Dyrektywy kompilatora">
Dyrektywy kompilatora



</doc>
<doc id="197035" url="https://pl.wikipedia.org/wiki?curid=197035" title="Dyrektywa kompilatora">
Dyrektywa kompilatora

Dyrektywa kompilatora – zawarte w tekście kodu źródłowego polecenie dla translatora, wykonania określonej czynności, lub ustalające sposób translacji. Dyrektywy kompilatora nie są częścią języka programowania, lecz jego standardu bądź konkretnej implementacji.
Sposób zapisu.
Ponieważ dyrektywy kompilatora nie są częścią języka programowania, muszą być zapisywane w kodzie źródłowym w taki sposób, aby translator mógł odróżnić i wyodrębnić dyrektywę, z tekstu zapisanego w swej zasadniczej części w określonym języku źródłowym. Typowym rozwiązaniem jest zapis dyrektyw w kompilatora w formie komentarza o specyficznej składni. W zasadzie zespół zdefiniowanych dyrektyw stanowi również sam w sobie pewien język skryptowy sterowania translacją.
Pascal.
Przykładowo w języku Pascal i większości jego implementacji (np. Turbo Pascal) oraz Object Pascal i jego implementacji (np. Delphi, Free Pascal/Lazarus) zapis dyrektyw kompilatora ma jedną z postaci:
Jak widać dyrektywa stanowi komentarz, w którym pierwszy znak $ odróżnia zwykły komentarz, od dyrektywy kompilatora. Taki sposób zapisu zapewnia, że kod źródłowy zapisany w danym języku, przeniesiony do implementacji, w której nie występowałby taki zestaw dyrektyw kompilatora, będzie mógł być uruchamiany, gdyż komentarze będę ignorowane. Parametry występują tylko w pewnych dyrektywach, w prostych przypadkach dyrektywy do pojedyncze polecenia.
Poszczególne dyrektywy są identyfikowane zwykle:
PL/M.
W języku PL/M-80 opcje kompilacji mogą być umieszczane w kodzie źródłowym, wyłącznie w oddzielnych wierszach (oddzielnych od wierszy zawierających kod w języku PL/M). Wiersz taki identyfikowany jest znakiem dolara $ umieszczonym w pierwszej kolumnie danego wiersza (pierwszy znak wiersza), po którym może wystąpić lista dyrektyw kompilatora, rozdzielonych spacjami. Dyrektywy identyfikowane są słowami, np. PAGING, PRINT(n), PAGEWIDTH(w), DEBUG, INCLUDE(n) itp..
Rozróżnia się:
Rodzaje dyrektyw.
Ogólnie, można wyróżnić dyrektywy:
Podział dyrektyw.
Można wyróżnić:
Stałe.
Stałe definiuje się w celu późniejszej parametryzacji kompilacji za pomocą dyrektyw warunkowych. Do definicji stałych służą dyrektywy definiujące. Stałe definiowane są przez programistę w konkretnym zbiorze kodu źródłowego. Taka stała może służyć następnie do sprawdzenia w innej jednostce, czy dany zbiór został włączony do kodu, a tym samym czy zadeklarowane i definiowane w tym zbiorze elementy kodu są dostępne w kompilowanym programie.
Innym rodzajem stałych, są stałe predefiniowane przez system programowania. Są to głównie stałe określające bieżący system komputerowy, lub system docelowy, dla którego ma nastąpić kompilacja (np. przy kompilacji skrośnej), a także szczegóły środowiska i dostępu do składowych tego środowiska oraz identyfikujące ten system.
Przykładowe stałe predefiniowane dla systemu Turbo/Borland Pascal w środowisku DOS/Windows: VER70 (lub inna), MSDOS, WINDOWS, CPU87 itp..
Porównanie z innymi rozwiązaniami.
Stosowanie dyrektyw kompilatora, to jedno z kilku rozwiązań, które może być zastosowane do sterowania kompilacją przez autorów systemów programowa. Ponadto w danej implantacji, może być dostępnych kilka rozwiązań równocześnie, alternatywnie lub uzupełniająco.
Dyrektywy a preprocesor.
Zasadnicza różnica pomiędzy dyrektywami kompilatora a preprocesorem polega na tym, że:
Z dostępnych w praktyce systemach programowania, można zaważyć dużo większe możliwości preprocesorów (np. język C, C++), w porównaniu do dyrektyw (np. Pascal). Przede wszystkim to możliwość typowych preprocesorów w zakresie definiowania parametryzowanych makr i stałych preprocesora z określoną wartością, która może zostać wykorzystana w kodzie źródłowym, a nie tylko w samym preprocesorze. Największą przewagę wykazują bardziej rozbudowane preprocesory, np. Clipper, PL/I.
Dyrektywy a instrukcje.
Niektóre czynności lub parametry dla kompilacji, wyłączone w większości języków programowania do implementacji (dyrektyw, preprocesora lub innych rozwiązań), w pewnych językach mogą zostać włączone do składni języka, jako jego integralna część. Te polecenia, nazywane w nomenklaturze tych języków, tak samo jak pozostałe jednostki, np. instrukcjami, w istocie swej (lecz nie w składni i nazewnictwie wykreowanym w dokumentacji i literaturze przedmiotu), są dyrektywami dla translatora.
Przykładem jest język Visual Basic, w którym ustawienia kompilacji są definiowane w specjalnych instrukcjach tego języka, np. codice_1.
Dyrektywy a parametry wywołania.
Dyrektywy globalne (tj. dotyczące całego kodu źródłowego) kompilatora, mogą mieć lub być zastąpione parametrami wywołania translatora. Dotyczy to głównie tych translatorów, które pracują w systemach opartych na konsoli i są wywoływane w wierszu poleceń z odpowiednimi argumentami. Zestaw takich parametrów jest jednak ograniczony do opcji dla całego kodu, i tym samym mniejszy niż zestaw dyrektyw kompilatora.
Dyrektywy a programy pomocnicze.
Część pakietów programistycznych udostępnia pewne programy pomocnicze, pomocne przy kompilacji i łączenia wygenerowanego kodu, szczególnie dla większych projektów. Taki program uwzględniać może parametry wywołania lecz występują tu te same ograniczenia co przy parametrach wywołania.
Przykładem jest program "Make" stanowiący część pakietów serii Turbo, np. Turbo/Borland Pascal.
Dyrektywy a system programowania.
W okienkowych systemach programowania, zarówno pracujących w trybie tekstowym (np. systemy serii Turbo), czy okienkowych (np. w systemie Windows), parametry kompilacji dostępne za pomocą dyrektyw, mogą być również ustawiane za pomocą poleceń i pól edycyjnych czy wyboru, dostępnych w menu tych systemów lub paskach przycisków uruchamiających specjale okienka dialogowe z opcjami do ustawienia. Ten sposób tak jak parametry jest ograniczony do konkretnej jednostki kompilowanej samodzielnie (niezależnie), np. modułu. Tylko od autorów aplikacji okienkowej zależy czy wszystkie opcji globalne kompilacji dostępne za pomocą dyrektyw będą miały swoje odpowiedniki w poleceniach menu i okienkach dialogowych.
Dyrektywy a komendy systemu.
Takie rozwiązanie parametryzacji kompilacji dostępne było w starszych, oblecenie już nie stosowanych systemach, zawierających specjalny język komunikacji z operatorem, np. JCL. W języku tym zawarte mogą być polecenia zastępujące dyrektywy kompilatorów i to dostępne dla różnych języków programowania.
Dyrektywy asemblera.
Dyrektywy asemblera są w zasadzie tym samym co dyrektywy kompilatora, dostosowane jednak do specyfiki języka niskiego poziomu. Przykładowymi dyrektywami dla asemblerów rodziny procesorów serii x86 są:

</doc>
<doc id="197036" url="https://pl.wikipedia.org/wiki?curid=197036" title="Meteora (album)">
Meteora (album)

Meteora – drugi studyjny album amerykańskiego zespołu nu metalowego Linkin Park. Wydany 25 marca 2003 roku album sprzedał się w nakładzie 16 mln egzemplarzy, wynosząc zespół na szczyty list przebojów. Nazwa płyty pochodzi od masywu górskiego o nazwie Meteory.
Specjalne wydanie albumu zawiera DVD z materiałem zapisanym podczas jego tworzenia ("The Making of Meteora"). Wydana została także wersja płyty w digipacku (tekturowo- plastikowym opakowaniu), zawierająca krótkometrażowy film "The Art of Meteora", singiel "Somewhere I Belong" oraz małe dodatki na PC, jak wygaszacze ekranu, ikony, kursory itp.

</doc>
<doc id="197040" url="https://pl.wikipedia.org/wiki?curid=197040" title="Cree (zespół muzyczny)">
Cree (zespół muzyczny)

Cree – polski zespół grający blues rocka, stylem przypominającym muzykę lat 60. i 70.
Historia.
Zespół powstał w 1993 roku w Tychach z inicjatywy trzech niespełna 16-letnich chłopców – Sebastiana Riedla, Sylwestra Kramka i Adriana Fuchsa. Pomysłodawcą nazwy był muzyk Ryszard Riedel, ojciec Sebastiana, którego fascynowała historia i życie Indian, sam chciał mieć zespół o takiej nazwie. W tym samym roku zespół zadebiutował w Tychach i przez następnych kilka lat nie osiągnął większych sukcesów.
W 1997 zespół wystąpił na I Festiwalu Młodej Kultury w warszawskiej „Stodole”, później, w tym samym roku zdobył Grand Prix VI Olsztyńskich Nocy Bluesowych. Następnie grupa wystąpiła na festiwalu FAMA w Świnoujściu, który został zarejestrowany przez TVP. W październiku zespół zagrał w Sali Kongresowej jako support Johna Mayalla. 
W maju 1998 zespół zagrał na festiwalu w Lille we Francji. Przed wyjazdem grupa zarejestrowała materiał na debiutancką płytę, która sprzedała się w ilości 1500 egzemplarzy. 
W grudniu 1998 roku w wyteórni Pomaton EMI i Scena FM grupa Cree nagrała powtórnie cały materiał z pierwszej płyty, wprowadzono niezbędne poprawki w brzmieniu utworów i dodano jeden nowy pt. "Czyja to wina może twoja też". W nagraniu płyty poza zespołem gościnnie uczestniczyli: Sylwester Kramek (gitara), Michał Giercuszkiewicz (instrumenty perkusyjne), Rafał Rękosiewicz (organy hammonda) oraz Paweł Berger z Dżemu. Wydaniu płyty towarzyszył występ Cree w koncertowym programie telewizyjnym dla TVP3 w Katowicach oraz udział w wielkiej plenerowej trasie z okazji 20-lecia grupy Perfect.
W 2000 roku Sebastian Riedel zajął 2. miejsce w plebiscycie miesięcznika „Twój Blues” w kategorii najlepszy wokalista bluesowy.
Pod koniec roku 2000 zespół nagrał utwór "Wesoła nowina" na płytę z bluesowymi kolędami, co zaowocowało zrealizowaniem teledysku dla telewizji Polsat.
W latach 2000-2001 nastąpiły zmiany w składzie zespołu. Powrócił do Cree Sylwester Kramek, a odeszli – Marek Gruszka i Dariusz Sarna, którego zastąpił śląski basista z grupy Krzak – Jurek "Kawa" Kawalec.
W lipcu 2002 roku ukazała się płyta pt. "Za tych...". Nagrania odbywały się na Zamku Królewskim w Niepołomicach. Muzycy Cree zrezygnowali ze współpracy z wielkimi wytwórniami płytowymi i wydali album sami, konsekwencją tego była jego niewielka promocja medialna, ale mimo to album zebrał bardzo dobre recenzje, zostając bluesową płytą roku 2002 magazynu „Twój Blues”.
W 2003 odszedł Krzysztof Głuch. Po raz pierwszy bez instrumentów klawiszowych zespół zagrał na Dniach Tyskich w czerwcu. Od tamtego momentu grupa postawiła na mocniejsze gitarowe brzmienie i zrezygnowała z brzmienia klawiszy. We wrześniu 2003 zmarł Jerzy Kawalec, ale jak podkreślał Bastek – „Kawa jest, będzie i zostanie”.
Nowym basistą Cree został Lucjan Gryszka, doświadczony muzyk śląskiej sceny muzycznej. W październiku zespół nakręcił teledysk promujący film dokumentalny o Ryśku Riedlu, którego premiera odbyła się w 2004 roku.
Na początku roku 2004 perkusistę Adriana Fuchsa zastąpił Tomek Kwiatkowski, a do współpracy zespół zaprosił śląskiego muzyka, grającego na instrumentach klawiszowych - Adama Lomanię.
W lipcu 2004 grupa podsumowała swą 10-letnią działalność wydając płytę „Parę lat”, zawierającą 10 utworów z poprzednich płyt w tym jeden w nowej, niepublikowanej wersji pt. "Po co więcej mi".
W 2004, dzięki udziałowi Bastka w programie "BAR VIP" Cree zaistniało medialnie, przyciągając nowe grono słuchaczy.
W roku 2007 zespół nagrał płytę "Tacy sami", którą Sebastian zadedykował swojej zmarłej matce Małgorzacie Riedel. Utworem dedykowanym przez Bastka był"Wszystko co mam... dla ciebie". Na płycie zagrał gościnnie gitarzysta Dżemu Jerzy Styczyński, a na saksofonie Dariusz Rybka. Zespół nakręcił także teledysk do utworu "To co chciałeś". Płyta była nagrywana w ośrodku wczasowym "Domki" w Dębinie. Zespół wydał także w 2009 płytę DVD z orkiestrą na 15-lecie swojej działalności.
29 maja 2012 zespół wydał studyjny album "Diabli nadali". Na płycie zagrał m.in. Piotra Kupichę z zespołu Feel. 18 czerwca odbyła się premiera płyty DVD pt. "Live", będącej zapisem koncertu zespołu w Katowickim Spodku, który odbył się 11 listopada 2011 roku.
8 czerwca 2013 grupa wygrała konkurs „Trendy” podczas festiwalu TOPtrendy 2013. 24 września tego samego roku ukazała się ich kolejna płyta zatytułowana „Wyjdź…”.

</doc>
<doc id="197043" url="https://pl.wikipedia.org/wiki?curid=197043" title="Święty Mikołaj (kultura masowa)">
Święty Mikołaj (kultura masowa)

Święty Mikołaj () – postać starszego mężczyzny z białą brodą ubranego w czerwony strój, który wedle różnych legend i baśni w okresie świąt Bożego Narodzenia rozwozi dzieciom prezenty saniami ciągniętymi przez zaprzęg reniferów. Według różnych wersji zamieszkuje wraz z grupą elfów Laponię.
Dzięki sprawnej promocji praktycznie zastąpił on w powszechnej świadomości tradycyjny wizerunek świętego Mikołaja, biskupa Miry.
Obecnie powszechna forma tej postaci wywodzi się z kultury brytyjskiej i amerykańskiej, gdzie jest jedną z atrakcji bożonarodzeniowych. W większej części Europy, w tym w Polsce, mikołajki obchodzone są tradycyjnie 6 grudnia jako wspomnienie świętego Mikołaja, biskupa Miry. Rankiem tego dnia dzieci, które przez cały mijający rok były grzeczne, znajdują prezenty, ukryte pod poduszką, w buciku lub w innym specjalnie przygotowanym w tym celu miejscu (np. w skarpecie).
Na skutek przenikania do europejskiej tradycji elementów kultury anglosaskiej (w szczególności amerykańskiej) także w Europie Święty Mikołaj utożsamiany jest coraz częściej z Bożym Narodzeniem i świątecznymi prezentami.
Zasady pisowni.
5 maja 2004 Rada Języka Polskiego zaleciła, że pomimo iż nazwę imienia (Mikołaj) lub świętego (św. Mikołaj) piszemy wielką literą, to w znaczeniu "postaci przynoszącej prezenty z okazji Bożego Narodzenia" należy ją pisać małą literą: "święty mikołaj" (np. "Tata przebrał się za świętego mikołaja"). Również małą literą pisze się nazwę obrzędu, jakim są mikołajki.
Historia postaci.
Święty Mikołaj, biskup Miry, ze względu na przypisywane mu legendą uczynki (m.in. cały majątek rozdał biednym), został pierwowzorem postaci rozdającej prezenty dzieciom. Przedstawiany jako starzec z okazałą brodą, często w infule i pastorałem, z workiem prezentów i pękiem rózg w ręce. 6 grudnia (w rocznicę śmierci świętego Mikołaja) grzecznym dzieciom przynosi prezenty (zwykle słodycze), a niegrzecznym (na ostrzeżenie) rózgę. 
Jedna z legend głosi, że pewien człowiek, który popadł w nędzę, postanowił sprzedać swoje trzy córki do domu publicznego. Gdy biskup dowiedział się o tym, nocą wrzucił przez komin trzy sakiewki z pieniędzmi. Wpadły one do pończoch i trzewiczków, które owe córki umieściły przy kominku dla wysuszenia. Stąd w krajach, gdzie w powszechnym użyciu były kominki, powstał zwyczaj wystawiania przy nich bucików lub skarpet na prezenty. Tam, gdzie kominków nie używano, św. Mikołaj po cichutku wsuwa prezenty pod poduszkę śpiącego dziecka.
Początkowo Święty Mikołaj przybywał z południa. W średniowiecznym Amsterdamie Sinterklaas przypływał żaglowcem z dalekich ciepłych mórz, a wór z prezentami niósł ciemnoskóry sługa zwany Zwarte Piet. Człowiek z ciepłych krajów nie bardzo pasował do zaśnieżonego zimowego pejzażu. Toteż gdy w roku 1823 Clement Clarke Moore napisał wiersz "Noc wigilijna", w którym św. Mikołaj przybywa saniami zaprzężonymi w renifery z bieguna północnego, wkrótce przyjęło się to do tradycji.
Postać św. Mikołaja popularyzował także amerykański karykaturzysta, Thomas Nast. 1 stycznia 1881 w "Harper’s Weekly" artysta opublikował ilustrację, na której św. Mikołaj rozdaje prezenty żołnierzom biorącym udział w wojnie secesyjnej. Jest to prawdopodobnie pierwsze przedstawienie świętego z charakterystyczną, elfią czapką zamiast mitry.
Niezgodności kalendarza gregoriańskiego z kalendarzem juliańskim sprawiły, że dzień św. Mikołaja według starego stylu wypadał blisko dnia Bożego Narodzenia w nowym stylu. Podsunęło to pomysł, aby prezenty przynosiło, zamiast świętego, Dzieciątko Jezus. Jezusa przedstawiało ubrane na biało dziecko, worek z prezentami niósł mężczyzna przebrany za mędrca – jednego z trzech, którzy przynieśli dary Dzieciątku. Ten zwyczaj jednak się nie przyjął, mężczyzna znów stał się św. Mikołajem, dziecko zaś zostało jego pomocnicą Śnieżynką. Jednak w niektórych krajach św. Mikołaj został bożonarodzeniowym dziadkiem: Père Noël we Francji, Julemand w Norwegii, Babbo Natale we Włoszech.
W kontekście polskim, Aleksander Brückner w Encyklopedii Staropolskiej określił to jako "zwyczaj późny, miejski, niemiecki". W rzeczywistości jednak zwyczaj obdarowywania się prezentami jest znacznie starszy, archaiczny. Choć bezpośrednich korzeni obdarowywania się prezentami najczęściej doszukujemy się w rzymskich Saturnaliach, to w przypadku Słowian postać świętego Mikołaja wyraźnie wywodzona jest z kultu Welesa, bóstwa związanego z ziemią, zaświatami i magią (a u Germanów analogicznie z Odynem).
Mikołaj współcześnie.
Obecny wizerunek – czerwony płaszcz i czapka – został spopularyzowany w 1930 roku przez koncern Coca-Cola, dzięki reklamie napoju stworzonej przez amerykańskiego artystę, Freda Mizena. Na pewno jednak reklama ta pomogła utrwalić w powszechnej świadomości ten kostium świętego. Rok później nowy wizerunek św. Mikołaja przygotował, także na zlecenie Coca-Coli, Haddon Sundblom.
Najbardziej charakterystyczny element stroju świętego Mikołaja – czerwona czapka z białym pomponem, stała się jednym z komercyjnych symboli świąt Bożego Narodzenia.
Współcześnie, ze względów komercyjnych, wizerunek św. Mikołaja jest używany przez handlowców, a okres wręczania prezentów rozciągnął się od imienin Mikołaja do Nowego Roku. Jako postać reklamowa św. Mikołaj jest popularny w okresie świątecznym także w krajach Azji, dokąd trafił z USA. Towarzyszy kończącym rok handlowym promocjom nawet w Chinach, gdzie jest znany jako "Staruszek Bożonarodzeniowy" (圣诞老人).

</doc>
<doc id="197044" url="https://pl.wikipedia.org/wiki?curid=197044" title="Miedzyń">
Miedzyń

Miedzyń ( – 1789, "Miedzyn" – 1860, "Schleusendorf" – 1885) – jednostka urbanistyczna (osiedle) miasta Bydgoszczy, położona w jego zachodniej części, między Kanałem Bydgoskim a lasami Puszczy Bydgoskiej.
Położenie.
Miedzyń usytuowany jest w zachodniej części Bydgoszczy. Sąsiaduje od zachodu z osiedlem Prądy, od wschodu poprzez linię kolejową nr 131 z osiedlem Jary, a na północy poprzez Kanał Bydgoski z Osową Górą i Flisami. Na południu natomiast styka się z lasem.
Pod względem fizyczno-geograficznym osiedle leży w obrębie makroregionu Pradolina Toruńsko-Eberswaldzka, w mezoregionie Kotlina Toruńska. Większa część osiedla znajduje się w mikroregionie Miasto Bydgoszcz Północne (taras dolny, ok. 52 m n.p.m.), natomiast część leżąca na południu, oddzielona Zboczem Bydgoskim należy do mikroregionu Miasto Bydgoszcz Południowe (taras górny, ok. 70 m n.p.m.).
Historycznie do obecnej jednostki urbanistycznej należy gmina Miedzyń włączona do miasta w 1920 r. oraz wschodni fragment gminy Prądy włączonej do Bydgoszczy w 1954 r.
Charakterystyka.
Osiedle Miedzyń pod względem fizjograficznym położone jest na dwóch poziomach oddzielonych Zboczem Bydgoskim o wysokości względnej ok. 18 m. Płaskowyż, na którym położona jest górna część osiedla, stromo opada ku północy, tworząc niebagatelne deniwelacje (pochylenie ulicy Widok sięga 11%). W zboczu znajdują się dwie dolinki denudacyjne odwadniane przez cieki wodne, m.in. Strugę Młyńską. Cieki te uchodzą do Kanału Bydgoskiego. Miejscami utworzone są stawy przepływowe.
W okolicy w zasadzie nie ma przemysłu, ani uciążliwych tras komunikacyjnych. Przez osiedle biegnie jedynie droga powiatowa – ul. Nakielska, przez którą Miedzyń połączony jest z centrum miasta oraz z Łochowem i Nakłem nad Notecią, oraz fragment ul. Bronikowskiego łączący osiedle z Flisami i Czyżkówkiem. Wśród infrastruktury osiedla znajdują się m.in. dwa publiczne przedszkola, dwa zespoły szkół, klub sportowy „Gwiazda”, marina na Kanale Bydgoskim.
Do przedsięwzięć ujętych w „Planie Rozwoju Bydgoszczy na lata 2009-2014”, a dotyczących Miedzynia należą: przebudowa ul. Nakielskiej na odcinku od ul. Wrocławskiej do ul. Lisiej oraz budowa zachodniej obwodnicy Śródmieścia – II i III etap.
Nazwa.
Nazwa Miedzyń pochodzi od słowa "miedza", "miedzna", co oznacza granicę”; względnie od ap. "miedzny", "miedznik" „granicznik” z wtórnym – "yń" (na miedzach zostawiano drzewa albo i zarośla, więc wyraz mógł oznaczać „drzewa, las”). Istniejący tu dawniej folwark miejski występował pod nazwami "Miedzna", "Miedznia", a w XIX w. – "Miedzyń". Urzędowa nazwa "Miedzyn" (występująca m.in. na mapie Regierung Bezirk Bromberg z 1840 r.) po 1865 r. została zmieniona na "Schleusendorf" („wieś śluz”).
Ludność.
W 1970 r. Miedzyń zamieszkiwało 6,6 tys. osób, 20 lat później – 9,9 tys.. W kolejnych latach liczba mieszkańców rosła: w 1998 r. wynosiła 10,9 tys. osób, a w 2007 i 2010 r. – 11,5 tys.. 24 lipca 2017 liczba mieszkańców osiedla (łącznie z Prądami) wynosiła 11 677 osób.
Rekreacja.
Na terenie Miedzynia znajduje się ok. 6 ha terenów zieleni urządzonej, zlokalizowanej przy starym Kanale Bydgoskim oraz 19 ha zieleni nieurządzonej. Niski wskaźnik zieleni urządzonej kompensują otaczające osiedle lasy. Zapleczem rekreacyjnym jest Puszcza Bydgoska, nazywana w pobliżu osiedla "Lasem Miedzyńskim". Ma on charakter boru świeżego. Od granicy osiedla do Białych Błot ciągnie się malownicza dolina Strugi Młyńskiej otoczona "Łąkami Podprądy". W Białych Błotach Nadleśnictwo Bydgoszcz urządziło leśną ścieżkę dydaktyczną z 13 przystankami (w 2020 poddano ją rewaloryzacji). Ciągi spacerowe istnieją również wzdłuż Kanału Bydgoskiego. Od wschodniej części Miedzynia aż do Ronda Grunwaldzkiego rozciągają się planty nad Kanałem Bydgoskim, będące drugim co do wielkości parkiem bydgoskim. Ponadto wzdłuż Zbocza Bydgoskiego o wysokości względnej 15–20 m biegnie ścieżka, skąd można podziwiać widoki zachodniej Bydgoszczy, m.in. Osowej Góry oraz Czyżkówka.
W 2011 na terenie osiedla znajdowały się następujące obiekty sportowe i rekreacyjne:
W 2018 przy Kanale Bydgoskim, pomiędzy ulicami Polanicką i Głogowską, powstała siłownia zewnętrzna i ścieżka zdrowia, zrealizowana przez firmę Educarium w ramach budżetu obywatelskiego (koszt łącznie z placem zabaw przy ul. Widok wyniósł 200 tys. zł).
Rozwój terenów zieleni zawarty w planach urbanistycznych Bydgoszczy zmierza do powołania parku dzielnicowego dla Miedzynia między ul. Pijarów, a ul. Widok, uwzględniającego urządzenia sportowe przeznaczone dla różnych grup wiekowych. Studium transportowe Bydgoszczy przewiduje realizację m.in. drogi rowerowej wzdłuż ulicy Nakielskiej.
25 czerwca 2014 prezydent Bydgoszczy zapowiedział budowę w l. 2014–2015 basenu na Miedzyniu, Osiedlu Leśnym i Kapuściskach. Lokalizacja ta, poparta podpisami 4276 pełnoletnich mieszkańców, została usankcjonowana Uchwałą Rady Miasta nr LX/1260/14. Starania o budowę basenu na Miedzyniu rozpoczęły się w 1992 wraz z powstaniem projektu technicznego rozbudowy i modernizacji Szkoły Podstawowej nr 18. Mając na uwadze powstanie w przyszłości krytej pływalni zrealizowano już wówczas odpowiednie podłączenie mediów (przyłącza wod-kan. i energetyczne) oraz zainstalowano kocioł o mocy wystarczającej do ogrzania obiektu i wody w basenie. W 2016 realizacja basenu została przesunięta na lata 2017-2018, w końcu 2017 zapowiedziano, że budowa rozpocznie się w roku 2019, jednak - oficjalnie ze względów finansowych - w roku tym nie nastąpiło ogłoszenie przetargu na budowę. Środki na inwestycję w budżecie miasta (około 15 mln zł) wbrew wcześniejszym zapowiedziom zapewniono dopiero w roku 2020, kiedy w drodze aukcji elektronicznej wyłoniono wykonawcę (Alstal, 17,9 mln zł). Ze względu na ograniczone możliwości terenowe, obiekt posiada powierzchnię blisko 1600 metrów kwadratowych, na której znajdują się niecka basenu, dwa brodziki dla dzieci z małą pochylnią-zjeżdzalnią, wanny SPA oraz strefa fitness. Nowa pływalnia została przystosowana do potrzeb osób niepełnosprawnych. Obiekt miał zostać zrealizowany w ciągu 18 miesięcy od daty podpisania umowy, to jest do jesieni 2022 roku. Wiosną 2022 na elewacji obiektu zamontowano okładziny pokryte krystaliczną powłoką, których barwy (pomarańczowy, zielony i brązowy) zmieniają się w zależności od kąta patrzenia i światła.
Oficjalne otwarcie obiektu, który otrzymał nazwę "Łabędź", nastąpiło 20 października 2022.
Od 2015 w otaczających dzielnicę lasach corocznie w maju organizowany jest "Bieg na Miedzyniu".
W 2018 na terenie klubu sportowego „Gwiazda” kosztem ponad 3 mln zł powstało nowe, pełnowymiarowe boisko ze sztuczną murawą, oświetleniem, piłkochwytami i ogrodzeniem. Otwarcie obiektu nastąpiło 10 października 2018.
W 2019 przedstawiona została koncepcja studentów Uniwersytetu Technologiczno-Przyrodniczego na zagospodarowanie brzegów Kanału Bydgoskiego między Śluzą VI a Śluzą Osowa Góra, przewidująca powstanie w tym miejscu przeszklonych restauracji, ogródków gastronomicznych, galerii sztuki, mostków, wypożyczalni kajaków i łódek, nastrojowo oświetlonych ścieżek spacerowych i placów zabaw.
Ochrona przyrody.
Na terenie Miedzynia znajdują się cztery pomniki przyrody: klon zwyczajny o obwodzie 382 cm przy ul. Maciaszka 120 (w 2020 z uwagi na jego osłabienie postanowiono go ogrodzić), topola czarna o obwodzie w pierśnicy ponad 430 cm przy ul. Nakielskiej-Plażowej, „Lipa Napoleona” o obwodzie 442 cm przy ul. Osada 15 (uszkodzona w czasie nawałnicy latem 2017) oraz trzy olsze czarne o obwodach ok. 350 cm przy ul. Nakielskiej. W 1937 na obszarze dzielnicy odnotowano obecność bożodrzewu gruczołowatego przy ul. Pagórek.
W końcu 2017 w ramach projektu międzynarodowego CitiEnGov na budynku szkolnym przy ul. Pijarów zostały zamontowane urządzenia mierzące stan jakości powietrza PM10.
Historia.
Okres staropolski.
Miedzyń został odnotowany w źródłach pisanych po raz pierwszy w 1583 r. jako osada młyńska. Początkowo stanowił uposażenie starostwa bydgoskiego, lecz w XVII wieku przeszedł na własność miasta Bydgoszczy. W księgach ekonomicznych miasta Bydgoszczy z lat 1742-1765 odnotowany jest jako folwark miejski "Miednia". W 1742 r. przynosił on miastu ponad 54 zł dochodu i zaliczał się do stosunkowo mało oczynszowanych dóbr miejskich. Młyn wodny położony był przy strudze "Miedzna", która spływała z górnego tarasu ku dolinie, w której w 1774 r. zbudowano Kanał Bydgoski. Do 1758 r. dzierżawcą folwarku był Wawrzyniec Kręzelczyk, a w roku jego śmierci ciężary podatkowe przejął Adam Łas, arendarz z folwarku Szwederowo. Zachowane dokumenty z lat 1760-1762 stwierdzają, że folwark był opuszczony.
Na terenie obecnego osiedla Miedzyń przy ul. Widok istniała także osada (folwark) "Wilczak Mały", być może tożsamy z osadą "Wilcze" wydzierżawioną 9 kwietnia 1733 r. na 40 lat Zofii i Stanisławowi Gliszczeńskim przez radę miasta Bydgoszczy.
Okres zaboru.
W XIX wieku Miedzyń był samodzielną wsią, należącą do gromady Prądy. Na mapie Schulza z 1857 r. wieś Miedzyń położona była w rejonie ul. Pijarów w rejonie wąwozu odwadnianego przez ciek wodny (struga "Miedzna") uchodzący do Kanału Bydgoskiego. Na zachodzie przy ul. Maciaszka (dawniej ul. Inflanckiej) znajdowała się „Kolonia Miedzyń”, złożona z kilku domostw, zaś na wschodzie, na górnym tarasie – osada Wilczak Mały. Jeszcze w 1836 centrum miejscowości widnieje na mapach jako "Gross Miedzyn".
Spis miejscowości rejencji bydgoskiej z 1833 r. podaje, że we wsi "Miedzyn" mieszkało 119 osób (89 ewangelików, 30 katolików) w 20 domach. Według opisu Jana Nepomucena Bobrowicza z 1846 r. Miedzyń należał do majątku Białebłoto należącego do miasta Bydgoszczy. Kolejny spis z 1860 r. podaje, że we wsi mieszkało 169 osób (156 ewangelików, 13 katolików) w 24 domach. Dzieci uczęszczały do szkoły w Prądach. Miejscowość należała do parafii katolickiej i ewangelickiej w Bydgoszczy. W 1872 na wschodnich obrzeżach Miedzynia uruchomiono linię kolejową do Poznania przez Inowrocław. Pierwsze projekty tej linii przewidywały jej inny przebieg, miała ona bowiem biec wzdłuż ul. Nakielskiej i następnie skręcać w kierunku Białych Błót i Ciela. 
Według spisu z 1885 r. Wilczak Mały liczył 32 budynki z 208 mieszkańcami, w tym 29 katolików i 179 ewangelików. Słownik geograficzny Królestwa Polskiego dla roku 1884 podaje, że w miejscowości Miedzyń mieszkało 296 osób (259 ewangelików, 37 katolików) w 33 domostwach. W końcu XIX wieku Miedzyń (który wchłonął Wilczak Mały) graniczył na zachodzie z wsią Prądy (niem. "Prondy"), na wschodzie z wsią Wilczak Wielki (niem. "Prinzenthal"), na północy granicę stanowił Kanał Bydgoski, a na południu – szosa szubińska. 1 grudnia 1905 miejscowość zamieszkiwało 575 osób. Właściwy dla Miedzynia urząd stanu cywilnego znajdował się na Okolu (dystrykt Bromberg II), parafia ewangelicka - na Wilczaku, natomiast katolicy przypisani byli do bydgoskiej fary. Według oficjalnego spisu władz pruskich w 1910 r. na Miedzyniu było 91 budynków i 807 mieszkańców, w tym 48 posługiwało się językiem polskim, a 759 – niemieckim. Na północno-wschodnich krańcach obecnej dzielnicy, przy ul. Bronikowskiego nad Starym Kanałem Bydgoskim, funkcjonowała wówczas (przełom XIX i XX wieku) restauracja Wilkego, z kolei przy obecnej ul. Nakielskiej 88 Garten-Etablissement Carla Schülera.
Dwudziestolecie międzywojenne.
1 kwietnia 1920 r. gmina Miedzyń o powierzchni 257,5 ha wcielona została do Bydgoszczy. Mieszkało tu wówczas 860 osób, w tym sporo Niemców (głównie przy ulicy Inflantskiej – dzisiaj Maciaszka). 26 kwietnia 1920 r. utworzono na Miedzyniu najstarszy bydgoski klub sportowy MKS Gwiazda. Boisko klubowe zostało zbudowane w r. 1928 jako stadion im. Idziego Świtały.
W okresie międzywojennym był to teren mało zurbanizowany. Rozproszona zabudowa istniała wzdłuż ul. Nakielskiej, Pijarów oraz Inflanckiej, Osada, Trentowskiego i Leszczyna na górnym tarasie. W 1931 powstało stowarzyszenie mieszkańców, próbujące skłonić władze miejskie m.in. do poprawy komunikacji z centrum miasta. Miejscowa szkoła powszechna (obecnie nr 18, w 1936 – Publiczna Szkoła Powszechna im. Franciszka Żwirki i Stanisława Wigury) mieściła się w istniejącym do dzisiaj ceglanym budynku przy ul. Nakielskiej 199. W roku 1939 zamierzano oddać do użytku nowy budynek szkolny przy ul. Pijarów 4. Niestety, pierwszy dzień roku szkolnego okazał się pierwszym dniem wojny. Nieopodal – przy ul. Pijarów 3 – znajduje się dawny dom nauczycielski.
Okres PRL.
Po II wojnie światowej na terenie osiedla nastąpił rozwój budownictwa jednorodzinnego. W 1953 r. przy ul. Nakielskiej zbudowano basen wraz z restauracją „Wodnik”, który stanowił najpopularniejsze w mieście kąpielisko letnie. W latach 1955-1965 w wyniku przeglądu terenów leżących w obrębie obszaru zainwestowania miejskiego, uzbrojonych bądź łatwych do uzbrojenia, Prezydium Miejskiej Rady Narodowej wyłoniło tereny na Miedzyniu nadające się pod zabudowę mieszkaniową. Przy ul. Nakielskiej – Słonecznej zrealizowano w pierwszej połowie lat 60. grupy kilku budynków, oparte o projekty z katalogu budynków typowych, budowane z cegły, w większości z dachami stromymi, kryte dachówką ceramiczną.
Intensywniejsza zabudowa osiedla datuje się od 1961 r., kiedy bydgoska Miejska Rada Narodowa wyznaczyła na tym terenie działki budowlane pod budownictwo indywidualne, finansowane ze środków własnych ludności. W ślad za tym nie szły jednak przedsięwzięcia dotyczące uzbrojenia terenów i budownictwa usługowego, jako że główny front robót dotyczył osiedli budownictwa wielorodzinnego realizowanych na górnym i dolnym tarasie miasta, a następnie w dzielnicy Fordon. W latach 1967-1969 Spółdzielcze Zrzeszenie Budowy Domków Jednorodzinnych zrealizowało zespoły domków jednorodzinnych przy ul. Nakielskiej – Plażowej. Na skutek sukcesywnej zabudowy już w latach 70. wytworzyły się wyraźne kompleksy zabudowy jednorodzinnej w rejonie ulic: Widok, Słonecznej, Nasypowej i Nakielskiej.
W 1961 r. dotychczasowy drewniany most drogowy przy ul. Bronikowskiego przebudowano na żelbetowy. W 1962 r. przy ul. Nakielskiej wybudowano drugą szkołę podstawową, która otrzymała numer 35. W 1974 wyasfaltowano ul. Nakielską. W późniejszych latach zbudowano ośrodek zdrowia (przy ul. Widok), pocztę i centralę telefoniczną przy ul. Nakielskiej, dwa kościoły parafialne (przy ul. Spacerowej i Ornej) oraz przejście nad torami w kierunku dzielnicy Błonie. Zamierzano wybudować tutaj również stację kolejową Bydgoszcz Błonie, jednakże pomimo znacznego stopnia zaawansowania (zbudowano zejścia z kładki w kierunku nieistniejących peronów), inwestycja ta nie została wówczas ukończona. W latach 70. zaczęła się gazyfikacja dzielnicy.
Od 1989.
W roku 1998 w nasypie kolejowym przy ul. Nakielskiej przebito tunel dla pieszych, nieco wcześniej (w 1991) udostępniono dla pieszych kładkę przez Kanał Bydgoski, położoną na zachód od istniejącego wcześniej mostu drogowego, zniszczonego w trakcie działań wojennych. Mieszkańcy od szeregu lat proponują odbudowę tego obiektu choćby w wersji ograniczonej do funkcji kładki dla pieszych.
W I dekadzie XXI wieku wybudowano na Miedzyniu szereg ulic o twardej nawierzchni, co stało się możliwe dzięki zakończeniu prac kanalizacyjnych. W 2005 r. utwardzono część ul. Maciaszka (1026 m) oraz ul. Głogowską (440 m) i Tczewską, w 2006 r. ul. Cieplicką (747 m) wraz z fragmentem ul. Spacerowej od ul. Polanickiej do Cieplickiej oraz ul. Maciaszka od ul. Wierzbowej do Pagórka, w 2007 r. ul. Żyzną, w l. 2007-2008 ul. Żywiecką, w l. 2008-2009 ul. Trentowskiego, a w 2009 r. ul. Pagórek, którą w następnym roku połączono przez las z tzw. obwodnicą miedzyńską (od 2014 al. Ofiar Hitleryzmu; w 2017 poddaną remontowi). W 2010 r. zbudowano z kolei szereg ulic położonych nieopodal kościoła św. Urszuli Ledóchowskiej w wieloboku Trentowskiego – Osada – Chłopska – Żniwna – Zapłotek – Widok. Wcześniej, w 2000 r., nawierzchnię asfaltową uzyskała ulica Wierzbowa (między ul. Nakielską a ul. Maciaszka). W 2013 wybudowano ulice Kartuską (325 m, koszt 679 tys. 144 zł) oraz Poziomkową (koszt 247 tys. zł), w przypadku których mieszkańcy zobowiązali się do pokrycia 25% kosztów inwestycji, czyli odpowiednio 180 i 62 tys. zł. W ramach tego samego programu w połowie 2014 przystąpiono do budowy parkingu na 41 samochodów o pow. 1091 m kw. u zbiegu ulic Ornej i Gromadzkiej (koszt 317 tys. zł, uroczystość otwarcia: 11.10.2014), 9 kwietnia 2015 oddano do użytku ulice Borowikową i Koźlakową (koszt 409 tys. 852 zł), 16 września 2015 dokonano odbioru wybudowanej ul. Konwaliowej (koszt ponad 122 tys. zł, udział mieszkańców 24,5 tys. zł), a 2 grudnia 2015 – ul. Rydzowej (koszt 258 tys. zł). Na przełomie 2015 i 2016 przystąpiono do budowy ulic Kalinowej i Czeremcha (koszt: 505 tys. 146 zł zł; każde gospodarstwo domowe wspomogło inwestycję kwotą blisko 3 tys. zł; wysokość partycypacji mieszkańców obniżono do 15 procent kosztów z powodu wcześniejszego współfinansowania budowy sieci kanalizacyjnej i wodociągowej – po 5 proc. od sieci), a także Kokosowej (koszt 514 tys. zł, wkład mieszkańców 77 tys. zł), Krzywej (część północna), Bluszczowej i Makowej (koszt ponad 1 mln zł, udział mieszkańców ponad 151 tys. zł, oddanie do użytku pierwszych dwóch 25 lipca 2016, a dwóch kolejnych w czerwcu 2016, kosztem 895 tys. 578 zł), a w II połowie 2016 – ul. Wiosennej, którą oddano do użytku 23 maja 2017 (koszt 374,5 tys. zł). W II połowie 2016 powstała ul. Przyleśna (koszt 175 tys. zł).
9 grudnia 2016 władze miejskie ogłosiły przetarg na zaprojektowanie i budowę ulicy Pijarów o długości 644 m (w tym 112 m o nawierzchni bitumicznej). Prace projektowe nad inwestycją wartości 2,5 mln zł rozpoczęto w marcu 2017 i skończono niespełna rok później; plac budowy przekazano wykonawcy 22 czerwca 2018, a rozpoczęcie prac nastąpiło 25 lipca 2018. Prace miały ulec zakończeniu na przełomie października i listopada 2018, a wykonawca (Prasbet Grudziądz) udzielił na nie 8-letniej gwarancji, jednak faktycznie prace zakończyły się w maju 2019, a ich odbiór nastąpił w lipcu 2019. 26 maja 2017 ogłoszono przetarg na budowę ulic Leszczyna i Osada (na odcinku Chłopska – Żytnia) (koszt realizacji: 3,8 mln zł; rozpoczęcie prac: 24 kwietnia 2018; przewidywany termin realizacji: maj-listopad 2018 – uległ kilkumiesięcznemu przesunięciu wpierw na luty, a ostatecznie na kwiecień 2019). W 2017 miasto zleciło wykonanie koncepcji programowo-przestrzennych dla ulic Jeżynowej, Botanicznej i Siewnej, a ponadto zaakceptowało projekt budowy ul. Legnickiej (550 m) oraz części ulic Krzywej i Podnóże przy partycypacji finansowej mieszkańców (realizacja pierwszej nastąpiła w II połowie 2019, dwie kolejne są na etapie projektowania). W 2018 ogłoszono przetarg na budowę ulic Botanicznej (715 m; koszt 4,3 mln zł) i Jeżynowej (622 m; koszt 2,54 mln zł) z terminem realizacji do wiosny 2019 roku (faktycznie prace podjęto 25 lipca 2019 i zakończono na przełomie 2019 i 2020 - w połowie lutego 2020 praktycznie gotowe były ul. Jeżynowa i zachodnia część Botanicznej), a także Siewnej (od 30 lipca do jesieni 2019; koszt 3,1 mln zł) oraz na utwardzenie pozostałej części ulicy Ornej, a także ul. Liściastej ażurowymi płytami betonowymi (termin realizacji 2018, koszt 0,85 mln zł), a ponadto – przy partycypacji mieszkańców – ul. Legnickiej, Cytrusowej oraz Paprociej. Koszt realizacji ostatniej z nich na odcinku Szczytowa – Jeżynowa wyniósł 184 tys. zł; otwarto ją 24 lipca 2018, natomiast ulica Cytrusowa (140 m; koszt 439 tys. zł) została zrealizowana w 2019 wraz z ul. Kwidzyńską (210 m) i Sztumską (310 m; łączny koszt realizacji obydwu: 1,35 mln zł), których budowa również została dofinansowana przez mieszkańców. Kolejnymi ulicami zbudowanymi dzięki finansowemu wsparciu mieszkańców będą Błękitna oraz część Cedrowej (140 m; koszt realizacji 439 tys. zł). W grudniu 2019 ogłoszono przetarg na realizację 280-metrowego odcinka ul. Szczytowej między ul. Wiśniową a Paprocią; również i ta inwestycja zrealizowana została dzięki finansowemu wkładowi mieszkańców (koszt realizacji: 590 tys. zł). Budżet miejski wziął natomiast na siebie koszt utwardzenia w 2020 ostatniego odcinka ul. Widok (na południe od Leszczyny) ażurowymi płytami betonowymi. Również w 2020 podpisano umowę na wykonanie projektu budowlanego ulic Wejherowskiej i Pszczelnej, realizacja pierwszej nastąpiła w 2022. W 2022 skierowano do realizacji budowę ulic katowickiej, Letniej i Fiołkowej.
Ponadto w kwietniu i maju 2014 zbudowano schody łączące ul. Malinową z ul. Nakielską w rejonie wylotu ul. Wejherowskiej, w 2016 schody przy ul. Wiśniowej oraz (w ramach budżetu obywatelskiego) chodnik między ulicami Nakielską i Jędrzejowską, a latem 2019 powstały schody łączące ul. Żyzną z ul. Nakielską i Szkołą Podstawową nr 35. W 2018 uzupełniono brakujące oświetlenie uliczne na ul. Trägerów, Sicieńskiej, Paprociej, Zasobnej, Żytniej, Warzywnej i Spacerowej (od Cieplickiej do Janowieckiej).
W ramach budżetu obywatelskiego powstały ponadto: plac zabaw i siłownia fitness u zbiegu ulic Maciaszka i Krokusowej (2015), siłownia zewnętrzna i ścieżka zdrowia nad Kanałem Bydgoskim między ulicami Polanicką i Głogowską oraz plac zabaw nieopodal przychodni zdrowia przy ul. Widok (2017). W 2017 w głosowaniu nad budżetem obywatelskim mieszkańcy postanowili o przeznaczeniu środków na zagospodarowanie terenów spacerowych nad Kanałem Bydgoskim między ul. Głogowską a Krośnieńską w oryginalne ławki, leżaki, stoły do gry w szachy i piłkarzyki (realizacja zadania marzec-kwiecień 2019), a w 2018 na budowę toru do jazdy na rowerach, rolkach, deskorolkach i hulajnogach (pumptrack) pomiędzy ul. Tczewską a ul. Krośnieńską, jednak miasto zadecydowało o jego powstaniu w innej lokalizacji najpierw przy Śluzie Prądy, na krańcu ul. Spacerowej, a następnie przy ul. Maciaszka, na obszarze 270 m kw. Miał on mieć przynajmniej 127 m, a koszt jego realizacji w lipcu-sierpniu 2020 wyniósł 270 600 zł. Jego otwarcie nastąpiło 5 września 2020.
Sukcesywnie zabudowywane są ostatnie wolne działki budowlane na obszarze dzielnicy. Znikają z kolei obiekty o kilkudziesięcioletniej metryce, lecz niezadowalającym stanie technicznym (np. budynek przy Nakielskiej 98, rozebrany w 2017 czy dawny dom dróżnika kolejowego przy ul. Trentowskiego, zburzony ok. 2017).
Wolne tempo budowy ulic na dzielnicy skłoniły w 2009 Radę Osiedla do podjęcia uchwały o wyłączeniu osiedla z granic administracyjnych miasta. Był to jednak gest symboliczny (rada osiedla nie ma takich uprawnień).
W 2008 przy ul. Spacerowej na wysokości stadionu wybudowano przystań wodną (marinę), którą oddano do użytku w maju 2009. Również w 2009 udostępniono mieszkańcom boisko (tzw. orlika) przy zespole szkół przy ul. Pijarów. W 2010 uruchomiono linię Bydgoskiego Tramwaju Wodnego „Szlakiem śluz”, która 2 razy dziennie połączyła miedzyńską marinę poprzez śluzy Czyżkówko, Okole i Miejską z Rybim Rynkiem w centrum miasta. W 2011 kursowanie tramwaju ograniczono do piątków, sobót i niedziel od czerwca do sierpnia; w 2013 kursowanie linii zapoczątkowano dopiero 5 lipca, a w 2014 – 4 lipca. Od 2015 kursowanie tramwajów wodnych na Miedzyń z powodu remontu Śluzy Miejskiej, a następnie Śluzy Okole, zostało zawieszone.
W maju 2013 nad wejściem do Szkoły Podstawowej nr 18 odsłonięto instalację artystyczną przedstawiającą dzikie łabędzie przygotowujące się do lotu. Rzeźba (proj. Maciej Supryniak) nawiązuje do bajki patrona szkoły (H.Ch. Andersen) i została wykonana z miedzi kwasoodpornej.
W lipcu 2015 na pograniczu osiedla rozpoczęto budowę przystanku kolejowego Bydgoszcz Błonie, którą zakończono w grudniu tego roku. Jego uruchomienie nastąpiło 12 czerwca 2016. Równocześnie wybudowano (na Błoniu) pętlę autobusową „Dworzec Błonie”, która poprawiła dostępność komunikacyjną południowo-wschodniej części dzielnicy.
W grudniu 2017 rozpisano przetarg na przebudowę skrzyżowania ulic Nakielskiej, Łochowskiej i Lisiej na rondo o średnicy 26 m. Prace rozpoczęły się w lipcu 2018 i miały potrwać do jesieni 2018, jednakże ich ostateczne zakończenie nastąpiło w maju 2019. Trwają także prace projektowe nad poszerzeniem ulicy Nakielskiej na odcinku od wiaduktu do Prądów o buspasy.
W 2018 przeprowadzono termomodernizację oraz remont elewacji i korytarzy dwukondygnacyjnego, trójsegmentowego budynku Szkoły Podstawowej nr 35, a rok później zrealizowano w szkole kolejne prace, m.in. położenie nowego parkietu. We wrześniu 2018 przy ul. Nakielskiej 211 powstał mural upamiętniający Tomasza Golloba.
12 maja 2019 na boisku przy ul. Krokusowej zorganizowano pierwszą na terenie miasta wyprzedaż garażową.
W 2019 na wschodnich krańcach osiedla powstał kolejny market, tym razem sieci „Dino”, który otwarto 2 czerwca 2020. 29 kwietnia 2019 w największym jak dotąd pożarze na terenie dzielnicy spłonął market „Mila” przy ul. Nakielskiej 120, który odbudowano i otwarto 14 grudnia 2019.
W 2020 w ramach budżetu obywatelskiego powstała druga na terenie osiedla stacja roweru miejskiego przy skrzyżowaniu ulic Nakielskiej i Żywieckiej (pierwsza zlokalizowana została na ul. Bronikowskiego).
Ciekawostki.
Na terenie Miedzynia znajdowały się niegdyś cmentarze: przy ulicy Widok (po 2 stronach ul. Gromadzkiej) oraz Szczytowej (przy ul. Paprociej). W okresie międzywojennym znajdowały się one pod zarządem miejskim, w tym czasie określano ich lokalizację jako cmentarze przy ul. Trentowskiego oraz Krzywej. Interesujący jest również fakt lokalizacji tutaj 38-metrowej wieży spadochronowej (w pobliżu skrzyżowania ulic Nakielskiej i Bronikowskiego). Obiekt ten stał pierwotnie (od września 1936) na Osiedlu Leśnym (w rejonie ul. Sułkowskiego), a w roku 1950 został przeniesiony na Miedzyń. Dopiero w 1969 r. uznano, że wieża jest już niepotrzebna i rozebrano ją na złom.
Jezioro Miedzyńskie.
Mapa Schroettera z lat 1796-1802 przedstawia na prawym brzegu Kanału Bydgoskiego w rejonie dzisiejszych ulic: Spacerowej i Kartuskiej wydłużony zbiornik wodny, zwany "Jeziorem Miedzyńskim" (niem. "Miedzyniersee"). Prawdopodobnie znajdował się na Flisie przed budową kanału i był zbiornikiem przepływowym. Po wybudowaniu Kanału Bydgoskiego jezioro przestało istnieć na skutek osuszenia terenu i obniżenia wody gruntowej. Proces ten został wówczas uznany za jedną ze szkód, jakie powstały na skutek budowy Kanału. Na mapie z przełomu lat 1854/1855 przedstawiono jezioro w stanie zaniku, otoczone podmokłościami, a w 1876 r. obszar zabagniony. Jednak na mapie z 1918 r. i 1932 r. – w miejscu tym występuje na powrót staw o kształcie zbliżonym do tego z połowy XIX w. Obecnie jest to obszar częściowo zabudowany. Na fakt istnienia dawnego jeziora wskazuje jedynie nieznaczne zagłębienie terenu, czytelne z rysunku poziomicowego, oraz fragmentarycznie występujące nieużytki.
Pozostałości mostu.
Przy ulicy Spacerowej, nieopodal wylotu ulicy Żywieckiej, znajdują się pozostałości mostu zwanego dawniej "mostem jazowym" ("Fangbrücke") - pierwotnie był to jeden z trzech jazów na Kanale Bydgoskim. Jako most widoczny jest już na mapie z 1854 roku. Do 1916 był to drewniany most zwodzony. W 1916 wybudowano ceglane przyczółki i postawiono żelbetowy most.
We wrześniu 1939 roku został wysadzony przez polskie oddziały wycofujące się z "Przedmościa Bydgoskiego", po czym odbudowany przez niemiecką firmę Windschild-Langelott w 1941 roku. Wysadzony ponownie przez wycofujące się oddziały niemieckie w 1945 roku, do tej pory nie został odbudowany.
Basen na Miedzyniu.
We wrześniu 1951 roku rozpoczęto prace przy budowie publicznego kąpieliska przy ul. Nakielskiej pobliżu Kanału Bydgoskiego i śluzy VI. Przeznaczono na to środki z nadwyżek Funduszu Odbudowy Stolicy. Latem, rok później, otwarto kompleks sportowy składający się z dwóch basenów z trybuną na 1500 widzów i piętrowym budynkiem z szatniami, biurami, natryskami i barem. Mieściło się tu maksymalnie do 3 tys. osób na terenie 4 ha. Kąpielisko wyposażono m.in. w brodziki dla dzieci, piaskownice, solarium, szatnie i natryski. Do 1960 roku administrował nim Zarząd Zieleni Miejskiej, następnie Miejskie Przedsiębiorstwo Gospodarki Komunalnej. W lutym 1974 r. przejął go Miejski Ośrodek Sportu i Rekreacji. W latach 70. Biuro Projektów Budownictwa Komunalnego opracowało plany remontu basenu i budowy kolejnego. Na skutek pogarszającego się stanu technicznego, w 1993 r. basen został zamknięty. Niszczejący budynek restauracji rozebrano kilkanaście lat później, a teren dawnego basenu władze miejskie sprzedały w 2003. W 2010 Krzysztof Nowicki zrealizował o obiekcie film dokumentalny „Basen”(film), który można było zobaczyć na festiwalu „KolorOffOn"” w „Mózgu”.
W maju 2015 na części obszaru dawnego kąpieliska o pow. 2,6 ha rozpoczęła się realizacja hotelu i stacji paliw, w wyniku czego niecka dawnego basenu przestała istnieć. 17 marca 2017 firma Hurtostal otworzyła w tym miejscu obiekt handlowy o nazwie "Galeria Miedzyń" z czterogwiazdkowym hotelem z 25 pokojami i restauracją Wodnik, fitness oraz pawilonem usługowo-handlowym. Powstał tu również ogólnodostępny ogród francuski z 20 tys. roślin, z fontannami i sadzawką. W 2020 w miejscu dotychczasowego marketu sieci Piotr i Paweł otwarto tu market sieci Eurospar.
Archiwalne zdjęcia z budowy basenu można znaleźć tutaj.
Zabytki.
Najcenniejszym zabytkiem na terenie Miedzynia jest VI śluza na Starym Kanale Bydgoskim z 1794 r., remontowana następnie w latach: 1808, około 1987 i 1996-1997; od 2005 w rejestrze zabytków.
Tramwaj na Miedzyń.
W marcu 1955 Biuro Projektów Budownictwa Komunalnego w Bydgoszczy opracowało założenia pod budowę linii tramwajowej na osiedle Miedzyń i Prądy. Trasa miała zaczynać się od mostów Solidarności, wzdłuż ul. Nakielskiej aż do ul. Łochowskiej. Budowy zaniechano z uwagi na wysokie koszty, w tym przebudowy wiaduktu kolejowego nad ul. Nakielską, czemu sprzeciwiało się PKP. Przy wiadukcie zbudowano jedynie pętlę tramwajową.
Fordoński Miedzyń.
Miedzyń na mapie dzisiejszej Bydgoszczy występuje jako nazwa dwóch odrębnych starych osad. Jedna z nich oddzielona jest od Śródmieścia przedmieściem Wilczak, natomiast druga znajdowała się na dolnym tarasie Fordonu, w pobliżu Zbocza Fordońskiego. W majątku Miedzyń pod Fordonem spędzał w latach 30. XX w. wakacje m.in. Jeremi Przybora.
Teledysk.
Opuszczony basen obiektów Gwiazda Bydgoszcz był jednym z planów teledysku artysty Mrozu do utworu „Rollercoaster” z albumu z 2012 o tym samy tylule.
Sport.
Gwiazda Bydgoszcz.
Na Miedzyniu znajduje się Międzyzakładowy Klub Sportowy Gwiazda Bydgoszcz, najstarszy bydgoski klub założony 26 kwietnia 1920 roku. Składa się z 4 sekcji: piłkarskiej, zapaśniczej, tenisa stołowego oraz brydżowej.
Z Gwiazdą związany jest Stefan Majewski, były jej piłkarz, reprezentant Polski, trener oraz Marcin Thiede. 26 lipca 2006 klub podpisał umowę z drugoligowym Zawiszą Bydgoszcz S.A., czyniąc z piłkarskiej sekcji Gwiazdy drużynę rezerw Zawiszy. Zawisza/Gwiazda Bydgoszcz rozpoczęła sezon 2006/07 od V ligi. W sezonie 2007/08 MZKS Gwiazda zagrała w IV lidze.
Sekcja zapaśnicza szczyci się natomiast Bartłomiejem Bartnickim, zapaśnikiem, olimpijczykiem z Aten 2004.
Baza Bydgoszcz.
Uczniowski Baseballowy Klub Sportowy Baza Bydgoszcz – powstał w roku 1994 przy Szkole Podstawowej nr 35 im. Jarosława Dąbrowskiego w Bydgoszczy z inicjatywy Beaty Kruszczyńskiej-Henke, która pozostaje jego prezesem. Obecnie klub startuje w I lidze seniorów. Obecnie klub stara się o pozyskanie środków na budowę własnego boiska.
Rada Osiedla.
Pod względem administracyjnym Miedzyń łącznie z Prądami tworzy jednostkę pomocniczą samorządu Miasta Bydgoszczy jako osiedle Miedzyń – Prądy. Rada Osiedla Miedzyń-Prądy mieści się przy ul. Pijarów 4.
Miedzyńskie ulice (148).
Spośród 167 ulic znajdujących się na obszarze osiedla Miedzyń-Prądy 145 to drogi gruntowe bez nawierzchni utwardzonej. W 2017 liczba ich spadła do 122.
Komunikacja miejska.
Do 1984 r. kursowała tutaj również linia 201 Belma – Nakielska – Bronikowskiego – Grunwaldzka – Królowej Jadwigi – Mazowiecka (wówczas Hanki Sawickiej; powrót przez ul. Sowińskiego i Dworzec Główny PKP).
Jeszcze wcześniej (w lipcu 1971) przestała kursować linia 56 BIS Belma – Osiedle Leśne (22 Lipca, ob. 11 Listopada). Starsi mieszkańcy wspominają, że przez pewien czas linia rozpoczynała kursy na ul. Pijarów (około 1965-66r.), jej wydłużenie do Belmy wiązało się z czasową kasacją linii 101, będącej z kolei poprzedniczką linii 201.
Linia 56 uruchomiona została uruchomiona 20 listopada 1956 jako linia 6 na trasie Plac Zjednoczenia (ob. Plac Teatralny – Czerwonej Armii (ob. ul. Marszałka Focha – Olszewskiego (ob. ul. Kordeckiego) – Dolina – Nakielska – Prądy. Od 1961 do 1975 kursowała ze Starego Rynku, na przełomie 1975/76 z Wyżyn, a od stycznia 1976 z Placu Kościeleckich. Obecny numer linia uzyskała w listopadzie 1962. 1 października 1966 wydłużona została do Belmy.
Ok. 2000 kursowała linia mikrobusowa 312 Leszczyna (z rejonu Ornej) - Widok - Plac Kościeleckich.
16 stycznia 2016 linia 56, kursująca dotąd z pl. Kościeleckich do Belmy lub ul. Lisiej (z wariantem 56G z węzła Garbary), została wydłużona na Glinki, a dotychczasowy wariant linii (56G) przekształcono w odrębną linię 62. Jednocześnie dotychczasowa nocna linia autobusowa 35N, kursująca dotąd po trasie okrężnej z pl. Kościeleckich przez ul. Nakielską, Bronikowskiego, Grunwaldzką, Rekinową, obwodnicę i Nakielską została wycofana z Miedzynia i zastąpiona nową linią 36N.
1 marca 2020 uruchomiono linię podmiejską o nr 90 w relacji Garbary - Belma - Łochowice Nakielska/Zajęcza.
Komunikacja podmiejska.
7 września 1929 Stanisław Niewitecki z Fordonu uruchomił na ul. Nakielskiej linię autobusową Bydgoszcz - Prądy - Łochowo, obsługiwaną angielskimi autobusami Morris. Kursy realizowane były co dwie godziny, z Bydgoszczy od 7:15 do 19:00, z Łochowa od 8:00 do 20:00.
W l. 90. XX wieku przez Miedzyń przejeżdżały bez zatrzymania autobusy PKS w Bydgoszczy, kierujące się do Nakła, Potulic, Łochowa, Łochowic, Mroczy, Wyrzyska oraz Gródka Krajeńskiego przez Łobżenicę. Od 24 maja 2008 autobusy PKS zaczęły się zatrzymywać również na obszarze dzielnicy przy ul. Widok i Żywieckiej (a także Wrzesińskiej; początkowo tylko w realizowanych pod marką UNIBUS kursach do Łochowic). Pojawiły się także konkurencyjne linie prywatne - najpierw mikrobusowa 313 do Łochowic, a następnie 408 łącząca Bydgoszcz z Paterkiem. 

</doc>
<doc id="197047" url="https://pl.wikipedia.org/wiki?curid=197047" title="Jan Jerzy Haffner">
Jan Jerzy Haffner



</doc>
<doc id="197048" url="https://pl.wikipedia.org/wiki?curid=197048" title="Lazy jack">
Lazy jack

Lazy jacks – wym. /ˈleɪzi dʒæks/ (ang. - "lazy" – leniwy, "jack" – podnośnik) – system linek olinowania ruchomego stosowany na jednostkach o ożaglowaniu skośnym. "Lazy jacki" podczas zrzucania żagla zabezpieczają jego płótno przed wywiewaniem na zawietrzną. Ułatwia to "sprzątanie" żagli przymasztowych (np. grotżagla, bezanżagla, fokżagla na szkunerze itp.)
liny te biegną parami od każdej z dwóch direk w dół do obu stron bomu. Zwykle stosuje się dwie, trzy lub więcej (czasem rozgałęzionych) par w poziomym oddaleniu jedna para od kolejnej.
"lazy jacki" to dwa symetryczne zestawy rozgałęzionych linek o przebiegu podobnym do direk. Linki każdego zestawu biegną od knag w dolnej części masztu w górę poprzez bloki zwrotne zamocowane na maszcie i dalej po rozgałęzieniu się (zwykle z użyciem bloczków lub pierścieni), biegną do zamocowań wzdłuż obu stron bomu. Jeżeli stosowany jest tzw. "lazy bag", (czyli dwudzielny pokrowiec na żagiel) końce rozgałęzień mocowane są nie wzdłuż bomu, a wzdłuż brzegów tego pokrowca. Po zrzuceniu żagla pokrowiec zamykany jest na zamek błyskawiczny lub (rzadziej) sznurowany. Dzięki zastosowaniu "lazy baga" nie ma potrzeby sejzingowania żagla do bomu. "Lazy jacki" do pewnego stopnia mogą zastępować topenantę.
Wadę tego systemu stanowi fakt, że podczas stawiania żagla trudno uniknąć zaczepiania się głowicy żagla i/lub zewnętrznych końców listew usztywniających żagiel o "lazy jacki". Nawet prowadzenie jednostki dokładnie w linii wiatru - co możliwe jest jedynie przy użyciu napędu mechanicznego - nie daje gwarancji, że łopoczący żagiel nie zaczepi się. "Lazy jacki" mogą z kolei zaczepiać się o elementy takielunku np. o salingi. Można uniknąć tych niedogodności przed stawianiem żagla całkowicie luzując oba, albo jedynie zawietrzny "lazy jack" i napiąc go wzdłuż bomu i masztu. Ten sposób stawiania żagla trudniej zastosować jeżeli wraz z "lazy jackami" stosowany jest również "lazy bag".

</doc>
<doc id="197050" url="https://pl.wikipedia.org/wiki?curid=197050" title="Gwiazda Bydgoszcz">
Gwiazda Bydgoszcz

Klub Sportowy Gwiazda Bydgoszcz – wielosekcyjny klub sportowy założony 26 kwietnia 1920 roku, najstarszy w Bydgoszczy.
Charakterystyka.
W 2012 roku klub posiadał ok. 200 wychowanków w 7 sekcjach: piłkarskiej, zapaśniczej, tenisa stołowego, turystycznej, brydżowej, sportów walki i akrobatycznej.
Historia.
Gwiazda Bydgoszcz jest obok Bydgoskiego Towarzystwa Wioślarskiego najstarszym polskim klubem w Bydgoszczy. Założono go 25 kwietnia 1920 roku przy Towarzystwie Terminatorów – sekcji piłki nożnej Polskiego Związku Uczącej się Młodzieży przy parafii Świętej Trójcy. Towarzystwo założone w 1907 jeszcze pod rządami pruskimi, skupiało młodych polskich rzemieślników. Pierwszym prezesem został Władysław Pazderski. Wśród proponowanych nazw klubu (m.in. „Słońce” lub „Brda”) wybrano „Gwiazda”. Klub utrzymywał się wyłącznie ze składek członkowskich, a zawodnicy rekrutowali się z osiedli zachodniej części miasta (Okole, Wilczak, Miedzyń, Czyżkówko).
Początkowo jedyną uprawianą dyscypliną była piłka nożna. Piłkarze grali w klasie okręgowej C, a od 1930 w klasie B. Z uwagi na specyfikę Katolickiego Stowarzyszenia Młodzieży, przy którym funkcjonował klub, zawodnicy rekrutowali się wyłącznie spośród osób młodych.
Od 1924 roku KS Gwiazda stała się klubem wielosekcyjnym. Zainaugurowano wówczas sekcję lekkoatletyczną (specjalnością klubu były biegi przełajowe), w 1926 tenisa stołowego i zapasów, w 1930 szachów, w 1931 kajakarstwa, a w 1935 siatkówki i koszykówki. Wszystkie sekcje miały charakter półamatorski. Do sukcesów sportowych okresu międzywojennego należały tytuły mistrzów Pomorza juniorów w lekkoatletyce (1932, sztafeta 4 x 200 m), w kajakarstwie (1932, wyścig na 1000 m) oraz piłkarskie mistrzostwo Pomorza juniorów w 1938.
W latach 1927–1929 przy ul. Nakielskiej ze środków miejskich wybudowano boisko piłkarskie im. Idziego Świtały, które stopniowo rozbudowywano o drewniane trybuny, boiska do siatkówki i koszykówki oraz pawilony dla zawodników. Nad Brdą w tzw. „dzielnicy wioślarzy” zbudowano przystań dla kajakarzy.
Po II wojnie światowej klub początkowo korzystał z funduszy prywatnych, zaś od 1947 działał jako Spółdzielczy KS (sekcje: piłki nożnej, tenisa stołowego, szachów, boksu). W 1947 posiadał 147 członków. W latach 50. po reorganizacji sportu w Polsce na wzór sowiecki, poszczególne sekcje weszły w skład zrzeszeń sportowych „Ogniwo” i „Sparta”. W latach 50. stadion przekazano klubowi na własność oraz rozbudowano kompleks sportowy o salę gimnastyczną, siłownię oraz szatnie. W 1955 obok stadionu na terenie 4 ha otwarto kąpielisko składające się z dwóch basenów z trybuną na 1500 widzów i piętrowym budynkiem z szatniami, biurami, natryskami i barem. Pierwotnie miał to być obiekt przeznaczony do użytku sportowców KS Spójnia (Gwiazda), lecz w trakcie realizacji zmieniono plany i postanowiono stworzyć tu otwarte dla wszystkich kąpielisko miejskie na ok. 3 tys. osób. Wyposażono je m.in. w brodziki dla dzieci, piaskownice, solarium, szatnie i natryski. Basen użytkowany był do 1993 roku i zarządzany był przez służby miejskie.
W latach 50. zawodnicy kluby odnosili sukcesy sportowe, zwłaszcza w szachach, kajakarstwie i zapasach. W latach 70. sekcja szermiercza, a od lat 90. sekcja zapasów były jedynymi tej klasy w Bydgoszczy. Drużyna piłkarska występowała w klasach na poziomie regionalnym. Od 2011 roku sukcesy w skali krajowej odnosi sekcja tenisa stołowego (Zooleszcz Gwiazda Bydgoszcz).
Barwy klubowe.
Barwy klubu ustalono w momencie powstania klubu w 1920 roku. Były to kolory niebieski i biały . Przez wiele lat (co najmniej od 1922) charakterystyczną cechą strojów zawodników były pionowe biało-niebieskie pasy.
Kompleks sportowy Gwiazdy Bydgoszcz.
Początkiem kompleksu sportowego KS Gwiazda było wybudowane w latach 1927–1929 boisko piłkarskie im. Idziego Świtały, otoczone bieżnią lekkoatletyczną. Infrastrukturę w późniejszych latach stopniowo wzbogacano o nowe obiekty. W 2010 klub dysponował sześcioma boiskami piłkarskimi, trzema do siatkówki, ścieżką maratonowi, halą sportową. Kompleks znajduje się w zachodniej części miasta przy ul. Nakielskiej / Bronikowskiego, nieopodal VI śluzy Kanału Bydgoskiego. Na nabrzeżu Kanału Bydgoskiego obok stadionu w 2009 roku oddano do użytku marinę Gwiazda.
W 2018 kosztem ponad 3 mln zł powstało nowe, pełnowymiarowe boisko ze sztuczną murawą, oświetleniem, piłkochwytami i ogrodzeniem. Otwarcie obiektu nastąpiło 10 października 2018.
Sekcje.
Piłka nożna.
Piłka nożna była pierwszą dyscypliną sportu uprawianą w KS Gwiazda. Mecze rozgrywano na placu przy VI śluzie Kanału Bydgoskiego, w ogrodzie Patzera lub na placu Ułańskim na Błoniu. Od 1924 klub uczestniczył w rozgrywkach o mistrzostwo miasta i w ramach Okręgowego Związku Piłki Nożnej. Początkowo piłkarze grali w klasie okręgowej C, a od 1930 w klasie B. W 1933 zdobyli mistrzostwo tej grupy rozgrywkowej, lecz przegrali w barażach awans do klasy A z TKS Toruń i Unią Tczew. W 1935 roku z okazji 15-lecia klubu B-klasowa Gwiazda Bydgoszcz rozegrała mecz towarzyski z ekstraklasową Legią Warszawa, przegrywając 2:7.
Po wojnie piłkarze grali w klasach na poziomie regionalnym. W latach 50. XX w. pod nazwą ZS Spójnia Bydgoszcz występowali w klasie A (liga wojewódzka). Klub specjalizował się w szkoleniu młodzieży. Juniorzy kilkakrotnie zdobywali tytuł najlepszej drużyny w okręgu bydgoskim. Po 2010 roku drużyna została wycofana z rozgrywek seniorskich. Jednak dzięki zaangażowaniu wielu osób i samych piłkarzy od 2011 roku drużyna seniorów Gwiazdy została reaktywowana i przystąpiła do rozgrywek od najniższej klasy B, a w sezonie 2011/12 i ponownie awansowała. Po zakończeniu sezonu 2014/2015 Gwiazda wycofała zespół seniorski z B klasy, skupiając się na szkoleniu młodzieży. W 2017 podpisała umowę partnerską z Pogonią Szczecin. Drużyny KS Gwiazda występują w wojewódzkiej lidze juniorów starszych oraz w ligach i klasach juniorów młodszych, trampkarzy i młodzików. W klubie trenuje ponad 250 dzieci. W 2018 roku, reaktywowano drużynę seniorów.
Drużyna seniorów.
źródło: www
Tenis stołowy.
Sekcję tenisa stołowego w KS Gwiazda założono w 1926 roku. Zawodnicy uczestniczyli w wewnętrznych zawodach, a od 1931 także turniejach o mistrzostwo miasta. Po II wojnie światowej zawodnicy klubu grali w wojewódzkiej klasie A lub B, a w latach 90. XX w. w II lidze tenisa stołowego mężczyzn. Wysoki poziom sportowy dyscypliny osiągnięto po 2010 roku. W ciągu 3 lat (2011–2014) tenisiści Gwiazdy awansowali z III ligi do ekstraklasy. W pierwszym sezonie w Superlidze (2014/2015) wywalczyli 8. miejsce. W 2015 w Bydgoszczy odbył się turniej finałowy Drużynowego Pucharu Polski mężczyzn, w którym zwyciężyła drużyna Zooleszcz Gwiazdy.
Klub posiada szeroką kadrę młodzieżową, która uczestniczy w rozgrywkach od II do VI ligi, a drużyna seniorów w Superlidze Tenisa Stołowego mężczyzn posiada w swoim składzie m.in. zawodników zagranicznych. Mecze ligowe odbywają się w hali przy ul. Bronikowskiego 45 w Bydgoszczy
Zawodnicy.
Zawodnicy w sezonie 2013/2014:
W sezonie 2019/2020 barw Gwiazdy reprezentowali m.in.: Wiaczesław Burow i Minhyuck Cheon.
Zapasy.
Sekcja zapasów powstała w 1926, ale jej działalność rozwinięto dopiero w 1951 roku. W czołówce polskich zapaśników przez wiele lat utrzymywali się wychowankowie Gwiazdy: Stanisław Sokołowski, Zbysław Baumgart, Alfred Bieleń (lata 60.), Kazimierz Polec (w 1969 wicemistrz Polski w kat. 48 kg w stylu wolnym). Od 1966 przy klubie działał ośrodek Polskiego Komitetu Olimpijskiego dla zawodników stylu wolnego. Poziom szkolenia podniesiono w latach 90. XX w., kiedy pojawiło się grono zawodników, medalistów mistrzostw Polski w zapasach w stylu wolnym, m.in. Damian Świetlik, Bartłomiej Bartnicki (lata 90.), Norbert Świerblewski, Agnieszka Butor i Justyna Mróz (I dekada XXI w.) W 1994 powstała w klubie unikatowa sekcja zapasów dziewcząt.
Ogółem w latach 1945–2012 zawodnicy klubu zdobyli 6 medali mistrzostw Polski seniorów w stylu klasycznym (1 , 5 ), 10 medali w MP w stylu wolnym (1 , 4 , 5 ) oraz medal w MP kobiet w zapasach (). Medalistami byli m.in.: w stylu klasycznym: Stanisław Sokołowski, Ludwik Budzyński, Helmut Łoboda, Zygmunt Ładziński, Marian Buczkowski, a w stylu wolnym: Zdzisław Kępski, Kazimierz Polec, Krzysztof Dyka, Damian Świetlik, Bartłomiej Bartnicki, Adrian Mazan, Norbert Świerblewski, Agnieszka Butor. Wychowankiem bydgoskiej Gwiazdy (1999–2000) jest Bartłomiej Bartnicki – mistrz (2004) i wielokrotny wicemistrz Polski (2000–2006), olimpijczyk z Aten 2004 oraz Pekinu 2008. W sekcji zapaśniczej prowadzi się również zajęcia w sumo. Zespół nie uczestniczy jednak w rozgrywkach Krajowej Ligi Zapaśniczej.
Kajakarstwo.
Sekcję kajakową założono w 1931 roku i była ona jedną z pierwszych w Bydgoszczy. Korzystano z przystani w bydgoskiej „dzielnicy wioślarzy”. Największe sukcesy kajakarzy przypadły na pierwszą połowę lat 50 XX w.. Odnowiono wówczas przystań na Babiej Wsi i rozpoczęto pracę z młodzieżą. Do wybitnych wychowanek klubu należały: Danielą Walkowiak oraz Sabina Delik (mistrzyni Polski). Zawodniczka KS Gwiazda (1950–1956), a potem Zawiszy (1961–1964) Daniela Walkowiak była ówcześnie najlepszą polską kajakarką – zdobyła 32 tytuły mistrzów Polski, była trzykrotną olimpijką, medalistką z Rzymu 1960.
Szermierka.
Sekcję szermierczą założono w 1970 na bazie zawodników przejętych od KS Związkowiec. W 1968 zamieszkał w Bydgoszczy i szkolił młodzież w KS Gwiazda Adam Papée – jeden z najsłynniejszych szermierzy i działaczy tego sportu (czterokrotny olimpijczyk 1924–1936, dwukrotny brązowy medalista IO). Największym sukcesem było zdobycie przez wychowankę klubu Grażynę Staszak wicemistrzostwa świata juniorek w 1972. W 1974 była pierwszą w historii polskiego floretu zawodniczką, która zakwalifikowała się do ścisłego finału Pucharu Świata, a w 1976 reprezentowała Polskę na Igrzyskach Olimpijskich w Montrealu, gdzie zdobyła drużynowo 6. miejsce. Do innych wyróżniających się zawodników należeli m.in. florecista Marian Sypniewski – wielokrotny mistrz Polski, trzykrotny olimpijczyk (Moskwa 1980, Seul 1988, Barcelona 1992) i zdobywca 2 brązowych medali IO, mistrz świata (1978), Wiesław Głon (szabla) oraz szpadzista Adam Siudziński – czwarty na mistrzostwach świata w Paryżu (1964). Wszyscy wyróżniający się zawodnicy w latach 70. kontynuowali swoje kariery poza Bydgoszczą, osiedlając się w innych ośrodkach, przede wszystkim na Śląsku i w Warszawie. Po likwidacji sekcji w 1981 roku nie było już w Bydgoszczy liczącej się sekcji szermierczej, co uległo zmianie dopiero pod koniec lat 90. XX w.
Szachy.
Sekcję szachową założono w 1930 roku. W okresie międzywojennym zaliczała się ona do wyróżniających się w mieście. Po II wojnie światowej w sekcji grał Henryk Szapiel – medalista MP, reprezentant Polski i najlepszy szachista bydgoski w latach 1945–1955. 6-krotnie startował w finałach mistrzostw Polski, a w 1954 zdobył tytuł wicemistrzowski. Drużyna szachowa Gwiazdy-Spójni w 1949 i 1952 uczestniczyła w rozgrywkach ekstraklasy szachowej, uzyskując brązowy medal (1952). Poza tym w 1947 i 1948 zawodnicy Gwiazdy pod szyldem Okręgu Pomorze zdobyli 2 srebrne medale DMP. Z racji wysokiej klasy zawodników (Henryk Szapiel, Antoni Jurkiewicz, Jerzy Bratoszewski, Jan Kowalski Waldemar Jagodziński), do połowy lat 50. KS Gwiazda był czołowym bydgoskim klubem szachowym.
Brydż sportowy.
Sekcję brydżową zorganizowano w 1970 roku. Zawodnicy uczestniczyli m.in. w mistrzostwach Bydgoszczy, Pomorza i Kujaw. W 2012 sekcja Gwiazdy była obok Chemika Bydgoszcz jedną z dwóch licencjonowanych bydgoskich sekcji brydżowych Kujawsko-Pomorskiego Związku Brydża Sportowego.

</doc>
<doc id="197056" url="https://pl.wikipedia.org/wiki?curid=197056" title="Cree (album)">
Cree (album)

Cree – debiutancki album zespołu Cree. Pierwotnie wydana przez firmę Pomaton w 1998, a następnie reedytowana przez Metal Mind Production w 2005. Krążek jest w całości dedykowany pamięci Ryśka Riedla.

</doc>
<doc id="197057" url="https://pl.wikipedia.org/wiki?curid=197057" title="Płótno">
Płótno

Płótno – zwyczajowa nazwa tkaniny wykonanej w splocie płóciennym o wielorakim zastosowaniu. 
Surowce i wytwarzanie.
Przemysłowo wykonywane na krosnach tkackich w zakładach przemysłu lniarskiego. W zależności od przeznaczenia wykonywany z różnego rodzaju i różnej grubości przędz. Surowcem do produkcji płótna są najczęściej przędze z włókien lnianych, bawełnianych, konopnych, jutowych lub z mieszanek tych włókien. Do produkcji używa się przędz zarówno wykończonych (bielonych) jak i surowych. Z przędz surowych produkuje się tkaniny przeznaczone na cele dekoracyjne.
Chałupniczo płótno lniane lub konopne wykonywane jeszcze dzisiaj w niektórych regionach kraju z surowej przędzy, później bielone na nasłonecznionych stokach, ma wielorakie zastosowanie w gospodarstwie wiejskim. W stanie surowym stosowane jako tzw. płachty żniwne. Często jako surowiec stosowano również włókna pokrzywy. Płótno wykonywane z pokrzywy służyło najczęściej do wykonywania worków.
Zastosowanie.
Niektóre zastosowania specjalne
Właściwości.
Właściwości są zależne od rodzaju zastosowanych włókien.

</doc>
<doc id="197062" url="https://pl.wikipedia.org/wiki?curid=197062" title="Węzeł drogowy">
Węzeł drogowy

Węzeł drogowy (symbol , ) – krzyżowanie się lub połączenie dróg na różnych poziomach, zapewniające pełną lub częściową możliwość wyboru kierunku jazdy.
Węzły drogowe umożliwiają bezkolizyjny ruch, bez zatrzymywania pojazdów.
Podział węzłów drogowych w Polsce.
Rozporządzenie Ministra Transportu i Gospodarki Morskiej z dnia 2 marca 1999 "w sprawie warunków technicznych, jakim powinny odpowiadać drogi publiczne i ich usytuowanie" dzieli węzły drogowe na trzy grupy:
Węzły typu WA.
Klasyczną formą węzła drogowego typu WA jest "koniczynka". Innymi formami są "krzyż maltański", "turbina" i "wiatrak". Jeżeli jedna z dróg kończy się na węźle, stosuje się typ "trąbki" lub "gruszki". W niektórych sytuacjach, gdy początkowo planowano przecięcie dwóch dróg, ale kontynuacji budowy jednej z dróg za węzłem zaniechano, tworzy się "półkoniczynki", którą – w przypadku późniejszej kontynuacji budowy – stosunkowo niewielkim kosztem można przekształcić w "koniczynkę". Rzadko na połączeniach autostrad spotyka się "trójkąty".
Skrzyżowanie dwóch dróg.
Koniczynka.
Koniczynka jest najczęściej spotykaną formą węzła drogowego. Ma tę zaletę, że trzeba zbudować tylko jeden wiadukt drogowy. Zajmuje też stosunkowo niewiele miejsca w terenie. Wadą koniczynki jest fakt krzyżowania się dwóch potoków pojazdów (najpierw wjazd na drogę po łuku 3/4, a później zjazd z drogi po łuku 3/4). Jako jedyna z omówionych tutaj węzłów krzyżujących dwie drogi umożliwia zawracanie. Wykonuje się je przez użycie dwóch łuków 3/4.
Koniczynka ma kilku wynalazców. W Europie jest nim Szwajcar Willy Sarbach (1927). W Stanach Zjednoczonych pomysł zgłoszono do urzędu patentowego w 1917. Pierwsze koniczynki powstały zaś w Rahwey (stan New Jersey) oraz w Chicago.
Krzyż maltański.
Na węzeł drogowy w formie krzyża maltańskiego potrzeba znacznie więcej miejsca niż na koniczynkę. Jego wielką zaletą jest możliwość utrzymywania większych prędkości (nie ma łącznic prowadzonych po łuku 3/4). Jednak w centrum węzła niezbędna jest skomplikowana konstrukcja wiaduktów, mająca przynajmniej 3 poziomy, na których odbywa się ruch pojazdów. W skrajnych przypadkach może to być sześć poziomów, z czego z kolei może wynikać różnica poziomów do 30 m.
Turbina.
Na węźle drogowym w formie turbiny, podobnie jak w przypadku krzyża maltańskiego, można utrzymywać duże prędkości. W tym jednak przypadku nie ma potrzeby budowy tak wysokiej konstrukcji mostów. Do budowy takiego węzła potrzeba trochę więcej miejsca niż w przypadku koniczynki. Wadą turbiny jest konieczność budowy aż 8 wiaduktów prowadzących łącznice nad drogami głównymi oraz innymi łącznicami.
Wiatrak.
Węzeł drogowy w formie wiatraka posiada wiadukty dla wszystkich łącznic prowadzących w lewo od pierwotnego kierunku jazdy. Za wiaduktem droga jest tak poprowadzona, aby te łącznice skończyły się przed głównym skrzyżowaniem dróg. Łącznice te muszą posiadać ciaśniejsze skręty, więc trzeba wprowadzić na nich pewne ograniczenia prędkości.
Formy mieszane.
W rzeczywistości wiele węzłów drogowych ma formy mieszane. Bywa też tak, że do węzła początkowo zbudowanego jako koniczynka dobudowuje się niektóre łącznice (jak w przypadku krzyża maltańskiego) dla zwiększenia przepustowości skrzyżowania.
Połączenie dwóch dróg.
Trąbka.
Jest to bezkolizyjne połączenie dwóch dróg. Wymagany jest jeden dwukierunkowy wiadukt oraz tylko w jednym z przypadków zmiany drogi konieczne jest ograniczenie prędkości. W zależności od sytuacji trąbka może być skierowana w dwie różne strony. Najczęściej jest tak zaprojektowana, aby z jazdy po łuku 3/4 okręgu korzystało możliwie najmniej pojazdów.
Gruszka.
Na węźle drogowym typu "gruszka" wyeliminowana została łącznica prowadzona po 3/4 łuku. Dzięki temu możliwe są wszystkie zmiany kierunku jazdy bez dużego ograniczenia prędkości. Jednak takie skrzyżowanie wymaga wybudowania dodatkowego wiaduktu oraz znacznie więcej terenu pod budowę węzła.
Pół koniczynki.
Węzeł w takiej formie występuje w miejscach, gdzie planowana jest rozbudowa kończącej się na węźle drogi. Dzięki takiej konstrukcji węzła jego przebudowa (dokończenie koniczynki) nie jest kosztowna i nie wymaga zamykania czynnych już przejazdów.
Trójkąt.
Stosunkowo łagodne wszystkie łącznice. Cały węzeł położony po jednej stronie drogi niekończącej się na węźle (możliwy do wykonania, gdy ta droga idzie w pobliżu zbiornika wodnego lub innej przeszkody w terenie). Rozwiązanie to ma jednak także wady: ma trzy wiadukty położone na ogół pod ostrym kątem w stosunku do drogi, nad którą przechodzą oraz trzy poziomy.
Węzły typu WB.
Jest to węzeł częściowo bezkolizyjny, na którym następuje przecinanie torów jazdy niektórych relacji na jednej z dróg. Na tej drodze funkcjonuje skrzyżowanie lub zespół skrzyżowań. Tory ruchu o dominującym natężeniu ruchu powinny być prowadzone bezkolizyjnie.
Skrzyżowanie powinno być umiejscowione na drodze niższej klasy lub na drodze o mniejszym natężeniu ruchu w przypadku dróg równorzędnej klasy. Wyjazd z jezdni drogi, na której jest ruch bezkolizyjny, powinien poprzedzać wjazd na nią. Zarówno wyjazd, jak i wjazd na tę drogę powinny być usytuowane po prawej stronie jezdni i powinny być wyposażone w pasy wyłączenia/włączenia.
W miastach węzły drogowe typu WB często powstają poprzez dobudowanie estakad tranzytowych w ciągu jednej z przecinających się dróg nad istniejącym skrzyżowaniem lub rondem.
Węzły typu WC.
Jest to węzeł dwupoziomowy, na którym tylko jezdnie dróg krzyżują się bezkolizyjnie. Relacje skrętne na obu drogach odbywają się na skrzyżowaniach.
Przykładem takiego węzła może być połączenie drogi krajowej nr 2 z drogą wojewódzką nr 803 w Żelkowie-Kolonii (województwo mazowieckie).

</doc>
<doc id="197066" url="https://pl.wikipedia.org/wiki?curid=197066" title="Internet2">
Internet2

Internet2 – niedochodowe konsorcjum rozwijające i wdrażające technologie sieciowe, wykorzystujące głównie szybki transfer danych. Zostało założone w październiku 1996 i zrzesza 207 uniwersytetów ze Stanów Zjednoczonych, agencji rządowych oraz partnerów ze świata przemysłu informatycznego, takich jak Comcast, Sun Microsystems i Cisco Systems.
Celem organizacji jest opracowanie szybszej wersji Internetu. Zakłada się w niej przesyłanie danych z szybkością do 1000 razy większą niż obecnie. Członkowie Internet2 współtworzą szybką sieć szkieletową Abilene (którą często myli się z samym Internet2) i mają duży wkład w projekt National LambdaRail.
Założenia.
Nastawienie na edukację i badania naukowe:
Racjonalna niezawodność i jakość połączenia (quality of service):
Zwiększenie prędkości przesyłu danych:
Uczestnicy projektu.
Nad rozwojem projektu Internet2 pracuje konsorcjum składające się ze 174 uniwersytetów współpracujących z rządami i przemysłem nad rozwijaniem i wdrażaniem nowych, zaawansowanych technicznie sieciowych aplikacji i technologii. Przemysł reprezentuje kilkadziesiąt firm – rynkowych potentatów takich jak IBM, Nortel, Qwest czy Cisco Systems, które nie tylko wspierają prace w zakresie technologii, ale także dotują uniwersytety, umożliwiając im realizację projektów oraz modernizację sieci w obrębie kampusów.
Struktura Internetu2.
Szkielet Internetu2 tworzą tzw. gigaPOP-y (gigabit capacity Point of Presence), które są scalone nowoczesnymi sieciami Abilene i vBNS+ (very fast Backbone Network Service).
GigaPOP jest węzłem łączącym zwykle sieci kilku sąsiednich uniwersytetów, ale nie jest to obowiązująca reguła. GigaPOP mogą współtworzyć instytuty badawcze, a nawet organizacje komercyjne. W szczególności może łączyć sieci kampusów z sieciami miejskimi (MAN), organizacjami, z którymi członkowie Internetu2 chcą się komunikować, innymi nowoczesnymi sieciami typu WAN (takimi jak utworzone w celach badawczych sieci ESnet, DREN, NREN) oraz ze strategicznymi dostawcami "zwykłego" Internetu. Prędkość transferu danych na liniach łączących uniwersytety z gigaPOP-ami kształtuje się w przedziale od 43 do 622 Mb/s.
Istnienie takich węzłów pozwala zmniejszyć koszt programu oraz umożliwia kontrolowanie dostępu do sieci szkieletowych. W ramach tej kontroli zadaniem gigaPOP-ów jest blokowanie ruchu pomiędzy "zwykłym" Internetem a sieciami Abilene i vBNS+, w efekcie nie są one obciążone ruchem generowanym przez nienależących do programu Internet2 użytkowników sieci. Inną rolą gigaPOP-ów jest sterowanie transmisją danych w sieci szkieletowej tak, aby odbywała się z określoną prędkością oraz (w przyszłości) spełniała wszystkie wymogi QoS.
vBNS+.
Prowadzone przez NSF (National Science Fundation) i MCI WorldCom prace nad utworzeniem nowej sieci rozpoczęły się 5 kwietnia 1995, a już w grudniu sieć zaczęła działać. Głównym jej zadaniem było połączenie pięciu Centrów Superkomputerowych (SCC): Cornell Theory Center, National Center for Atmospheric Research, National Center for Supercomputing Applications, Pittsburgh SuperComputer Center, San Diego SuperComputer Center oraz zapewnienie dostępu do nich możliwie szerokiej grupie naukowców.
Obecnie vBNS+ łączy ponad 100 instytucji i 22 zaawansowane technologicznie sieci. Szkielet starej sieci (vBNS) składa się z węzłów (których główną część stanowią przełączniki ATM Fore ASX-1000, jeden lub dwa routery IP np. Cisco 7507 i szybki host uniksowy do monitoringu), połączonych światłowodami o przepustowości 622,08 Mb/s w standardzie ATM.
Po przekształceniu vBNS w vBNS+ szkielet został wzbogacony o równoległą strukturę składającą się potężnych routerów Juniper M40 połączonych siecią w systemie Sonet o identycznej przepustowości, mającej wzrosnąć pod koniec roku do 2,488 Gb/s. W nowej sieci zastosowano protokół MPLS (Multiprotocol Label Switching), który w znaczący sposób pomaga zarządzać ruchem, przekierowując transmisję danych w przypadku wystąpienia awarii połączenia, zapchania sieci czy tzw. efektu wąskiego gardła (bottle neck).
Budowa vBNS+:
Parametry sieci vBNS+:
Sieć Abilene.
Program stworzenia sieci szkieletowej, która obecnie łączy gigaPOP-y, został przedstawiony przez UCAID 14 kwietnia 1998. Projekt ten wspierają Qwest Communications, Nortel i Cisco Systems.
Rdzeń sieci tworzy 10 węzłów (tzw. Router Node) scalonych ze sobą parami za pomocą łączy optycznych w systemie Sonet o sumarycznej długości 8000 mil. Prędkość transmisji danych pomiędzy węzłami wynosi od 622,06 Mb/s do 2,488 Gb/s, przy czym prowadzone są prace nad zwiększeniem transferu na niektórych łączach do 9,6 Gb/s. Węzły składają się z routera Cisco 12008 GSR podłączonego do sieci szkieletowej przez kartę IP/Sonet, opartego o system Unix komputera służącego do pomiarów i zarządzania siecią, routera zdalnego dostępu Cisco 3640 umożliwiającego zewnętrzny dostęp z Centrum Kierowania Siecią Abilene, sieci LAN z protokołem 100BaseT Ethernet łączącej routery i komputer oraz zdalnie sterowanego systemu zasilania.
Dostęp do sieci umożliwiają znajdujące się we wszystkich większych miastach węzły dostępu (Acces Nodes) połączone z węzłami rdzenia łączami optycznymi Sonet o przepustowości od 155,52 do 622,08 Mb/s. W szczególnych przypadkach – na przykład dużej odległości do węzła dostępu, stosowane jest bezpośrednie przyłączenie do rdzenia sieci (także w systemie Sonet).
Sieć monitorowana i zarządzana jest przez Centrum kierowania Siecią (NOC), które znajduje się na Uniwersytecie w Indianie w Indianapolis. Struktura sieci zbliżona do vBNS+, zwana często siostrą vBNS.
Zastosowanie nowych sieci.
Znaczne zwiększenie prędkości transferu danych w Sieci i umożliwienie naukowcom powszechnego dostępu do superkomputerów pozwoliło na rozpoczęcie prac nad wieloma różnymi zastosowaniami Internetu. Oto niektóre z nich:
Wspólną cechą większości tych zastosowań jest nowa jakość wizualizacji zebranych czy też przetworzonych danych. Wykorzystują one w tym celu narzędzia takie jak opisywany ImmersaDesk – ekran pozwalający na interaktywne oglądanie trójwymiarowych obrazów np. molekuł albo wizualizację lotu przez galaktykę.
Rewolucyjny w tej dziedzinie wydaje się być CAVE – Automatic Virtual Environment, system wizualizacji pozwalający na autentyczne zanurzenie użytkownika w wirtualnej rzeczywistości. Jest on wykorzystywany m.in. w projekcie CAVE5D, dzięki któremu dane atmosferyczne i oceanograficzne, przetworzone w przeprowadzonych w wirtualnej rzeczywistości symulacjach, mogą być w odpowiedni sposób wizualizowane. Innym pojęciem związanym z VR jest tzw. tele-immersion, czyli umożliwienie współpracy użytkownikom sieci znajdującym się w geograficznie różnych miejscach we wspólnym symulowanym w czasie rzeczywistym środowisku wirtualnej rzeczywistości, tak jakby znajdowali się fizycznie w jednym pokoju. Rozwinięciem tej idei jest tele-cube.
Polski odpowiednik.
Tak zwany "polski Internet2" to sieć POL-34/155. Powstała na podstawie umowy pomiędzy akademickimi MAN-ami a operatorem Tel-Energo, dotyczącej budowy sieci ATM 34 Mb/s i wykorzystującej sieć telekomunikacyjną (podwieszone do linii wysokiego napięcia kable światłowodowe) Tel-Energo w systemie SDH. Później uzupełniono ją połączeniem Gdańsk-Łódź-Poznań o parametrach ATM 155 Mb/s. Węzły sieci zbudowane są, tak jak w przypadku vBNS, w oparciu o przełączniki ATM Fore ASX-1000 i routery 7507. Utworzenie POL 34/155 pozwoliło na udostępnienie środowisku naukowemu takich usług jak W3cache, sieci wideokonferencji, wirtualnego serwera FTP i utworzenie w przyszłości sieci serwerów bibliotecznych.
Ponadto w ramach sieci prowadzone są eksperymenty związane z następującymi przykładowymi zagadnieniami:
Rekord prędkości.
Do osiągnięć organizacji zaliczyć można rekord prędkości przesyłu danych który wynosi 9,08 Gb/s. Udało się go uzyskać dzięki zmodyfikowanym protokołom. Odległość przesyłu wynosiła około 20 tysięcy mil na trasie Tokio–Chicago–Amsterdam–Seattle–Tokio.

</doc>
<doc id="197068" url="https://pl.wikipedia.org/wiki?curid=197068" title="Saharon Szelach">
Saharon Szelach

Saharon Szelach (hebr. שהרן שלח, en. Saharon Shelah) (ur. 3 lipca 1945 w Jerozolimie) – izraelski matematyk, laureat wielu nagród (w tym Nagrody Wolfa z matematyki w 2001 roku), profesor na Uniwersytecie Hebrajskim w Jerozolimie oraz Uniwersytecie Rutgersa w Stanach Zjednoczonych.
Zajmuje się logiką matematyczną, szczególnie teorią mnogości i teorią modeli.
Osiągnięcia naukowe.
Przykładowymi osiągnięciami Saharona Szelach są:
Izraelski naukowiec rozwiązał szereg znanych problemów, także w innych dziedzinach matematyki, na przykład:
Publikacje.
Saharon Szelach jest jednym z najbardziej płodnych współczesnych matematyków teoretycznych. W kwietniu 2016 roku lista jego publikacji zawierała około 1080 artykułów naukowych, wiele z nich napisanych wspólnie z innymi matematykami. (Wśród mniej więcej 220 współautorów Szelacha znajduje się 14 matematyków urodzonych i wykształconych w Polsce.) Jest on autorem następujących monografii:

</doc>
<doc id="197070" url="https://pl.wikipedia.org/wiki?curid=197070" title="Pamflet">
Pamflet

Pamflet – utwór publicystyczny lub literacki, nierzadko anonimowy, zmierzający do zdemaskowania, ośmieszenia i poniżenia osoby, środowiska społecznego, instytucji. Posługuje się ekspresywną retoryką, przejaskrawieniami w sformułowaniach, elementami satyrycznymi.
Ten gatunek literacki wywodził się z rzymskich epigramatów o treści satyrycznej, ale pojęcie objęło zasięgiem różnorodne formy literackie. Swój rozkwit pamflet przeżył w dobie oświecenia. Tematyka pamfletu dotyczy najczęściej spraw politycznych, obyczajowych i religijnych, przy czym nie dość ostro rysują się granice między wyodrębnionymi grupami.
Etymologia.
Wyraz zapożyczony z , gdzie oznacza broszurę, krótką rozprawę, studium na jakiś temat. Nazwa ta została przejęta od bohatera łacińskiego poematu miłosnego z XII w. "Pamphilius"; – Pasquino oznaczał posąg rzymski odnaleziony w 1501 r., stojący naprzeciw domu szewca Pasquino, na posągu anonimowi autorzy wywieszali w dniu św. Marka paszkwile, czyli utwory o treści oszczerczej i szkalującej jakąś osobę.
Podziały i klasyfikacje pamfletów.
Ze względu na formę literacką, w jakiej się realizują:
Ze względu na sposób oznaczania atakowanej osoby:
Mimo powszechnego potępienia tej formy piśmiennictwa w kręgach salonowych w XVIII w. nastąpił 
żywiołowy rozwój form pamfletowych, dwie najbardziej znane to:
Pamflet czy paszkwil.
Obydwa terminy zwykło się podawać wymiennie, przy czym oszczercze ostrze pamfletu mieści się jeszcze w przyjętych powszechnie granicach sprawiedliwości i dobrego smaku, zaś paszkwil uważano za utwór nielicujący z normą literacką, oszczerczy i nieprzyzwoity.
Nawiązania i kontynuacje.
Formy literackiego i publicystycznego pamfletu oraz paszkwilu powstawały we wszystkich epokach historyczno-literackich, bardzo często pod piórem wybitnych pisarzy, takich jak: Lukian z Samosat, Seneka, Pietro Aretino, John Milton, Jonathan Swift, Daniel Defoe, Wolter, Heinrich Heine, Maksym Gorki, Karol Zbyszewski czy Heinrich Mann. Używano ich zwłaszcza jako narzędzi polemicznych w epokach wielkich przewrotów i wstrząsów historycznych o charakterze religijnym czy politycznym. Na gruncie XX-wiecznej literatury polemicznej, noszącej piętno pamfletu, jak i paszkwilu, wymienić wystarczy "Bal w Operze" J. Tuwima (1936). Przykładem współczesnego paszkwilu literackiego o charakterze donosu na literatów wysługujących się w PRL-u (m.in. na M. Dąbrowską i T. Nowaka) jest tom gawęd literackich "Uroki dworu" Wiesława Pawła Szymańskiego.

</doc>
<doc id="197072" url="https://pl.wikipedia.org/wiki?curid=197072" title="TibiaME">
TibiaME



</doc>
<doc id="197073" url="https://pl.wikipedia.org/wiki?curid=197073" title="Inn">
Inn

Inn (, , retorom. ) – rzeka w Szwajcarii, Austrii i Niemczech, prawy alpejski dopływ Dunaju (łączy się z nim w Pasawie).
Źródła Innu znajdują się w południowo-zachodniej części Alp Retyckich, niedaleko przełęczy Malojapass w szwajcarskiej Gryzonii. Tworzy przełom przez Północne Alpy Wapienne. Na rzece zlokalizowano kilka hydroelektrowni, jest żeglowna od ujścia dopływu – rzeki Salzach. Wzdłuż biegu rzeki znajduje się kilka jezior, m.in. szwajcarskie Lej da San Murezzan, Lej da Silvaplauna, Silsersee, Lej da Champfer.
Główne dopływy: Sill, Salzach, Ziller, Mangfall.
Miasta nad Innem:

</doc>
<doc id="197080" url="https://pl.wikipedia.org/wiki?curid=197080" title="Viedma">
Viedma



</doc>
<doc id="197082" url="https://pl.wikipedia.org/wiki?curid=197082" title="Zygmunt Henryk Berling">
Zygmunt Henryk Berling



</doc>
<doc id="197083" url="https://pl.wikipedia.org/wiki?curid=197083" title="Berling">
Berling



</doc>
<doc id="197087" url="https://pl.wikipedia.org/wiki?curid=197087" title="Viedma (jezioro)">
Viedma (jezioro)

Viedma (hiszp. "Lago Viedma") – jezioro w Argentynie. Położone w Andach Patagońskich (Patagonia), w południowej części kraju, blisko granicy z Chile.
Jezioro zostało odkryte w 1782 roku podczas ekspedycji prowadzonej przez Hiszpana Antonia de Viedmę. W 1945 roku utworzono na jego terytorium
park narodowy. W 1981 roku jezioro zostało wpisane na listę światowego dziedzictwa UNESCO.
Jezioro jest odwadniane poprzez rzekę Leona do jeziora Argentino.
Częściowo jezioro Viedma leży w Parku Narodowym Los Glaciares.

</doc>
<doc id="197088" url="https://pl.wikipedia.org/wiki?curid=197088" title="Boruta-Spiechowicz">
Boruta-Spiechowicz



</doc>
<doc id="197089" url="https://pl.wikipedia.org/wiki?curid=197089" title="Mieczysław Ludwik Boruta-Spiechowicz">
Mieczysław Ludwik Boruta-Spiechowicz



</doc>
<doc id="197090" url="https://pl.wikipedia.org/wiki?curid=197090" title="Burhardt-Bukacki">
Burhardt-Bukacki



</doc>
<doc id="197091" url="https://pl.wikipedia.org/wiki?curid=197091" title="Stanisław Bukacki-Burhardt">
Stanisław Bukacki-Burhardt



</doc>
<doc id="197093" url="https://pl.wikipedia.org/wiki?curid=197093" title="Bukacki-Burhardt">
Bukacki-Burhardt



</doc>
<doc id="197097" url="https://pl.wikipedia.org/wiki?curid=197097" title="Argentino">
Argentino

Argentino (hiszp. "Lago Argentino") - największe jezioro w Argentynie, w prowincji Santa Cruz.
Położone w Andach Patagońskich (Patagonia), w Parku Narodowym Los Glaciares.
Jezioro zasilają w wodę lodowce m.in. Upsala, Perito Moreno.

</doc>
<doc id="197098" url="https://pl.wikipedia.org/wiki?curid=197098" title="Anton Pannekoek">
Anton Pannekoek

Anton Pannekoek (ur. 2 stycznia 1873 w Vaassen, Holandia, zm. 28 kwietnia 1960 w Wageningen) – holenderski astrofizyk, światowej sławy astronom, teoretyk marksistowski.
Życiorys.
Pannekoek studiował matematykę i nauki stosowane na uniwersytecie w Lejdzie od 1891 r. Zanim dostał się na uniwersytet już wykazywał zainteresowania astronomiczne i badał zmienność Gwiazdy Polarnej. Swój pierwszy poważny artykuł, "O konieczności dalszych badań Drogi Mlecznej", napisał i opublikował jeszcze będąc studentem. Parę lat po ukończeniu studiów rozpoczął pracę w Leidse Sterrewacht (lejdejskim obserwatorium), gdzie napisał swą pracę doktorską.
Pannekoek był dobrze znanym marksistowskim teoretykiem i jednym z holenderskich radykalnie lewicowych "trybunów" przed I wojną światową. Był jednym z silnie oddziałujących ideowo członków radykalnie lewicowego skrzydła niemieckiej Socjaldemokratycznej Partii Niemiec. Razem z Henriette Roland-Holst i Hermanem Gorterem popierał leninowsko-bolszewickie skrzydło Lewicy Zimmerwaldzkiej podczas wojny.
Pannekoek jest jednym z głównym teoretyków grupy określanej mianem "niemiecko-holenderskiej lewicy" podczas niemieckiej rewolucji we wczesnych latach 20. XX w. Był jednocześnie mentorem, stojącym w cieniu, holenderskiej Grupy Międzynarodowych Komunistów i jednym z głównych teoretycznych założycieli tradycji "komunizmu rad" lat 30. i 40. XX w.
Pannekoek to jednocześnie światowej sławy astrofizyk i astronom. W 1951 roku otrzymał Złoty Medal Królewskiego Towarzystwa Astronomicznego. Po śmierci jego imieniem został nazwany Instytut Astronomiczny na Uniwersytecie w Amsterdamie.

</doc>
<doc id="197099" url="https://pl.wikipedia.org/wiki?curid=197099" title="Lisa OS">
Lisa OS

Lisa OS – system operacyjny wyprodukowany przez firmę Apple dla komputerów Lisa. Ten system operacyjny obsługiwał podwójne kliknięcie oraz maksymalizowanie i minimalizowanie okna programów. System operacyjny Lisa OS jest prekursorem dla Mac OS-a i dla współczesnych systemów operacyjnych.
Wersja 1.0.
Interfejs.
Interfejs w wersji pierwszej jest graficzny, gdzie pulpit jest obszarem pracy w systemie operacyjnym. Okno programu aktywnego zasłania okno programu nieaktywnego. Kosz w tym systemie operacyjnym służy do przechowywania usuniętych plików. Interfejs w tym systemie operacyjnym jest czysto graficzny (nie ma interpretera komend). Istnieje także schowek służący do przechowywania skopiowanego tekstu i wklejenie go w innym dokumencie lub wklejenia go w innym miejscu dokumentu-źródła tekstu w schowku.
Pasek sterowania na górze ekranu.
Pasek ten służy do sterowania aplikacji pokazując inne funkcje i umożliwiając operacje na liście lub wydrukowanie bieżącego stanu systemu.
Aplikacje w systemie.
Istniały takie aplikacje jak:
Wersja 3.1.
Interfejs.
Pojawił się łatwo widoczny zegar oraz obsługa dyskietek. W pasku na górze ekranu pojawił się menedżer aplikacji (podobny znajduje się na dole ekranu pulpitu systemu operacyjnego Microsoft Windows). Jest przede wszystkim więcej aplikacji i większa liczba konfiguracji w panelu sterowania. Została też włączona obsługa zabezpieczania dokumentów hasłem. Kosz jest już folderem składującym usunięte pliki (możliwe trwałe usunięcie poprzez usunięcie z kosza).
Pasek sterowania na górze ekranu.
Do paska na górze ekranu oprócz ustalania ustawień aktywnych aplikacji dołączono menedżer aplikacji pokazujący wszystkie aplikacje systemowe zaznaczając uruchomione aplikacje z listy.
Aplikacje w systemie.
W tej wersji systemu operacyjnego pojawiło się więcej aplikacji, ale wszystkie z wersji pierwszej pozostały. Były to:
Źródła systemu.
Poza słownikiem, źródła systemu mają zostać opublikowane w 2018.

</doc>
<doc id="197105" url="https://pl.wikipedia.org/wiki?curid=197105" title="Grzegorz Kostrzewa-Zorbas">
Grzegorz Kostrzewa-Zorbas

Grzegorz Jacek Kostrzewa-Zorbas (ur. 26 lipca 1958 w Warszawie) – polski politolog, dziennikarz, dyplomata i samorządowiec.
Życiorys.
Wykszałcenie.
Ukończył eksperymentalną uniwersytecką klasę matematyczną w XIV Liceum Ogólnokształcącym w Warszawie. Tytuł zawodowy magistra uzyskał na Wydziale Wiedzy o Teatrze Państwowej Wyższej Szkoły Teatralnej w Warszawie. Na Wydziale Reżyserii tej samej uczelni zdobył absolutorium z prawem do reżyserowania. Kształcił się też w dziedzinie bezpieczeństwa narodowego na Uniwersytecie Georgetown, uzyskał doktorat w zakresie stosunków międzynarodowych Uniwersytetu Johnsa Hopkinsa w Waszyngtonie. Był uczniem m.in. Zbigniewa Brzezińskiego i Eliota Cohena.
Działalność przed 1989.
W okresie PRL działał w opozycji demokratycznej od 1978. W latach 1980–1984 był działaczem Niezależnego Zrzeszenia Studentów. W stanie wojennym zajmował się redagowaniem i dystrybucją wydawnictw drugiego obiegu, m.in. „Służby Informacyjnej Studentów” i „Biuletynu Oporu”. W latach 1985–1989 był redaktorem naczelnym założonego przez siebie podziemnego pisma „Nowa Koalicja”, doradzał w tym okresie „Solidarności”. Pod pseudonimami („Marcin Mięguszowiecki”, „Adam Realista” i innymi) pisał m.in. dla „Tygodnika Mazowsze” oraz pism emigracyjnych „Kontakt” (Paryż) i „Rzeczpospolita Polska” (Londyn), a pod nazwiskiem dla „Więzi”. Za udział w strajku w „Ursusie” w sierpniu 1988 zatrzymany i skazany na karę 14 dni aresztu. Decyzją szefa Urzędu do Spraw Kombatantów i Osób Represjonowanych w 2016 uzyskał potwierdzenie statusu działacza opozycji antykomunistycznej i osoby represjonowanej z powodów politycznych.
Działalność po 1989.
W okresie rządów Tadeusza Mazowieckiego, Jana Krzysztofa Bieleckiego i Jana Olszewskiego pełnił kolejno funkcje wicedyrektora Departamentu Europy oraz dyrektora Departamentu Planowania i Analiz Ministerstwa Spraw Zagranicznych. Był pierwszym głównym negocjatorem umowy o wycofaniu z Polski Armii Radzieckiej. Od kwietnia do lipca 1992 zajmował stanowisko dyrektora biura Ministra Obrony Narodowej ds. polityki obronnej.
Po odejściu z MON prowadził w latach 1992–1998 badania w USA, m.in. nad zagadnieniami globalizacji i terroryzmu. Od 1999 do 2004 pozostawał pracownikiem naukowym Uniwersytetu Warszawskiego. Był związany z Wyższą Szkołą Handlu i Prawa im. Ryszarda Łazarskiego (gdzie pełnił funkcję prodziekana Wydziału Zarządzania), Szkołą Wyższą Psychologii Społecznej w Warszawie oraz Wyższej Szkoły Ekonomiczno-Informatycznej w Warszawie. W 2013 został pracownikiem naukowym w Zakładzie Bezpieczeństwa Narodowego Wojskowej Akademii Technicznej.
W 2006 został współzałożycielem i prezesem Stowarzyszenia Wybieram Rozwój, zajmującego się edukacją polityczną i obywatelską. W 2008 stworzył organizację Ład na Mazowszu: Stowarzyszenie Ochrony i Promocji Miast Ogrodów i Historycznych Miejscowości Centralnego Mazowsza, obejmując stanowisko prezesa zarządu tej organizacji. W tym samym roku wszedł w skład zarządu międzynarodowego stowarzyszenia regionów Europy ds. lotnictwa cywilnego Airport Regions Conference.
W 2004 wstąpił do Platformy Obywatelskiej. W wyborach samorządowych w 2006 z jej listy został radnym sejmiku mazowieckiego z okręgu podwarszawskiego, uzyskując 28 515 głosów. Przewodniczył Komisji Strategii Rozwoju Regionalnego i Zagospodarowania Przestrzennego sejmiku. W 2007 wystąpił z PO. Później wrócił do tej partii i w 2009 bez powodzenia kandydował z jej listy do Parlamentu Europejskiego w okręgu warszawskim. W 2010 kandydował bezskutecznie do rady powiatu piaseczyńskiego z listy Krajowej Wspólnoty Samorządowej, a rok później również bez powodzenia do Senatu z ramienia Obywateli do Senatu (wcześniej ponownie odszedł z PO).
W 2010 został powołany do prezydenckiego Zespołu Doradczo-Konsultacyjnego Strategicznego Przeglądu Bezpieczeństwa Narodowego. Opublikował książkę "Mazowsze 24" (Oficyna IMBIR, Warszawa 2010) na temat kultury, historii, przyrody, gospodarki, infrastruktury i perspektyw rozwoju Centralnego Mazowsza. Autor publikacji w prasie ogólnopolskiej i lokalnej. W latach 2012–2017 był współpracownikiem czasopisma „W Sieci”.
Odznaczenia.
W 2012 został przez prezydenta Bronisława Komorowskiego odznaczony Krzyżem Oficerskim Orderu Odrodzenia Polski. W 2019 prezydent Andrzej Duda odznaczył go Krzyżem Wolności i Solidarności.

</doc>
<doc id="197110" url="https://pl.wikipedia.org/wiki?curid=197110" title="Peleton">
Peleton

Peleton (od fr. "peloton" – kłębek, gromada) – w kolarstwie główna, najliczniejsza grupa kolarzy, najczęściej umiejscowiona pomiędzy wyprzedzającymi ją zawodnikami z ucieczki a zawodnikami niewytrzymującymi tempa grupy zasadniczej.
Jazda w peletonie wymaga mniejszego wysiłku od jazdy w pojedynkę. Związane jest to z oporem powietrza, będącym największym oporem w czasie jazdy. Opór powietrza zależy od kwadratu prędkości, czyli wraz z liniowym wzrostem prędkości opór rośnie kwadratowo, oznacza to np. czterokrotnie większy opór powietrza przy dwukrotnym wzroście prędkości. Jazda w peletonie, w swoistym "tunelu powietrznym", jest preferowana przez zawodników.

</doc>
<doc id="197111" url="https://pl.wikipedia.org/wiki?curid=197111" title="Mistrzostwa Świata w Pływaniu 2005">
Mistrzostwa Świata w Pływaniu 2005

XI Mistrzostwa Świata w Pływaniu odbyły się w dniach 16-31 lipca 2005 w Montrealu pod patronatem FINA. Początkowo odebrano organizację temu miastu ze względu na brak gwarancji finansowej, ale potem cofnięto tę decyzję (w związku z kłopotami finansowymi imprezy w lutym 2005 popełnił samobójstwo szef komitetu organizacyjnego Yvon DesRochers). Budżet mistrzostw wyniósł ostatecznie 13 milionów euro. W programie mistrzostw znalazły się konkurencje dla mężczyzn i kobiet. Oprócz pływania w Montrealu zorganizowano piłkę wodną, pływanie synchroniczne i skoki do wody.
Polska reprezentacja.
Pływacka reprezentacja Polski, licząca na MŚ w Montrealu 17 osób, wróciła z Kanady z czterema medalami (2 złote i 2 brązowe), rekordem świata i 18 rekordami Polski.
Medale reprezentantów Polski.
Medale zdobyte przez Polaków:
1. Otylia Jędrzejczak – złoty medal – 200 m stylem motylkowym – rekord świata
2. Otylia Jędrzejczak – brązowy medal – 100 m stylem motylkowym
3. Bartosz Kizierowski – brązowy medal – 50 m stylem dowolnym
4. Paweł Korzeniowski – złoty medal – 200 m stylem motylkowym
Polska zajęła 12. miejsce w łącznej klasyfikacji medalowej.
Polskie rekordy.
Rekordy ustanowione przez Polaków na mistrzostwach:
"styl dowolny"
50 m
Bartosz Kizierowski (21,94)
800 m
Łukasz Drzewiński (7:53,33 eliminacje)
Przemysław Stańczyk (7:52,56 eliminacje)
Przemysław Stańczyk (7:50,83 finał)
1500 m
Mateusz Sawrymowicz (15:03,56 eliminacje)
Mateusz Sawrymowicz (14:59,38 finał)
4 × 200 m
Paulina Barzycka, Katarzyna Staszak, Katarzyna Kowalczyk, Katarzyna Baranowska (8:09,78)
Paweł Korzeniowski, Łukasz Drzewiński, Michał Rokicki, Przemysław Stańczyk (7:20,49)
"styl klasyczny"
100 m
Sławomir Kuczko (1:02,13)
Beata Kamińska (1:08,69 eliminacje)
Beata Kamińska (1:08,54 półfinał)
200 m
Katarzyna Dulian (2:27,96 eliminacje)
Katarzyna Dulian (2:27,85 finał)
"styl motylkowy"
200 m
Otylia Jędrzejczak (2:05,61 rekord świata)
Paweł Korzeniowski (1:55,02)
"styl zmienny"
200 m
Katarzyna Baranowska (2:13,86)
4 × 100 m
Katarzyna Staszak, Katarzyna Dulian, Otylia Jędrzejczak, Paulina Barzycka (4:06,71 eliminacje)
Katarzyna Staszak, Beata Kamińska, Otylia Jędrzejczak, Paulina Barzycka (4:05,08 finał)
Pływanie (mężczyźni).
50 m stylem dowolnym.
Finał 30 lipca
50 m stylem klasycznym.
Finał 27 lipca
50 m stylem grzbietowym.
Finał 31 lipca
50 m stylem motylkowym.
Finał 25 lipca
100 m stylem dowolnym.
Finał 28 lipca
100 m stylem klasycznym.
Finał 25 lipca
100 m stylem grzbietowym.
Finał 26 lipca
100 m stylem motylkowym.
Finał 30 lipca
200 m stylem dowolnym.
Finał 26 lipca
200 m stylem klasycznym.
Finał 29 lipca
200 m stylem grzbietowym.
Finał 29 lipca
200 m stylem motylkowym.
Finał 29 lipca
200 m stylem zmiennym.
Finał 28 lipca
400 m stylem dowolnym.
Finał 24 lipca
400 m stylem zmiennym.
Finał 31 lipca
800 m stylem dowolnym.
Finał 27 lipca
1500 m stylem dowolnym.
Finał 31 lipca
Sztafeta 4 × 100 m stylem dowolnym.
Finał 24 lipca
4 × 100 m stylem zmiennym.
Finał 31 lipca
4 × 200 m stylem dowolnym.
Finał 29 lipca
5 km.
17 lipca
10 km.
20 lipca
25 km.
23 lipca
Pływanie (kobiety).
50 m stylem dowolnym.
Finał 31 lipca
50 m stylem klasycznym.
Finał 31 lipca
50 m stylem grzbietowym.
Finał 28 lipca
50 m stylem motylkowym.
Finał 30 lipca
100 m stylem dowolnym.
Finał 29 lipca
100 m stylem klasycznym.
Finał 26 lipca
100 m stylem grzbietowym.
Finał 26 lipca
100 m stylem motylkowym.
Finał 25 lipca
200 m stylem dowolnym.
Finał 27 lipca
200 m stylem klasycznym.
Finał 29 lipca
200 m stylem grzbietowym.
Finał 30 lipca
200 m stylem motylkowym.
Finał 29 lipca
200 m stylem zmiennym.
Finał 25 lipca
400 m stylem dowolnym.
Finał 24 lipca
400 m stylem zmiennym.
Finał 31 lipca
800 m stylem dowolnym.
Finał 30 lipca
1500 m stylem dowolnym.
Finał 26 lipca
Sztafeta 4 × 100 m stylem dowolnym.
Finał 24 lipca
4 × 100 m stylem zmiennym.
Finał 30 lipca
4 × 200 m stylem dowolnym.
Finał 28 lipca
5 km.
17 lipca
10 km.
20 lipca
25 km.
23 lipca
Skoki do wody (mężczyźni).
Trampolina 1-metrowa.
Finał 21 lipca
Trampolina 3-metrowa.
Finał 19 lipca
Trampolina 10-metrowa.
Finał 23 lipca
Skoki zsynchronizowane (trampolina 3-metrowa).
Finał 17 lipca
Skoki zsynchronizowane (trampolina 10-metrowa).
Finał 24 lipca
Skoki do wody kobiet.
Trampolina 1-metrowa.
Finał 18 lipca
Trampolina 3-metrowa.
Finał 22 lipca
Trampolina 10-metrowa.
Finał 20 lipca
Skoki zsynchronizowane (trampolina 3-metrowa).
Finał 24 lipca
Skoki zsynchronizowane (trampolina 10-metrowa).
Finał 17 lipca
Pływanie synchroniczne.
Duety.
Finał 22 lipca
Drużyny.
Finał 22 lipca
Solo.
Finał 21 lipca

</doc>
<doc id="197112" url="https://pl.wikipedia.org/wiki?curid=197112" title="Rezerwat przyrody Białodrzew Kopicki">
Rezerwat przyrody Białodrzew Kopicki

Rezerwat przyrody „Białodrzew Kopicki” – rezerwat wodny o powierzchni 10,56 ha, w województwie zachodniopomorskim, w powiecie goleniowskim, w gminie Stepnica, 0,3 km na zachód od Kopic, na brzegu i wodach przybrzeżnych Zalewu Szczecińskiego. Został utworzony na mocy zarządzenia Ministra Leśnictwa i Przemysłu Drzewnego z dnia 11 kwietnia 1985.
Charakterystyka.
Rezerwat położony jest na terenie trzech obszarów sieci Natura 2000: dwóch obszarów specjalnej ochrony ptaków „Zalew Szczeciński” PLB320009 i „Łąki Skoszewskie” PLB320007, oraz obszaru siedliskowego „Ujście Odry i Zalew Szczeciński” PLH320018.
Celem ochrony jest zachowanie wodnej strefy litoralu, aluwialnej terasy z rzadką roślinnością wodną, szuwarową i zaroślową oraz fragmentu lasu łęgowego.
Zarządca: Urząd Morski w Szczecinie. Nadzór: Regionalny Konserwator Przyrody w Szczecinie.
Na mocy planu ochrony ustanowionego w 2007 roku, obszar rezerwatu objęty jest ochroną czynną.
Wzdłuż brzegu nad Zalewem Szczecińskim prowadzi znakowany zielony turystyczny Szlak Stepnicki do Wolina.

</doc>
<doc id="197114" url="https://pl.wikipedia.org/wiki?curid=197114" title="Odbitka fotograficzna">
Odbitka fotograficzna

Odbitka fotograficzna – papierowy pozytyw uzyskany poprzez naświetlenie papieru światłoczułego za pomocą powiększalnika, minilabu, naświetlarki lub stykowo z negatywu lub diapozytywu.

</doc>
<doc id="197115" url="https://pl.wikipedia.org/wiki?curid=197115" title="Die Linkspartei.PDS">
Die Linkspartei.PDS

Die Linkspartei.PDS – była niemiecka partia polityczna powstała w 1990 roku z przekształcenia komunistycznej SED, a potem demokratyczno-socjalistycznej PDS. 16 czerwca 2007 partia zjednoczyła się z WASG w nową partię Die Linke (wcześniej obie partie tworzyły wspólny komitet wyborczy pod tą nazwą).
Historia.
Początkowo występowała pod nazwą SED-PDS. Jej przewodniczącym został znany adwokat broniący opozycjonistów w procesach politycznych, syn słynnego dygnitarza NRD – Gregor Gysi. W pierwszych wolnych wyborach do Izby Ludowej NRD w marcu 1990 uzyskała niecałe 17% poparcia i przeszła do opozycji wobec rządu Lothara de Maizière. Od 1990 roku reprezentowana była w Bundestagu (od 1994 roku jako regularny klub parlamentarny). Sytuowała się na lewo od SPD i Zielonych. Zrzeszała w swoich szeregach nie tylko tęskniących za czasami NRD – byłych członków SED (chociaż to większość członków), ale także antyglobalistów, pacyfistów, mniejszości seksualne oraz ludzi kontestujących system społeczny początku XXI w. w Niemczech. W zachodniej części kraju nie zdobyła jednak popularności. Przez długi czas bojkotowana przez tradycyjne partie niemieckie (słynna kampania CDU nt. czerwonych skarpetek), oskarżana o obłudę i zakłamanie. Nigdy do końca nie potępiła zbrodni popełnionych przez polityków SED. W latach 1990–2000 przewodniczącym partii był Gregor Gysi, 2000-2003 Gabriele Zimmer, ostatnim przewodniczącym przed zjednoczeniem był Lothar Bisky. Zmiana nazwy na "Linkspartei" wiązała się ze wpisaniem na listy wyborcze partii wielu lewicowych polityków, którzy opuścili SPD (m.in. Oskara Lafontaine’a), zniechęceni liberalnymi reformami kanclerza Schrödera i nastąpiła wobec przygotowań do zjednoczenia niemieckich partii socjalistycznych.
Partia współrządziła w dwóch z niemieckich krajów związkowych: Meklemburgii-Pomorzu Przednim i Berlinie. W 2002 wprowadziła do Bundestagu tylko dwie posłanki, odtąd notowała znaczny spadek popularności. W sondażach wyborczych przed wyborami w 2005 stała się jednak potencjalną trzecią siłą polityczną, po CDU/CSU i SPD. W wyborach parlamentarnych 18 września 2005 zdobyła czwarte miejsce, w dwóch okręgach (dzielnicach Berlina) była pierwsza.

</doc>
<doc id="197117" url="https://pl.wikipedia.org/wiki?curid=197117" title="Maawija uld Sid’Ahmad Taja">
Maawija uld Sid’Ahmad Taja

Maawija uld Sid’Ahmad Taja, (arab. معاوية ولد سيد احمد الطايع fr. "Maaouya Ould Sid'Ahmed Taya", ur. 28 listopada 1941 w Atarze) – mauretański wojskowy i polityk, premier Mauretanii w latach 1981-1984 i 1984-1992, prezydent Mauretanii od 12 grudnia 1984 do 3 sierpnia 2005. Został odsunięty od władzy przez wojsko w wyniku zamachu stanu.
Życiorys.
Pochodzi z ludności arabskiej, urodził się w zachodniej Mauretanii. Ukończył francuską szkołę średnią w Atarze. Przez wiele lat służył w armii, kończąc kilka szkół wojskowych. Pełnił szereg funkcji dowódczych w okresie prezydentury Moktara Daddaha, m.in. był zastępcą szefa sztabu armii; dowodził w walkach z Frontem Polisario na terenie Sahary Zachodniej. Uczestniczył w puczu, który odsunął Daddaha od władzy w lipcu 1978. Z ramienia Wojskowego Komitetu Ocalenia Narodowego pełnił kolejne funkcje – ministra obrony (styczeń-marzec 1979), dowódcy policji (1979–1980), ministra górnictwa i energetyki, szefa sztabu armii. Otrzymał w tym okresie stopień podpułkownika. Od kwietnia 1981 do marca 1984 pełnił funkcję premiera i jednocześnie ministra obrony.
Doszedł do władzy po obaleniu prezydenta Muhammada Hajdalli w grudniu 1984 – został zarazem głową państwa (prezydentem i przewodniczącym Wojskowego Komitetu Ocalenia Narodowego), premierem i ministrem obrony. W 1992 wygrał wybory prezydenckie, które opozycja uznała za sfałszowane (zrezygnował w tym czasie z kierowania rządem). Stanął na czele prawicowej Republikańska Partii Demokratycznej i Socjalnej. Do połowy lat 90. prowadził proiracką politykę zagraniczną z której zrezygnować musiał na skutek międzynarodowej izolacji kraju po I wojnie w Zatoce Perskiej.
W czerwcu 2003 przeżył nieudaną próbę zamachu stanu; 7 listopada 2003 ponownie wygrał wybory prezydenckie zdobywając 66,69% głosów, ale wyniki tych wyborów opozycja również podała w wątpliwość. W sierpniu 2004 udało mu się stłumić kolejny zamach stanu, zorganizowany tuż przed planowaną wizytą we Francji.
Na początku sierpnia 2005 Taja udał się na ceremonię pogrzebową króla Arabii Saudyjskiej Fahda. Okoliczność tę wykorzystali wojskowi, którzy zajęli siedziby ważniejszych urzędów w stolicy kraju Nawakszucie, a także budynki państwowej telewizji i radia. Grupa, która nazwała się Wojskową Radą Sprawiedliwości i Demokracji, ogłosiła, że „"siły wojskowe i siły bezpieczeństwa podjęły jednogłośną decyzję o zakończeniu autorytarnych praktyk obalonego reżimu, przez który ludzie cierpieli od wielu lat"”. Wojskowi zapowiedzieli, że przejmują władzę na okres 2 lat, w trakcie których przygotowany zostanie grunt pod wprowadzenie instytucji demokratycznych. Unia Afrykańska początkowo „ostro potępiła jakąkolwiek próbę przejęcia lub przejęcie władzy na drodze siły” i w rezultacie 4 sierpnia tego samego roku zawiesiła Mauretanię w członkostwie w organizacji do czasu przywrócenia porządku konstytucyjnego w kraju, kilka dni później zaakceptowała jednak plany junty wojskowej dotyczące wprowadzenia w kraju demokracji i przeprowadzenia wyborów prezydenckich.

</doc>
<doc id="197118" url="https://pl.wikipedia.org/wiki?curid=197118" title="Papier fotograficzny">
Papier fotograficzny

Papier fotograficzny – materiał światłoczuły w postaci papieru pokrytego światłoczułą warstwą zawiesiny chlorków lub bromków srebra w żelatynie. Obraz uzyskany na takim papierze nazywa się odbitką fotograficzną.
Współcześnie stosowane są dwa typy podłoża: papierowe oraz polietylenowe. Przy podłożu papierowym pomiędzy żelatyną a papierem dodatkowo stosowana jest warstwa siarczanu baru (biel barytowa) zwiększająca współczynnik odbicia światła. Jedną z cech papierów fotograficznych czarno-białych jest ich kontrastowość – może ona być stała (papiery stałogradacyjne) lub zmienna (papiery zmiennogradacyjne) zależna od widma światła naświetlającego. Papiery stałogradacyjne produkowane są w różnych stopniach gradacji (od miękkich do bardzo kontrastowych). Ponadto produkuje się papiery o różnych formach powierzchni, np. błyszczące, matowe, półmatowe, jedwabiste itp.) oraz w różnych wymiarach.

</doc>
<doc id="197121" url="https://pl.wikipedia.org/wiki?curid=197121" title="Sławomir Sztobryn">
Sławomir Sztobryn

Sławomir Sztobryn (ur. 19 stycznia 1956) – polski pedagog, historyk pedagogiki, wieloletni pracownik Uniwersytetu Łódzkiego oraz Wyższej Szkoły Pedagogicznej w Łodzi.
Życiorys.
Studia pedagogiczne ukończył z wyróżnieniem w 1979 roku i podjął pracę na Uniwersytecie Łódzkim (w ówczesnej Katedrze Historii i Teorii Wychowania). Od 1980 roku przez dwadzieścia lat pełnił funkcję sekretarza "Folia Paedagogica et Psychologica". W 1988 roku obronił napisaną pod kierunkiem prof. dr Eugenii Podgórskiej rozprawę doktorską "Myśl pedagogiczna Sergiusza Hessena". Otwarcie przewodu oraz obrona pracy miały miejsce na Uniwersytecie im. Adama Mickiewicza w Poznaniu. Monografia, częściowo zmieniona, ukazała się w Wydawnictwie UŁ pt. "Filozofia wychowania Sergiusza Hessena" (Łódź 1994).
Kolejna książka zatytułowana "Polskie badania nad myślą pedagogiczną w latach 1900–1939 w świetle czasopiśmiennictwa. Ujęcie metahistoryczne" wydana w 2000 roku została przedłożona Radzie Wydziału Pedagogiki Uniwersytetu Warszawskiego jako rozprawa habilitacyjna. Obie prace były nominowane do nagrody Komitetu Nauk Pedagogicznych PAN. 
W październiku 2001 Sztobryn rozpoczął współpracę z Chrześcijańską Akademią Teologiczną w Warszawie, a w październiku 2004 powrócił na Uniwersytet Łódzki. 1 kwietnia 2005 otrzymał nominację na kierownika Zakładu Pedagogiki Filozoficznej w Katedrze Teorii Wychowania. W latach 1990, 1993 i 1996 był nagradzany przez Rektora UŁ za osiągnięcia dydaktyczne, wychowawcze i organizacyjne oraz za cykle publikacji z zakresu badań rozwoju myśli pedagogicznej. W 1999 został odznaczony Srebrnym Krzyżem Zasługi. Rektor Uniwersytetu Łódzkiego w VIII edycji Konkursu na Najlepszy Podręcznik Akademicki wydany w 2006 roku przyznał mu III nagrodę za współredakcję podręcznika "Pedagogika".
Główną dziedziną badań naukowych Sztobryna jest historia doktryn i myśli pedagogicznej, filozofia wychowania, historia idei oraz metodologia badań historyczno-pedagogicznych. Jego twórczość dotyczy pogranicza pedagogiki, filozofii i historii. Sławomir Sztobryn jest uczestnikiem i animatorem ruchu naukowego w środowisku historyków wychowania i pedagogów. Należał do grona założycieli Zarządu oraz Rady Wydawniczej Sekcji Historii Wychowania Polskiego Towarzystwa Pedagogicznego oraz jest członkiem Towarzystwa Historii Edukacji (http://the.amu.edu.pl/index.html). Od 15 października 2002 jest ekspertem Polskiej Komisji Akredytacyjnej. Na Wydziale Nauk o Wychowaniu Uniwersytetu Łódzkiego prowadził seminarium doktorskie. Od 1998 członek międzynarodowego Komitetu Redakcyjnego czasopisma „Humanisierung der Bildung” wydawanego pod redakcją R. Golza i R. W. Kecka. Od 2003 redaguje serię naukową zatytułowaną "Pedagogika filozoficzna". W latach 2005–2008 był redaktorem naczelnym czasopisma „Edukacja Alternatywna”. Jest redaktorem naczelnym elektronicznego czasopisma „Pedagogika Filozoficzna on-line” (2006) umieszczonego w wortalu utworzonym w ramach grantu Ministerstwa Edukacji i Nauki [nr 1 H01F 031 29], a w latach 2011-2014 pełnił funkcję redaktora naczelnego międzynarodowego czasopisma elektronicznego „Kultura i Wychowanie”. W styczniu 2011 r. został powołany na członka zarządu redakcji czasopisma internetowego „Paidagogos”. Od 2012 roku jest członkiem rady naukowej czasopisma Філософія освіти wydawanego w Kijowie. Założył własne wydawnictwo pod nazwą DAJAS, które istniało w latach 1995–2005.
Poza uczelniami państwowymi był związany również z kilkoma szkołami niepublicznymi; od lutego 2003 do września 2005 był zatrudniony w Wyższej Szkole Kupieckiej w Łodzi pełniąc tam funkcję kierownika Katedry Pedagogiki oraz redaktora naczelnego Redakcji Wydawnictw Humanistycznych. Od 1 października 2005 do 1 grudnia 2006 pełnił obowiązki dziekana w Wyższej Szkole Pedagogicznej w Łodzi. Od 1 października 2010 r. objął w WSP stanowisko prorektora ds. programowych i naukowych i był jednocześnie kierownikiem Katedry Pedagogiki do 2012 roku. Od 1 października 2013 r. do października 2014 r. pełnił funkcję Rektora Wyższej Szkoły Pedagogicznej w Łodzi. W 2006 został członkiem Łódzkiego Towarzystwa Naukowego i w tym samym roku powołał do życia Towarzystwo Pedagogiki Filozoficznej im. B. F. Trentowskiego, którego został prezesem. 24 maja 2011 r. zostało zatwierdzone przez Ministerstwo Spraw Wewnętrznych Czech utworzenie Central European Philosophy of Education Society, w którym jest członkiem prezydium oraz pełni funkcję drugiego wiceprezesa. Od 1.03.2014 r. jest członkiem polskiego oddziału Stowarzyszenia Kultury Europejskiej. W październiku 2014 r. został członkiem Stowarzyszenia Filozofów Krajów Słowiańskich, a od 17.02.2017 r. jest członkiem Polskiego Towarzystwa Filozoficznego. W latach 2008–2013 kierował Katedrą Teorii Wychowania, w ramach której od kwietnia 2005 r. do września 2013 r. kierował Zakładem Pedagogiki Filozoficznej na Wydziale Nauk o Wychowaniu Uniwersytetu Łódzkiego. Od 1.10.2014 r. pracuje w Akademii Techniczno-Humanistycznej w Bielsku-Białej. Jest autorem, i współautorem 19 pozycji zwartych oraz 185 publikacji czasopiśmiennych. Występował jako recenzent w 7 przewodach doktorskich i 2 habilitacyjnych.

</doc>
<doc id="197122" url="https://pl.wikipedia.org/wiki?curid=197122" title="Adam Śmigielski">
Adam Śmigielski



</doc>
<doc id="197124" url="https://pl.wikipedia.org/wiki?curid=197124" title="Rezerwat przyrody Czarnocin im. prof. Janiny Jasnowskiej">
Rezerwat przyrody Czarnocin im. prof. Janiny Jasnowskiej

Rezerwat przyrody „Czarnocin im. prof. Janiny Jasnowskiej” – rezerwat torfowiskowy o powierzchni 420,14 ha, utworzony 21 maja 1974, w województwie zachodniopomorskim, w powiecie goleniowskim, w gminie Stepnica, nad Zalewem Szczecińskim, 2 km na północny wschód od Czarnocina. 
Celem ochrony jest zachowanie fragmentu torfowiska przejściowego z charakterystyczną roślinnością atlantycką oraz olsu olszowo-brzozowego z licznymi stanowiskami długosza królewskiego ("Osmunda regalis"), woskownicy europejskiej ("Myrica gale") i wiciokrzewu pomorskiego ("Lonicera periclymenum"). Obszar rezerwatu podlega ochronie czynnej.
Rezerwat początkowo zajmował jedynie 9,40 ha. W 2004 roku powiększono go do 419,38 ha. Obecnie podawana wielkość rezerwatu to 420,14 ha.
W 2015 roku rezerwat otrzymał imię prof. Janiny Jasnowskiej – geobotanik, torfoznawcy i nauczycielki akademickiej, która przyczyniła się do utworzenia wielu obszarów chronionych na terenie Pomorza Zachodniego, w tym także rezerwatu Czarnocin.
Przez rezerwat prowadzi znakowany zielony turystyczny Szlak Stepnicki (Stepnica → Wolin).
Na północ od rezerwatu tereny Stowarzyszenia na Rzecz Wybrzeża (EUCC Poland) – 350 ha częściowo w strefie przybrzeżnej.

</doc>
<doc id="197125" url="https://pl.wikipedia.org/wiki?curid=197125" title="(21) Lutetia">
(21) Lutetia

(21) Lutetia – planetoida z pasa głównego.
Odkrycie.
Planetoida została odkryta 15 listopada 1852 przez Hermanna Mayera Salomona Goldschmidta z balkonu jego apartamentu w Paryżu. Nazwa pochodzi od łacińskiego odpowiednika nazwy „Paryż”.
Orbita.
Orbita Lutetii jest nachylona do płaszczyzny ekliptyki pod kątem 3,06°. Na jeden obieg wokół Słońca potrzebuje 3 lat i 293 dni, krążąc w średniej odległości 2,44 j.a. Średnia prędkość orbitalna to ok. 18,96 km/s.
Właściwości fizyczne.
(21) Lutetia ma rozmiary 132 × 101 × 76 km. Jej albedo wynosi 0,22, a jasność absolutna to 7,35. Średnia temperatura na jej powierzchni sięga ok. 172 K, maksymalna zaś 266 K (). Planetoida ta zalicza się najprawdopodobniej do typu M. Jej powierzchnia jest stosunkowo jasna i zawiera komponenty metaliczne, choć badania wskazują również na obecność pewnych ilości krzemianów oraz cienkiej warstwy regolitu, podobnie jak w przypadku innych planetoid.
Powierzchnia jest pokryta wieloma kraterami uderzeniowymi o różnej wielkości i wieku.
Lutetia rotuje w czasie 8 godzin i 10 minut, a oś obrotu nachylona jest pod kątem 85–89º do płaszczyzny ekliptyki, zatem – podobnie jak Uran – planetoida ta „toczy się” niemalże po swojej trajektorii.
Misje kosmiczne.
10 lipca roku 2010 o 15:44 sonda kosmiczna Rosetta przeleciała z prędkością 15 km/s w odległości 3169 km od Lutetii. Przesłane na Ziemię zdjęcia ukazały struktury z rozdzielczością do 60 metrów.

</doc>
<doc id="197128" url="https://pl.wikipedia.org/wiki?curid=197128" title="Gieorgij Bieriegowoj">
Gieorgij Bieriegowoj

Gieorgij Timofiejewicz Bieriegowoj, ros. Георгий Тимофеевич Береговой (ur. 15 kwietnia 1921 we wsi Fiodorowka (obwód połtawski, zm. 30 czerwca 1995 w Moskwie) – radziecki kosmonauta, Lotnik Kosmonauta ZSRR.
Wykształcenie oraz służba wojskowa.
Po ukończeniu szkoły podstawowej w 1937 roku pracował kombinacie metalurgicznym. Do Armii Czerwonej wstąpił w 1938 roku, rozpoczynając naukę w wojskowej szkole pilotów w Woroszyłowgradzie, którą ukończył 13 czerwca 1941. W czasie II wojny światowej walczył od sierpnia 1942 jako pilot samolotów bombowych, a następnie szturmowych na różnych frontach, m.in. w Polsce. Od 15 września 1943 do czerwca 1945 był dowódcą eskadry w 90 Gwardyjskim pułku lotnictwa szturmowego (w składzie 5 Armii Powietrznej 1 Frontu Ukraińskiego). Odbył 185 lotów bojowych, na samolotach Po-2, R-5, SB-2 i Ił-2. Brał udział w bitwie pod Kurskiem, wyzwalaniu Lewobrzeżnej Ukrainy, operacji kijowskiej, operacji żytomiersko-berdyczowskiej, korsuń-szewczenkowskiej, płoskirowsko-czerniowieckiej, lwowsko-sandomierskiej, debreczyńskiej, budapesztańskiej, wiedeńskiej i bratysławsko-brneńskiej. Raz został lekko ranny w nogę. 26 października 1944 roku za zasługi bojowe otrzymał tytuł Bohatera Związku Radzieckiego.
Po wojnie w 1948 roku ukończył przeszkolenie oficerskie oraz kurs pilotów – oblatywaczy. Od maja 1948 do 1964 latał jako pilot doświadczalny w Instytucie Naukowo-Badawczym Wojsk Lotniczych (NII WWS) im. W. Czkałowa. Do 1964 przetestował ponad 60 typów samolotów. W 1956, bez przerywania pracy zawodowej ukończył Akademię Sił Powietrznych (później im. J.A. Gagarina).
Kariera kosmonauty i praca w Centrum Wyszkolenia Kosmonautów im. J. Gagarina.
W ramach dodatkowego naboru 25 stycznia 1964 roku zaliczony został do oddziału kosmonautów (WWS 2). Po zakończeniu kursu przygotowawczego do lotów na statkach typu Woschod i Sojuz.
W 1965 roku był dublerem dowódcy załogi podstawowej przygotowywanej do lotu Woschod 3. W skład załogi wchodził również Lew Diomin. Lot został anulowany na skutek zakończenia programu Woschod.
W 1966 roku był dublerem dowódcy załogi podstawowej przygotowywanej do lotu Woschod 4. Razem z nim w skład załogi wchodził Gieorgij Katys. Misja miała mieć charakter wojskowy, a planowany czas pobytu kosmonautów na orbicie miał wynieść co najmniej 16 dni. Lot został jednak ostatecznie odwołany na skutek zakończenia programu Woschod.
Swój pierwszy i jedyny lot odbył w 1968 roku. 26 października 1968 roku wystartował w kosmos na pokładzie statku Sojuz 3. Był to pierwszy lot załogowy po zakończonym katastrofą locie statku Sojuz 1. Zadaniem kosmonauty było połączenie się na orbicie z wystrzelonym wcześniej bezzałogowym statkiem Sojuz 2. Pomimo kilku prób, podczas których Bieriegowoj zużył blisko 90% paliwa przeznaczonego na ten cel, nie doszło do dokowania obu statków. Kosmonauta powrócił na Ziemię 30 października 1968 po 3 dniach 22 godzinach 50 minutach i 45 sekundach.
22 stycznia 1969 roku Bieriegowoj uczestniczył w uroczystym powitaniu w Moskwie kosmonautów misji Sojuz 4 i Sojuz 5, podczas którego doszło do próby zamachu na życie radzieckiego przywódcy Leonida Breżniewa. Bieriegowoj został lekko raniony odłamkami szkła, kiedy samochód ZiŁ-111G, w którym jechał, został ostrzelany przez dezertera z armii Wiktora Iljina (możliwe, że samochód ten stał się celem ataku z uwagi na pewne podobieństwo Bieriegowoja do Breżniewa).
W latach 1972–1987 był dyrektorem Centrum Wyszkolenia Kosmonautów im. J. Gagarina. 25 lutego 1982 roku formalnie przestał być członkiem oddziału radzieckich kosmonautów. W lutym 1973 roku gościł w Polsce z okazji 500 rocznicy urodzin Kopernika i został odznaczony Orderem Krzyża Grunwaldu I klasy przyznanym mu przez Radę Państwa PRL za zasługi w walce z hitlerowskim najeźdźcą o wyzwolenie ziem polskich oraz za wkład w dziedzinie badań kosmosu.
W randze generała zwolniony do rezerwy w 1987 roku. Był autorem kilku książek na temat załogowych lotów kosmicznych.
Zmarł na zawał serca w Moskwie 30 czerwca 1995 roku.

</doc>
<doc id="197131" url="https://pl.wikipedia.org/wiki?curid=197131" title="Miotacz ognia wzór K">
Miotacz ognia wzór K

Miotacz ognia wzór K – plecakowy miotacz ognia produkowany podczas II wojny światowej, w okupowanej Polsce, w warsztatach Armii Krajowej.
W 1942 roku Komenda Główna Armii Krajowej powołała Szefostwo Produkcji Konspiracyjnej nadzorujące konspiracyjną produkcję broni. Na jego polecenie rozpoczęto produkcję kilku rodzajów broni, w tym miotaczy ognia.
Wśród kilku typów tego rodzaju broni najpopularniejszy był tak zwany wzór K. Był przeznaczony dla pododdziałów saperskich i miał służyć do niszczenia pojazdów pancernych oraz zwalczania stanowisk broni ciężkiej. Sekcja każdego miotacza ognia składała się z czterech osób: dowódcy, miotaczowego i dwóch amunicyjnych (każdy z amunicyjnych przenosił jedną butlę ze sprężonym powietrzem i dwie bańki z mieszaniną zapalającą).
Liczba wyprodukowanych egzemplarzy jest trudna do oszacowania. Wiadomo na przykład, że w warsztacie Antoniego Więckowskiego mieszczącym się przy ulicy Senatorskiej w Warszawie wykonano do wybuchu powstania warszawskiego około 400 sztuk tej broni.
Wiosną 1944 roku Niemcy wykryli dużą część tajnych składów broni AK. Wśród utraconej broni znalazła się większość wyprodukowanych miotaczy ognia. Dlatego w momencie wybuchu powstania w rękach żołnierzy AK znajdowało się tylko około 30 miotaczy ognia, które wykorzystywano na najbardziej zagrożonych odcinkach obrony. Najczęściej poszczególne sekcje działały pojedynczo, ale powstała także kompania miotaczy ognia (w składzie Zgrupowania „Leśnik” pułkownika Jana Szypowskiego). Początkowo liczyła ona cztery sekcje, później wraz z dostarczaniem kolejnych miotaczy formowano kolejne. Kompania miotaczy ognia brała udział w walkach na Muranowie i Starym Mieście (szczególnie zacięte walki toczyły się wewnątrz budynku Polskiej Wytwórni Papierów Wartościowych – PWPW).
Opis techniczny.
Głównymi częściami miotacza ognia wzór K były:
Mieszanina zapalająca składała się z oleju napędowego (75%) i benzyny (25%), w zimie zalecano zwiększenie zawartości benzyny do 30–35%. W celu przygotowania miotacza do strzału należało odkręcić zawór odcinający i zapalić urządzenie zapalające. Po wycelowaniu miotaczowy otwierał zawór na prądownicy, co powodowało wytrysk mieszaniny zapalającej. Zalecanym rodzajem ognia były krótkie około sekundowe „strzały”. Po opróżnieniu zbiornik był ponownie napełniany mieszaniną zapalającą przez amunicyjnych (jednocześnie wymieniano butlę ze sprężonym powietrzem), co zajmowało około cztery minuty.
Produkowane w konspiracyjnych warunkach miotacze ognia sprawdziły się w walce. Ich największą wadą był brak zaworu redukcyjnego zapewniającego stałe ciśnienie wewnątrz zbiornika z mieszaniną zapalającą. W rezultacie, w miarę opróżniania zbiornika spadało ciśnienie i w konsekwencji zasięg „strzałów”.

</doc>
<doc id="197132" url="https://pl.wikipedia.org/wiki?curid=197132" title="Wachau (dolina)">
Wachau (dolina)

Wachau – przełomowy odcinek doliny Dunaju pomiędzy miastem Melk i Krems an der Donau w Dolnej Austrii, około 80 km na zachód od Wiednia, słynący z licznych zabytków architektury świeckiej i sakralnej, średniowiecznych miasteczek oraz uprawy winorośli i moreli.
Ze względu na swoje unikalne walory widokowe, architektoniczne i kulturowe Wachau została wpisana w 2000 roku na listę światowego dziedzictwa UNESCO.
Geografia.
Wachau rozciąga się na długości ok. 35 km od miasta Melk po Krems an der Donau, obejmując przełomowy odcinek doliny Dunaju oraz stoki Dunkelsteinerwald i południowe tereny Waldviertel.
Dunaj przecina tutaj południowy kraniec Masywu Czeskiego. Przełom zbudowany jest ze skał krystalicznych, a w obszarach gdzie dolina się rozszerza oraz w Spitzer Graben nagromadziły się osady z trzecio- i czwartorzędu.
W dolinie panują łagodne warunki klimatyczne – strome stoki chronią przed silnymi wiatrami z zachodu i północy. Z uwagi na duże różnice w terenie, klimat zróżnicowany jest lokalnie – na stokach i w wyższych partiach penepleny panuje surowszy klimat Waldviertel. Podczas gdy średnia temperatura roczna w regionie Kremsu to +9 °C, to w okolicach Jauerlingu +5 °C.
Winogrodnictwo i sadownictwo.
Łagodny klimat doliny Wachau sprzyja winogrodnictwu i sadownictwu. Winorośl, głównie jej odmiany Riesling i Grüner Veltliner, uprawiana jest na terasach na zboczach doliny. Najważniejsze uprawy znajdują się w: Spitzu, Arnsdorfie, Wösendorfie, Jochingu, Weißenkirchen, Dürnstein, Loiben, Rossatz i Mautern. Lokalni producenci wina zrzeszeni są w organizacji regionalnej „Vinea Wachau”, która wyróżnia trzy rodzaje wina w Wachau:
Na dnie doliny Wachau, wzdłuż płaskich brzegów Dunaju, uprawiane są drzewa owocowe – głównie morele. Region dorobił się własnej moreli z Wachau (niem. "Wachauer Marille") objętej chronioną nazwą pochodzenia.
Historia.
Z uwagi na łagodny klimat i położenie Wachau była zamieszkana już w okresie neolitycznym. W górnym Wachau znaleziono tzw. Wenus z Willendorfu a koło Krems tzw. Wenus z Galgenbergu – najstarszy znany przykład sztuki figuralnej w Europie. Znaleziono tu ślady illiryjskiej kultury halsztackiej (800–400 p.n.e.), po której nastąpiła kultura lateńska.
Na południe od Dunaju rozwinęło się królestwo Noricum, które zostało zajęte przez Rzymian w roku 15 p.n.e. – "Favianis" (współczesne Mautern an der Donau) stało się ważnym garnizonem przy granicy ("limes") na Dunaju. Po upadku granicy w IV wieku, tereny Noricum były często najeżdżane przez plemiona z północy. Po założeniu przez Seweryna z Noricum w 453 roku klasztoru wykorzystywanego przez pielgrzymów w drodze do Włoch, Mautern stało się ważnym ośrodkiem religijnym.
Około 800 roku klasztory z Bawarii i Salzburga rozpoczęły uprawę winorośli na stokach doliny Dunaju w Wachau, tworząc terasy. Do dnia dzisiejszego zachowały się średniowieczne gospodarstwa winiarzy – o charakterystycznym kształcie litery U lub litery L. Po sekularyzacji w 1803 roku, wiele winnic podupadło, co przyczyniło się do zubożenia regionu.
Nazwa „Wachau” po raz pierwszy jest wzmiankowana jako „Wahowa” w 853 roku a nazwa „Krems” jako „Urbs Chremisa” w 995 roku. „Wachau” w formie łacińskiej "Vuachoua" wzmiankowana jest również w dokumencie Ottona I Wielkiego z 972 roku. Powstała ok. 1200 roku Pieśń o Nibelungach wzmiankuje miasta z Wachau: Pöchlarn ("Bechelaren"), Melk ("Medelike") i Mautern an der Donau ("Mutoren").
Wachau należało od 976 roku do Babenbergów. W XI wieku w Wachau zamieszkali Kuenringerowie, a po ich wymarciu tereny Wachau przeszły w 1430 roku w posiadanie Albrechta II Habsburga. Dopiero pod koniec XIX wieku Wachau stał się modnym celem turystycznym, a turystyka rozwijała się prężnie również dzięki kolei Donauuferbahn zbudowanej na początku XX wieku.
Krajobraz kulturowy.
Ze względu na swoje unikalne walory widokowe, architektoniczne i kulturowe dolina Wachau została wpisana w 2000 roku na listę światowego dziedzictwa UNESCO.
Melk.
Położone na prawym brzegu Dunaju Melk jest zachodnią bramą do Wachau.
Nad miastem góruje barokowe opactwo Benedyktynów z XVIII wieku. Założone w XI wieku, kiedy to benedyktyni przybyli z Lambach do Melk na zaproszenie Leopolda II Pięknego. Zniszczone w XIII wieku, było wielokrotnie przebudowywane. W 1702 roku opat Berthold Dietmayr zainicjował gruntowną przebudowę klasztoru i kościoła. W latach 1702–1714 opactwo zostało kompletnie przebudowane według projektu Jakoba Prandtauera (1660–1726). Opactwo w Melk jest jednym z największych barokowych kompleksów budowli sakralnych na świecie. Nad opactwem góruje położony w centrum kompleksu kościół św. Piotra i św. Pawła z kopułą i dwoma wieżami. Wokół świątyni wznoszą się niższe zabudowania klasztorne, szkolne i biblioteczne. Wśród bogato zdobionych wnętrz na szczególną uwagę zasługują:
Schönbühel-Aggsbach.
Dalej w górę rzeki na prawym jej brzegu, ok. 5 km od Melku, na skale wznosi się zamek Schönbühel. Zbudowany w XII wieku zamek służył przez 200 lat rodzinie Schoenbuchele, by po bezpotomnej śmierci ostatniego przedstawiciela rodu na początku XIII wieku przejść w ręce Conrada von Eisenbeutela, a następnie w posiadanie opactwa benedyktynów w Melku. W 1396 roku zamek objęli przedstawiciele rodu Starhemberg – Casper i Gundaker. Najsłynniejszym właścicielem zamku był Ernst Rüdiger von Starhemberg (1638–1701), który dowodził obrona Wiednia w 1683 roku. Od lat 30. XX wieku (z przerwami) zamek należy do rodu Seilern-Aspang.
Zamek Aggstein został wzniesiony w XIII wieku, a z historią jego własności wiąże się przedstawicieli rodu Kuenringerów. W 1429 roku zamek przeszedł na własność Jörga Schecka von Walda, który go rozbudował. Na początku XVII wieku znalazł się w posiadaniu Anny von Polheim-Parz, która go gruntownie odremontowała, po czym z wolna popadł w ruinę. Od XIX wieku ruiny są celem wycieczek turystycznych.
Zamek Artstetten.
Około 10 km na zachód od Melk, na lewym brzegu Dunaju koło Artstetten-Pöbring, znajduje się zamek Artstetten. Należący dawniej do rodziny cesarskiej zamek, mieści obecnie muzeum poświęcone arcyksięciu Ferdynandowi, który spędzał tu za życia wiele czasu i jest pochowany wraz z żoną Zofią von Chotek w krypcie zamkowej. Cesarz Franciszek Józef I był przeciwny małżeństwu arcyksięcia z ubogą czeską szlachcianką i nie pozwolił pochować pary w Wiedniu.
Willendorf.
Wieś Willendorf in der Wachau na lewym brzegu Dunaju była ośrodkiem osadnictwa od czasów prehistorycznych. W okresie zlodowacenia obozowisko myśliwych polujących na mamuty. W 1908 roku, podczas budowy linii kolejowej znaleziono tu figurkę z kamienia kredowego przedstawiająca postać kobiecą datowaną na okres paleolitu – tzw. Wenus z Willendorfu. Oryginalna figurka znajduje się w zbiorach Muzeum Historii Naturalnej w Wiedniu, a w Willendorfie stoi pomnik figurki – jej stukrotne powiększenie.
Zamek Hinterhaus.
Nad Spitzem górują ruiny XIII-wiecznego zamku Hinterhaus, który już na początku XVI wieku popadł w ruinę.
Weißenkirchen.
Weißenkirchen in der Wachau na lewym brzegu Dunaju jest wraz z okolicznymi wsiami St. Michael, Wösendorf i Joching największym obszarem winogrodnictwa w Wachau. Uprawiane są tu białe odmiany winorośli Grüner Veltliner i Riesling. W miasteczku znajduje się wiele winnic – w największej winnicy – renesansowym Teiserhoferhofie mieści się muzeum regionalne.
W St. Michael znajduje się orientowany kościół św. Michała po raz pierwszy wzmiankowany w 987 roku – najstarszy kościół obronny w Wachau. Świątynia ta nazywana jest potocznie „kościołem z siedmioma zającami na dachu”. Nazwa ta wywodzi się z miejscowej legendy o zimie obfitej w wielkie opady śniegu, które to miały zasypać kościół, tak że zające weszły na dach. Śnieg jednak stopniał tak szybko, że zające nie zdążyły uciec i zostały skamieniałe na dachu. Faktycznie na kalenicy dachu chóru znajdują się figury terakotowe (jeleni i koni) przypominające zające.
Dürnstein.
Położone na lewym brzegu Dunaju średniowieczne Dürnstein nazywane jest „perłą Wachau”. Nad miasteczkiem góruje zamek Dürnstein, z którym związana jest historia króla angielskiego Ryszarda Lwie Serce, który sprofanował flagę Babenbergów. Powracający z trzeciej wyprawy krzyżowej przez Austrię Ryszard Lwie Serce został pojmany z rozkazu Leopolda V Babenberga i uwięziony na zamku Dürnstein od grudnia 1192 roku do lutego 1194 roku; następnie został oddany w ręce cesarza Henryka VI Hohenstauf. Po zapłaceniu okupu 35 tys. w srebrze król został uwolniony, a pieniądze pozwoliły na sfinansowanie wielkich projektów budowlanych, m.in. w Wiedniu. Zamek został prawie doszczętnie zniszczony podczas najazdu wojsk szwedzkich w XVII wieku.
W XV wieku założono tu opactwo Augustianów Dürnstein, które zostało przebudowane na początku XVIII wieku w stylu barokowym według planów m.in. Josepha Munggenasta (1680–1741) a wiele fresków zostało wykonanych przez Kremsera Schmidta (1718–1801). Charakterystyczna błękitno-biała wieża kościoła góruje nad starym miastem.
Klasztor został rozwiązany w 1788 roku z rozkazu cesarza Józefa II Habsburga a jego włości przeszły na własność opactwa Herzogenburg.
1 listopada 1805 roku pod Dürenstein stoczono bitwę III koalicji antyfrancuskiej.
Krems i Stein.
Wschodnią bramą do Wachau tworzą miasta Krems i Stein. W tradycji lokalnej mówi się, że są to trzy miasta: wschodnie Krems i zachodnie Stein połączone Und – "Krems und Stein sind drei Städte".
Jeszcze w XI-XII wieku Krems rywalizowało z Wiedniem. W Kremsie i Steinie zachowało się po dzień dzisiejszy wiele budowli średniowiecznych, m.in. XIII-wieczny zamek miejski Gozzoburg i XV-wieczny kościół pijarów w Kremsie, czy XIII-wieczny Großer Passauerhof i XIV-wieczny Frauenbergkirche w Steinie. W obydwu miastach znajduje się również wiele budowli barokowych, m.in. kościół św. Wita w Krems – pierwsza świątynia barokowa wzniesiona na terenie Austrii. W Steinie mieszkał i działał malarz barokowy Kremser Schmidt (1718–1801).
Göttweig.
Opactwo Benedyktynów Göttweig zostało założone w 1083 roku. Od 1094 roku mieszkali tu benedyktyni przybyli z klasztoru w St. Blasien w Schwarzwaldzie. Opactwo nazywane jest również „austriackim Monte Cassino” z uwagi na wiele podobieństw architektoniczno-krajobrazowych z klasztorem na Monte Cassino.
Po pożarze na początku XVIII wieku, klasztor został odbudowany w stylu barokowym według projektu Johanna Lucasa von Hildebrandta (1668–1745). W 1739 roku zachodnie skrzydło kompleksu z komnatami cesarskimi otrzymało paradną klatkę schodową "Kaiserstiege", której sufit zdobi plafon „Apoteoza Karola VI” pędzla Paula Trogera. W dobrej kondycji zachowała się romańska kaplica św. Erentrudy z 1072 roku.
W opactwie znajduje się biblioteka manuskryptów oraz zbiory ponad 32 tys. grafik, m.in. dzieła Rubensa, Rembrandta, Dürera i Cranacha

</doc>
<doc id="197133" url="https://pl.wikipedia.org/wiki?curid=197133" title="Teresa Torańska">
Teresa Torańska

Teresa Sławomira Torańska (ur. 1 stycznia 1944 w Wołkowysku, zm. 2 stycznia 2013 w Warszawie) – polska dziennikarka i pisarka.
Życiorys.
W 1966 ukończyła studia prawnicze na Wydziale Prawa Uniwersytetu Warszawskiego, a w 1969 Studium Dziennikarskie.
Pracę dziennikarską rozpoczęła w redakcji tygodnika „Argumenty”. W latach 1973-1975 pracowała w miesięczniku „Światowid”, od 1975 do wprowadzenia stanu wojennego była dziennikarką w dziale reportażu społecznego tygodnika „Kultura”, później współpracowała także z paryską „Kulturą”. W stanie wojennym utrzymywała się m.in. z przepisywania na maszynie prac magisterskich.
Jest autorką książki pt. "Oni", zawierającej wywiady-rozmowy z byłymi komunistycznymi decydentami i dygnitarzami na temat ich oceny dokonań socjalizmu w Polsce, wydanej w 1985 w tzw. drugim obiegu oraz przez wydawnictwo emigracyjne. Wywiady te rozpoczęła przeprowadzać w okresie istnienia tzw. pierwszej Solidarności, a następnie kontynuowała w czasie stanu wojennego.
Od 2000 do 2012 była dziennikarką „Dużego Formatu”, dodatku reporterów „Gazety Wyborczej”. Od marca 2012 do stycznia 2013 publikowała w tygodniku „Newsweek Polska”.
Była autorką talk-show "Teraz Wy" w TVP2 i cyklu wywiadów telewizyjnych z działaczami komunistycznymi, m.in. z Maciejem Szczepańskim, prezesem Radiokomitetu w latach 1972–1980 oraz jednym z twórców gierkowskiej propagandy sukcesu. W rocznicę katastrofy smoleńskiej przeprowadziła wywiad z parą prezydencką, Anną i Bronisławem Komorowskimi.
W sierpniu 2012 ukazał się 9-tomowy cykl jej wywiadów, opublikowany przez „Bibliotekę "Newsweeka"”. a 17 września 2012 w Warszawie odbył się z tej okazji ostatni wieczór autorski Torańskiej z udziałem większości jej rozmówców (wśród gości spotkania byli m.in.: Leszek Balcerowicz, Michał Głowiński, Michał Jagiełło, Wiktor Kulerski, Ewa Łętowska, Tadeusz Mazowiecki, Katarzyna Popowa-Zydroń, Adam Daniel Rotfeld, Jan Rulewski, Jan Strelau i Edmund Wnuk-Lipiński).
Zasiadała w jury Nagrody Historycznej im. Kazimierza Moczarskiego.
W 2011 zdiagnozowano u dziennikarki raka płuca. Choroba nie nadawała się do operacji. Zdecydowano się na intensywną chemioterapię. Wyniki badań okazały się dobre – nowotwór został w większości zniszczony. Jednak w grudniu 2012 stan zdrowia Torańskiej pogorszył się gwałtownie, co doprowadziło do jej śmierci, dzień po 69. urodzinach.
Została pochowana na Powązkach Wojskowych w Warszawie kwatera F IV Tuje 2, pogrzeb odbył się 9 stycznia 2013. W uroczystościach pogrzebowych uczestniczyli: rodzina, przyjaciele zmarłej i liczni przedstawiciele świata polityki. Obecni byli m.in.: prezydent Bronisław Komorowski z małżonką, marszałek Sejmu Ewa Kopacz, minister kultury i dziedzictwa narodowego Bogdan Zdrojewski; byli premierzy: Tadeusz Mazowiecki i Jan Krzysztof Bielecki, Ewa i Leszek Balcerowiczowie; Jan Lityński, Danuta Stołecka, Irena Wóycicka i Henryk Wujec - doradcy w Kancelarii Prezydenta RP; ponadto wielu dziennikarzy, m.in. Seweryn Blumsztajn, Stefan Bratkowski, Jacek Hugo-Bader, Tomasz Lis, Jacek Moskwa, Jan Ordyński, Janina Paradowska, Sławomir Popowski, Ernest Skalski, Mariusz Szczygieł, Jacek Żakowski a także m.in.: Michał Bristiger, Maja Komorowska, Halina i Waldemar Kuczyńscy, Ewa Woydyłło-Osiatyńska i Wiktor Osiatyński, Paula i Mirosław Sawiccy, Magdalena Środa, Barbara Toruńczyk i inni.
Prezydent RP Bronisław Komorowski odznaczył pośmiertnie Teresę Torańską Krzyżem Komandorskim Orderu Odrodzenia Polski „za wybitne zasługi dla rozwoju polskiego dziennikarstwa i szczególne osiągnięcia w pracy publicystycznej upowszechniającej wiedzę o najnowszej historii Polski”. Odznaczenie podczas uroczystości pogrzebowych na Powązkach odebrał z rąk prezydenta wdowiec po zmarłej, Leszek Sankowski.
Życie prywatne.
Jej rodzice byli nauczycielami. Matka, Eleonora Bernatowicz, uczyła języka francuskiego. Ojciec, Longin, w czasie II wojny światowej został przez Rosjan zesłany na Syberię do gułagu w Mołotowsku, z którego uwolniono go w 1948 roku. Jej wuja Rosjanie zamordowali w Charkowie.
Zamężna z Leszkiem Sankowskim, informatykiem. Mieszkała w Warszawie na Górnym Mokotowie.
Siostra przyrodnia Błażeja Torańskiego.
Nagrody i wyróżnienia.
W 2000 za książkę "Oni" otrzymała Nagrodę Polskiego PEN Clubu im. Ksawerego Pruszyńskiego. Jest pierwszą laureatką Nagrody im. Barbary Łopieńskiej za najlepszy wywiad prasowy (nagrodzona za rozmowę z gen. Wojciechem Jaruzelskim).

</doc>
<doc id="197134" url="https://pl.wikipedia.org/wiki?curid=197134" title="Witold Kamieniecki">
Witold Kamieniecki

Witold Kamieniecki (ur. 9 marca 1883 w Warszawie, zm. 9 marca 1964 w Łodzi) – polski historyk, dyplomata, senator RP, wykładowca Uniwersytetu Warszawskiego, członek Towarzystwa Naukowego Warszawskiego, wolnomularz.
Życiorys.
Pochodził z rodziny szlacheckiej, był synem Feliksa i Marii z Raczyńskich. Uczęszczał do V Gimnazjum w Warszawie oraz do gimnazjum w Baku, w latach 1902-1907 studiował historię, filozofię i historię literatury na Cesarskim Uniwersytecie Warszawskim, Uniwersytecie Jagiellońskim i Uniwersytecie Wiedeńskim. W 1906 obronił na UJ pracę doktorską "Od elekcji do koronacji Stefana Batorego". Był m.in. asystentem Seminarium Historycznego UJ (1909-1910), kierownikiem Gabinetu Geograficzno-Historycznego Akademii Umiejętności w Krakowie (1909-1910), wicedyrektorem Biblioteki Ordynacji Krasińskich w Warszawie (1910-1914). Początek I wojny światowej spędził na Litwie, w związku z czym nie przyjął propozycji objęcia katedry na Uniwersytecie Warszawskim (1915).
Pełnił funkcję wicedyrektora Departamentu Spraw Politycznych w Tymczasowej Radzie Stanu oraz kierownika Komitetu Litewskiego (1917-1918). Od kwietnia do sierpnia 1917 r. wchodził (jako przedstawiciel Departamentu Spraw Politycznych) w skład Komisji Archiwalnej Tymczasowej Rady Stanu. W 1918 był prezesem Związku Budowy Państwa oraz zastępcą szefa Departamentu Ogólnego Rady Regencyjnej. W kwietniu 1919 wspólnie z Wacławem Sieroszewskim prowadził rokowania z delegacją Taryby Litewskiej w Warszawie, we wrześniu-październiku 1920 brał udział w negocjacjach o zawieszenie broni w wojnie polsko-bolszewickiej. W latach 1919-1922 zasiadał w Sejmie Ustawodawczym, był członkiem (od lipca 1919) Narodowego Zjednoczenia Ludowego. Członek Komisji Rewizyjnej Straży Kresowej w 1920 roku. Od lipca 1920 do 1922 był ministrem pełnomocnym RP na Łotwie. W latach 1928-1935 sprawował mandat senatora z ramienia Bezpartyjnego Bloku Współpracy z Rządem. Ograniczył działalność polityczną po procesie brzeskim.
Niezależnie od działalności publicznej zajmował się dydaktyką. W latach 1916-1917 wykładał historię ustroju Polski na Politechnice Warszawskiej. W 1919 pracował jako nauczyciel historii w szkołach w Białymstoku. W 1926 habilitował się na Uniwersytecie Lwowskim z historii Europy Wschodniej; w latach 1932-1937 wykładał historię polityczną Polski i Litwy w Studium Dyplomatycznym we Lwowie. W 1938 powrócił do pracy w Bibliotece Ordynacji Krasińskich w Warszawie, tym razem na stanowisko dyrektora; lata II wojny światowej spędził w swoim majątku w Barchowie koło Łochowa. Po wojnie pracował przez dwa lata (1946-1948) jako docent w Katedrze Historii Powszechnej Średniowiecznej Uniwersytetu Warszawskiego.
Od 1914 był członkiem rzeczywistym, a od 1950 członkiem zwyczajnym Towarzystwa Naukowego Warszawskiego. Należał również do Towarzystwa Miłośników Historii w Warszawie, Towarzystwa Badań Międzynarodowych, brał udział w pracach Komitetu Kasy im. Mianowskiego. Został odznaczony m.in. łotewskim Orderem Gwardii I klasy.
Zainteresowania naukowe Witolda Kamienieckiego obejmowały historię średniowieczną Litwy oraz filozofię. Zgromadził materiały do dziejów osadnictwa w Wielkim Księstwie Litewskim. Analizował wpływ zakonu krzyżackiego na ustrój średniowiecznej Litwy. Opracował oryginalny system filozoficzny, w którym za elementy niezbędne uznał śmierć (konieczną do rozwoju pokoleń) oraz niewiedzę (jako bodziec do poszukiwań ludzkich). Współpracował z pismami "Przegląd Współczesny", "Dzień Polski", "Życie Nowogródzkie". Ogłosił m.in.:
Był wolnomularzem.

</doc>
<doc id="197140" url="https://pl.wikipedia.org/wiki?curid=197140" title="Guzów (powiat żyrardowski)">
Guzów (powiat żyrardowski)

Guzów – wieś w Polsce położona w województwie mazowieckim, w powiecie żyrardowskim, w gminie Wiskitki.
Wieś królewska w starostwie guzowskim w ziemi sochaczewskiej województwa rawskiego w 1792 roku. Do 1954 istniała gmina Guzów.
W latach 1954–1972 wieś należała i była siedzibą władz gromady Guzów. W latach 1975–1998 miejscowość należała administracyjnie do województwa skierniewickiego.
Historia.
W 1765 właścicielem Guzowa i okolicznych dóbr był Andrzej Ogiński. Po III rozbiorze Polski Guzów znalazł się pod zaborem pruskim. Na podstawie deklaracji króla pruskiego Fryderyka Wilhelma II z 28 lipca 1796 dobra duchowne, starostwa i inne królewszczyzny przeszły na własność skarbu pruskiego, a król hojnie rozdawał je swym dygnitarzom i generałom. Minister Śląska von Hoym otrzymał starostwo guzowskie, lecz wyraził zgodę na sprzedanie dóbr dotychczasowej właścicielce, Pauli Ogińskiej, matce Feliksa Łubieńskiego. Po jej śmierci Guzów 'przeszedł' w zamian za jego inne dobra, w ręce Feliksa. Feliks oddał majątek synowi Henrykowi, który pomimo wielkich atutów znalazł się w poważnych trudnościach finansowych i prawnych; te doprowadziły w 1842 r. do konfiskaty. Gdy w 1856 majątek zlicytowano, nabył go Feliks Sobański, poniekąd, siostrzeniec Henryka. Pozostawał on w rękach Sobańskich do 1944, kiedy został upaństwowiony.
Guzów to dawna siedziba starostwa niegrodowego (od XVI w.).
Na skraju wsi znajduje się cmentarz ofiar ataku gazowego z I wojny światowej.
Zespół pałacowo-parkowy.
Andrzej Ogiński wzniósł w Guzowie murowany, okazały dwór. W II poł. XIX w., na zlecenie Feliksa Sobańskiego architekt Władysław Hirschel przebudował dwór na pałac wzorowany na zamkach nad Loarą, nadając mu obecny wygląd. Następnie powstał przy pałacu park krajobrazowy zaprojektowany przez Waleriana Kronenberga i Franciszka Szaniora.
W czasie I wojny światowej pałac służył jako szpital przyfrontowy i podobnie jak park uległ zniszczeniom, ale w okresie międzywojennym przywrócono im dawny wygląd. W trakcie II wojny światowej wyposażenie pałacu zostało rozgrabione, zaś w 1944 majątek upaństwowiono. Po wojnie pałac służył jako mieszkania i biura pracowników cukrowni. W 1992 zespół pałacowo-parkowy odzyskała rodzina Sobańskich.
Pałac po wielu latach zaniedbania jest w bardzo złym stanie, podobnie jak park, który porosły chaszcze. Jedynie dawna kaplica pałacowa (obecnie kościół pw. św. Feliksa de Valois) i niewielki fragment ogrodu w jej otoczeniu są odnowione i zadbane.
Zobacz też.
Guzów, Guzów-Kolonia, Guzówka, Guzówka-Kolonia

</doc>
<doc id="197141" url="https://pl.wikipedia.org/wiki?curid=197141" title="Przelicznik">
Przelicznik

Przelicznik – maszyna licząca pozwalająca uzyskać i przetworzyć dane do wykorzystania w automatyce lub sterowaniu.
Np. przelicznik artyleryjski, na podstawie danych o ruchu celu i danych balistycznych amunicji, wyznacza położenie lufy, rozwiązując zadanie spotkania pocisku z celem.
Z połączenia funkcji i zalet uniwersalnego komputera i przelicznika powstała rodzina komputerów GEO.

</doc>
<doc id="197142" url="https://pl.wikipedia.org/wiki?curid=197142" title="Sheriff Tyraspol">
Sheriff Tyraspol

Sheriff Tyraspol () – Naddniestrzański klub sportowy z siedzibą w Tyraspolu, założony latem 1996 (od 4 kwietnia 1997 pod obecną nazwą).
Historia.
Chronologia nazw:
Protoplastą obecnego klubu był utworzony latem 1996 Tiras Tyraspol (nie mylić z Tiligulem-Tirasem Tyraspol), który w sezonie 1996/97 przystąpił do rozgrywek mołdawskiej III ligi (Divizia B), wywalczając awans na zaplecze najwyższej klasy rozgrywkowej. 4 kwietnia 1997 Tiras został przejęty przez – należący do Victora Gușana – koncern Sheriff, w związku z czym zmieniono jego nazwę na Sheriff Tyraspol. Sezon 1997/98 drużyna zakończyła wygraniem II ligi (Divizia A), co dało jej promocję do Divizia Națională, w której występuje do dziś. W sezonie 1998/99 Sheriff zajął 4. miejsce, zaś w następnym zdobył wicemistrzostwo. W latach 2001–2010 zespół był nieprzerwanie mistrzem Mołdawii. Regularny uczestnik europejskich pucharów, w tym fazy grupowej Ligi Europy.
W sezonie 2021/2022 po raz pierwszy klub zdołał zakwalifikować się do Ligi Mistrzów, pokonując w eliminacjach faworyzowane – Crveną zvezdę i Dinamo Zagrzeb. Sheriff trafił do grupy D, z Interem Mediolan, Realem Madryt i Szachtarem Donieck. Niespodziewanie w pierwszej kolejce zdołał pokonać Szachtara 2:0, a w drugiej sprawił jeszcze większą sensację, wygrywając na Estadio Santiago Bernabeu z Realem 1:2.
Obecny skład.
"Stan na 19 września 2021""."

</doc>
<doc id="197145" url="https://pl.wikipedia.org/wiki?curid=197145" title="Kid Ory">
Kid Ory

Edward „Kid” Ory (ur. 25 grudnia 1886 w LaPlace, Luizjana, zm. 23 stycznia 1973 w Honolulu, Hawaje) – amerykański muzyk jazzowy, puzonista.
Życiorys.
Pochodził z Nowego Orleanu, miał kreolskie korzenie. W dzieciństwie grywał na domowej roboty instrumentach. Multiinstrumentalista, początkowo grał na banjo, szybko jednak wyspecjalizował się w grze na puzonie. Opracował unikatowy styl gry na tym instrumencie, zwany jako „tailgate”. Jeden z najwybitniejszych puzonistów ery wczesnego jazzu. W latach 1912-1919 lider jednej z najpopularniejszych grup w Nowym Orleanie; tworzyli ją Joe King Oliver, Louis Armstrong, Johnny Dodds, Sidney Bechet, Jimmie Noone, Mutt Carey. W 1919 z przyczyn zdrowotnych Ory przeniósł się do Kalifornii, gdzie powołał do życia Kid Ory's Creole Orchestra stworzoną z muzyków pochodzących z Nowego Orleanu. Orkiestra stała się pierwszą afroamerykańską grupą, która nagrała płytę (w 1922 pod nazwą Spike's Seven Pods of Pepper Orchestra). W 1925 przeniósł się do Chicago, gdzie odnowił współpracę z Kingiem Oliverem, Jelly Roll Mortonem i Louisem Armstrongiem. Z tym ostatnim współpracował w projektach Hot Five i Hot Seven. Około roku 1930 powrócił na Zachodnie Wybrzeże, gdzie przeżywał okres twórczego zastoju. Powrót do świetności nastąpił na początku lat 40. W 1942 przyłączył się do Barney Bigard's Band jako basista, kornecista i saksofonista altowy. W 1944 pracował przy nagraniu audycji dokumentalnej dotyczącej jazzu tradycyjnego autorstwa Orsona Wellesa. W latach 60. zaczął podupadać na zdrowiu, zatracił twórczy impet. Zmarł w wieku 86 lat na Hawajach.
Współtworzone projekty (wybór)
Dyskografia.
Wybrane płyty długogrające nagrane w latach 50. i 60. XX wieku:

</doc>
<doc id="197147" url="https://pl.wikipedia.org/wiki?curid=197147" title="Akt mowy">
Akt mowy

Akt mowy (z – czyn) – wypowiedzenie skierowane przez nadawcę do odbiorcy, którego celem jest przekazanie komunikatu za pomocą systemu znaków językowych.
Akt mowy dzieli się na dwie fazy: mówienie – faza podstawowa i zrozumienie słów osoby mówiącej – faza wykonana jest przez odbiorcę. Akty mowy zaczął badać brytyjski językoznawca i filozof języka John Langshaw Austin (fundamentalna praca pt. "How to Do Things with Words", 1962 r.) – wśród zdań języka naturalnego wyodrębnił on takie, których nie da się ocenić pod względem prawdziwości, a jedynie skuteczności (fortunności). Są to tak zwane performatywy ("teoria performatywów"). Ten prosty podział zastąpił następnie Austin bardziej rozwiniętą klasyfikacją – wyodrębnił trzy potencjalne aspekty aktów mowy:
Teoria aktów mowy opiera się na spostrzeżeniu, iż przy pomocy języka można nie tylko przekazywać informacje, ale i tworzyć fakty społeczne. W szczególności istnieje kategoria wypowiedzi, które nie opisują w ogóle świata, ale tworzą go i w związku z tym nie mogą podlegać ocenie prawdziwościowej klasycznej logiki. Dotyczy to na przykład deklaracji w rodzaju „Uznaję zebranie za zamknięte”. Teoria ta stawia sobie za cel wszechstronną analizę aktów mowy oraz ich typologię. Klasyfikację aktów mowy, zawężając pojęcie do tzw. „genrów mowy”, przeprowadziła Anna Wierzbicka.
John Searle, uczeń J. L. Austina, wyróżnił (w swym "Speech Acts: An essay in the philosophy of language", 1969):
Badaniem problemu właściwego rozumienia aktów pośrednich, jak również tekstów, których nie należy odczytywać wprost (aluzje, ironia), zajmuje się lingwistyka tekstu.
Według Searle’a można wyróżnić pięć typów aktów mowy:
"Przykłady: Nie sądzę, abyś tak wiele zarabiał. Bardzo mi się podoba to mieszkanie."
"Przykłady: Natychmiast przyjdź do domu! Proszę Państwa o zapięcie pasów."
Przykłady: "Będę codziennie zmywać naczynia. Obiecuję więcej nie krzyczeć."
Przykłady: "Och, tak bardzo mi przykro. To cudownie!"
Przykłady: "Nadaję ci imię Tomasz."
Rozwinięciem teorii aktów mowy jest teoria implikatur konwersacyjnych Paula Grice’a.

</doc>
<doc id="197149" url="https://pl.wikipedia.org/wiki?curid=197149" title="Tetrachlorometan">
Tetrachlorometan

Tetrachlorometan, czterochlorek węgla – organiczny związek chemiczny z grupy halogenoalkanów, w pełni chlorowana pochodna metanu. Dawniej powszechnie stosowany jako tani rozpuszczalnik, szczególnie często używany przy ekstrakcji tłuszczów i innych związków organicznych z roślin, a także jako dodatek do środków czystości, rozpuszczalnik do farb i klejów (m.in. butaprenu). Do lat 80. XX wieku był stosowany jako środek gaśniczy w gaśnicach tetrowych. Stosowany także jako rozpuszczalnik w niektórych syntezach chemicznych.
Odkrycie.
Został odkryty w 1840 roku przez francuskiego chemika Henriego Victora Regnault.
Zastosowanie.
Obecnie użycie tetrachlorometanu jest zredukowane do minimum, a jego obrót w handlu jest ściśle reglamentowany. Wynika to z faktu, że uważa się go za niebezpieczny dla środowiska naturalnego. Opary działają toksycznie przez drogi oddechowe, w cieczy drażniąco działa na oczy, w kontakcie ze skórą i po połknięciu. Jest związkiem hepatotoksycznym – powoduje uszkodzenie komórek wątroby i w konsekwencji doprowadza do ostrego uszkodzenia wątroby. Stwarza poważne zagrożenie dla zdrowia w następstwie długotrwałego narażenia. Istnieją ograniczone dowody działania rakotwórczego. Działa szkodliwie na organizmy wodne. Może powodować długo utrzymujące się niekorzystne zmiany w środowisku wodnym. Podejrzewa się, że stwarza zagrożenie dla warstwy ozonowej (tzw. dziura ozonowa).
Stosowany jest nadal jako rozpuszczalnik w analizie chemicznej i w syntezie w skali laboratoryjnej. Ze względu na swoje właściwości, tetrachlorometan wraz z heksanem jest używany do wyznaczania gęstości kryształów nierozpuszczalnych w silnie niepolarnych rozpuszczalnikach.
Właściwości.
Właściwości fizyczne.
W temperaturze pokojowej jest to bezbarwna ciecz o słodkawym zapachu. Niepalny, słabo rozpuszczalny w wodzie, mieszalny z rozpuszczalnikami organicznymi (etanolem, benzenem, benzyną). Rozpuszcza oleje, tłuszcze, żywice i inne substancje lipofilowe. Jest to rozpuszczalnik wysoce niepolarny o dużej gęstości (1,59 g/cm³). Pod wpływem wyładowań elektrycznych lub wysokiej temperatury, w obecności tlenu powstaje z niego fosgen. Opary są kilkakrotnie cięższe od powietrza, co wykorzystywano w gaśnicach do dezaktywacji wolnych rodników w płomieniu i izolacji źródła ognia od dostępu powietrza.
Właściwości chemiczne.
Czterochlorek węgla wykazuje lekkie własności utleniające. Np. w reakcji z diestrami "H"-fosfonianowymi przekształca je w chlorofosforany:
Powyższy proces stanowi podstawę metody Athertona-Todda otrzymywania amidofosforanów i triestrów fosforanowych:
Czterochlorek węgla jest stosowany do syntezy chlorków alkilowych z alkoholi w tzw. reakcji Appela zachodzącej w obecności trifenylofosfiny. W przypadku chiralnych alkoholi drugorzędowych powstający chlorek ma przeciwną konfigurację absolutną asymetrycznego atomu węgla.
Chiralne alkohole trzeciorzędowe ulegają reakcji z zgodnie z mechanizmem substytucji SN1, dlatego otrzymuje się produkt jako mieszaninę racemiczną.
Otrzymywanie.
Produkcja czterochlorku węgla polega na fotochemicznym, wyczerpującym chlorowaniu metanu w fazie gazowej w wysokiej temperaturze (ok. 400 °C):
Można go też otrzymać przez działanie chlorem na disiarczek węgla w obecności katalizatorów.

</doc>
<doc id="197151" url="https://pl.wikipedia.org/wiki?curid=197151" title="Bursztynowa Komnata">
Bursztynowa Komnata

Bursztynowa Komnata – kompletny bursztynowy wystrój komnaty z XVIII wieku zamówiony przez Fryderyka I u gdańskich mistrzów. W ciągu kilkudziesięciu lat, jakie upłynęły od jego zaginięcia bądź zniszczenia, stała się symbolem zaginionego skarbu.
Historia.
W 1701 Fryderyk I Hohenzollern zamówił wykonanie bursztynowego wystroju gabinetu w swoim podberlińskim pałacu Charlottenburg u mistrza bursztyniarskiego z Gdańska, Andreasa Schlütera. Pierwszym z realizatorów dzieła był Gottfried Wolfram, który zawodu również uczył się w Gdańsku. Dwaj następni wykonawcy – mistrzowie gdańskiego cechu – Gottfried Turau i Ernest Schacht doprowadzili do końca zamysł Schlütera. Prace nad tym trwały jedenaście lat. Dzieło było imponujące: ściany pokoju o wymiarach 10,5 × 11,5 m pokrywały precyzyjnie dobrane i obrobione kawałki bursztynu. Tworzyły płaskorzeźby, herby itp. W 1716 car Piotr I Wielki w czasie wizyty w Prusach, zachwycony arcydziełem, otrzymał je w podarunku od Fryderyka Wilhelma jako dowód przyjaźni i potwierdzenie zawartego sojuszu. Dar trafił do Petersburga – najpierw do Pałacu Letniego, a później Zimowego. Od 1743 gabinet rozbudowywano – m.in. dodano kandelabry, lustra, a także meble. W 1755 carowa Elżbieta przeniosła komnatę do pałacu w Carskim Siole.
W 1941 została zrabowana przez Niemców. Latem następnego roku przewieziono ją w kilkudziesięciu skrzyniach do królewieckiego zamku. Jednak w 1944 komnatę ponownie zapakowano do skrzyń i umieszczono w zamkowych podziemiach. To ostatnia pewna wiadomość na temat Bursztynowej Komnaty.
Armia Czerwona zdobyła królewiecką twierdzę 9 kwietnia 1945. Bursztynowej Komnaty nie odnaleziono. Rosjanom udało się natomiast zatrzymać kustosza zamkowego muzeum w Królewcu, który jednak zaginął lub zmarł wkrótce w niewyjaśnionych okolicznościach. Natomiast po latach do polskiego więzienia trafił również Erich Koch, gauleiter Prus Wschodnich, który zapewne zlecił jej demontaż, wywiezienie lub ukrycie. Prawdopodobnie nadzieja na uzyskanie od niego informacji o Komnacie sprawiła, że mimo skazania go na karę śmierci uniknął egzekucji (zmarł w 1986 w więzieniu w Barczewie).
Poszukiwania.
Bursztynowej Komnaty szukały przez lata tysiące amatorów, urzędnicy ministerstw kultury Polski, Niemiec (tak Wschodnich jak i Zachodnich) i ZSRR, oraz służby specjalne. Zatrudniano nawet radiestetów i jasnowidzów.
Na liście potencjalnych miejsc ukrycia Komnaty znalazły się: Kraków, Neringa, Pasłęk, Zamek w Człuchowie, Zamek w Szymbarku, Giżycko, Bolków, Góry Sowie, Olecko, Nysa, Trzcińsko-Zdrój czy Szklarska Poręba, różne miejsca w Kaliningradzie (m.in. miejsce po kościele na Steindamm), Wargen, Namysłów, Lochstedt, Podlesie. Skrzyń z bursztynem poszukiwano na niemieckim statku MS „Wilhelm Gustloff”, zatopionym na Bałtyku 30 stycznia 1945. Jedna z teorii mówi także, że była ona przewożona w samolocie, który spadł do jeziora Resko Przymorskie – koło Rogowa.
Niewykluczone, że bursztynowe arcydzieło strawił ogień podczas pożaru królewieckiego zamku, zbombardowanego przez alianckie samoloty, bądź też podczas oblężenia przez Armię Czerwoną w okresie luty–kwiecień 1945.
Odtworzenie.
Obecnie w pałacu Katarzyny w Carskim Siole znajduje się kopia zaginionej Bursztynowej komnaty, ukończona w 2003 r.
Prace nad rekonstrukcją komnaty rozpoczęto w 1979 i prowadzono je na podstawie zachowanych źródeł: zdjęć i dokumentów. Sprawiła wiele problemów: Nie są znane kolorowe zdjęcia oryginału. Bursztyn ma wiele odcieni. Fotografowano współczesne próbki czarno-białymi aparatami fotograficznymi i porównywano z dawnymi odbitkami. Dzięki temu ustalono, które odcienie, w której części komnaty należy zastosować. Rzemieślnicy nie wiedzieli, jakim sposobem gdańscy mistrzowie przyczepiali bursztyn. Metodą prób i błędów odtworzyli go. Bursztyn jest trudnym materiałem do obróbki, a nadanie mu pożądanego kształtu jest bardzo żmudne i pracochłonne.
Dyrektorem i kierownikiem artystycznym zespołu, który przeprowadził rekonstrukcję Bursztynowej komnaty, był Aleksandr Żurawlow. 
Kopia Bursztynowej Komnaty kosztowała 11,35 mln dolarów, a w jej uroczystym otwarciu podczas obchodów trzechsetlecia Petersburga brali udział m.in. Władimir Putin, Gerhard Schröder i George Bush.

</doc>
<doc id="197155" url="https://pl.wikipedia.org/wiki?curid=197155" title="Językoznawstwo historyczne">
Językoznawstwo historyczne



</doc>
<doc id="197156" url="https://pl.wikipedia.org/wiki?curid=197156" title="Jan Cynarski">
Jan Cynarski

Jan Cynarski, pseud. "Jan Krzesławski" (ur. 22 maja 1882 w Warszawie, zm. 12 grudnia 1943 w KL Auschwitz) – polski historyk, działacz Polskiej Partii Socjalistycznej.
Życiorys.
Po ukończeniu V Gimnazjum, studiował od 1900 na wydziale historyczno-filologicznym Cesarskiego Uniwersytetu Warszawskiego. Od 1901 jako student rozpoczął działalność w nielegalnej organizacji młodzieży polskiej „Spójnia”. Od 1904 działał w Kole studenckim PPS. Brał udział demonstracji w listopadzie 1904 na Placu Grzybowskim w Warszawie oraz wiecu studenckim 28 stycznia 1905, który podjął uchwałę o zamknięciu Uniwersytetu. Prowadził zajęcia w kole samokształceniowym Stefana Okrzei.
W październiku 1905 wyjechał z polecenia PPS do Lublina, a następnie do Nałęczowa. Zagrożony choroba płuc pierwszą połowę 1906 spędził w Otwocku. Był tam inicjatorem zamachu na szefa żandarmerii gen. Andrzeja Markgrafskiego dokonanego przez oddział Organizacji Bojowej PPS pod dowództwem Tomasza Arciszewskiego „Stanisława” 2 sierpnia 1906. Podejrzany o współudział, został aresztowany w nocy z 25 na 26 sierpnia 1906 i osadzony w Cytadeli. W połowie listopada zwolniono go z powodu braku dowodów.
Po uwolnieniu podjął studia na Uniwersytecie w Kazaniu, gdzie uzyskał tytuł kandydata nauk historyczno-filologicznych. W okresie 1905 do 1905 sympatyzował w PPS z grupą „młodych”, z której wyłoniła się w listopadzie 1906 PPS Lewica. Po powrocie z Kazania do Warszawy na wiosnę 1907 podjął działalność w PPS Lewicy. 12 maja 1907 został ponownie aresztowany. Sądzono wówczas że to ukrywający się bojowiec Wincenty Halska ps. „Kostek, uczestnik zamachu na Nolkena. Pomimo stwierdzenia pomyłki, w związku z poprzednim aresztowaniem nakazano mu opuszczenie granic Królestwa.
Od 1907 przebywał za granicą, głównie w Galicji, w Krakowie i Zakopanem. Uczestniczył w przygotowania oraz w pracach X (I) Zjazdu PPS-Lewicy w grudniu 1907 i styczniu 1908. Tuż po zjeździe wystąpił z PPS Lewicy po usunięciu z programu partii hasła niepodległości. Wiosną 1908 związał się z grupą tzw. integralistów (dążących do jedności PPS). Współpracował m.in. z Józefem Kwiatkiem. Razem z Kwiatkiem uczestniczył w zjeździe młodzieży postępowej w Zurychu.
Po 1909 otrzymał zgodę na powrót do Królestwa, gdzie ponowił działalność w PPS.Pracował jako nauczyciel w gimnazjach i prowadził nielegalną działalność wśród młodzieży. W 1910 został jednym z trzech członków Centralnego Komitetu Związku Młodzieży Postępowo-Niepodległościowej i redaktorem pisma ZMPN „Jutro”.
W nocy z 15 na 16 maja 1911 został ponownie aresztowany i siedmiu miesiącach więzienia na Ratuszu, skazany administracyjnie na zesłanie do guberni wiackiej. Po zamianie wyroku na opuszczenie Królestwa przeniósł się do Lwowa.
We Lwowie był przewodniczącym miejscowej sekcji PPS. Z ramienia PPS działał w Stowarzyszeniu Młodzieży Niepodległościowej „Promień”. W 1912 wraz z Feliksem Perlem organizował opozycyjną wobec polityki Józefa Piłsudskiego PPS Opozycję, wchodząc do jej Komisji Centralnej.
Po wybuchu I wojny światowej wstąpił do 1 pułku piechoty Legionów Od marca 1915 został oddelegowany do Łodzi, gdzie redagował pismo „Łodzianin”. Był członkiem komisariatu obwodowego w Kielcach Polskiej Organizacji Narodowej w 1914 roku. W 1915 został aresztowany na krótko przez władze niemieckie. W czerwcu 1915 przedostał się do Piotrkowa, zaś w sierpniu 1916 do Warszawy. Tam uczył jako nauczyciel historii w gimnazjach, redagował pisma PPS. Członek Centralnego Komitetu Narodowego w Warszawie (XII 1915 – II 1917) do Wydziału Szkolnego CKN, od października 1916 do czerwca 1917 redagował „Przegląd Szkolny”. Działał również czynnie w Polskiej Organizacji Wojskowej. Od marca 1917 do listopada 1918 był członkiem Stronnictwa Niezawisłości Narodowej. Od października 1917 do grudnia 1919 pełnił funkcje inspektora szkolnego w okręgu łomżyńskim i szczuczyńskim.
W grudniu 1919 powrócił do Warszawy i rozpoczął pracę jako radca ministerialny w Wydziale Wschodnim Ministerstwa Spraw Zagranicznych. Od 1920 do 1923 był attaché prasowym poselstwa w Rydze. Jako urzędnik w Ministerstwie Spraw Zagranicznych pracował prawdopodobnie do 1928. W stan spoczynku przeniesiono go 16 stycznia 1931.
Po 1926 wznowił działalność w PPS. W 1928 po rozłamie dokonanym przez Rajmunda Jaworowskiego został wybrany przewodniczącym Komitetu Dzielnicowego Śródmieście PPS, zaś od stycznia 1929 do stycznia 1933 członkiem egzekutywy Warszawskiego Robotniczego Komitetu Okręgowego PPS. Od 1931 do 1937 był członkiem Centralnej Komisji rewizyjnej PPS.
Był aktywnym działaczem Towarzystwa Uniwersytetu Robotniczego. Organizował prace Komisji Archiwalno-Historycznej Stowarzyszenia byłych Więźniów Politycznych. M.in. redagował „Kronikę Ruchu Rewolucyjnego w Polsce”.
Po wybuchu II wojny światowej działał w konspiracji, współpracował z Polskimi Socjalistami oraz pismem „Barykada Wolności”. Aresztowany przez Gestapo 1 września 1943, po pobycie na Pawiak w pierwszych dniach listopada 1943 wywieziony do niemieckiego obozu koncentracyjnego KL Auschwitz, gdzie zmarł 12 grudnia 1943.
Ordery i odznaczenia.
Publikacje.
W pracy naukowej zajmował się historią PPS oraz dziejami walki o niepodległość Polski. Publikował na łamach pism partyjnych PPS oraz czasopisma „Niepodległość” i kwartalnika „Kronika Ruchu Rewolucyjnego w Polsce” (1935-1939). Ogłosił m.in. broszurę "Wskrzeszenie Polski przez Rosję" (1915). Z innych prac Cynarskiego można wymienić:

</doc>
<doc id="197159" url="https://pl.wikipedia.org/wiki?curid=197159" title="Językoznawstwo historyczno-porównawcze">
Językoznawstwo historyczno-porównawcze

Językoznawstwo historyczno-porównawcze lub językoznawstwo genetyczne – dział językoznawstwa, który zajmuje się rozwojem języków pokrewnych oraz wyjaśnieniem zmian, które w nich zaszły. Dział językoznawstwa historyczno-porównawczego zajmujący się rekonstrukcją niezaświadczonych bezpośrednio prajęzyków bywa określany mianem paleojęzykoznawstwa. Najbardziej zbliżone dyscypliny naukowe to: językoznawstwo historyczne i językoznawstwo synchroniczne.

</doc>
<doc id="197160" url="https://pl.wikipedia.org/wiki?curid=197160" title="Językoznawstwo synchroniczne">
Językoznawstwo synchroniczne

Językoznawstwo synchroniczne (od gr. "syn" „razem”, "chronos" „czas”) – działy językoznawstwa, których przedmiotem jest badanie systemu językowego w danej chwili, bez względu na historię języka jako całości, jak i na historię poszczególnych jego elementów. Językoznawstwo synchroniczne bada więc wszystkie elementy danego języka (danych języków) współwystępujące w określonym czasie, a także relacje między tymi elementami, abstrahuje natomiast zupełnie od historycznej genezy poszczególnych zjawisk.
Czasem mówi się o językoznawstwie synchronicznym jako o badaniu „przekrojów” języka poszczególnych epok (należy sobie wyobrazić język przestrzennie – jako wijącego się przez epoki, nieustannie ewoluującego węża). Każdy taki przekrój to osobny, w pełni autonomiczny system, funkcjonalnie niezależny od pozostałych przekrojów (choć powiązany z nimi genetycznie). 
Ścisłe oddzielenie językoznawstwa synchronicznego od diachronicznego postulował Ferdynand de Saussure – miał to być podstawowy warunek umożliwiający badanie struktury gramatycznej języka. Od ostatniej ćwierci XX wieku imperatywu tego nie traktuje się już w językoznawstwie tak poważnie. Coraz częściej w pracach synchronicznych wskazuje się na wagę procesów historycznych. Metaforycznie często mówi się o „pamięci” języka – o obecności w elementach i strukturach danej epoki jak gdyby „uśpionej”, skumulowanej wiedzy o fazach rozwojowych poprzednich epok.

</doc>
<doc id="197162" url="https://pl.wikipedia.org/wiki?curid=197162" title="Zbysława kijowska">
Zbysława kijowska

Zbysława (ur. między 1085 a 1090, zm. zapewne 1114) – księżniczka ruska i księżna polska, córka wielkiego księcia kijowskiego Świętopełka II, syna Izjasława I.
W 1103 została pierwszą żoną księcia polskiego Bolesława III Krzywoustego. Jedynym znanym z imienia potomkiem męskim z tego związku był Władysław II, zwany później Wygnańcem. Drugi wzmiankowany syn przez Galla Anonima, prawdopodobnie jest postacią hipotetyczną.
Przypuszcza się, że jej córką mogła być Judyta?, od 1124 roku żona Wsiewołoda Dawidowicza; jednak równie dobrze mogła ona być córką Skarbimira z rodu Awdańców.
Data śmierci Zbysławy jest niepewna. Obecnie przyjmuje się, że zmarła najprawdopodobniej w 1114 roku (K. Jasiński). Po jej śmierci w 1115 Bolesław poślubił niemiecką hrabiankę Salomeę, córkę Henryka, hrabiego von Berg-Schalklingen.

</doc>
<doc id="197163" url="https://pl.wikipedia.org/wiki?curid=197163" title="Stowarzyszenie Klon/Jawor">
Stowarzyszenie Klon/Jawor

Stowarzyszenie Klon/Jawor – polskie stowarzyszenie apolityczne i nienastawione na zysk, którego głównym celem jest rozwój tolerancyjnego, aktywnego, twórczego, samoorganizującego się społeczeństwa.
Stowarzyszenie działa od 2000, wcześniej jako Bank Informacji o Organizacjach Pozarządowych przy Fundacji Bez Względu na Niepogodę.
Prowadzone projekty.
Stowarzyszenie Klon/Jawor prowadzi największy w Polsce portal organizacji pozarządowych www.ngo.pl. Portal ngo.pl publikuje około 100 informacji dziennie. Odwiedza go rocznie 3 mln użytkowników. W badaniach oglądalności stron internetowych Megapanel PBI/Gemius ngo.pl zajmuje 5. miejsce pod względem liczby użytkowników w kategorii witryn publicznych.
Wydaje raporty na temat kondycji społeczeństwa obywatelskiego w Polsce. Dostarcza informacji o samoorganizującym się społeczeństwie: organizacjach pozarządowych, ruchach obywatelskich, filantropii, wolontariacie oraz społecznym zaangażowaniu Polaków i Polek.

</doc>
<doc id="197164" url="https://pl.wikipedia.org/wiki?curid=197164" title="Archidiecezja szczecińsko-kamieńska">
Archidiecezja szczecińsko-kamieńska

Archidiecezja szczecińsko-kamieńska () – jedna z czternastu archidiecezji Kościoła rzymskokatolickiego w Polsce z siedzibą w Szczecinie; diecezja utworzona 28 czerwca 1972 r, a podniesiona do godności archidiecezji przez Jana Pawła II 25 marca 1992 r. bullą "Totus Tuus Poloniae populus".
Archidiecezja szczecińsko-kamieńska nawiązuje tradycją do istniejących w latach 1140–1535 diecezji: pomorskiej z siedzibą biskupią w Wolinie (do 1175) i kamieńskiej w Kamieniu Pomorskim (do 1535). 
Historia.
Biskupstwo pomorskie (1140-1175).
Wskutek przeprowadzenia przez bamberskiego biskupa Ottona dwóch misji chrystianizacyjnych w latach 1124-25 oraz w roku 1128, na ziemiach księcia Warcisława I założono łącznie 14 kościołów w 12 lokalizacjach tworząc funkcjonującą sieć parafii. Z niejasnego jednak powodu bp Otton aż do swojej śmierci (1139) nie sformalizował ostatecznie spraw kościelnych na Pomorzu, pomimo m.in. posiadania w swoim skarbcu poświęconego przez papieża Honoriusza II (zm. 1130) pierścienia biskupiego przeznaczonego dla przyszłego namiestnika diecezji. Insygnium owo wraz z inwestyturą przekazał desygnowanemu jeszcze przez Bolesława Krzywoustego i Warcisława I kandydatowi na biskupa pomorskiego księdzu Wojciechowi z Wolina dopiero następca Ottona – bp Egilbert. 
Ostatecznie sakry biskupiej Wojciechowi udzielił papież Innocenty II a powstanie biskupstwa pomorskiego z siedzibą w Wolinie zostało potwierdzone 14 października 1140. Bullą "Ex commisa nobis" papież podniósł jednocześnie kościół św. Wojciecha w Wolinie do rangi katedry i wyznaczył granice diecezji, która na wschodzie miała rozciągnąć się aż do rzeki Łeby (). Bulla nie określała przynależności metropolitarnej nowego biskupstwa. 
Biskupstwo kamieńskie (1175-1534).
W 1175 siedziba biskupstwa została przeniesiona do Kamienia Pomorskiego. Diecezja, zwana odtąd kamieńską, od początku swego istnienia miała przywilej wolności, co oznaczało, że biskupstwo to na zawsze () podlegało bezpośrednio Stolicy Apostolskiej. 
Biskupstwo kamieńskie sąsiadowało:
Biskupi kamieńscy rezydowali na zamku w Golczewie (1304) a od 1370 na zamku w Karlinie. 
Okres protestancki na Pomorzu (1534-1945).
Na sejmie trzebiatowskim (1534) zgromadzonym pod przewodnictwem książąt pomorskich Barnima IX i Filipa I, a także w obecności urzędującego biskupa kamieńskiego Erazma Manteuffela, książęta podjęli decyzję o konwersji na protestantyzm i przyjęciu luteranizmu jako religii państwowej na Pomorzu. Przyjęto napisaną przez Jana Bugenhagena "Ordynację Kościelną" księstwa. Stworzono państwowy Pomorski Kościół Ewangelicki (niem. "Pommersche Evangelische Kirche"). Wprowadzono liturgię protestancką, utworzono konsystorz i urząd superintendenta oraz przeprowadzono sekularyzację dóbr kościelnych. W 1545 roku świeżo powołany biskup kamieński Bartłomiej Swawe opierając się na wytycznych "Ordynacji Kościelnej" zrzekł się praw do dominium i przekazał zwierzchnictwo nad diecezją książętom pomorskim, co było jednoznaczne z zerwaniem związków biskupstwa ze Stolicą Apostolską. Ta formalna schizma i przekazanie Gryfitom majątku diecezjalnego spotkały się z kontrreformacyjnym sprzeciwem gorliwego katolika cesarza Karola V będącego suwerenem Pomorza. W 1549 roku Swawe został zmuszony do rezygnacji a protestancka kamieńska kapituła katedralna działając pod presją cesarza wybrała na jego miejsce luteranina Marcina Wejhera, który – pomimo swego wyznania – otrzymał w 1551 roku bullę prekonizacyjną od papieża Juliusza III. Wobec postanowień kończącego drugą wojnę szmalkaldzką augsburskiego pokoju religijnego (1555) wprowadzającego w księstwach Rzeszy zasadę "cuius regio, eius religio", po śmierci Wejhera (zm. 1556) urząd biskupa kamieńskiego stał się tytułem książąt pomorskich. 
Po załamaniu się struktur diecezji kamieńskiej, katolicką jurysdykcję nad obszarem Pomorza przejął (). Instytucja ta początkowo podlegała nuncjuszowi apostolskiemu z Kolonii, została następnie (1622) przekazana nuncjaturze warszawskiej. Później (1819) podlegała biskupowi wrocławskiemu. W 1829 wydzielono w strukturach wikariatu osobną delegaturę dla Brandenburgii i Pomorza rezydującą w Berlinie.
Po 1945.
Powstanie współczesnej archidiecezji związane było z wydarzeniami po II wojnie światowej i organizacją życia Kościoła katolickiego w Polsce Ludowej. Z uwagi na sytuację polityczną tereny Pomorza Zachodniego wchodziły w skład administratury apostolskiej z siedzibą w Gorzowie Wielkopolskim.
Po nawiązaniu stosunków dyplomatycznych między Republiką Federalną Niemiec a Polską Rzecząpospolitą Ludową 28 czerwca 1972 r. Paweł VI bullą (łac.) "Episcoporum Poloniae coetus" na terenach administracji gorzowskiej utworzył trzy pełnoprawne diecezje, w tym diecezję szczecińsko-kamieńską z siedzibą biskupią w Szczecinie. Powołana w ten sposób jednostka kościelna była sufraganią metropolii gnieźnieńskiej. 25 marca 1992 r., w wyniku reformy administracyjnej Kościoła katolickiego w Rzeczypospolitej Polskiej, Szczecin stał się na mocy papieskiej bulli "Totus Tuus Poloniae populus" siedzibą metropolii szczecińsko-kamieńskiej (w skład której jako sufraganie wchodzą także diecezje: koszalińsko-kołobrzeska oraz zielonogórsko-gorzowska).
Główne świątynie.
Katedry:
Kolegiaty:
Sanktuaria:
Zakony.
Zakony męskie:
Zakony żeńskie:
Świeckie Instytuty Życia Konsekrowanego:

</doc>
<doc id="197166" url="https://pl.wikipedia.org/wiki?curid=197166" title="Jolka (krzyżówka)">
Jolka (krzyżówka)

Jolka – rodzaj krzyżówki, w której określenia do haseł wypisane są bez podania miejsca wpisywania. Określenia wypisane są najczęściej w kolejności losowej, rzadziej w alfabetycznej kolejności odgadywanych wyrazów.
Autorką pierwszej krzyżówki, w której określenia podawane są w przypadkowej kolejności, była Maria Zagórska z redakcji „Rozrywki”, tworząca pod pseudonimem Jolka (stąd nazwa zadania szaradziarskiego). Pomysł narodził się w 1977 roku.
Przykład i sposób rozwiązywania.
Rozwiązaniem dla określenia „Achillesa” jest PIĘTA, dla „Damoklesa” – MIECZ, francuskie to CIASTO, „losu” – IRONIA, zaś „cicha” – WODA. Kluczem do odpowiedniego ułożenia odgadywanych haseł w diagramie może być ujawniona litera S, dzięki której pozostaje tylko jedna możliwość wpisania słów sześcioliterowych IRONIA i CIASTO. Innym sposobem mogłoby być rozpoczęcie od WODA, jest to bowiem jedyne słowo czteroliterowe.

</doc>
<doc id="197167" url="https://pl.wikipedia.org/wiki?curid=197167" title="Maaouiya Ould Sidi Ahmed Ould Taya">
Maaouiya Ould Sidi Ahmed Ould Taya



</doc>
<doc id="197169" url="https://pl.wikipedia.org/wiki?curid=197169" title="Piotr Dziurowicz">
Piotr Dziurowicz

Piotr Dziurowicz (ur. 1976 w Katowicach) – polski działacz piłkarski, były prezes klubu piłkarskiego GKS Katowice.
Został jednym z pierwszych i najważniejszych współpracowników policji i prokuratury podczas śledztwa w sprawie korupcji w polskim futbolu.
Jest synem byłego prezesa PZPN, Mariana Dziurowicza.
Prezesura.
Jako 25-latek został najmłodszym prezesem pierwszoligowego polskiego klubu piłkarskiego w historii. Po przerwaniu studiów prawniczych, objął stanowisko prezesa GKS Katowice w styczniu 2001 i zajmował je do 25 sierpnia 2005. Oprócz pełnienia funkcji prezesa, Dziurowicz był także udziałowcem klubu wraz ze swoim bratem, Markiem.
W początkowym okresie, w rządzeniu klubem pomagał mu jego ojciec, Marian Dziurowicz, zwany w środowisku piłkarskim Magnatem, który wcześniej przez wiele lat był związany z katowickim klubem i miał bardzo duży udział w jego sukcesach.
Piotr Dziurowicz zatrudniał w GKS wyjątkowo wąską kadrę, samodzielnie nadzorując wiele elementów funkcjonowania klubu. Na jednej z konferencji prasowych stwierdził, że klub – poza sztabem szkoleniowym i piłkarzami – zatrudnia 10 osób. Za priorytet uznawał zachowanie płynności finansowej klubu, którego zadłużenie w pierwszej dekadzie XXI wieku rosło. W tym celu realizował ostre cięcia kosztów, o których głośno zrobiło się w mediach sportowych (m.in. przeniesienie siedziby klubu do wynajmowanego mieszkania, aby zmniejszyć koszt ogrzewania).
Jesienią 2002 Dziurowicz podpisał umowę sponsorską z firmą Dospel, producentem wentylatorów. Jednym z warunków umowy była zmiana nazwy drużyny z GKS Katowice na „Dospel Katowice”, co spotkało się ze zdecydowaną dezaprobatą oraz oburzeniem fanów drużyny. Jesienią 2004 przywrócił nazwę GKS przy okazji jubileuszu 40-lecia istnienia klubu. W czerwcu 2005 roku umowa z firmą Dospel wygasła, drużyna spadła z I ligi i nie uzyskała licencji na grę w II lidze.
Afera korupcyjna.
3 sierpnia 2005, Gazeta Wyborcza opublikowała wywiad, w którym Piotr Dziurowicz przyznał się do handlu wynikami kilkudziesięciu meczów i ujawnił się jako współpracownik policji, z którego pomocą zostało aresztowanych kilka prominentnych postaci z piłkarskiego światka,
podejrzanych o udział procederze korupcyjnym. W wywiadzie Dziurowicz oceniał skalę korupcji w polskiej piłce nożnej na bardzo wysoką, a także bezpośrednio oskarżył kilku znanych ludzi związanych z piłką nożną o korupcję oraz zapowiedział własne wycofanie się z działalności związanej z futbolem.
Było to największe do tamtej chwili publiczne oświadczenie działacza piłkarskiego o korupcji w polskim futbolu. Osoby w wywiadzie oskarżone o korupcję stanowczo zaprzeczyły doniesieniom, jednak część z nich została potem zatrzymana przez policję w związku z aferą. Choć o korupcji w polskiej piłce mówiło się przez wiele lat przed wywiadem z Dziurowiczem, to dla dużej części opinii publicznej publikacja ta stanowiła przełom w postrzeganiu polskich rozgrywek. Do tego czasu, Dziurowicz rzadko pojawiał się w mediach i nie udzielał wielu długich wywiadów, żądał autoryzacji swoich wypowiedzi. Zgodnie z obietnicą, wycofał się z działalności piłkarskiej w 2005.
Jednym z domniemanych powodów nieprzyznania licencji GKS Katowice na grę w II lidze w sezonie 2005/2006 jest właśnie współpraca Dziurowicza z prokuraturą, o której rzekomo wiedziano w PZPN.

</doc>
<doc id="197174" url="https://pl.wikipedia.org/wiki?curid=197174" title="Krzyżówka panoramiczna">
Krzyżówka panoramiczna

Krzyżówka panoramiczna – rodzaj krzyżówki, w której określenia umieszczone są w kratkach wraz ze wskazaniem kierunku i miejsca wpisywania haseł. Najważniejsza cecha to ta, że nie posiada pól wolnych, najwyżej oznaczniki końca hasła. Jej nazwa pochodzi od tygodnika „Panorama Śląska”, w którym po raz pierwszy ją opublikowano w latach 50 lub 60 XX w.

</doc>
<doc id="197176" url="https://pl.wikipedia.org/wiki?curid=197176" title="Stefan Rachoń">
Stefan Rachoń

Stefan Rachoń (ur. 4 stycznia 1906 w Ostrowie, zm. 3 sierpnia 2001 w Olsztynie) – polski dyrygent i skrzypek.
Życiorys.
Jego ojciec Andrzej Rachoń (1858-1925) był słynnym wiejskim skrzypkiem. Stefan edukację muzyczną rozpoczął w Państwowej Średniej Szkole Muzycznej w Lublinie. W 1933 roku ukończył Konserwatorium Warszawskie. Grę na skrzypcach studiował w klasie Józefa Jarzębskiego i Ireny Dubiskiej, a dyrygenturę pod kierunkiem Grzegorza Fitelberga.
Podczas studiów grał jako taper w kinach międzywojennej Warszawy. Oficjalnie debiutował w 1930 roku na antenie Polskiego Radia w audycji "Kącik młodych talentów". W tym samym roku otrzymał propozycję utworzenia radiowej orkiestry rozrywkowej. W okresie II wojny światowej grał z zespołem w okupowanej Warszawie. W 1944 roku współpracował z orkiestrami w Krakowie i Lublinie. Wraz z grupą lokalnych muzyków grał również muzykę ilustracyjną do niemych filmów w lubelskich kinach. Po powrocie do Warszawy w 1945 roku utworzył pierwszą powojenną orkiestrę Polskiego Radia przemianowaną później na Orkiestrę Polskiego Radia i Telewizji. Dyrygował nią do 1980 roku. Radiowe studio M-1, w którym pracowała orkiestra było przez długie lata miejscem radiowych debiutów polskich piosenkarzy. Stefan Rachoń dokonał z orkiestrą radiową około dziesięciu tysięcy nagrań muzyki symfonicznej, operowej, operetkowej i rozrywkowej. Wspólnie z Orkiestrą brał udział w festiwalach piosenki w Opolu, Sopocie i Zielonej Górze, towarzyszył piosenkarzom na koncertach estradowych oraz podczas nagrań fonograficznych w Polsce, a także za granicą (m.in. w Anglii, Czechosłowacji, NRD, Związku Radzieckim i na Węgrzech).
Zasiadał w jury Festiwalu Piosenki Radzieckiej w Zielonej Górze.
Był przyjacielem i pomocnikiem – doradcą Ireny Santor.
W latach 90. XX wieku otrzymał wraz z innymi sławnymi polskimi dyrygentami od Telewizji Polskiej "Złotą batutę". Za swoją działalność dyrygencką Stefan Rachoń był wielokrotnie nagradzany i odznaczany, m.in. otrzymał Złoty Mikrofon, Nagrodę Przewodniczącego Komitetu ds. Radia i Telewizji, Nagrodę Stowarzyszenia Autorów ZAiKS, Złoty Krzyż Zasługi (1950), Krzyż Kawalerski Orderu Odrodzenia Polski (1954), Krzyż Oficerski Orderu Odrodzenia Polski i Krzyż Komandorski z Gwiazdą Orderu Odrodzenia Polski (2000).
Zmarł nagle w olsztyńskim Szpitalu Wojewódzkim. Pochowany został na cmentarzu Powązkowskim (kwatera 2-1-9).
Przykładowe płyty:

</doc>
<doc id="197178" url="https://pl.wikipedia.org/wiki?curid=197178" title="Ryszard Berwiński">
Ryszard Berwiński

Ryszard Wincenty Berwiński (ur. 28 lutego 1819 w Polwicy pod Zaniemyślem, zm. 19 listopada 1879 w Stambule) – polski poeta tworzący w okresie romantyzmu, związany z Wielkopolską, członek Towarzystwa Literacko-Słowiańskiego we Wrocławiu, tłumacz (z języka czeskiego), folklorysta, uczestnik Wiosny Ludów.
Życiorys.
Jego ojcem był Jakub Bonawentura (zarządca-komisarz majątków ziemskich Jaraczewskich w okolicach Zaniemyśla i Jezior), a matką Marianna Faustyna z Bukowieckich (niektóre źródła podają błędnie, że z Bukowskich). Urodził się jako piąte dziecko z kolei. W księgach metrykalnych parafii dziecko zapisano pod pierwszym imieniem Wincenty i takiego imienia używano w domu, szkole i urzędowo. Dopiero w momencie debiutu literackiego poeta zmienił kolejność imion.
Kształcił się w gimnazjach Leszna i Wrocławia. W latach 1840–1844 studiował w Berlinie. Po studiach wędrował po Wielkopolsce zajmując się także działalnością konspiracyjną. Po studiach, w 1844 roku zamieszkał w Poznaniu, skąd działał jako galicyjski emisariusz propagujący powstanie i zniesienie pańszczyzny, przez co w 1845 został aresztowany. Lata 1845–1847 spędził w więzieniu w Wiśniczu, a później przebywał w Berlinie w więzieniu w Moabicie. Z powodu lewicowych poglądów wstąpił do Komitetu Narodowego i brał udział w Wielkopolskiej Wiośnie Ludów oraz w walkach w Krakowie, uczestniczył w Zjeździe Słowiańskim w Pradze. Współpracował też z poznańską Gazetą Polską.
Na przełomie lat 1850–1851 lekarze stwierdzili u niego chorobę nerwową, której w latach następnych poddał się leczeniu. Ponownie zamieszkał w Poznaniu i wrócił do działalności politycznej, zostając posłem na sejm pruski. Na wieść o wojnie krymskiej złożył mandat i wyjechał do Paryża, a później do Konstantynopola z ramienia Hotel Lambert.
W 1855, podczas pobytu w Konstantynopolu, przystąpił do Kozaków Sułtańskich Sadyka Paszy, następnie od końca wojny krymskiej aż do 1871 służył w Drugim pułku dragonów osmańskich. W roku 1879 zmarł w nędzy i zapomnieniu.
Rodzina.
Jego najstarszym bratem był Józef Ignacy (lekarz), a młodszym Teofil Nepomucen (wykładowca historii w poznańskim gimnazjum Marii Magdaleny oraz gimnazjum w Trzemesznie, autor rozpraw historycznych, zm. 1865, mecenas Ryszarda w czasie jego pobytu w Turcji) i Tomasz Ignacy (1829-1852, zmarły w trakcie studiów w Berlinie). Miał też trzy siostry, w tym Mariannę, która straciła dwie córki.
Upamiętnienie.
Berwiński jest patronem ulic i skwerów, posiada swoją ulicę m.in. w Poznaniu i w Krakowie na Azorach, w Środzie Wielkopolskiej, w Bydgoszczy, w Ślesinie, w Kościanie oraz plac w Kargowej. Jest patronem Szkoły Podstawowej w Zaniemyślu.
Twórczość.
Ryszard Berwiński był jednym z ważniejszych poetów wielkopolskich doby romantyzmu. Debiutował w 1836 w czasopiśmie „Przyjaciel Ludu” zapisami folklorystycznymi. Jego prace odzwierciedlały duży wpływ regionalizmu wielkopolskiego, a w późniejszym okresie kultury Półwyspu Bałkańskiego. Berwiński, wraz z innymi twórcami o zainteresowaniach słowiańskich, wprowadził do literatury polskiego romantyzmu historyczne motywy wielkopolskie i miejsca, takie jak Gniezno, Gopło czy Kruszwica, podczas gdy wcześniej dominowały tradycje kresowe i litewskie (np. u Adama Mickiewicza).

</doc>
<doc id="197180" url="https://pl.wikipedia.org/wiki?curid=197180" title="Jarosław Tioskow">
Jarosław Tioskow

 Jarosław Tioskow (ur. 30 lipca 1955 w Białymstoku) – polski gitarzysta (również grający techniką slide), wokalista, harmonijkarz, kompozytor. 
Wspólnie z Ryszardem Skibińskim założył w Białymstoku w roku 1976 zespół Kasa Chorych. 
Po rozwiązaniu zespołu w 1984 roku dalej prowadził działalność muzyczną w licznych składach. Do najważniejszych z nich należy zaliczyć:
W 1992 "macierzysty" zespół Tioskowa, Kasa Chorych wznowił działalność koncertową.
W 2003 Jarosław Tioskow uczestniczył w nagraniu wspomnieniowej płyty "Tribute to Ryszard "Skiba" Skibiński", projektu sygnowanego przez harmonijkarza Michała "Cielaka" Kielaka. Płyta zawiera stare utwory zespołu Kasa Chorych w nowych wersjach, nagranych przez muzyków z różnych zespołów, zaproszonych do tego projektu przez Michała Kielaka.

</doc>
<doc id="197181" url="https://pl.wikipedia.org/wiki?curid=197181" title="Wojskowa Rada Sprawiedliwości i Demokracji">
Wojskowa Rada Sprawiedliwości i Demokracji

Wojskowa Rada Sprawiedliwości i Demokracji (arab. المجلس العسكري للعدالة والديمقراطية "al-madżlis al-’askarī li-l-’adāla wa-d-dīmuqrātīja", fr. "Conseil militaire pour la justice et la démocratie") − nazwa junty wojskowej, która 3 sierpnia 2005 przejęła władzę na 2 lata w Mauretanii twierdząc, że „siły wojskowe i siły bezpieczeństwa podjęły jednogłośną decyzję o zakończeniu totalitarnych praktyk obalonego reżimu, przez który ludzie cierpieli od wielu lat”. Zamach stanu odbył się istotnie przy poparciu społeczeństwa Mauretanii i nie doprowadził do pogorszenia nastrojów społecznych ani bezpieczeństwa w kraju. Sam obalony prezydent Maawija uld Sid’Ahmad Taja przebywał w tym czasie za granicą. Po przejęciu władzy junta zapowiedziała przygotowanie gruntu pod wprowadzenie instytucji demokratycznych. Zgodnie z tą zapowiedzią 25 marca 2007 roku odbyły się nowe wybory prezydenckie. Nie mieli w nich prawa startować członkowie Rady. Wybory wygrał Sidi uld Szajch Abdallahi, a jego zaprzysiężenie odbyło się 19 kwietnia 2007. Junta złożyła wówczas władzę. Przeciwnicy nowo wybranego prezydenta twierdzą jednak, że junta była aktywnie zaangażowana w jego kampanię wyborczą.

</doc>
<doc id="197186" url="https://pl.wikipedia.org/wiki?curid=197186" title="Antoni Pawlak">
Antoni Pawlak

Antoni Bogdan Pawlak (ur. 4 sierpnia 1952 w Sopocie) – polski poeta, publicysta i urzędnik samorządowy.
Życiorys.
Urodził się w rodzinie prawnika Jerzego Pawlaka i księgowej Barbary z domu Jasińskiej. Ukończył II Liceum Ogólnokształcące w Gdańsku. Studiował także historię na Uniwersytecie Warszawskim (1974–1975) oraz historię filozofii (1975–1980) na Akademii Teologii Katolickiej w Warszawie; studiów nie ukończył.
Podczas nauki w szkole średniej uczestniczył w grupie samokształceniowej prowadzonej przez Ludwika Wiśniewskiego. W 1972 został skazany na karę 1 roku i 6 miesięcy pozbawienia wolności z warunkowym zawieszeniem jej wykonania na trzyletni okres próby za kolportaż ulotek wzywających do bojkotu wyborów do Sejmu PRL. Współpracował później z redakcjami pism drugiego obiegu („Biuletyn Informacyjny KSS „KOR”” i „Zapis”), współredagował również kwartalnik „Puls”. W trakcie wydarzeń sierpniowych w 1980 uczestniczył w strajku w Stoczni Gdańskiej, po czym wstąpił do „Solidarności”. Był etatowym pracownikiem związku (przy zarządzie Regionu Mazowsze), m.in. współredaktorem pisma „Głos Wolny” wydawanego w czasie I Krajowego Zjazdu Delegatów w Gdańsku. Po wprowadzeniu stanu wojennego internowano go na okres od grudnia 1981 do lipca 1982. Przebywał w ośrodkach internowania na Białołęce, w Jaworzu i w Darłówku.
Po zwolnieniu nadal współpracował z wydawnictwami podziemnymi. Współpracował też z Agnieszką Holland nad scenariuszem do filmu biograficznego o Lechu Wałęsie, który to projekt nie został zrealizowany. W latach 80. pracował w miesięczniku „Powściągliwość i Praca”.
W 1989 dołączył do redakcji „Gazety Wyborczej”, pracował w niej do 1993, w tym od 1991 jako redaktor dodatku „Gazeta o Książkach”. Później do 1997 był zatrudniony w redakcji „Super Expressu”. Był także współredaktorem kwartalnika literackiego „Migotania, przejaśnienia”, redaktorem naczelnym wydawnictwa Tower Press i wiceprezesem wydawnictwa Literatura.net.pl.
W czerwcu 2006 objął funkcję doradcy prezydenta Gdańska Pawła Adamowicza ds. kultury. Od kwietnia 2007 do stycznia 2017 był rzecznikiem prasowym prezydenta Gdańska, pozostał w Urzędzie Miasta Gdańska jako doradca i główny specjalista w kancelarii prezydenta Gdańska.
Twórczość literacka.
Wiersze zaczął pisać podczas nauki w liceum. W październiku 1972 wziął udział w prowadzonej przez Alinę Kietrys audycji w Radiu Gdańsk, podczas której zaprezentował swoją twórczość. Pierwsze publikacje wydał w 1973 w periodyku „Litery”. Jego dorobek literacki obejmuje około 20 książek, wśród których przeważa poezja. Jego wiersze przekładano na języki angielski, duński, francuski, niemiecki, rosyjski, serbsko-chorwacki i węgierski.
Życie prywatne.
Żonaty, ma dwóch synów. Przyjaźnił się z Jackiem Kaczmarskim.
Odznaczenia i wyróżnienia.
W 2011 został odznaczony Krzyżem Oficerskim Orderu Odrodzenia Polski. W 2009 otrzymał Srebrny Medal „Zasłużony Kulturze Gloria Artis”.
W 1983 wyróżniony Nagrodą Fundacji im. Kościelskich. W 2021 został laureatem Pomorskiej Nagrody Literackiej „Wiatr od morza”.

</doc>
<doc id="197187" url="https://pl.wikipedia.org/wiki?curid=197187" title="Stefan Bembiński">
Stefan Bembiński

Stefan Bembiński, ps. „Harnaś” (ur. 24 lipca 1917 w Łagowie, zm. 1 stycznia 1998 w Radomiu) – polski nauczyciel, uczestnik II wojny światowej, żołnierz AK i niepodległościowej partyzantki antykomunistycznej, działacz kombatancki, senator I kadencji.
Życiorys.
Z wykształcenia i zawodu nauczyciel, ukończył Państwowe Seminarium Nauczycielskie w Kielcach. Od 1936 pracował w szkołach powszechnych we Wsoli i Kobylniku, początkowo jako praktykant, następnie kierował szkołą w Kobylniku. W latach 1938–1939 był słuchaczem Szkoły Podchorążych Rezerwy 8 Dywizji Piechoty w Pułtusku, uczestniczył w kampanii wrześniowej w szeregach 21 pułku piechoty „Dzieci Warszawy”. Trafił do niewoli niemieckiej, skąd zbiegł i powrócił do pracy w szkole w Kobylniku. Wkrótce zaangażował się w działalność radomskiej AK (ps. „Harnaś”), dowodził placówką w Błotnicy, był zastępcą komendanta dywersji inspektoratu w Radomiu i dowódcą kompanii w 72 pp AK.
Opuścił Radom po wkroczeniu Armii Czerwonej, przez pewien czas przebywał w Krakowie. W kwietniu 1945 na krótko został aresztowany. Po powrocie do Radomia uczestniczył w kilku zbrojnych akcjach podziemia (rozbicie więzienia w Kielcach w sierpniu 1945, uwolnienie byłych żołnierzy AK z więzienia w Radomiu we wrześniu 1945). We wrześniu 1945 ponownie aresztowany, w lutym 1946 skazany na karę śmierci, po złagodzeniu kary więziony w zakładach karnych w Rawiczu i Wronkach. Zwolniono go w 1952, uniemożliwiając jednocześnie podjęcie pracy w szkolnictwie. Po kilku latach utracił także zatrudnienie w Dyrekcji Przemysłu Leśnego w Radomiu, przez pewien czas pracował jako robotnik budowlany, później prowadził gospodarstwo warzywnicze. Studiował zaocznie historię na Uniwersytecie Warszawskim i nauki humanistyczne na Katolickim Uniwersytecie Lubelskim.
Działał w organizacjach kombatanckich. Po wydarzeniach października 1956 organizował w Radomiu oddział Związku Bojowników o Wolność i Demokrację, w którym objął funkcję prezesa. W latach 80. związał się z „Solidarnością”, m.in. jako przewodniczący sekcji żołnierskiej przy zarządzie Regionu Ziemia Radomska związku. W czerwcu 1989 został wybrany na senatora z województwa radomskiego z ramienia Komitetu Obywatelskiego. W Senacie, gdzie zasiadał przez jedną kadencję (do 1991), brał udział w pracach Komisji Spraw Emigracji i Polaków za Granicą.
Był odznaczony Krzyżem Armii Krajowej, Krzyżem Srebrnym Orderu Virtuti Militari, Krzyżem Walecznych. Pośmiertnie w 2006, "za wybitne zasługi dla niepodległości Rzeczypospolitej Polskiej, za działalność kombatancką i społeczną", został wyróżniony Krzyżem Komandorskim Orderu Odrodzenia Polski.
Był żonaty z Haliną (urzędniczką, więzioną w latach 1945–1947), z którą miał dwie córki (Ewę i Annę). Pochowany na cmentarzu parafialnym w Radomiu.

</doc>
<doc id="197188" url="https://pl.wikipedia.org/wiki?curid=197188" title="Copernicus (gwiazda)">
Copernicus (gwiazda)

Copernicus ("55 Cancri") – gwiazda w gwiazdozbiorze Raka, znajdująca się w odległości 41 lat świetlnych od Słońca. Gwiazda ma złożony układ planetarny.
Nazwa.
Nazwa własna gwiazdy, Copernicus, nie jest nazwą tradycyjną, lecz została wyłoniona w publicznym konkursie w 2015 roku. Upamiętnia ona Mikołaja Kopernika, astronoma który zrewolucjonizował poglądy na temat budowy naszego układu planetarnego i kosmosu jako całości. Nazwę tę, jak również nazwy planet, zaproponowali członkowie Królewskiego Niderlandzkiego Stowarzyszenia Meteorologii i Astronomii () z Holandii. Nazwy pochodzą od nazwisk europejskich astronomów i optyków związanych z historią obserwacji teleskopowych.
Charakterystyka obserwacyjna.
Układ 55 Cancri znajduje się dość blisko Układu Słonecznego – według pomiarów dokonanych przez satelitę astrometrycznego Hipparcos, 55 Cancri A ma paralaksę 0,081 sekundy kątowej, co odpowiada odległości 12,3 parseka. Precyzyjniejsze pomiary sondy Gaia z 2018 roku wskazały trochę mniejszą wartość paralaksy, 0,079″, odpowiadającą odległości 12,6 pc.
55 Cancri A (Copernicus) jest gwiazdą o wielkości 5,95, jest zatem widoczna przez lornetkę, a także okiem nieuzbrojonym w nocy przy bardzo dobrej pogodzie. Czerwony karzeł 55 Cancri B jest 13 wielkości, jest więc widoczny jedynie za pomocą teleskopu.
Charakterystyka fizyczna.
Jest to gwiazda podwójna. Jaśniejszy składnik 55 Cancri A to pomarańczowy karzeł lub już podolbrzym, należący do typu widmowego K0. Ma ona temperaturę około 5200 K, a jej jasność to 58% jasności Słońca. Jej promień jest równy 0,94 promienia Słońca, ma ona masę 0,9 masy Słońca. Jest bogatsza od Słońca w tzw. metale (pierwiastki cięższe niż hel), ma około dwukrotnie więcej żelaza niż Słońce. Jej wiek jest oceniany na około 10 miliardów lat.
Gwiazda 55 Cancri B jest czerwonym karłem typu widmowego M4,5 V. Znajduje się na niebie w odległości kątowej 85,1″ od jaśniejszego składnika (pomiar z 2012 roku) i okrąża go w odległości co najmniej 1040 au; jeden obieg orbitalny trwa co najmniej 30 tysięcy lat.
W 1998 r. ogłoszono prawdopodobne odkrycie pierścienia pyłów wokół 55 Cancri A. Według obliczeń dysk miał mieć promień co najmniej 40 au i być nachylony pod kątem 25°. Późniejsze obserwacje, w tym w zakresie submilimetrowym, wskazują, że obserwowane źródła emisji są obiektami tła i nie potwierdzają obecności dysku wokół gwiazdy.
Układ planetarny.
Główną gwiazdę układu okrąża pięć znanych planet pozasłonecznych. Był to pierwszy pozasłoneczny układ planetarny, w którym odkryto tak wiele planet. Był on bardziej podobny pod względem budowy do Układu Słonecznego niż inne układy znane na początku XXI wieku. W obu systemach planety krążą po prawie kołowych orbitach, planeta–olbrzym znajduje się na dalekiej orbicie, a mniej masywne planety bliżej gwiazdy. Wszystkie znane planety układu Copernicus są jednak masywniejsze niż planety wewnętrzne Układu Słonecznego, a orbity trzech z nich przebiegają bliżej gwiazdy, niż orbita Merkurego.
W 2011 r. przy użyciu teleskopu Spitzera stwierdzono, że najbardziej wewnętrzna planeta e przechodzi przed tarczą gwiazdy, co pozwala na jej szczegółowe badania. Jej okres orbitalny (długość roku) to ok. 17 godzin 40 minut. Jest to najmniejsza planeta układu, ma średnicę dwukrotnie większą od Ziemi. Obraca się synchronicznie, stale zwrócona jedną stroną do gwiazdy. Planeta ta jest gęstsza od Ziemi, a jej natura pozostaje niewyjaśniona – proponowane były modele takie jak gorąca planeta oceaniczna, planeta węglowa złożona w dużej mierze z diamentu i wulkanicznie aktywna planeta skalista. Jednak obserwacje w podczerwieni wskazały, że najgorętszy punkt planety nie pokrywa się z najbliższym gwieździe, co oznacza, że istnieje proces przenoszący ciepło z tego punktu; obserwacje tłumaczy występowanie gęstej atmosfery, którą może tworzyć azot lub tlenek węgla.

</doc>
<doc id="197190" url="https://pl.wikipedia.org/wiki?curid=197190" title="Edward Furlong">
Edward Furlong

Edward Walter Furlong (ur. 2 sierpnia 1977 w Glendale) – amerykański aktor filmowy i telewizyjny.
Życiorys.
Wczesne lata.
Urodził się w Glendale w stanie Kalifornia jako syn Amerykanki, rosyjskiego i meksykańskiego pochodzenia, Eleanor Torres (z domu Tafoya). Matka nigdy nie powiedziała mu nic o ojcu, co utrudniało relacje z nią. W 1991 roku Eddie został przyjęty przez ciotkę Nancy Tafoya po jej wygranej walce w długim sporze prawnym z Eleanor. Swoje nazwisko przyjął od wujka Seana Furlonga. Wychował się z przyrodnim bratem Bobym ze związku matki z Moisesem Torresem.
Kariera.
Nie miał aktorskich ambicji. Jako 12-latek został zaproszony na casting do roli młodego Johna Connora, który w przyszłości poprowadzi ludzi do walki przeciwko maszynom. Jego talent odkryła Mali Finn odpowiedzialna za casting do drugiej części filmu Jamesa Camerona "" ("Terminator 2: Judgment Day", 1991). To właśnie za jej sprawą miał okazję zadebiutować na dużym ekranie u boku Arnolda Schwarzeneggera (przeprogramowany Terminator T‑800) i Lindy Hamilton (Sarah Connor). Za tę rolę zdobył nagrodę filmową MTV w kategorii najlepszy debiut i nagrodę Saturna w kategorii sci-fi dla najlepszego młodego aktora. Od tego momentu obrał niekonwencjonalną drogę przez Hollywood, dzięki której udało mu się pracować z wieloma najważniejszymi ludźmi z branży filmowej.
Pojawił się też w teledysku zespołu Thin Lizzy „The Boys Are Back in Town” (1991), grupy Aerosmith „Livin' on the Edge” (1993) i Metallica „The Unnamed Feeling” (2004).
Za rolę Nicka Kelsona, dwunastoletniego syna notorycznego złodzieja (Jeff Bridges), który wyszedł właśnie z więzienia w dramacie Martina Bella "Serce Ameryki" ("American Heart", 1992) został nominowany do nagrody Independent Spirit Awards w kategorii najlepszy aktor drugoplanowy. Wystąpił także w dramacie Tony'ego Billa "Nasz własny dom" ("A Home of Our Own", 1993) z Kathy Bates, "Mała Odessa" ("Little Odessa", 1994) z Timem Rothem, w horrorze "Elektroniczna ruletka" ("Brainscan", 1994) i "Harfa Traw" ("The Grass Harp", 1995) z Walterem Matthau. W dramacie kryminalnym Barbet Schroeder "Wczoraj i Dziś" ("Before And After", 1996) z Meryl Streep i Liamem Neesonem wcielił się w nastolatka oskarżonego o brutalne morderstwo swojej dziewczyny.
W 1992 rozpoczął karierę muzyczną w Japonii, a swego czasu jego piosenka "Hold On Tight" na jednej z tamtejszych list przebojów wyprzedziła "I Will Always Love You" autorstwa Whitney Houston.
W kontrowersyjnym dramacie Tony'ego Kaye'a "Więzień nienawiści" ("American History X", 1998) zagrał młodego neonazistę, który za wszelką cenę chce naśladować swojego brata (Edward Norton). W komedii "Fotokłopoty" ("Pecker", 1998) wystąpił w roli pracującego w sklepie 18-latka, zapalonego fotografa amatora, którego prace przypadają do gustu właścicielce galerii w Nowym Jorku. W muzycznej komedii "Detroit Rock City" (1999) zagrał zdesperowanego licealistę, który stara się za wszelką cenę dostać na koncert zespołu KISS. Przez dwa lata był związany z Natashą Lyonne, koleżanką z planu "Detroit Rock City".
W dramacie więziennym Steve'a Buscemi "Gniazdo os" ("Animal Factory", 2000) wcielił się w młodego więźnia, gdzie poznaje doświadczonego skazańca (Willem Dafoe), który bierze go pod swoje skrzydła i zostaje jego mentorem. Wystąpił potem w dreszczowcu "Trzy ślepe myszki" ("Three Blind Mice", 2003) i "Kruk 4" ("The Crow IV Wicked Prayer", 2005) jako mężczyzna, który odradza się, by pomścić śmierć ukochanej, zamordowanej przez satanistyczny gang Jeźdźców Apokalipsy.
Życie prywatne.
W wieku 16 lat opuścił rodzinny dom i związał się z 13 lat starszą od niego agentką Jacqueline Louise Domac, którą poznał w czasie kręcenia "Terminatora 2". Byli razem od 1993 do 1999 roku, kiedy Domac oskarżyła go o pobicie.
19 kwietnia 2006 poślubił Rachael Bellę, z którą ma syna Ethana (ur. 21 września 2006). Jednak 8 lipca 2009 doszło do separacji, a w 2014 roku do rozwodu.
W grudniu 2006 roku był uzależniony od alkoholu oraz narkotyków (heroiny i kokainy). W maju 2013 trafił też do więzienia z powodu stosowania przemocy wobec swoich partnerek i przegrał ponadto proces w sprawie opieki nad swoim synem, ponieważ była partnerka oskarżyła go że naraził go na kontakt z kokainą, twierdząc że w organizmie dziecka wykryto ich obecność.

</doc>
<doc id="197191" url="https://pl.wikipedia.org/wiki?curid=197191" title="2000 w muzyce">
2000 w muzyce



</doc>
<doc id="197193" url="https://pl.wikipedia.org/wiki?curid=197193" title="2001 w muzyce">
2001 w muzyce



</doc>
<doc id="197195" url="https://pl.wikipedia.org/wiki?curid=197195" title="2002 w muzyce">
2002 w muzyce



</doc>
<doc id="197196" url="https://pl.wikipedia.org/wiki?curid=197196" title="2003 w muzyce">
2003 w muzyce



</doc>
<doc id="197197" url="https://pl.wikipedia.org/wiki?curid=197197" title="2004 w muzyce">
2004 w muzyce



</doc>
<doc id="197199" url="https://pl.wikipedia.org/wiki?curid=197199" title="2005 w muzyce">
2005 w muzyce



</doc>
<doc id="197202" url="https://pl.wikipedia.org/wiki?curid=197202" title="1999 w muzyce">
1999 w muzyce



</doc>
<doc id="197203" url="https://pl.wikipedia.org/wiki?curid=197203" title="1998 w muzyce">
1998 w muzyce



</doc>
<doc id="197204" url="https://pl.wikipedia.org/wiki?curid=197204" title="1997 w muzyce">
1997 w muzyce



</doc>
<doc id="197205" url="https://pl.wikipedia.org/wiki?curid=197205" title="1996 w muzyce">
1996 w muzyce



</doc>
<doc id="197206" url="https://pl.wikipedia.org/wiki?curid=197206" title="1995 w muzyce">
1995 w muzyce



</doc>
<doc id="197207" url="https://pl.wikipedia.org/wiki?curid=197207" title="1994 w muzyce">
1994 w muzyce



</doc>
<doc id="197209" url="https://pl.wikipedia.org/wiki?curid=197209" title="1993 w muzyce">
1993 w muzyce



</doc>
<doc id="197210" url="https://pl.wikipedia.org/wiki?curid=197210" title="Konfederacja Zbrojna">
Konfederacja Zbrojna

Konfederacja Zbrojna – nazwa pionu wojskowego organizacji konspiracyjnej Konfederacja Narodu, działającego od stycznia 1941 r., we wrześniu tegoż roku podporządkowanego Związkowi Walki Zbrojnej.
Geneza.
Pion wojskowy Konfederacji Narodu nosił początkowo nazwę Skonfederowanych Oddziałów Wojskowych. W marcu 1941 roku została ona zmieniona na Konfederacja Zbrojna. Wiązało się to z jednej strony z konsolidacją oddziałów wojskowych organizacji tworzących Konfederację Narodu, z drugiej – z większą autonomią pionu wojskowego w ramach tej organizacji.
Struktura organizacyjna.
Komenda i Sztab Główny.
Naczelny Komendant - mjr Jan Włodarkiewicz (ps. "Jan Darwicz")
Sztab Główny
Szef Sztabu Głównego – płk dypl. inż. Tadeusz Kurcyusz (ps. "Fiszer")
Struktura terytorialna.
Struktura terytorialna KZ opierała się w założeniu o podział na okręgi, obwody (od 3 do 9 powiatów) i powiaty.
Powyższe dane na temat stanu liczebnego pochodzą z notatek i meldunków organizacyjnych z okresu od lipca do września 1940. Według meldunku szefa Oddziału I Sztabu Głównego KZ z 11 maja 1941 siły organizacji liczyły 30 187 ludzi zorganizowanych w 335 kompanii (w tym 41 zawiązkowych) i 3 samodzielne plutony (w tym 1 zawiązkowy). Na podstawie tych danych szacuje się ogólną rzeczywistą liczbę członków KZ na 25-30 tys. osób.
Działalność.
Działalność KZ w okresie od stycznia do września 1941 roku skupiała się przede wszystkim na realizacji zadań o charakterze organizacyjnym i szkoleniowym. Przeprowadzano również liczne akcje sabotażowe: uszkadzano maszyny w zakładach przemysłowych produkujących na potrzeby okupanta, niszczono tabor kolejowy (głównie w Okręgu Kieleckim). Dwukrotnie wysadzano za pomocą trotylu wagony ze sprzętem wojskowym.
Kontynuowano działalność wywiadowczą prowadzoną wcześniej przez Tajną Armię Polską, jednak aresztowanie w marcu 1941 r. Tadeusza Dobrowolskiego (ps. "Aleksander"), szefa jednej z sekcji Wydziału II Sztabu Głównego, doprowadziło do znacznego osłabienia aktywności na tym polu.
Zlikwidowano, po analizie każdego z przypadków na poziomie komendy okręgu i w porozumieniu z ZWZ, kilkunastu agentów Gestapo.
Prowadzono także akcję pomocy własnym żołnierzom i ich rodzinom, do której powołano specjalną strukturę – Tajny Biały Krzyż.
Wydawnictwa.
Konfederacja Zbrojna i Konfederacja Narodu, jako dwa piony tej samej organizacji, miały wspólny pion prasowo-wydawniczy, którym kierował Witold Rościszewski. Wydawano komunikaty prasowe, instrukcje organizacyjne oraz czasopisma. Spośród tych ostatnich z działalnością Konfederacji Zbrojnej związane były:
Scalenie z ZWZ.
Od początku istnienia KZ prowadzone były rozmowy na temat współpracy i ewentualnego scalenia z ZWZ. KZ otrzymywała z ZWZ instrukcje szkoleniowe, a także pieniądze. Inspektorzy ZWZ przeprowadzali, za zgodą dowództwa KZ, inspekcje jej oddziałów. Wszystkie ważniejsze akcje o charakterze wojskowym, zwłaszcza akcje likwidacyjne, uzgadniano z ZWZ.
Decydujące rozmowy scaleniowe miały miejsce w lipcu i sierpniu 1941 roku. Ze strony KZ brali w nich udział:
Na przełomie lipca i sierpnia 1941 r. Jan Włodarkiewicz otrzymał już przydział w ramach ZWZ – został mianowany komendantem "Wachlarza". We wrześniu 1941 r. wydał pożegnalny rozkaz do żołnierzy KZ i przekazał dowodzenie organizacją bezpośrednio komendantowi ZWZ, gen. Roweckiemu. Scalanie jednostek terenowych trwało od listopada do zimy następnego roku. Żołnierze zachowali prawo do stopni wojskowych i odznaczeń nadanych przez dowództwo KZ. Oddziały mogły też zachować nazwy swoich macierzystych organizacji: Tajna Armia Polska, Związek Czynu Zbrojnego, Gwardia Obrony Narodowej, "Pobudka" i in.

</doc>
<doc id="197211" url="https://pl.wikipedia.org/wiki?curid=197211" title="1992 w muzyce">
1992 w muzyce



</doc>
<doc id="197212" url="https://pl.wikipedia.org/wiki?curid=197212" title="1991 w muzyce">
1991 w muzyce



</doc>
<doc id="197213" url="https://pl.wikipedia.org/wiki?curid=197213" title="1990 w muzyce">
1990 w muzyce



</doc>
<doc id="197215" url="https://pl.wikipedia.org/wiki?curid=197215" title="Samolot torpedowy">
Samolot torpedowy

Samolot torpedowy – rodzaj samolotu wojskowego przeznaczonego do zwalczania statków i okrętów nawodnych za pomocą torped lotniczych, stosowany do lat 50. XX wieku.
Budowano trzy zasadnicze rodzaje samolotów torpedowych, różniące się konstrukcją i charakterystykami:
Zazwyczaj samoloty torpedowe były wyspecjalizowaną odmianą samolotów bombowych, mogły więc przenosić zamiast torped bomby. Określane były wówczas także jako samoloty torpedowo-bombowe lub bombowce torpedowe. Rzadziej samoloty torpedowe były przystosowane wyłącznie do przenoszenia torped. 
Rodzaje.
Pokładowe samoloty torpedowe lub torpedowo-bombowe (zazwyczaj określane ogólnie po prostu jako bombowce pokładowe) były przystosowane konstrukcyjnie do operowania z lotniskowców. Były to samoloty jednosilnikowe, początkowo dwupłatowe ze stałym podwoziem, od połowy lat 30. XX wieku głównie jednopłatowe z chowanym podwoziem. Z reguły miały 2- lub 3-osobową załogę, składającą się z pilota, bombardiera i strzelca tylnego; ich role bywały łączone. Szczególne cechy konstrukcyjne to składane skrzydła w celu zmniejszenia powierzchni potrzebnej do hangarowania i hak podkadłubowy do zaczepiania o liny hamujące podczas lądowania. Z racji przeznaczenia, miały one duży zasięg, umożliwiający działania nad morzem i zwykle odpowiednie wyposażenie ratunkowe (tratwy nadmuchiwane). Nacisk kładziono też na zdolności względnie krótkiego startu i lądowania. Uzbrojenie ofensywne pokładowych samolotów torpedowych do końca II wojny światowej stanowiła jedna torpeda lotnicza kalibru z reguły 450 mm lub bomby o masie od 200 do 900 kg (więcej na temat bombowców pokładowych).
Bazowe samoloty torpedowe (torpedowo-bombowe) były przystosowane jedynie do operowania z baz lądowych. Były to zazwyczaj jednopłatowe samoloty dwusilnikowe, stanowiące wersje średnich bombowców. Dzięki wieloosobowej załodze, miały one stosunkowo silne obronne uzbrojenie w karabiny maszynowe w kilku stanowiskach, podobnie jak odpowiadające im bombowce. Miały one z reguły duży zasięg, pozwalający na dalekie działania nad morzem, w tym działania patrolowe. Uzbrojenie ofensywne stanowiła jedna, rzadziej dwie torpedy lotnicze lub bomby o masie do ok. 2000 kg. Początkowo jako bazowe samoloty torpedowe wykorzystywano również mniejsze jednosilnikowe dwupłaty, o mniejszych możliwościach bojowych. Z baz lądowych mogły operować także pokładowe samoloty torpedowe.
Wodnosamoloty torpedowe (torpedowo-bombowe) były wersjami wodnosamolotów pływakowych, rzadziej łodzi latających, przystosowanymi do przenoszenia torped lotniczych. Samoloty tego rodzaju wykorzystywano także często jako morskie samoloty patrolowe. Budowano je zarówno jako samoloty jednosilnikowe i dwusilnikowe, rzadziej wielosilnikowe (np. trzysilnikowy CANT Z.506), w różnych układach konstrukcyjnych (dwupłat, jednopłat). Używano ich na mniejszą skalę, niż samolotów bazowych, od których miały słabsze osiągi.
Historia rozwoju.
Pierwsze próby zastosowania torped jako broni samolotów do walki z okrętami podjęto już pod koniec I wojny światowej. W 1917 Brytyjczycy skonstruowali pierwszy samolot torpedowy Sopwith Cuckoo (nie zdążył wziąć udziału w działaniach). Przystosowano do przenoszenia torped także inne samoloty w tym wodnosamoloty - m.in. brytyjski Short Type 184.
Bardziej intensywny rozwój samolotów torpedowych miał miejsce w latach 20. XX wieku, wraz z rozwojem lotniskowców, których stały się główną bronią ofensywną, do czasu pojawienia się bombowców nurkujących. Samoloty tego rodzaju budowano wówczas głównie jako jednosilnikowe dwupłaty. Torpedowe samoloty pokładowe rozwijały jedynie państwa posiadające lotniskowce (Wielka Brytania, USA i Japonia); najbardziej znanym i długowiecznym z samolotów tego okresu stał się brytyjski Fairey Swordfish. Inne państwa rozwijały wodnosamoloty torpedowe.
Od połowy lat 30. i w latach 40., w związku z ogólnym postępem technicznym w lotnictwie, samoloty torpedowe budowano głównie jako jednopłatowce z chowanym podwoziem i szerokim wykorzystaniem metalu w konstrukcji. Szczególnie rozwojowi podlegało w tym okresie lotnictwo bazowe, wykorzystujące nowe wersje średnich bombowców, jak japoński Mitsubishi G3M, włoski Savoia-Marchetti SM.79, radziecki Ił-4 (DB-3), niemiecki Ju 88 A4, brytyjski Bristol Beaufort lub ciężkich myśliwców (jak Bristol Beaufighter). Produkowano też nowe jednopłatowe pokładowe samoloty torpedowe (najbardziej znane: japońskie Nakajima B5N i Nakajima B6N, amerykańskie Douglas TBD Devastator i Grumman TBF Avenger, brytyjski Fairey Barracuda). 
Z uwagi na ograniczony udźwig samolotów, torpedy lotnicze miały najczęściej kaliber 450 mm i masę od 750 do 1000 kg, w tym ok. 170 - 200 kg materiału wybuchowego. Rzadziej używano większych torped (kaliber 500 - 533 mm) lub mniejszych.
Pod koniec II Wojny Światowej Niemcy skonstruowali bombotorpedę o napędzie rakietowym. Ten rodzaj broni można obejrzeć w Muzeum Marynarki Wojennej w Gdyni w postaci BT 1000. Jest to jedyny taki egzemplarz na świecie.
Historia użycia.
Użycie torped jako broni lotniczej wiązało się ściśle ze specyfiką ataku. Samolot musiał lecieć przez pewien czas na małej wysokości nad powierzchnią morza, w kierunku okrętu, z niewielką prędkością rzędu 150-250 km/h w zależności od typu torpedy, stając się stosunkowo łatwym celem. Wysokość, z której torpeda mogła być zrzucona wynosiła w zależności od typu torpedy 30 - 40 m, jedynie w niektórych była większa - do 80 m.
Pierwszy udany atak torpedowy samolotu miał miejsce podczas I wojny światowej 12 sierpnia 1915, gdy brytyjski wodnosamolot Short Type 184 z okrętu HMS Ben-my-Chree zatopił torpedą 356 mm turecki parowiec "Scham" podczas walk o Dardanele.
Konfliktem, w którym samoloty torpedowe odegrały dużą rolę, była II wojna światowa. Na atlantyckim teatrze działań, między innymi brytyjskie torpedowe samoloty pokładowe Swordfish odegrały decydującą rolę w uniemożliwieniu ucieczki pancernika "Bismarck", uszkadzając go, co umożliwiło jego zniszczenie oraz dokonały śmiałego ataku na Tarent, niszczącego trzon włoskiej floty. Z kolei niemieckie i włoskie bazowe samoloty torpedowe stanowiły duże zagrożenie dla konwojów oraz okrętów alianckich, zwłaszcza na Morzu Śródziemnym.
W wielkich działaniach powietrzno-morskich na Pacyfiku, pokładowe samoloty torpedowe były używane intensywnie, biorąc udział we wszystkich bitwach z udziałem lotniskowców, lecz odegrały rolę drugoplanową w stosunku bombowców nurkujących, które okazały się skuteczniejszym środkiem walki z okrętami i ponosiły mniejsze straty. Brały one udział m.in. w ataku na Pearl Harbor, bitwach: na Morzu Koralowym, pod Midway, na Morzu Filipińskim, o Leyte i w zatopieniu superpancerników "Musashi" (pod Leyte) i "Yamato". Istotną rolę odegrało też torpedowe lotnictwo bazowe - japońskie bombowce G3M i G4M zatopiły dwa brytyjskie pancerniki pod Kuantanem, co było symbolicznym końcem ery pancerników, pokonanych na otwartym morzu przez samoloty. 
Po II wojnie światowej, samoloty torpedowe stopniowo zanikły, stając się mało przydatne, zwłaszcza wobec rozwoju broni rakietowej. Obecnie stosuje się w dalszym ciągu torpedy lotnicze jako uzbrojenie samolotów patrolowych, lecz są to jedynie kierowane torpedy do zwalczania okrętów podwodnych w zanurzeniu i samoloty te nie są samolotami torpedowymi.
Prawdopodobnie ostatnią konstrukcją klasycznego samolotu torpedowego był chiński odrzutowy Q-5B z 1970 roku, lecz z uwagi na nieperspektywiczność uzbrojenia jedynie 6 samolotów tego typu służyło przez krótki okres.

</doc>
<doc id="197217" url="https://pl.wikipedia.org/wiki?curid=197217" title="Bazylika archikatedralna Wniebowzięcia Najświętszej Maryi Panny w Białymstoku">
Bazylika archikatedralna Wniebowzięcia Najświętszej Maryi Panny w Białymstoku

Zespół bazyliki archikatedralnej Wniebowzięcia Najświętszej Maryi Panny w Białymstoku – zespół świątynny w Białymstoku, złożony z dwóch połączonych ze sobą budynków kościelnych: starego (z początku XVII wieku) oraz nowego (z początku XX wieku).
Bazylika stanowi główną świątynię archidiecezji białostockiej oraz parafii Wniebowzięcia Najświętszej Maryi Panny w Białymstoku.
Stary kościół (późnorenesansowy).
Kościół późnorenesansowy zbudowany w latach 1617–1625, murowany, wzniesiony z fundacji Piotra Wiesiołowskiego, ukończony przez jego syna Krzysztofa. Wewnątrz późnobarokowe wyposażenie fundowane przez Jana Klemensa Branickiego. Pierwotnie świątynia miała charakter późnogotycki z elementami renesansu mazowiecko-litewskiego. Ściany kościoła pokryte polichromią z 1751 wykonaną przez Antoniego Herliczkę.
W świątyni organizowane są w czerwcu niedzielne koncerty organowe pod nazwą "Muzyka w Starym Kościele".
Ołtarz główny Wniebowzięcia NMP.
Ołtarz główny drewniany, pokryty białą polichromią ze złoceniami. Nad ołtarzem wisi obraz Wniebowzięcia NMP, namalowany przez artystę barokowego, tworzącego na dworze Branickich, Augustyna Mirysa. Nad obrazem widnieje oko Opatrzności Bożej. Niżej mensa z tabernakulum (podobnym do tabernakulum Berniniego w Rzymie). Antepedium, to płycizna z rokokowymi rzeźbami, stanowiąca ewenement ikonograficzny, wykorzystano tu bowiem w dobie Oświecenia wątki apokryficzne. Środkowa scena antepedium przedstawia wniebowzięcie NMP; z prawej strony widnieje prorok Eliasz; z lewej – mężczyzna zwrócony twarzą do Maryi.
Po obu stronach ołtarza głównego znajdują się rzeźby św. Piotra i Pawła z 1751 autorstwa Jakuba Fontany lub Jana Jakuba Plerscha.
Oprócz ołtarza głównego w kościele znajduje się ołtarz Jezusa Ukrzyżowanego.
Epitafium.
Na ścianie starego kościoła wisi Epitafium Izabelli Branickiej. Jest to haftowana tkanina w pięknej ramie z 1811, wykonana przez przyjaciółkę "Pani Krakowskiej". Na szczycie Epitafium znajduje się alabastrowy wazon, zawierający pamiątki drogie sercu Izabelli. Świątynia posiada późnobarokowe organy ufundowane przez Jana Klemensa Branickiego i zbudowane w 1753 przez Antoniego Wierzbowskiego z Warszawy.
Tablice upamiętniające.
Na ścianach starego kościoła farnego wiszą trzy tablice.
Pierwsza upamiętniająca fundację kościoła z 1617 o treści "Na cześć Boga Najwyższego Trójcy Świętej, Najświętszej Marii Panny i Wszystkich świętych, świątynię od fundamentów wzniósł Piotr Wiesiołowski marszałek Wielkiego Księstwa Litewskiego, starosta kowieński, tykociński" (oryginał w języku łacińskim).
Druga pamiątkowa Franciszka Karpińskiego o treści "W tym Kościele po raz pierwszy zabrzmiały "Pieśni nabożne" Franciszka Karpińskiego (1741-1825). "Kiedy ranne wstają zorze", "Wszystkie nasze dzienne sprawy", "Bóg się rodzi", "Pieśń o miłosierdziu Boskim", zanim ukazały się w Supraślu w oficynie OO. Bazylianów w 1792 r... " Tablica została ufundowana w 175. rocznicę śmierci poety. 
Trzecia z informacją o konsekracji tej świątyni w drugą niedzielę po Wielkanocy w 1664.
Mauzoleum rodu Gryfitów-Branickich.
Kościół stanowił mauzoleum rodzinne rodu Gryfitów-Branickich. 
Nagrobek po prawej stronie ołtarza poświęcony jest pamięci babki i ojca Jana Klemensa – pochowane są tu serca: marszałkowej koronnej Katarzyny Aleksandry z Czarneckich Branickiej (zm. 1698) i Stefana Mikołaja Branickiego (zm. 1709). Nagrobek (proj. Kacper Bażanka) ten zbudowany jest z czarnego marmury dębickiego (częściowo także z różowego). Nad sarkofagiem kartusz, wykonany z pozłacanej blachy miedzianej, z rodowymi herbami: Gryfem (Branickich), Lisem (Sapiehów) i Łodzią (Czarneckich) oraz koroną. Po obu stronach kartusza aniołki putta trzymające atrybuty przemijania – klepsydrę i ludzką czaszkę.
Mauzoleum to ufundowane zostało przez żonę Stefana Mikołaja, a zarazem matkę Jana Klemensa – Katarzynę Scholastykę z Sapiehów Branicką.
Drugi nagrobek znajduje się po przeciwnej stronie ołtarza (względem pierwszego nagrobka) i został ufundowany przez Izabellę z Poniatowskich. Nagrobek został wykonany w Rzymie, a następnie przywieziony do Polski. Zbudowany jest z włoskiego różnokolorowego marmuru i złoconego brązu. Pochowane w nim jest serce Jana Klemensa Branickiego (zm. 1771). Urna podtrzymywana jest przez herbowe Gryfy, a całość zamyka piramida ze złoconym medalionem z profilem Branickiego. Na nagrobku znajdują się także trofea władzy hetmańskiej (m.in.: hełm z pióropuszem, szabla i buława).
Podziemia.
W podziemiach starego kościoła znajdują się krypty, wśród nich "krypta fundatorów" w której spoczywają m.in.: Katarzyna Poniatowska (zm. 1772, trumna rokokowa, bogato złocona) i Izabella z Poniatowskich Branicka (trumna klasycystyczna z drzewa mahoniowego). W pozostałych kryptach znajdują się trumny abpa Edwarda von Roppa (zm. 1939, przywiezionego do Białegostoku w 1983), biskupa diecezji mińsko-mohylewskiej oraz abpa Edwarda Kisiela (zm. 1993).
Nowy kościół (neogotycki).
Obok starego kościoła farnego znajduje się o wiele większy kościół neogotycki, wzniesiony w latach 1900-1905 według projektu Józefa Piusa Dziekońskiego w stylu neogotyku nadwiślańskiego, długi na 90 m i wysoki na 72,5 m (wieże).
Wierni dostali od władzy carskiej zgodę tylko na rozbudowę istniejącego kościoła ufundowanego przez Wiesiołowskich, ponieważ w ramach polityki rusyfikacji ludności polskiej nie pozwalano na budowę nowej świątyni. Jednak przybudówka, powstająca w miejscu prezbiterium starego kościoła, rozrosła się i to pod okiem władzy, w dużej mierze korumpowanej przez mieszkańców.
Prokatedra administratorów apostolskich części archidiecezji wileńskiej pozostałej w granicach Polski po II wojnie światowej zwanej ze względów politycznych "archidiecezją w Białymstoku" od 1945, bazylika mniejsza od 1985, katedra od 1991, archikatedra od 1992. Spoczywa w niej m.in. abp Romuald Jałbrzykowski.
Historia.
Starania o budowę nowego kościoła.
Pod koniec XIX w. dotychczasowa parafia liczyła ok. 12 000 osób i dotychczasowy kościół mogący pomieścić ok. 1000 osób był za mały. W I poł. XIX w. dziekan białostocki ks. Wilhelm Szwarc rozpoczął starania o zbudowanie nowego kościoła. Uzyskał poparcie parafian. Na lokalizację przyszłej świątyni wybrano wzgórze św. Rocha z nieczynnym cmentarzem. W sprawie projektu dziekan kontaktował się z wybitnymi architektami, Stefanem Szyllerem i Józefem Piusem Dziekońskim.
Ostatecznie wykonanie projektów dziekan zlecił J. Dziekońskiemu, który ukończył projekt pod koniec 1895 i opatrzył datą 1 stycznia 1896. Dokumentacja obejmowała lokalizację świątyni, plan sytuacyjny, rzut fundamentów i budowli (fasada, elewacje boczne, przekroje) oraz kosztorys opiewający na 92948 rubli i 2 kopiejki (w tym 4% prowizji dla architekta – 3573 ruble).
Plan przyszłej świątyni odzwierciedlał ówczesne trendy budowlane w architekturze sakralnej i zakładał budowę tzw. wielkiej katedry w stylu gotyku wiślano-bałtyckiego. Rzut poziomy i opis architektoniczny kościoła wskazywał, że chodzi o trójnawową, czteroprzęsłową bazylikę z transeptem ze skrzyżowaniem naw na planie kwadratu i prezbiterium z półokrągłym obejściem. Z zewnątrz korpus miał być opięty łukami przyporowymi. Świątynię miała zamykać reprezentacyjna, dwuwieżowa fasada.
Zgodnie z ówczesnymi procedurami administracyjnymi wierni przekazali dziekanowi podanie o wybudowanie nowej świątyni, a ten wysłał prośbę wraz z projektem i kosztorysem do Kurii Biskupiej w Wilnie. Konsystorz Wileński przesłał z kolei wymagane dokumenty do gubernatora w Grodnie.
Prawdopodobnie przełomowym momentem dla sprawy budowy nowego kościoła okazała się wizyta cara Mikołaja II w Białymstoku w sierpniu 1897. W trakcie spotkania z przedstawicielami parafii odniósł się on przychylnie do sprawy nowego kościoła. Ostatecznie wierni dostali w marcu 1898 od władzy carskiej zgodę tylko na rozbudowę istniejącego kościoła ufundowanego przez Wiesiołowskich, ponieważ w ramach polityki rusyfikacji ludności polskiej nie pozwalano na budowę nowej świątyni.
Wtedy właśnie powstał projekt rozbudowy istniejącego kościoła poprzez dobudowanie nowej, większej świątyni. J. Dziekoński sporządził nową propozycję lokalizacyjną i zmienił dotychczasowy projekt: zaproponował rozebranie prezbiterium starego kościoła parafialnego i zbudowanie prostopadle do jego osi nowego kościoła w typie ”wielkiej katedry”. Według zmodyfikowanego projektu nowy kościół miał być powiększony o jedno przęsło między transeptem a prezbiterium, które też zostało wydłużone. J. Dziekoński nawiązał do własnego projektu kościoła św. Floriana na Warszawskiej Pradze. Zmienił nieco wygląd wież, wzbogacając je o struktury ażurowe, wielouskokowe szkarpy, ostrołuki, pinakle i hełmy iglicowe. Na skrzyżowaniu nawy głównej z transeptem miała powstać strzelista sygnaturka. Wewnątrz miały być sklepienia krzyżowe a na przecięciu naw – gwiaździste. Kosztorys nowego projektu przedstawiony w kwietniu 1899 opiewał na sumę 117815 rubli i 88 kopiejek.
Budowa nowego kościoła.
Po uzyskaniu pozwolenia na budowę ukonstytuował się Komitet Budowy Kościoła pod przewodnictwem ks. Szwarca i 19 kwietnia 1900 rozpoczęto roboty budowlane. 11 czerwca tego samego roku ks. Szwarc poświęcił kamień węgielny. W połowie 1901 ukończono kładzenie fundamentów kościoła natomiast sam kościół wzniesiono w latach 1902–1905.
17 września 1905 uroczystego poświęcenia kościoła z rozporządzenia biskupa wileńskiego Edwarda von Roppa dokonał prałat wileński, ks. Jan Kurczewski. Prace wykończeniowe we wnętrzu zakończyły się 27 października 1907.
Zakończoną budowlę tak opisywał wileński tygodnik „Przyjaciel Ludu” w 1907:
Okres międzywojenny.
W okresie międzywojennym skoncentrowano się na dokończeniu wystroju wnętrza świątyni. Na początku 1925 warszawski rzeźbiarz Wincenty Begnesy przedstawił projekt stalli i obramowania portalu prowadzącego do zakrystii. Stalle miały być wykonane z drewna i ustawione po obu stronach prezbiterium. Składać się miały z siedzisk i zaplecków z nadwieszonymi baldachimami a ich dekoracja miała być neogotycka (maswerki, pinakle, kwiatony). Projekt został zrealizowany częściowo – siedziska ustawiono obustronnie tylko w przęśle ołtarzowym.
W 1926 gotowy był projekt ołtarza Ukrzyżowania, również autorstwa Begnesego. W lewym ramieniu transeptu stawiono też tymczasowy, neogotycki ołtarz z obrazem św. Rocha.
W latach 1926-1929 wykonano 2 neogotyckie konfesjonały, ławki a na ścianach kościoła zawieszono 14 stacji Drogi Krzyżowej – odlanych w gipsie płaskorzeźb ujętych w neogotyckie obramienia.
W 1928 dokonano naprawy wież i elewacji frontowej kościoła.
30 maja 1931 dokonano konsekracji świątyni. Ceremonii przewodniczył abp metropolita wileński Romuald Jałbrzykowski.
W 1935 rozbudowano XVIII-wieczną plebanię, dobudowując salę widowiskową na 800 miejsc i modernizując dotychczasowy budynek poprzez urządzenie hallu, kasy sali parafialnej i dodatkowych pokoi.
W 1938 zawarto umowę z Radą Miejską dotyczącą regulacji zbiegu ulic Kościelnej i Niemieckiej (obecnie Kilińskiego); wybudowano z betonu mur oporowy w celu zabezpieczenia świątyni ulokowanej na wysokim nasypie, na nowo urządzono plac przed fasada kościoła.
Okres II wojny światowej.
Okres wojny cechowała atmosfera napięcia i terroru. W budynku plebanii i domu parafialnym miały siedzibę hitlerowskie względnie sowieckie służby bezpieczeństwa.
W 1941 pomalowano wnętrza kościoła na kolor kremowy.
W latach 1941-1942 wykonano nowe polichromie i położono podłogę z parkietu w starym kościele.
22-23 lipca 1944 udało się uratować kościoły podczas planowego niszczenia Białegostoku przez wycofujących się z frontu wschodniego Niemców. Przyczyniła się do tego grupa osób z ks. dziekanem Aleksandrem Chodyką na czele. Budowle kościelne nie odniosły dzięki temu większych uszkodzeń w przeciwieństwie do całkowicie wypalonego śródmieścia Białegostoku.
Okres powojenny.
Tuż po zakończeniu działań wojennych dokonano niezbędnych napraw w kościele i przeprowadzono jego remont pod nadzorem J. Olszewskiego z Warszawy.
Nastąpiła też radykalna zmiana w kościele z powodu zmiany granic państwowych. Wilno, wielowiekowa stolica arcybiskupia, pozostało poza granicami Polski, a metropolita Romuald Jałbrzykowski został zmuszony do opuszczenia wileńskiej siedziby i przeprowadzki do Białegostoku, który z czasem stał się siedzibą władz archidiecezjalnych dla tej części archidiecezji wileńskiej, która znalazła się w granicach powojennej Polski. Kościół zaczął pełnić rolę prokatedry.
Koniec lat 40. XX w. oznaczał zaostrzenie represji państwa komunistycznego wobec kościoła katolickiego.
W końcu lat 50. nastąpiło pewne złagodzenie dotychczasowej polityki władz państwowych wobec kościoła, dzięki czemu można było dokonać remontu prokatedry. W latach 1955-1959 wyremontowano i rozbudowano organy pod nadzorem Stefana Truszczyńskiego z Włocławka.
W latach 1971-1974 przeprowadzono zakrojony na szeroką skalę remont prokatedry, w tym remont dachu i elementów konstrukcyjnych wież.
W 1977 w lewym ramieniu transeptu urządzono kaplicę Matki Bożej Ostrobramskiej, umieszczając w niej kopię obrazu z Ostrej Bramy autorstwa Łucji Bałzukiewiczówny. Kaplicę tę uroczyście poświęcił kardynał Karol Wojtyła w dniu 27 listopada 1977, a 5 czerwca 1995 miała miejsce uroczysta koronacja białostockiego wizerunku Ostrobramskiej Matki Miłosierdzia.
W latach 1977-1984 zbudowano nową plebanię, a stara XVIII-wieczna została przekazana na potrzeby Kurii Arcybiskupiej. Obecnie jest rezydencją arcybiskupów białostockich.
W starym kościele w rozpoczęto w 1980 remont kapitalny i konserwację wewnętrznego wystroju. Odkryto wówczas pod starym kościołem krypty grobowe i zbudowano krypty dla arcybiskupów białostockich. W nich pochowano już arcybiskupa mohylewskiego, wcześniej biskupa wileńskiego, Edwarda von Roppa oraz pierwszego metropolitę białostockiego abpa Edwarda Kisiela.
W latach 1986–1988 zbudowano nowe, neogotyckie konfesjonały.
W latach 1991–1992 dokonano konserwacji ołtarza Ukrzyżowania w kaplicy Najświętszego Sakramentu
W latach 1989–1993 zbudowano nowe ławki.
W latach 1992–1995 miała miejsce konserwacja organów.
W latach 1993–1995 dokonano konserwacji ołtarza głównego.
W latach 1994–1996 zbudowano konfesjonały przyfilarowe.
W 2003 wykonano nowy ołtarz soborowy.
Prace restauracyjne od 2008 kontynuuje ks. proboszcz Henryk Żukowski. W starym kościele farnym przeprowadzono prace konserwatorskie przy ambonie, antependium i chrzcielnicy. 
W dolnym oknie katedry został wstawiony nowy witraż. Kolejne wstawiano sukcesywnie począwszy od 2009. Wszystkie przygotowano w pracowni Marka Wituszyńskiego w Toruniu.
Architektura.
Kościół białostocki został wzniesiony w stylu neogotyku wiślano-bałtyckiego, który uważano w II poł. XIX w. za egzemplifikację polskiego stylu narodowego. Bezpośrednim wzorcem stał się kościół św. Floriana na warszawskiej Pradze, którego budowę rozpoczęto w 1888.
Kościół jest budowlą trzynawową z jednonawowym transeptem, rozplanowaną na motywie krzyża łacińskiego. Korpus główny dzieli się na cztery przęsła poprzeczne. Dodatkowe przęsło jest w części prezbiterialnej. Prezbiterium o szerokości nawy głównej jest zamknięte pięciobocznie. Po obu stronach prezbiterium znajdują się zbudowane na planie kwadratu kaplica i zakrystia, które zostały przedłużone poprzecznie w stosunku do osi głównej kościoła i zamknięte trójbocznymi apsydami. Na osi naw bocznych znajdują się wieże a w ich przyziemiu – przedsionek wejściowy. Przedsionki wejściowe znajdują się również na styku naw bocznych i transeptu.
Wyposażenie.
Ołtarze.
Ołtarz główny Wniebowzięcia NMP.
Proboszcz parafii, ks. Szwarc zlecił w 1911 zbudowanie ołtarza głównego warszawskiej firmie Szpetkowskiego. Kosztorys ołtarza wyniósł 28000 rubli. Szpetkowski zamówił projekt u Wincentego Bogaczyka. Ołtarz miał być wykonamy z drewna dębowego oraz pokostowany i politurowany na połysk, natomiast detale architektoniczne miały być wykonane z drewna lipowego. Do pokrycia niektórych elementów (żabki, kwiatony) zaplanowano złoto dukatowe. Mensa miała być zbudowana z cegieł i obłożona marmurem karraryjskim natomiast tabernakulum – z brązu.
Ołtarz został skompletowany w 1915, już w czasie trwania I wojny światowej. Zachwycał kształtem, precyzją wykonania i programem ikonograficznym. Sceny figuralne rozmieszczono analogicznie jak w szafiastych ołtarzach średniowiecznych. Wszystko to sprawia, że ołtarz białostocki zalicza się do ważnych dzieł polskiego neogotyku.
Główna scena przedstawia rzeźbę Wniebowzięcia NMP, rozbudowaną treściowo i przestrzennie. W dolnym poziomie ukazani są apostołowie, zdziwieni nieobecnością śpiącej do niedawna Matki Bożej, w drugim poziomie widać Maryję unoszącą się w przestworzach a całość kompozycji wieńczy wyobrażenie Trójcy Świętej: Bóg Ojciec (błogosławiący), Syn Boży i Duch Święty. Na szczycie umieszczono też tetramorfy, czyli symbole czterech Ewangelistów: Mateusza (anioł), Łukasza (wół), Jana (orzeł) i Marka (lew).
Na skrzydłach ołtarza znajdują się dopełniające kompozycję główną cztery sceny z życia Maryi. W pierwszej scenie (lewa górna kwatera) znajduje się Zwiastowanie (archanioł Gabriel objawiający się Maryi), druga scena (prawa górna kwatera) przedstawia Nawiedzenie (św. Anna witająca Maryję), trzecia scena (lewa dolna kwatera) przedstawia Boże Narodzenie (szopka) a czwarta (prawa dolna kwatera) – Ofiarowanie (kapłan trzymający Dzieciątko Jezus).
W ołtarzu umieszczono też figury świętych: Floriana, Jana Chrzciciela, Stanisława Kostki, Kazimierza, Władysława oraz Jana ze Sieny.
Ołtarz Matki Boskiej Częstochowskiej.
W maju 1906 z Białegostoku do Częstochowy udało się cztery tysiące wiernych w pielgrzymce dziękczynnej. W Częstochowie wierni zebrali składkę na zakup obrazu Matki Boskiej Częstochowskiej. Po powrocie do Białegostoku powołano komitet w celu wybudowania ołtarza dla zakupionego obrazu. Komitet zamówił projekt u J. Dziekońskiego natomiast dzieła wykonanie zlecił firmie Józefa Szpetkowskiego. Budowę ołtarza rozpoczęto w 1907 a 3 maja 1908 gotowy ołtarz został poświęcony przez ks. Szwarca.
Ołtarz został zbudowany z drewna i powleczony masą mozaikową. Ogólną formą przypominał on przekrój świątyni gotyckiej. Strukturę ołtarza wieńczył trójkątny tympanon zakończony trzema ażurowymi wieżyczkami. Nastawa ołtarzowa jest trójpoziomowa, z wysuniętą przed lico konstrukcji częścią środkową. Druga kondygnacja została opracowana w formie biforialnych arkadek a na trzeciej kondygnacji w centralnej arkadzie umieszczono obraz Matki Boskiej Częstochowskiej flankowany figurami św. Józefa z Dzieciątkiem i św. Łukasza. Nad obrazem, w tympanonie umieszczono figurę Chrystusa flankowaną figurkami aniołów. Obraz uzupełnia bogactwo neogotyckich detali architektonicznych. Zamontowano również podnoszony obraz ze sceną Przemienienia Pańskiego, fundacji Marcelego i Ewy Ramlów.
Ołtarz Pana Jezusa Ukrzyżowanego.
Ołtarz Pana Jezusa Ukrzyżowanego, wykonany z drewna dębowego przez W. Bogaczyka w 1926. Zawiera tabernakulum, przypominające arkę przymierza. Na ścianach wiszą obrazy Matki Bożej Bolesnej, św. Rocha i św. Franciszka oraz pamiątkowe tablice poświęcone Papieżowi Piusowi X i ks. W. Szwarcowi.
Ołtarz Matki Bożej Miłosierdzia.
W połowie lat 70. XX wieku przyjęto pomysł urządzenia w prokatedrze kaplicy poświęconej Matce Boskiej Ostrobramskiej – dla podkreślenia wielowiekowej łączności lokalnego kościoła z Wilnem. W 1971 zorganizowano w Białymstoku uroczystości 300-lecia czci Matki Boskiej Ostrobramskiej. Z okazji 25-lecia kapłaństwa biskupa białostockiego Henryka Gulbinowicza księża archidiecezji w Białymstoku zakupili kopię wileńskiego obrazu, namalowaną farbami olejnymi na płótnie w 1927 przez wileńską malarkę Łucję Bałzukiewiczównę, przechowywaną do końca wojny w jej domu. Podczas repatriacji obraz wraz z malarką i jej rodziną trafił do Lublina, a w 1975 przewieziono go do Białegostoku i wręczono jako dar biskupowi Henrykowi Gulbinowiczowi. Ten z kolei ofiarował obraz prokatedrze białostockiej, gdy odchodził do metropolii wrocławskiej jako jej nowy zwierzchnik.
Duchowieństwo prokatedry podjęło decyzję o urządzeniu kaplicy Matki Boskiej Ostrobramskiej. Na miejsce wybrano lewe ramię transeptu, w którym dotąd znajdował się neogotycki ołtarz św. Rocha i św. Teresy. Projekt kaplicy przygotował w 1976 architekt Adolf Szczypiński. W projekcie nawiązał on do idei dwukondygnacyjnej wileńskiej Ostrej Bramy. Głównym motywem kondygnacji dolnej był łuk odwzorowujący przejazd bramny, natomiast motywem kondygnacji górnej były trzy arkady nawiązujące do trzech okien kaplicy wileńskiej. W arkadzie środkowej umieszczono obraz. Tłem dla wizerunku miały być białe ściany. Przestrzeń transeptu zamknięto kutą, metalową kratą. Kaplicę ukończono w 1977. Poświęcenia kaplicy i obrazu dokonał 27 listopada 1977 metropolita krakowski, kardynał Karol Wojtyła. Obraz uzupełniono wówczas srebrną sukienką, koroną, nimbem z promieniami i półksiężycem, na podobieństwo wileńskiego oryginału. Nieprzerwanie narastał kult obrazu. Wobec tego faktu biskup białostocki Edward Kisiel zwrócił się z prośbą o koronację obrazu do Stolicy Apostolskiej. Ta zgodziła się, wydając stosowny dekret 16 kwietnia 1993. Wówczas zamówiono w Krakowie srebrne, pozłacane korony, sam zaś obraz umieszczono w dolnej kondygnacji ołtarza w celu przybliżenia go wiernym. Przed ołtarzem ustawiono nowy, marmurowy stół ołtarzowy. W marcu 1995 papież Jan Paweł II poświęcił w Rzymie nowe korony, które zawieszono na białostockim obrazie 5 czerwca 1995.
Ołtarz Matki Bożej Miłosierdzia jest diecezjalnym sanktuarium maryjnym. Na ścianach ołtarza wiszą liczne wota dziękczynne (różańce), tablice epitafijne abpa Romualda Jałbrzykowskiego, bpa Adama Sawickiego, bpa Władysława Suszczyńskiego oraz tablice z nazwiskami kapłanów zamordowanych w czasie II wojny światowej.
Ołtarz Pana Jezusa Miłosiernego.
Ołtarz Pana Jezusa Miłosiernego znajduje się w przygotowanym na Rok Jubileuszowy 2000 ołtarzu zaprojektowanym przez Wojciecha Lachowicza, a wykonanym w warsztacie stolarskim Sołowieja z Białegostoku. Wisi nad nim obraz namalowany w 1946 przez Śleńdzińskiego. W oknach kaplicy umieszczono witraże przedstawiające św. Faustynę Kowalską i ks. Michała Sopoćkę. Na bocznej ścianie wisi tablica pamiątkowa bpa Edwarda Kisiela.
Ołtarz św. Antoniego.
Ołtarz św. Antoniego zbudowany w 1906 jako ofiara pracowników kolejowych ze Starosielc (ob. część Białegostoku). W ołtarzu umieszczono obrazy św. Antoniego (namalowany przez Kazimierza Stabrowskiego) oraz św. Kazimierza, a także figury św. Augustyna i św. Ambrożego.
Ambona.
Ambona powstała w latach 1907-1909 według projektu J.P. Dziekońskiego. Jest ona marmurowa; przykryta baldachimem, w kształcie ośmiokąta; zawiera także płaskorzeźbę z brązu "Pan Jezus wśród dzieci".
Organy.
Historia.
Organy ufundowane zostały w lutym 1903 przez byłego marszałka powiatu białostockiego – Jakuba Sakowicza. Budowę ich rozpoczął w 1905 Józef Rudowicz z Wilna, a po jego śmierci dokończył Antoni Szymański z Warszawy. Budowa organów zakończyła się w 1908. Gotowy instrument miał 42 głosy podzielone na 3 manuały i pedał oraz wiatrownicę elektryczną.
W latach 1955-1959 rozbudowano organy pod nadzorem Stefana Truszczyńskiego z Włocławka. Do istniejących 3 manuałów i pedału z 42 głosami dodano 24 nowe głosy uzyskując ich w sumie 66; dodano też nowe elementy wyposażenia (wiatrownice, kanały, aparaty wibracyjne, 2 miechy i 2 elektrowentylatory). Do istniejących 2995 piszczałek dodano 561 nowych.
30 czerwca 1994 Archidiecezjalna Komisja Muzyki Kościelnej, pod przewodnictwem ks. prof. Eugeniusza Murawskiego zaleciła przeprowadzenie generalnego remontu organów. Remont przeprowadzono w 1996 pod nadzorem organmistrza Andrzeja Kowalewskiego, który m.in. naprawił i wyregulował stół gry i trakturę, wykonał czyszczenie, naprawę i konserwację piszczałek, naprawę wiatrownic, miechów i regulatorów powietrza.
23 października 1996 Archidiecezjalna Komisja Muzyki Kościelnej dokonała komisyjnego przyjęcia kapitalnego remontu organów.
Organy w bazylice Wniebowzięcia Najświętszej Maryi Panny służą nie tylko do gry liturgicznej podczas nabożeństw; organizowane są też letnie Katedralne Koncerty Organowe, podczas można podziwiać brzmienie tego instrumentu i wirtuozowską grę organistów polskich i zagranicznych.
Plebania.
W latach 1977-1984 przy katedrze zbudowano nową plebanię. Natomiast zbudowana w stylu późnobarokowym (ok. 1760) "stara" plebania służy obecnie jako rezydencja arcybiskupów białostockich.

</doc>
<doc id="197219" url="https://pl.wikipedia.org/wiki?curid=197219" title="Marek Rocki">
Marek Rocki

Marek Dariusz Rocki (ur. 14 maja 1953 w Warszawie) – polski ekonometryk, profesor nauk społecznych, profesor Szkoły Głównej Handlowej w Warszawie, rektor tej uczelni w kadencjach 1999–2002, 2002–2005 oraz 2016–2020, senator VI, VII, VIII i IX kadencji, przewodniczący Polskiej Komisji Akredytacyjnej III i IV kadencji, prezes Akademickiego Związku Sportowego w latach 2003–2016.
Życiorys.
Absolwent I Liceum Ogólnokształcącego w Warszawie (1972), a następnie Szkoły Głównej Planowania i Statystyki (Wydziału Finansów i Statystyki). Na tej samej uczelni uzyskiwał następnie kolejne stopnie w zakresie nauk ekonomicznych – w 1981 doktora, a w 1988 doktora habilitowanego. W 2020 otrzymał tytuł profesora nauk społecznych. W pracy naukowej specjalizuje się w zagadnieniach z zakresu ekonometrii, zarządzania szkołami wyższymi oraz jakości kształcenia.
Od 1981 pracownik naukowy uczelni SGPiS (później pod nazwą Szkoła Główna Handlowa), doszedł do stanowiska profesora SGH. W latach 1990–1996 przez dwie kadencje był prorektorem SGH, w okresie 1996–1999 pełnił funkcję dziekana Studium Dyplomowego SGH. Od 1999 do 2005 przez dwie kadencje zajmował stanowisko rektora tej uczelni. W 2005 i 2008 był wybierany na dziekana Kolegium Analiz Ekonomicznych SGH. W 2016 ponownie wybrany na rektora Szkoły Głównej Handlowej na czteroletnią kadencję.
W latach 80. i 90. pracował w Filii Uniwersytetu Warszawskiego w Białymstoku, a także w warszawskim Collegium Civitas. Od 2005 członek Polskiej Komisji Akredytacyjnej (do 2011 działającej jako Państwowa Komisja Akredytacyjna), w latach 2008–2015 jej przewodniczący (w okresie III i IV kadencji), następnie (do końca sierpnia 2016) przewodniczący zespołu odwoławczego w PKA. Do 2016 pełnił również funkcję prezesa zarządu Fundacji Promocji i Akredytacji Kierunków Ekonomicznych EPOQS.
W latach 1977–1989 był członkiem Polskiej Zjednoczonej Partii Robotniczej. W latach 1977–1978 był głównym specjalistą w Zjednoczeniu Przemysłu Piwowarskiego. Pracował także w Komisji Planowania przy Radzie Ministrów oraz Centralnym Urzędzie Planowania (1989–1996) jako specjalista w dziedzinie badań makroekonomicznych analiz zmian strukturalnych i badań nad bezrobociem. Zasiadał w radzie nadzorczej BIG Banku Gdańskiego. Od lipca 2005 do kwietnia 2006 przewodniczył Radzie Służby Cywilnej.
Współautor rankingów liceów i szkół wyższych publikowanych przez „Rzeczpospolitą” i miesięcznik edukacyjny „Perspektywy”. Przez wiele lat był zawodnikiem CWKS Legia Warszawa i AZS SGPiS w pływaniu i piłce wodnej. W 2003 w wyniku wyborów objął funkcję prezesa zarządu głównego Akademickiego Związku Sportowego, którą pełnił do 2016. W latach 2005–2013 był członkiem zarządu Polskiego Komitetu Olimpijskiego.
W 2005 z ramienia Platformy Obywatelskiej został wybrany senatorem VI kadencji w okręgu warszawskim. W wyborach parlamentarnych w 2007 po raz drugi uzyskał mandat senatorski, otrzymując 439 128 głosów. Od listopada 2007 do lipca 2008 był członkiem Rady Służby Publicznej. W pierwszych przeprowadzanych w okręgach jednomandatowych wyborach do Senatu w 2011 po raz trzeci został senatorem, otrzymując 122 648 głosów. W VII i VIII kadencji Senatu był przewodniczącym Grupy Senatorów PO w ramach klubu parlamentarnego tej partii i wiceprzewodniczącym senackiej Komisji Spraw Zagranicznych. W 2015 ponownie wybrano go do Senatu (dostał 108 638 głosów). W IX kadencji Senatu wybrany na przewodniczącego Komisji Spraw Zagranicznych i Unii Europejskiej. W 2019 nie ubiegał się o reelekcję.
Życie prywatne.
Żonaty (z Elżbietą, magistrem inżynierem technologii żywności), ma córkę Katarzynę.
Odznaczenia i wyróżnienia.
Odznaczony Krzyżem Kawalerskim (2003) i Komandorskim (2020) Orderu Odrodzenia Polski, brazylijskim Krzyżem Komandorskim Orderu Krzyża Południa (2002) oraz japońskim Orderem Wschodzącego Słońca III klasy (2022).
Uhonorowany odznaką „Zasłużony dla Miasta Stołecznego Warszawy” (2001), odznaką honorową „Za zasługi dla statystyki RP” (2003), odznaką „Za Zasługi dla ZKRPiBWP” (2003), medalem „Pro Memoria” (2005) i brązowym medalem „Za Zasługi dla Obronności Kraju” (2006). W 2019 wyróżniony Szablą Kilińskiego, a w 2022 odznaczony medalem 100-lecia służby cywilnej.

</doc>
<doc id="197220" url="https://pl.wikipedia.org/wiki?curid=197220" title="Hobbit">
Hobbit



</doc>
<doc id="197222" url="https://pl.wikipedia.org/wiki?curid=197222" title="Bogusław Wolniewicz">
Bogusław Wolniewicz

Bogusław Wacław Wolniewicz (ur. 22 września 1927 w Toruniu, zm. 4 sierpnia 2017 w Warszawie) – polski filozof, logik, profesor nauk humanistycznych, twórca ontologii sytuacji, tłumacz i komentator Ludwiga Wittgensteina, publicysta związany m.in. z Radiem Maryja, zdeklarowany rzymski katolik-niewierzący.
Życiorys.
Wykształcenie i praca zawodowa.
Naukę rozpoczął w 1934 w polskiej szkole powszechnej. Wojna nie przerwała jego edukacji, gdyż już od listopada 1939 uczył się w niemieckiej szkole powszechnej dla Polaków o mocno zaniżonym poziomie nauczania. W 1941 rozpoczął pracę w przedsiębiorstwie budowlanym Hermanna Klechowitza, uczęszczając jednocześnie do powiązanej z tym przedsiębiorstwem (szkoły zawodowej). Od 1945 uczył się w Liceum im. Królowej Jadwigi, egzaminy maturalne zdając w 1947. Opanował niemiecki, angielski i rosyjski. Czytał także po łacinie, francusku i włosku.
W latach 1947–1951 studiował na Uniwersytecie Mikołaja Kopernika. Do jego nauczycieli należeli Tadeusz Czeżowski, Henryk Elzenberg, Tadeusz Szczurkiewicz i Kazimierz Sośnicki. W 1951 został magistrem filozofii, promotorem jego pracy magisterskiej "Krytyka subiektywnego idealizmu w „Materializmie i empiriokrytycyzmie” W.I. Lenina" był Czeżowski. Następnie pracował jako zastępca asystenta, a później asystent w Katedrze Logiki UMK. W 1953 (kulminacja stalinizmu) na skutek braku swobody badań filozoficznych porzucił karierę akademicką, podejmując pracę w Wydziale W-8 ZiSPO (Poznań), Instytucie Budownictwa Wodnego PAN (Gdańsk), w Wojewódzkiej Radzie Związków Zawodowych oraz w jednym z Państwowych Gospodarstw Rolnych.
Pracę podjął w 1956 w Katedrze Filozofii Wyższej Szkoły Pedagogicznej w Gdańsku. W 1962 został doktorem nauk humanistycznych na podstawie rozprawy "Semantyka języka potocznego w nowej filozofii Wittgensteina" pisanej pod kierunkiem prof. Czeżowskiego i recenzowanej przez Izydorę Dąmbską i Henryka Elzenberga.
W 1963 z inicjatywy Adama Schaffa został przeniesiony do Katedry Filozofii Uniwersytetu Warszawskiego. W 1967 habilitował się i został docentem nauk humanistycznych w zakresie filozofii na podstawie pracy "Studia nad filozofią Wittgensteina", recenzowanej przez Tadeusza Kotarbińskiego, Adama Schaffa, Romana Suszkę i Petera Geacha. Od 1968 pracował jako docent etatowy w Katedrze Filozofii UW. Od 1969 był kierownikiem Zakładu Filozofii, dwa lata później rezygnując ze stanowiska.
Od końca lat 60. XX w. stał się osobą znaną za granicą. W 1967 na Uniwersytecie w Chicago (jako ) prowadził wykład trymestralny z ontologii rzeczy i faktów. W tym samym roku wygłaszał odczyty na Uniwersytecie Bostońskim i Uniwersytecie Cornella. W 1968 był jednym z czterech referentów Kolokwium Wittgensteinowskiego Międzynarodowego Kongresu w Wiedniu. W 1970 wygłosił odczyty na Uniwersytecie Moskiewskim. W 1972 na filadelfijskim Uniwersytecie Temple prowadził jako wykład semestralny z filozofii społecznej oraz seminarium z filozofii Wittgensteina. W 1975 wygłosił na uniwersytetach w Cambridge i Leeds odczyty o języku i kodach oraz o regule Hume’a, na zaproszenie dziekana Wydziału Filozoficznego Uniwersytetu w Cambridge.
W 1989 przeszedł z Zakładu Filozofii do Zakładu Filozofii Religii, którego kierownikiem został dwa lata później. Tytuł naukowy profesora otrzymał w 1990. Zakładem Filozofii Religii kierował do 1998.
W 1997 przeszedł na emeryturę, nadal jednak prowadząc zajęcia – w 1998 Rada Naukowa Wydziału Filozofii i Socjologii UW nie przedłużyła mu jednak umowy o pracę. Jako przyczynę Wolniewicz podał niegodzenie się na decyzje o obniżaniu poziomu nauczania, który sam Wolniewicz z kolei miał zawyżać. Poświęcił się odtąd pracy naukowo-badawczej. W pierwszym semestrze roku akademickiego 2008/2009 powrócił do IF UW i wygłosił gościnnie semestralny wykład monograficzny nt. Wittgensteina, jako były profesor uczelni.
Działalność publiczna.
W 1955 złożył wniosek o członkostwo w Polskiej Zjednoczonej Partii Robotniczej i został do niej przyjęty w 1956. Pełnił funkcję I sekretarza Komitetu Uczelnianego PZPR w Wyższej Szkole Pedagogicznej w Gdańsku. Członkiem PZPR (mimo niechęci wobec rządów Gierka) pozostał do 1981. Do 1998 wykładał na Wydziale Filozofii i Socjologii UW.
Pod koniec lat 90. XX w. związał się ze środowiskami skupionymi wokół Radia Maryja, na antenie którego występował jako komentator wydarzeń społecznych, kulturalnych i politycznych. Bywał także gościem audycji w Telewizji Trwam. Jego teksty publikował także „Nasz Dziennik”, „Najwyższy Czas!” i „Moja Rodzina”.
W 2004 krytykował warunki akcesji Polski do Unii Europejskiej. W wyborach parlamentarnych w 2005 r. bez powodzenia kandydował do Sejmu z listy Platformy Janusza Korwin-Mikkego w okręgu podwarszawskim.
W 2006 wraz z o. Mieczysławem Krąpcem i ks. Czesławem Bartnikiem zainicjował Społeczny Niezależny Zespół ds. Etyki Mediów, który postawił sobie za cel „informować rzetelnie opinię publiczną w kraju i na świecie o wszelkich poczynaniach w mediach i wokół nich, które zagrażają bądź obyczajności, bądź swobodzie publicznej dyskusji”.
Pod koniec 2007 zaangażował się w akcję zainicjowaną przez Jerzego Roberta Nowaka, profesora WSKSiM przeciw książce "Strach" Jana Tomasza Grossa opisującej stosunki polsko-żydowskie podczas II wojny światowej. Wolniewicz uczestniczył w kilku spotkaniach, na których ostro krytykował publikację Grossa.
W 2009 wszedł w skład Komitetu Obrony Dobrego Imienia Polski i Polaków zainicjowanego przez Jerzego Roberta Nowaka. Od 2014 przygotowywał wykłady dotyczące m.in. islamu, etyki oraz filozofii dla kanału "Głos Racjonalny" w serwsie YouTube.
Myśl.
Specjalizował się w filozofii religii i filozofii współczesnej. Dystansował się od głównych nurtów filozofii XX wieku i przyjmował tezy „wielkich myślicieli”, m.in.: Arystotelesa, Leibniza, Hume’a, Kanta i szczególnie Wittgensteina. Krytyczny wobec freudyzmu, fenomenologii, postmodernizmu i fundamentalizmu religijnego, a od lat 90. XX wieku także marksizmu, reprezentował postawę analityczną i metafizyczną. Główne założenia jego myśli to aksjologiczny absolutyzm w wersji racjonalistycznej i metafizyczny pesymizm w spojrzeniu na człowieka oraz społeczeństwo.
Poglądy metafilozoficzne.
Jego zdaniem filozofia nie jest nauką, nie jest też jednak jałowa poznawczo i ma charakter wiedzy – nie każda wiedza ma bowiem charakter naukowy, nie jest nauką także np. historia czy postępowanie sądowe. Filozofia jest próbą racjonalnego ujęcia tych zagadnień, w których nie istnieje wiedza o charakterze naukowym. Uzupełnia luki w wiedzy w dziedzinach, których nie objęła nauka w danym momencie historycznym, ale też ze względu na zmiany warunków życia społecznego jej zadania nigdy się nie wyczerpują. Przeciwnie, wraz z zamętem w życiu społecznym współczesności rola filozofii stale wzrasta.
Filozofia ma charakter poznania zdroworozsądkowego: wysławia te tezy, do których dojść mógłby każdy człowiek za pomocą zdrowego rozsądku, zastanawiając się przy tym odpowiednio głęboko. Nie ma w niej więc rzeczy odkrywczych, występują jedynie rzeczy oczywiste, poddane jednak przy tym logicznemu porządkowi. Logika przybliża filozofię do nauki, nie chodzi tu jednak wyłącznie o dostarczanie filozofii narzędzi formalnych, ale o dostarczanie filozofii narzędzi do tworzenia myśli jasnych, co z kolei umożliwia odróżnienie prawdy i fałszu w całym poznaniu o pozanaukowym charakterze.
Mimo że potrzeba filozofii w świecie współczesnym rośnie, współczesny stan kultury filozoficznej jest zły. Charakterystyczny jest kontrast między bogactwem piśmiennictwa filozoficznego a ubóstwem idei – Wolniewicz nazywał to pozbawione istotnych idei piśmiennictwo filozoficzne „filozoficzną makulaturą”. Odróżniał od niej „filozoficzną literaturę”, w skład której wchodzi „filozofia antykwaryczna”, badająca ewolucję idei i związki między nimi, przy braku zainteresowania rzeczywistą wartością omawianych poglądów, oraz „filozofia merytoryczna”, w dążeniu do prawdy starająca się rozjaśnić realne problemy epoki. Filozofia akademicka nie jest przy tym jedyną możliwością „filozofii merytorycznej”, równie istotna jest tu twórczość eseistyczna i literacka, pomagająca w przezwyciężeniu dominującego w filozofii akademickiej antykwaryzmu.
Filozofia merytoryczna dzieli się przy tym na dwa przeciwstawne nurty: filozofię hermeneutyczną i filozofię analityczną. Według filozofii hermeneutycznej zadaniem filozofii jest odsłonięcie sensu bytu i wszechrzeczy, do czego środkiem jest umiejętność głębokiego wczucia się w filozofię dawną oraz elokwencja umożliwiająca wywołanie tych samych odczuć u ludzi – Wolniewicz był krytyczny wobec „filozofii hermeneutycznej”, uznając ją za rodzaj nowej gnozy, formę skrajnego irracjonalizmu. Filozofii hermeneutycznej przeciwstawia się filozofia analityczna, uznająca istnienie obiektywnej prawdy i zdolność ludzkiego rozumu do jej odkrycia. Podział na racjonalizm (współcześnie reprezentowany przez filozofię analityczną) i irracjonalizm (współcześnie reprezentowany przez filozofię hermeneutyczną) Wolniewicz krzyżował z podziałem filozofii na naturalizm, widzący w człowieku część przyrody, a w przyrodzie ogół bytu, oraz antynaturalizm (transcendentalizm), głoszący istnienie rzeczywistości pozaprzyrodniczej. Przykładem racjonalistycznego naturalizmu może być pozytywizm, antynaturalistycznego racjonalizmu wczesna filozofia Wittgensteina, naturalistycznego irracjonalizmu New Age i freudyzm, antynaturalistycznego irracjonalizmu fenomenologia i egzystencjalizm. Sam Wolniewicz uważał się za racjonalistę i antynaturalistę.
Teologia.
Idee teologiczne w myśli Wolniewicza zawarte są przede wszystkim w jego artykule "Krytyka teodycei u Bayle’a" ("Filozofia i wartości II"). Artykuł ten zawiera polemikę z poglądami Pierre’a Bayle’a na zagadnienie teodycei. Klasyczna teodycea mówiła, że dobroć i wszechmoc Boga są możliwe do pogodzenia, jako że zło nie jest dziełem boskim, ale ludzkim – człowiek zaś, by czynić dobro, musi być wolny, a skoro jest wolny, musi móc czynić także zło. Bayle argumentował przeciw klasycznej teodycei twierdząc, że choć wolność implikuje możliwość zła, nie implikuje jednak jego konieczności, zło jest więc do uniknięcia nawet przy założeniu wolności ludzkiej.
Poszukując racji mogących obalić zasadność argumentacji Bayle’a, Wolniewicz odwoływał się do niestandardowych pojęć modalnych zaczerpniętych z logiki megarejskiej. Jej reprezentant Diodor Kronos przedstawił prospektywne rozumienie możliwości, definiując to, co możliwe, jako to, co jest lub będzie. Takie pojęcie możliwości nie jest jeszcze wystarczające dla przeciwstawienia się argumentacji Bayle’a przeciw teodycei w zgodzie z teologią, dopuszcza bowiem, że zgrzeszą w przyszłości także zbawieni – Wolniewicz konstruował więc nieco inną definicję możliwości, którą nazywa „pseudo-Diodorową”. Według tej definicji to, że coś może się zdarzyć znaczy, że coś podobnego już się zdarzyło lub zdarzy się w przyszłości. Przy takiej definicji możliwości klasyczna teodycea jest sprawna logicznie i nie podlega wystosowanej przez Bayle’a krytyce.
Aksjologia.
W dziedzinie aksjologii Wolniewicz był kontynuatorem Henryka Elzenberga, przy czym choć przyswoił sobie wiele jego zasadniczych idei, przekształcił je i przeformułował. Aksjologię Elzenberga starał się przekształcić w duchu obiektywizmu i racjonalizmu. Za Elzenbergiem całą aksjologię dzielił na formalną i merytoryczną, tę pierwszą ujmując za pomocą aparatu pojęciowego semantyki możliwych światów i ontologii sytuacji. Aksjologia formalna formułuje dotyczące wartości sądy hipotetyczne. Odpowiada na pytania, czym wartości są (logika i metafizyka wartości), jak je rozpoznawać (epistemologia wartości) i jaki wpływ wywierają na ludzi (antropologia wartości). Aksjologia merytoryczna posługuje się sądami kategorycznymi, w których przypisuje określone wartości określonym przedmiotom.
Dążąc do prostoty systemu Wolniewicz wszystkim wartościom przypisywał jedną kategorię ontyczną – spośród najczęściej wyróżnianych kategorii ontycznych przedmiotów (rzecz, stan rzeczy, proces, zdarzenie, cecha, relacja) wartości są (możliwymi) stanami rzeczy.
Filozofia kultury i poglądy na chrześcijaństwo.
Bogusław Wolniewicz uważał, że nie istnieje Opatrzność, a ludzie pozostawieni są sami sobie. Nie wierzył także w życie po śmierci. Nie negował jednak istnienia „wyższej inteligencji”. Z 12 artykułów wiary (credo) wyznania katolickiego, wierzył w sześć (m.in.: w Ducha Świętego), nie wierząc w pozostałe (m.in.: w ciała zmartwychwstanie i wyżej wymienione). W wielu kwestiach nie zgadzał się z Kościołem, jednak szanował go i uważał (jak i w ogóle chrześcijaństwo) za jeden z fundamentów cywilizacji zachodniej.
Filozofia prawa.
Jego filozofia prawa to przede wszystkim przynależąca do filozofii kultury refleksja nad miejscem prawa w cywilizacji europejskiej, której wynikiem są jego poglądy na kwestię kary głównej. Prawo rzymskie jest według Wolniewcza trzecim po naukowym poglądzie na świat i religii chrześcijańskiej fundamentem europejskiej cywilizacji. Dla prawa rzymskiego fundamentalna jest z kolei zasada sprawiedliwości sformułowana przez Cycerona i Ulpiana („oddać każdemu to, co mu się należy”). Sprawiedliwość nie jest w tej zasadzie sformułowana utylitarnie, tj. jako zespół korzyści, jakie można odnieść stosując się do jakichś zasad, ale obiektywnie, odwołuje się bowiem do zewnętrznego ładu moralnego. Przestępstwo jest naruszeniem tego ładu, kara zaś jego przywróceniem. Ze względu na obiektywność moralnego ładu świata sprawiedliwa kara może zależeć wyłącznie od stopnia winy: nie może zależeć od żadnych zewnętrznych korzyści, które ewentualnie można by odnieść z podniesienia lub zmniejszenia kary w sposób nieadekwatny do winy. Kara nie jest więc rodzajem zemsty, które społeczeństwo wywiera na przestępcy, gdyż zemsta jedynie potęguje poniesione krzywdy – jest natomiast słusznym odwetem, który te krzywdy wyrównuje, niezależnie jednak od partykularnych korzyści i strat, które ktoś mógłby przy tym odnieść.
W jego opinii inne niż oparta na rzymskiej zasadzie sprawiedliwości koncepcje kary pojawiły się w (szczególnie ostro przez niego krytykowanej) kulturze Oświecenia. Wyróżnia przy tym dwie takie koncepcje (zbliżone do własnej określając jako koncepcję retrybucyjną): prewencyjną, według której karanie jest przede wszystkim środkiem zapobiegania przestępstwom oraz korekcyjną, według której funkcją kary jest wychowanie i resocjalizacja. Obie te koncepcje stoją w sprzeczności z rzymską zasadą sprawiedliwości, jako że przypisują karze funkcje utylitarne i zrywają z zasadą ścisłej odpowiedniości między winą a zależącą wyłącznie od niej karą. Koncepcje prewencyjna i korekcyjna sprzyjają więc zniesieniu kary śmierci ("abolicjonizm"), koncepcja retrybucyjna sprzyja natomiast jej utrzymaniu ("rygoryzm"). Dla abolicjonistów najwyższą wartość stanowi życie ludzkie, w związku z czym należy chronić je za wszelką cenę, dla rygorysty największą wartością jest natomiast człowieczeństwo, w związku z czym postępowanie, które przekracza jego granice musi być karane śmiercią jako jedynie adekwatne do winy.
Wolniewicz uważał, że pojawiający się współcześnie często sprzeciw wobec kary śmierci jest wynikiem kryzysu kultury europejskiej jako całości. Istotą prawa jest pozytywna wiara w słuszność zasad – „prawa żywe”, które przyświecają społeczeństwu. Uwiąd tej wiary i niechęć do obrony społecznego porządku czyni prawo martwym, pozbawionym realnego znaczenia dla ludzi papierowym zapisem. Uwiąd świadomości prawnej społeczeństwa prowadzi do uwiądu chęci walki ze złem, zwątpienia w porządek moralny i w konsekwencji tryumfu zła. Zdaniem filozofa najbardziej prawdopodobną konsekwencją takiego stanu rzeczy są narodziny nowego totalitaryzmu.
Eutanazja.
Bogusław Wolniewicz uważał, iż legalizacja eutanazji to nieuchronna konsekwencja przełomu biomedycznego, jaki dokonał się w II połowie XX w. Krytykował postawę Kościoła katolickiego, który ostro się temu sprzeciwia. Argumenty przeciwko legalizacji eutanazji uznawał za chybione i/lub demagogiczne. Zdaniem Wolniewicza w niektórych sytuacjach, gdy życie jednostki staje się bezsensowną udręką, powinna ona mieć pełne prawo, by zadecydować o zakończeniu swojej egzystencji. Jednocześnie uważał, że nie powinni się tym zajmować lekarze, a przede wszystkim rodzina chorego lub w przypadku jej braku dowolna osoba przez niego wskazana, która zgodzi się wziąć w tym udział. Funkcja lekarza w procedurze miałaby się ograniczać do uznania, że stan chorego jest nieodwracalny (w przypadkach wątpliwych rozstrzygnięcie powinno się odbywać na korzyść osoby chorej w zgodzie z jej wolą) i do wypisania stosownego środka na receptę, którego zażycie skutkuje śmiercią.
Wpływ.
Do bezpośrednich uczniów Wolniewicza należą jego doktoranci – Zbigniew Musiał (1974), Ulrich Schrade (1976, zmarł w 2009), Beata Witkowska-Maksimczuk (1994); magistranci – Agnieszka Maria Nogal, Paweł Okołowski, Klaudiusz Suczyński; wieloletni uczestnicy seminariów Wolniewicza – Jan Zubelewicz, Jędrzej Stanisławek. Osoby te kontynuują i rozwijają prace Wolniewicza i jego styl uprawiania filozofii. Na zajęcia do Wolniewicza uczęszczał także Janusz Korwin-Mikke.
Pod znacznym wpływem Wolniewicza pozostawali nie tylko jego najbliżsi uczniowie, ale też wielu z najważniejszych filozofów i logików polskich. Należał do nich zwłaszcza Roman Suszko, którego prace logiczne powstały pod znacznym wpływem filozoficznej interpretacji Wittgensteina dokonanej przez Wolniewicza, zawartej zwłaszcza w pracy "Rzeczy i fakty". Owocem tej inspiracji jest logika niefregowska, jedno z najważniejszych osiągnięć powojennej logiki polskiej. Uczniem Suszki i współpracownikiem Wolniewicza był logik Mieczysław Omyła, kontynuujący tak logiczne, jak i ontologiczne prace Suszki i niejednokrotnie odwołujący się do Wolniewiczowskiej ontologii sytuacji. Ontologia sytuacji inspiruje także dotyczące krat warunkowo rozdzielnych (dystrybutywnych) prace matematyczne Jana Zygmunta i Jacka Hawranka. Prace Wolniewicza spotkały się z zainteresowaniem także filozofów i logików zagranicznych, o czym świadczy np. wiele recenzji jego prac anglojęzycznych w „Mathematical Review”.
Występował często także w prasie codziennej, radiu i telewizji. Oddziaływanie znajdują w ten sposób tak jego poglądy na filozofię teoretyczną, w tym recepcja Wittgensteina w kulturze polskiej, jak i na filozofię praktyczną, w tym zagadnienia związane z bieżącymi sprawami społeczno-obyczajowymi.
Krytyka Wolniewicza dotyczy w dużej mierze jego przekonań społecznych, politycznych i obyczajowych. Wychodzi ona głównie od zwolenników liberalizmu politycznego i obyczajowego, a także od ruchów lewicowych. W dyskursie publicznym z krytyką spotkał się także ekspresyjny sposób wypowiedzi Wolniewicza (np. stosowanie takich terminów jak „półinteligent”, „neokanibalizm” czy „mengelizm” na określenie przeciwników światopoglądowych). Spośród filozofów z krytyką Wolniewicza, nie tylko na łamach prasy specjalistycznej, ale także codziennej wystąpili m.in. Jacek Jadacki, Jacek Hołówka i Andrzej Bogusławski.
Odznaczenia.
Postanowieniem prezydenta Aleksandra Kwaśniewskiego z 11 listopada 1997, „za wybitne zasługi dla nauki polskiej”, został odznaczony Krzyżem Oficerskim Orderu Odrodzenia Polski.
Życie prywatne.
Syn Henryka (kierownika kancelarii adwokackiej i członka Stronnictwa Narodowego, zm. w 1940 w KL Sachsenhausen) i Marty z d. Rzeźniowskiej (zm. 1979). W 1954 ożenił się z Reginą (zwaną Niną) z domu Ożga (1931–1991). W 1956 urodziła się ich córka Ewa Wolniewicz-Warska, później doktor automatyki i robotyki. Jego brat, Lutosław Wolniewicz, był profesorem fizyki teoretycznej. Miał także siostrę Barbarę Wolniewicz-Grzelak (ur. 1933; doktor psychiatrii) oraz brata Andrzeja (ur. 1939; inżynier mechanik).
Był zdeklarowanym niewierzącym (przedstawiał się jako „rzymski katolik – niewierzący”). Uściślał to, precyzując, że nie wierzy w przetrwanie świadomości po śmierci, ani istnienie jakiejkolwiek siły opatrznościowej. Natomiast nie negował istnienia wyższej inteligencji nad człowiekiem.
W 1994 Wolniewicz uległ wypadkowi komunikacyjnemu, który negatywnie odbił się na jego wzroku.
Zmarł 4 sierpnia 2017, kilka tygodni przed 90. urodzinami. 9 sierpnia w warszawskim Kościele pw. św. Andrzeja Boboli odbyła się msza pogrzebowa w intencji profesora pod przewodnictwem o. Andrzeja Spławskiego.

</doc>
<doc id="197223" url="https://pl.wikipedia.org/wiki?curid=197223" title="Fiskus">
Fiskus

Fiskus (łac. "fiscus" – koszyk na pieniądze) – oznaczał za czasów Cesarstwa Rzymskiego skarb prywatny cesarza w odróżnieniu od "aerarium", tj. skarbu państwowego, zarządzanego przez senat.
Z ugruntowaniem jednak absolutyzmu, fiskus oznaczał w ogóle skarb państwa.
W późniejszych czasach fiskusem zwano skarb, czyli majątek państwa, będący jego własnością z tytułu prawa prywatnego, w odróżnieniu od zasobów, którymi skarb państwa rozporządza z tytułu prawa publicznego (przychód z podatków, obowiązkowych danin itd.).
Jednak pospolicie fiskusem zwie się w ogóle skarb państwowy. W tym znaczeniu władze fiskalne oznaczają wszelkie władze, mające w swym ręku administrację skarbową.

</doc>
<doc id="197224" url="https://pl.wikipedia.org/wiki?curid=197224" title="EMAL">
EMAL

EMAL (EMAL-1, Elektronowa Maszyna Automatycznie Licząca) – doświadczalny komputer pierwszej generacji Romualda Marczyńskiego pod względem organizacyjnym wzorowany na angielskim EDSAC. Powstawał w Grupie Aparatów Matematycznych (GAM) Państwowego Instytutu Matematycznego w Warszawie w latach 1953–1955.
Podczas budowy wystąpiły poważne problemy z niezawodnością elementów. Komputer nie został w pełni uruchomiony, ale doświadczenie zostało wykorzystane przy budowie komputera EMAL-2, a pamięć po udoskonaleniu trafiła do komputera XYZ. EMAL-1 przestał istnieć z początkiem 1957 r.

</doc>
<doc id="197225" url="https://pl.wikipedia.org/wiki?curid=197225" title="Numer operatora">
Numer operatora

Numer operatora (NDS – skrót od numer dostępu do sieci, formalnie: numer dostępu dostawcy usług) – w polskiej telekomunikacji cztero- lub pięciocyfrowy element numeracji telefonicznej wykorzystywany w celu skierowania krajowego lub międzynarodowego połączenia telefonicznego z sieci stacjonarnej przez sieć wskazanego przez telefonującego dostawcy usług (operatora) wybierany bezpośrednio przed numerem abonenta lub przed prefiksem międzynarodowym. Do skorzystania z NDS konieczne jest wcześniejsze zawarcie umowy z danym dostawcą usług. NDS potocznie, także w prasie i mediach, błędnie nazywany jest „prefiksem”.
Format NDS:
gdzie KI kod identyfikacji dostawcy usług (2 lub 3 cyfry)
Schemat wybierania numeru przy połączeniach z sieci stacjonarnej z użyciem NDS:
Lista numerów dostawcy usług (operatora).
Lista NDS przydzielonych przez Prezesa Urzędu Regulacji Telekomunikacji i Poczty i Prezesa Urzędu Komunikacji Elektronicznej według stanu na 26 marca 2018:

</doc>
<doc id="197226" url="https://pl.wikipedia.org/wiki?curid=197226" title="Jan Włodarkiewicz">
Jan Włodarkiewicz

Jan Henryk Włodarkiewicz przybrane nazwiska Linowski, Trąmpczyński ps. „Darwicz”, „Damian”, „Jan Darwicz”, „dr Jan”, „Jan”, „Odważny” (ur. 28 maja 1900 w Warszawie, zm. 19 marca 1942 we Lwowie) – podpułkownik kawalerii Wojska Polskiego, pierwszy komendant „Wachlarza”.
Młodość.
Absolwent Gimnazjum im. Stanisława Staszica, działacz tajnych kółek młodzieżowych. W czasie pierwszej wojny światowej należał do Polskiej Organizacji Wojskowej. W listopadzie 1918 wstąpił do Wojska Polskiego. Służył w 27 pułku ułanów w Nieświeżu na stanowiskach dowódcy plutonu, dowódcy szwadronu i adiutanta pułku. Porucznik ze starszeństwem z dniem 1 marca 1922. W 1929 został przeniesiony do sztabu 9 Samodzielnej Brygady Kawalerii w Baranowiczach, a w 1930 do Centrum Wyszkolenia Kawalerii w Grudziądzu, gdzie był instruktorem na kursie dowódców szwadronów. 12 marca 1933 roku został awansowany na rotmistrza ze starszeństwem z dniem 1 stycznia 1933 roku i 15. lokatą w korpusie oficerów kawalerii. W 1935 rozpoczął służbę w Oddziale II Sztabu Głównego. W obszarze jego zainteresowań znajdowała się dywersja pozafrontowa, czyli prowadzona na tyłach nieprzyjaciela – zajmował się między innymi zagadnieniami dywersji na liniach kolejowych. W 1938 lub 1939 roku awansował na majora.
Kampania wrześniowa.
W czasie kampanii wrześniowej 1939 otrzymał zadanie tworzenia rezerwowych oddziałów kawalerii. Przydzielony był do Ośrodka Zapasowego Kawalerii w Garwolinie. Sformował we Włodawie 15 września improwizowany szwadron kawalerii. Walczył w szeregach Armii „Lublin”, w 41 Rezerwowej Dywizji Piechoty, gdzie dowodził sformowanym z rozbitków kawaleryjskim oddziałem rozpoznawczym. 15 października w okolicy Mrozów k. Warszawy rozwiązał oddział, nakazując jednak podkomendnym zatrzymać broń i zgłaszać się w Warszawie pod wyznaczonymi adresami.
W konspiracji.
W listopadzie 1939 założył, wspólnie z Witoldem Pileckim, organizację konspiracyjną o nazwie Tajna Armia Polska w której był komendantem pod ps. Darwicz, Jan i Odważny. Wchodził również w skład komitetów redakcyjnych pisma „Znak” i „Biuletynu Żołnierskiego”. Była ona jedną z organizacji, które w 1940 utworzyły Konfederację Narodu. Włodarkiewicz stanął na czele pionu wojskowego Konfederacji Narodu – Konfederacji Zbrojnej, której częścią stała się TAP. Prawdopodobnie na przełomie lipca i sierpnia uczestniczył w naradzie z udziałem m.in. Komendanta Głównego ZWZ Stefana Roweckiego ps. Grot, na której zapadła decyzja o zatwierdzeniu akcji „Wachlarz”. Włodarkiewicz, współtwórca koncepcji „Wachlarza”, został mianowany jego komendantem. We wrześniu 1941 podporządkował się, wraz z większością członków Konfederacji Zbrojnej, Związkowi Walki Zbrojnej. Od jesieni 1941 poświęcił się pracy przy organizacji „Wachlarza”, do którego wciągnął część współpracowników z TAP (potem KZ). Miał już wówczas stopień podpułkownika. W marcu 1942 wyjechał do Lwowa na inspekcję I Odcinka. Być może miał do wykonania także misję polityczną, zaplanowane było bowiem jego spotkanie z ukrywającymi się we Lwowie działaczami politycznymi. Zmarł we Lwowie, nagle, prawdopodobnie 18 (ewentualnie 19) marca. Przyczyna i szczegółowe okoliczności jego śmierci nie zostały wyjaśnione. Był jednym z założycieli Frontu Odrodzenia Polski.

</doc>
<doc id="197229" url="https://pl.wikipedia.org/wiki?curid=197229" title="Alfred Denizot">
Alfred Denizot

Alfred Denizot (ur. 21 października 1873 w Górczynie, obecnie dzielnica Poznania, zm. 23 lutego 1937 w Poznaniu) – polski fizyk, profesor chemii Uniwersytetu Poznańskiego i profesor Uniwersytetu Lwowskiego, specjalista od geometrii wykreślnej
Życiorys.
Syn imigranta z Francji, Augustyna Denizota i Antoniny z Nowackich. W 1893 ukończył gimnazjum realne w Poznaniu, po czym studiował na uniwersytecie w Berlinie, gdzie w 1897 obronił doktorat. Od 1907 roku wykładał na Politechnice Lwowskiej (początkowo był docentem płatnym, zaś od 1908 profesorem nadzwyczajnym a od 1909 profesorem zwyczajnym mechaniki ogólnej i analitycznej). W 1910 habilitował się z geometrii wykreślnej na Politechnice Lwowskiej i z fizyki na Uniwersytecie Lwowskim, w 1919 roku objął katedrę Fizyki Doświadczalnej na Uniwersytecie Poznańskim. W latach 1920-1937 z ramienia uczelni był kuratorem Korporacji Studentów Uniwersytetu Poznańskiego „Lechia”, w tym czasie należał także do PTPN.
Był autorem 52 prac i artykułów w wielu językach, członkiem korespondentem Papieskiej Akademii Nauk. 

</doc>
<doc id="197230" url="https://pl.wikipedia.org/wiki?curid=197230" title="Stanisław Kalandyk">
Stanisław Kalandyk

Stanisław Kalandyk (ur. 24 listopada 1885, zm. 28/29 stycznia 1940) – polski fizyk, wykładowca Uniwersytetu Poznańskiego.
Życiorys.
Profesor Uniwersytetu Poznańskiego, kierownik Zakładu Fizyki Wydziału Lekarskiego. Członek Komisji Matematyczno-Przyrodniczej Poznańskiego Towarzystwa Przyjaciół Nauk.
Aresztowany 28 października 1939 roku pod zarzutem posiadania w zakładzie nadawczego aparatu radiowego, został rozstrzelany w nocy z 28 na 29 stycznia 1940 roku na dziedzińcu Fortu VII w Poznaniu i pochowany w mogile zbiorowej w Wypalankach.

</doc>
<doc id="197231" url="https://pl.wikipedia.org/wiki?curid=197231" title="Jezioro Rybnickie">
Jezioro Rybnickie

Jezioro Rybnickie (Zbiornik Rybnicki, Zalew Rybnicki) – zbiornik zaporowy utworzony przez spiętrzenie wód rzecznych Rudy zaporą w Rybniku Stodołach.
Zbiornik o powierzchni 4,5 km² i objętości 22 mln m³ wody został utworzony na terenie dzielnic Rybnika – Rybnickiej Kuźni, Orzepowic, Chwałęcic i Stodół, dla potrzeb Elektrowni Rybnik.
Przy minimalnym poziomie piętrzenia (rzędna 220,00 m n.p.m.) zbiornik ma objętość 17,588 mln m³, przy normalnym poziomie (221,00 m n.p.m.) – 22,099 mln m³, a przy powodziowym (maksymalnym) 221,30 m n.p.m. – 23,482 mln m³. Objętość użytkowa zbiornika wynosi 4,511 mln m³, a stała rezerwa powodziowa – 1,383 mln m³. Objętość użytkowa zbiornika to piętrzenie w granicach 220,00–221,00 m n.p.m.
Nad zbiornikiem znajduje się kilka klubów żeglarskich ("Yacht Club Rybnik," "Klub Sportowy „Górnik” Boguszowice Sekcja Żeglarska", "KŻ Koga – Kotwica", "KŻ im. kpt. Bogumiła Pierożka", "TKŻ Kabestan Rybnik"), stanica harcerska, ośrodki rekreacyjne oraz kawiarnie. Sezon żeglarski na Zalewie Rybnickim jest najdłuższy w Polsce, trwa od kwietnia do października. Temperatura wody w zbiorniku nie spada w tym czasie poniżej 15 °C.
Sztucznie zarybiany zbiornik jest miejscem występowania wielu gatunków ryb (liczne zawody wędkarskie). Jest to jedno z najlepszych w Polsce stanowisk połowu dużych ryb. Pobito tu kilka rekordów Polski: suma (2018 – 102 kg, 206 cm) i karpia (2007 – 30,2 kg). W 2010 roku Zbigniew Merkel złowił tutaj roślinożerną piranię.

</doc>
<doc id="197232" url="https://pl.wikipedia.org/wiki?curid=197232" title="Zygmunt Zawirski">
Zygmunt Zawirski

Zygmunt Michał Zawirski (ur. 28 września 1882 w Berezowicy Małej, zm. 2 kwietnia 1948 w Końskich) – polski filozof i logik; przedstawiciel szkoły lwowsko-warszawskiej.
Biogram.
Był synem Józefa i Kamili z domu Strońska. W 1901 ukończył gimnazjum we Lwowie, a następnie studiował filozofię, matematykę i fizykę na Uniwersytecie Lwowskim, gdzie jego patronem był Kazimierz Twardowski. W 1906 uzyskał doktorat, a w 1924 habilitował się z filozofii na Uniwersytecie Jagiellońskim. W latach 1906-1929 był nauczycielem gimnazjalnym i wykładał również filozofię na Politechnice Lwowskiej, Wydziale Lekarskim uniwersytetu i w Państwowym Studium Pedagogicznym we Lwowie. Od 1928 roku jako profesor nadzwyczajny uniwersytetu w Poznaniu objął Katedrę Teorii i Metodologii Nauk Wydziału Matematyczno-Przyrodniczego, a rok później został profesorem zwyczajnym, by w roku akademickim 1935/36 piastować godność dziekana Wydziału Filozoficznego. Od roku 1936 był redaktorem „Kwartalnika Filozoficznego” oraz członkiem PTPN. W 1937 roku przeniósł się na Uniwersytet Jagielloński, gdzie w roku akademickim 1938/39 był dziekanem. W Krakowie spędził okres okupacji niemieckiej, biorąc udział w tajnym nauczaniu uniwersyteckim.
Od 1908 roku był żonaty z Kamilą Galotzy, z którą miał synów Zbigniewa i Kazimierza. Jego wnukiem, synem Kazimierza był Marek Zawirski.
Pochowany na Cmentarzu Rakowickim w Krakowie.

</doc>
<doc id="197233" url="https://pl.wikipedia.org/wiki?curid=197233" title="Józef Witkowski">
Józef Witkowski

Józef Witkowski herbu Poraj (ur. 21 lutego 1892 w Odessie, zm. 26 maja 1976 w Poznaniu) – polski astronom, geofizyk, astrofizyk.
Życiorys.
Pochodził z rodu Terlicz-Witkowskich herbu Poraj. Urodził się w Odessie, tam też ukończył gimnazjum klasyczne i odbył studia astronomiczne, zakończone w 1916 roku obroną pracy kandydackiej "O krzywych częstotliwości Charliera typu A i B w zastosowaniu do ruchów własnych plam słonecznych". Z Odessą związane też było pierwszych pięć lat jego pracy naukowej, podczas których zajmował się głównie tematyką kometarną. W 1919 roku wyjechał do Krakowa i podjął pracę w Obserwatorium Astronomicznym UJ. Oprócz zagadnień kometarnych, zajmował się tam m.in. grawimetrią, sejsmologią, fotometrią wizualną gwiazd zaćmieniowych oraz zakryciami gwiazd przez Księżyc i planety (tego ostatniego zagadnienia dotyczyła jego praca habilitacyjna). Redagował również szereg czasopism naukowych, m.in. założone w 1925 roku przez Tadeusza Banachiewicza "Acta Astronomica".
W 1929 roku objął stanowisko kierownika Obserwatorium Astronomicznego Uniwersytetu Poznańskiego, które piastował (z przerwą na czas II wojny) aż do emerytury. Do poznańskiego obserwatorium, zajmującego się wcześniej głównie zagadnieniami astrometrycznymi, wprowadził nową tematykę komet, gwiazd zaćmieniowych i zakryć gwiazd. Dzięki jego staraniom obserwatorium wzbogaciło się o refraktor Zeissa 200/3000 oraz zegar Shortta (najdokładniejszy istniejący w tamtych czasach zegar mechaniczny). Jesienią 1929 roku Obserwatorium Poznańskie brało udział w międzynarodowej kampanii długościowej organizowanej przez Komitet Geodezyjny Państw Bałtyckich (pomiary wykonywane były w Poznaniu i Rydze). Od 1932 roku zakres badań naukowych poszerzył się o mechanikę nieba, m.in. zagadnienia związane z pochodzeniem komet.
We wrześniu 1939 roku, po opuszczeniu miasta przez wojsko, Józef Witkowski działał w Komitecie Administracyjnym Uniwersytetu, którego zadaniem było zabezpieczenie majątku przed grabieżą. 29 września został aresztowany przez Gestapo i wraz z innymi profesorami UP i osadzony w więzieniu przy ul. Młyńskiej. Po 10 dniach został zwolniony pod warunkiem nieopuszczania miasta Poznania i meldowania się w Gestapo. 11 października udało mu się wyjechać do Krakowa, gdzie uzyskał pomoc i schronienie u przyjaciół. Dzięki staraniom Tadeusza Banachiewicza w 1940 roku został przyjęty do pracy w Obserwatorium Astronomicznym w Krakowie w charakterze asystenta, gdzie pracował aż do wyzwolenia miasta.
Po zakończeniu wojny w 1945 roku powrócił na stanowisko kierownika obserwatorium poznańskiego. Zaangażował się wtedy w utworzenie Astronomicznej Stacji Szerokościowej PAN w Borowcu, która z założenia miała się kompleksowo zajmować zagadnieniami dynamiki Ziemi (przekształconej następnie w Astronomiczne Obserwatorium Szerokościowe, a obecnie w Obserwatorium Astrogeodynamiczne). W tym okresie objął też kierownictwo nowo utworzonego Zakładu Astronomii PAN. W latach 1950–1952 był prezesem Polskiego Towarzystwa Astronomicznego, od 1947 roku członkiem Polskiej Akademii Umiejętności a od 1959 roku członkiem korespondentem Polskiej Akademii Nauk. Działał w Międzynarodowej Unii Astronomicznej, był członkiem Royal Astronomical Society.
W dowód swoich zasług otrzymał cały szereg odznaczeń i nagród, m.in. Krzyż Komandorski z Gwiazdą Orderu Odrodzenia Polski (1972), Krzyż Komandorski Orderu Odrodzenia Polski (1957), Medal Dziesięciolecia Odzyskanej Niepodległości (1928), Medal za Długoletnią Służbę (1938), Medal 10-lecia Polski Ludowej (1954), Nagrodę Naukową miasta Poznania (1951), nagrodę Prezesa PAN (1953), nagrodę PAN za osiągnięcia naukowe (1958), specjalne podziękowanie Senatu (1934) i specjalne podziękowanie Zarządu PTPN (1958).
Niemal do ostatnich lat życia pozostawał aktywny naukowo, m.in. brał udział w przygotowaniach do jubileuszu kopernikańskiego w 1973 roku.
Został pochowany na cmentarzu Powązkowskim w Warszawie (kwatera I-7/8-17).

</doc>
<doc id="197234" url="https://pl.wikipedia.org/wiki?curid=197234" title="Władysław Smosarski">
Władysław Smosarski

Władysław Antoni Jan Smosarski (ur. 30 września 1876 w Warszawie, zm. 21 maja 1960 w Poznaniu) – polski matematyk i meteorolog.
Życiorys.
Pochodził z rodziny mieszczańskiej, był synem Władysława i Walerii z Maszatowskich. Ukończył III Gimnazjum w Warszawie (matura w 1896), po czym podjął studia na Wydziale Matematyczno-Fizycznym Cesarskiego Uniwersytetu Warszawskiego, uwieńczone w roku 1900 stopniem kandydata nauk matematycznych; praca kandydacka "O twierdzeniu Dirichleta uogólnionym na sieci równoległościanów" (1899) została wyróżniona złotym medalem. Po studiach Smosarski pracował w urzędach, bankach i zakładach przemysłowych w Warszawie (m.in. w Urzędzie do Sprawdzania Miar i Wag oraz w Zakładach Elektronicznych „Siemens-Schuckert”), przez pewien czas w Lublinie. Od 1909 roku prowadził wykłady z meteorologii, fizyki i matematyki na Wydziale Przyrodniczym Towarzystwa Kursów Naukowych w Warszawie oraz w Seminarium dla Nauczycieli Ludowych w Ursynowie k. Warszawy. Współpracował też z Warszawskim Biurem Meteorologicznym. W 1912 roku w WSR w Warszawie wykładał meteorologię, a w latach 1912 i 1913 odbył w Hamburgu i Petersburgu dodatkowe studia w zakresie meteorologii. W latach 1913–1918 wykładał na Kursach Przemysłowo-Rolniczych w Warszawie.
Od początku 1919 roku był zastępcą kierownika Centralnego Instytutu Meteorologicznego w Warszawie i jednocześnie prowadził wykłady w charakterze docenta w Szkole Głównej Gospodarstwa Wiejskiego. Współpracował z pracownią meteorologii Towarzystwa Naukowego Warszawskiego. W 1920 roku przeniósł się do Poznania, by na Wydziale Filozoficznym miejscowego Uniwersytetu podjąć – jako zastępca profesora – wykłady z meteorologii i klimatologii; powierzono mu jednocześnie zorganizowanie, a następnie kierownictwo Obserwatorium Meteorologicznego w Collegium Minus. W 1923 roku uzyskał nominację na profesora nadzwyczajnego oraz stanął na czele utworzonej Katedry Meteorologii i Klimatologii na Wydziale Rolniczo-Leśnym Uniwersytetu Poznańskiego. W latach 1925–1926 uruchomił kolejne punkty Obserwatorium Meteorologicznego – na Sołaczu i w Golęcinie. W roku 1937 został profesorem zwyczajnym. Nie zaprzestał współpracy z warszawskim Centralnym (później Państwowym) Instytutem Meteorologicznym, w którym kierował Wydziałem Sprawdzań Przyrządów.
Był aktywnym uczestnikiem życia naukowego krajowego i zagranicznego. Został przyjęty w poczet członków Warszawskiego Towarzystwa Naukowego (członek rzeczywisty 1915, członek zwyczajny 1929). Od 1920 roku był członkiem Poznańskiego Towarzystwa Przyjaciół Nauk. Działał czynnie w Międzynarodowej Unii Geodezyjnej i Geofizycznej, uczestniczył w jej IV (1930) i V (1933) kongresie. Wybuch II wojny światowej zastał go na kolejnym kongresie Unii w Waszyngtonie; większą część okresu wojennego spędził w Paryżu, pracując w Institut de Physique du Globe u boku prof. Charlesa Mauraina. Współpracował z ruchem oporu, po wyzwoleniu Paryża włączył się do prac polskiego Narodowego Komitetu Oporu.
Do Poznania powrócił w 1945, obejmując poprzednio zajmowaną katedrę. W 1952, wraz z całym wydziałem, przeniósł się do powołanej Wyższej Szkoły Rolniczej w Poznaniu. W latach powojennych doczekał się nadania tytułu doktora nauk (1950). Kierował katedrą do końca życia (od 1959 pod nazwą Katedra Meteorologii), zmarł 21 maja 1960 w Poznaniu.
Zainteresowania naukowe Smosarskiego obejmowały meteorologię, klimatologię (głównie Polski zachodniej), optykę atmosferyczną, elektryczność atmosferyczną, magnetyzm ziemski, matematykę, teorię instrumentów, historię nauki. Ogłosił 66 prac naukowych oraz liczne drobne spostrzeżenia meteorologiczne i artykuły popularnonaukowe. Prace swoje pisał staranną polszczyzną, przejrzystym językiem, przekazując w prosty sposób skomplikowane i złożone zagadnienia. Znany był też ze specyficznego poczucia humoru, a wśród studentów miał opinię wyjątkowo wymagającego egzaminatora.
W pracy "O pewnym zjawisku zmrokowym" (1917) podjął próbę wyjaśnienia związku niektórych zjawisk zmrokowych z magnetyzmem ziemskim oraz szczegółowo opisał przebieg roczny elementów zórz. Prowadził obserwacje i badania nad okresowymi przebiegami temperatury, opadów, burz, jonizacji powietrza atmosferycznego. Z publikacji Smosarskiego można wymienić: podręcznik "Meteorologia" (1924, szóste wydanie 1957), "Prace Margulesa o wahaniu ciśnienia barometrycznego" (1907), "Cienie obłoków na tle nieba" (1915), "O pewnym zjawisku zmrokowym" (1917), "Badania teoretyczne wahań temperatury" (1922), "Marche diurne des éléments météorologiques à Poznań" (1929), "Versuch einer Theorie der periodischen Temperaturänderungen an der Erdoberfläche" (1929), "Über die Polarisation des Himmelslichtes" (1933), "Electricité atmosphérique près de Poznań" (1934), "Temperatury gleby w Poznaniu 1926–1954" (1956). Zagadnieniom matematycznym poświęcił m.in. prace "Teoria reszt w oświetleniu teorii grup" („wiadomości Matematyczne”, 1911), "Nauka o proporcjonalności w geometrii i arytmetyce" („Wektor”, 1913), "Zarys rozwoju geometrii w starożytności" (w "Poradnik dla samouków", 1911), "Matematyka" (1917–1918). Ogłosił też przekład "Szkoły fizyki" A. J. Oettingena (1912).
W 1947 był współzałożycielem Polskiego Towarzystwa Meteorologicznego i Hydrologicznego, które nadało mu tytuł członka honorowego.
Był żonaty z Kazimierą Kaszubską, miał dwóch synów: Jerzego (1908–1940) i Mirosława (1909–1932).
Zmarł 21 maja 1960 roku w Poznaniu. Pochowany na Cmentarzu Sołackim św. Jana Vianey przy ul. Lutyckiej (kwatera św. Anny-7-29).

</doc>
<doc id="197235" url="https://pl.wikipedia.org/wiki?curid=197235" title="Rozsądek">
Rozsądek

Rozsądek, zdrowy rozsądek (w różnych znaczeniach: nowołac. "sensus communis", ang. "common sense", niem. "Verstand") – pojęcie pojawiające się w filozofii współczesnej, zwłaszcza w wielu prądach brytyjskiej filozofii analitycznej, wyprowadzone z dawniejszej koncepcji "sensus communis" („zmysłu wspólnego”).
Terminy „rozsądek” i „zdrowy rozsądek”.
Terminy „rozsądek” i „zdrowy rozsądek” zazwyczaj są używane zamiennie, nie w pełni jednak się pokrywają. Rozgraniczenia znaczeniowe są przy tym dość płynne. Termin „zdrowy rozsądek” stosuje się zazwyczaj dla pojęć rozsądku zbliżonych do koncepcji Moore'a, koncepcji filozofii szkockiej czy też do koncepcji Kartezjusza. Pozbawiony dodatkowych określeń termin „rozsądek” albo pokrywa się ze znaczeniem terminu „zdrowy rozsądek”, przy czym odnosi się wtedy zwłaszcza do rozumień tego terminu bliskich koncepcji Moore'a, lub też odnosi się koncepcji Kantowskiej.
Sensus communis i tradycja kartezjańska.
W dawniejszym znaczeniu, pojawiającym się np. w myśli Kartezjusza, "sensus communis" to specjalna władza umysłu, dzięki której materiał dostarczany mu przez poszczególne zmysły jawi mu się jako jednolity.
Przedmiotami zmysłu wspólnego są więc wspólne jakości zmysłowe, mogące być przedmiotem postrzeżeń różnych zmysłów, takie jak ruch czy rozciągłość.
W późniejszych czasach termin "sensus communis" zmienił znaczenie, zaczął być rozumiany jako zdolność wydawania trzeźwych sądów, nie wypaczonych ani przez nadmierne teoretyzowanie, ani przez nadmierny sceptycyzm. Pochodzi ono zresztą z koncepcji wcześniejszej, jako że daje się w niej zauważyć przekonanie, że pewne pojęcia i sama umiejętność rozumowania są właściwe wszystkim ludziom: Kartezjusz uważał, że rozum jest najrówniej rozdzieloną ze wszystkich cech ludzkich.
Dla Kartezjusza „rozsądek” ("bon sens") jest równoważnikiem specyficznie rozumianego rozumu. Rozum pojmuje Kartezjusz jako właściwą wszystkim ludziom i przysługującą im w tym samym stopniu zdolność odróżniania prawdy od fałszu. Myśl tę filozof przedstawił w sławnym fragmencie rozpoczynającym "Rozprawę o metodzie":
Tradycja szkocka.
Późniejsze rozumienie pojęcia rozsądku pojawiło się już w myśli Locke'a. Rozpowszechniła się w tzw. „filozofii zdrowego rozsądku”, wpływowym nurcie filozofii szkockiej końca XVIII wieku, którego głównym reprezentantem był Thomas Reid. W przeciwieństwie do Locke'a, filozofowie szkoccy całkowicie odrzucili sceptycyzm, przyjęli zaś stanowisko tzw. realizmu naiwnego, które uzasadniali na drodze introspekcji. W filozofii szkockiej zdrowy rozsądek to ogół opinii, które narzucają się każdemu umysłowi. Opinie te narzucają się jednak nie ze względu na ich jawną oczywistość, ale ze względu na uwarunkowania ludzkiej natury narzucone jej przez ślepe instynkty, uczucia i intuicje pozaracjonalne.
Tradycja analityczna.
W XX wieku pojęcie zdrowego rozsądku zyskało nowe znaczenie na skutek wystąpienia Moore'a ("Defence of Common Sense"). Moore uważał, że gdy filozofia popada w konflikt ze zdrowym rozsądkiem, błąd w argumentacji filozoficznej jest bardziej prawdopodobny, niż błąd zdrowego rozsądku. Zdrowy rozsądek jest więc dla Moore'a punktem wyjścia budowy i oceny poglądów filozoficznych, a jako że jest on punktem wyjścia wszelkich badań, wszelkie odstępstwa od zdrowego rozsądku muszą być szczególnie mocno uzasadnione. Sam zdrowy rozsądek to właściwa ludziom zdolność przyswajania sobie wiadomości niezbędnych do życia, głównie poprzez poznanie przednaukowe. Składają się prawdy oczywiste same przez się, zdobywane poprzez normalne, niezaburzone funkcjonowanie rozumu.
W koncepcji Moore'a szczególnie istotny jest jego sposób podejścia do stawiania i rozwiązywania problemów filozoficznych. Moore nie był zainteresowany odkrywaniem nowych prawd czy też oceną wartości przekonań zdroworozsądkowych. Interesował się natomiast znaczeniem terminów poszczególnych wyrażeń, a punktem wyjścia takich analiz muszą być te wyrażenia, co do których wiemy, że rzeczywiście je rozumiemy, a więc przeświadczenia oparte na zdrowym rozsądku. Za podstawowe zadanie filozofii uznawał więc uporządkowanie i dokładną analizę pojęć zdroworozsądkowych. Błędem filozofów, którzy oddalają się od przekonań zdroworozsądkowych jest to, że oddalają się oni od terminologii języka potocznego: taka terminologia, która nie daje się przełożyć na język potoczny jest niezrozumiała.
Moore twierdził, że o każdym przekonaniu zdroworozsądkowym wie, że jest ono prawdziwe. Zadaniem filozofii i nauk nie jest wychodzenie poza te przekonania, ale uzasadnianie tej wiedzy: należy bowiem odróżnić wiedzę o prawdziwości przekonań od ich uzasadnienia, którego dostarczają dopiero nauki.
Tradycja kantowska.
Odmienne znaczenie termin „rozsądek” (w tłumaczeniu Romana Ingardena „intelekt”, niem. "Verstand") przybrał w filozofii Immanuela Kanta. Intelekt jest umiejętnością rozumowania na podstawie danych doświadczenia i kategorii apriorycznych, zdolnością tworzenia pojęć na podstawie danych zmysłowych. Kant odróżnia go od rozumu ("Vernunft"), podejmującego zagadnienia metafizyczne i wychodzącego poza granice doświadczenia. Rozsądek spaja różnorodne doświadczenia za pomocą odpowiadających zasadom czystego doświadczenia kategorii apriorycznych. Kantowskie rozumienie rozsądku nabrało szczególnie dużego znaczenia w idealizmie niemieckim.
Zbliżone terminy w obcych terminologiach filozoficznych.
W tradycji greckiej trudno doszukać się ścisłego odpowiednika pojęcia rozsądku, zbliżony charakter ma pojęcie "phronesis", stanowiące także odpowiednik specyficznie rozumianej roztropności.
Zbliżonymi odpowiednikami łacińskimi są "prudentia" (roztropność), ewentualnie "mens sana" czy też "sensus sanus". Nowołaciński termin "intellectio" może oznaczać rozsądek, intelekcję lub rozumienie. Nowołaciński "sensus communis" może odnosić się do koncepcji zmysłu wspólnego, może też oznaczać rozsądek w sensie Moorowskim.
Ogólnymi odpowiednikami angielskimi są "judgment" i "sense", przy czym "sense" może być kojarzony z rozumieniem Moorowskim. "Good sense" może być rozumiany w znaczeniu Moorowskim lub Kartezjańskim. "Common sense" odnosi się w szczególności do poglądów szkoły szkockiej.
Odpowiednikami francuskimi mogą być "raison" (rozum), "sens", "jugement". Kartezjański termin "bon sens" może oznaczać także rozsądek w znaczeniu Moore'a, "sens commun" może mieć odcień rozumienia rozsądku typowego dla szkoły szkockiej.
Niemiecki termin "Verstand" jest Kantowski. Znaczeniu Moorowskiemu lub Kartezjańskiemu odpowiada "gesunder Verstand" lub "gesunder Menschenverstand". Terminy "Gemeinsinn", "gemeiner Verstand" i "einfacher Verstand" odpowiadają natomiast rozumieniu rozsądku typowemu dla szkoły szkockiej.

</doc>
<doc id="197237" url="https://pl.wikipedia.org/wiki?curid=197237" title="Stefan Dąbrowski">
Stefan Dąbrowski



</doc>
<doc id="197239" url="https://pl.wikipedia.org/wiki?curid=197239" title="Prefiks (telekomunikacja)">
Prefiks (telekomunikacja)

Prefiks – element numeracji telefonicznej wykorzystywany w schematach wybierania numerów telefonów w celu przejścia na wyższy poziom numeracji. 
Wybieranie numeru krajowego powinno być poprzedzone wybraniem prefiksu krajowego, czyli cyfry (ciągu cyfr) oznaczającej przejście z poziomu numeracji strefowej na krajową. Międzynarodowy Związek Telekomunikacyjny (ITU) zaleca, aby jako prefiksu krajowego używać cyfry 0. W niektórych krajach używane są inne prefiksy krajowe (może nie występować w ogóle, np. w Polsce nie jest stosowany od 2010 r.):
8 – niektóre kraje poradzieckie
1 – kraje należące do NANP (m.in. USA i Kanada).
Prefiks krajowy nie jest elementem składowym numeru krajowego.
Numer międzynarodowy jest wybierany po prefiksie międzynarodowym, oznaczającym przejście z poziomu numeracji krajowej na poziom numeracji międzynarodowej. Zalecanym przez ITU-T prefiksem międzynarodowym są cyfry 00. W niektórych krajach używane są inne prefiksy:
010 – Japonia
01 – kraje należące do NANP (m.in. USA i Kanada)
0011 – Australia
810 – niektóre kraje poradzieckie
000 – kraje Afryki wsch.
Prefiks międzynarodowy nie jest elementem składowym numeru międzynarodowego.
W mowie potocznej, także w prasie i mediach, „prefiksem” błędnie nazywany jest numer operatora (NDS).

</doc>
<doc id="197245" url="https://pl.wikipedia.org/wiki?curid=197245" title="Medal za udział w walkach w obronie władzy ludowej">
Medal za udział w walkach w obronie władzy ludowej



</doc>
<doc id="197246" url="https://pl.wikipedia.org/wiki?curid=197246" title="Medal za udział w wojnie obronnej 1939">
Medal za udział w wojnie obronnej 1939



</doc>
<doc id="197247" url="https://pl.wikipedia.org/wiki?curid=197247" title="San Martin">
San Martin



</doc>
<doc id="197248" url="https://pl.wikipedia.org/wiki?curid=197248" title="O’Higgins/San Martín">
O’Higgins/San Martín

O’Higgins/San Martín (w Chile znane jako jezioro O’Higgins, hiszp. "Lago O’Higgins", natomiast w Argentynie jako jezioro San Martín, hiszp. "Lago San Martín") – jezioro w południowej części Ameryki Południowej, na pograniczu Chile (Region Magallanes i Antartyka Chilijska) i Argentyny (prowincja Santa Cruz). Jest najgłębszym jeziorem Ameryki Południowej i czwartym najgłębszym jeziorem na świecie. Położone w Andach Patagońskich (Patagonia) na wysokości 285 m n.p.m.
Jezioro zajmuje powierzchnię 1013 km², z czego 554 km² znajduje się w Chile, a 459 km² – w Argentynie. Ma rozwiniętą linię brzegową o długości 525 km. Do jeziora wpada rzeka Mayer oraz wiele potoków. Główny odpływ wody z jeziora stanowi rzeka Pascua. W pobliżu jeziora znajdują się lodowce O’Higginsa i Chico. Na południe od niego ciągnie się południowopatagońska czapa lodowa aż po jeziora Viedma i Argentino.
Obszar nad jeziorem San Martín pozostawał niezamieszkany aż do początku XX wieku.
Nazwa używana w Argentynie została nadana na cześć José de San Martína, a nazwa chilijska – na cześć Bernardo O’Higginsa. Obaj walczyli wspólnie o niepodległość Chile i zaliczani są do tzw. "Libertadores".

</doc>
<doc id="197250" url="https://pl.wikipedia.org/wiki?curid=197250" title="Aleksja">
Aleksja



</doc>
<doc id="197251" url="https://pl.wikipedia.org/wiki?curid=197251" title="Aleksja (imię)">
Aleksja (imię)

Aleksja – imię żeńskie pochodzenia greckiego, żeński odpowiednik imienia Aleksy. Czasami występuje w formie Aleksa.
Aleksja imieniny obchodzi: 17 lutego, 24 kwietnia, 17 lipca i 6 września.
Zdrobnienia od imienia Aleksja: Ala.
Znane postaci noszące imię Aleksja:

</doc>
<doc id="197252" url="https://pl.wikipedia.org/wiki?curid=197252" title="Mróz">
Mróz

Mróz – stan pogody, kiedy średnia dobowa temperatura powietrza na wysokości 2 metrów nad gruntem jest niższa od temperatury 0 °C.
Występuje kilka stopni nasilenia mrozu:
Występowanie.
Ujemne temperatury występują we wszystkich strefach klimatycznych. Liczba dni z mrozem oraz temperatura zależą w głównej mierze od szerokości geograficznej, ale też i od odległości od morza/oceanu i uwarunkowań krajobrazowych (góry, wyżyny). Obszary gdzie mróz występuje przez cały rok to prawie cała powierzchnia Antarktydy, znaczne obszary Arktyki i Grenlandii. Mrozy występują w klimacie umiarkowanym, w zależności od położenia geograficznego, liczba dni z mrozem waha się od 100 do 130 dni w klimacie umiarkowanym (kontynentalna odmiana) np. Syberia, północne obszary Kanady. 60-80 dni w klimacie umiarkowanym ciepłym (kontynentalna odmiana) jak np. Kazachstan. 20-40 dni w klimacie umiarkowanym ciepłym przejściowym np. w Polsce. 5-15 dni w klimacie umiarkowanym ciepłym morskim np. w Wielkiej Brytanii. Od 2 do 10 dni z mrozem notuje się klimacie podzwrotnikowym, śródziemnomorskim. Tutaj należy zwrócić uwagę na kontynentalizm, odległość od morza czy oceanu, a także na wysokość nad poziom morza. Np. w Madrycie notuje się średnia 3-9 dni z mrozem, podczas gdy w Rzymie leżącym na podobnej szerokości geograficznej, mrozów w zasadzie nie ma. W krajach takich jak Libia czy Maroko w ciągu dnia nie występują ujemne temperatury, wyjątek stanowią jedynie obszary wysokich gór jak Atlas, gdzie temperatura obniża się wraz ze wzrostem wysokości. W klimacie zwrotnikowym morskim, wilgotnym, mrozów i przymrozku nie ma w ogóle. Jest związane z wpływem mórz, prądów morskich (zwłaszcza ciepłych) oraz zachmurzenia, które uniemożliwia odprowadzanie ciepła do górnych warstw atmosfery, jak ma to miejsce w klimatach suchych. W strefie subtropikalnej mróz występuje jedyne na znacznych wysokościach, co jest związane z piętrowością klimatyczną, np. afrykańskie Kilimandżaro, czy peruwiańskie Andy.

</doc>
<doc id="197254" url="https://pl.wikipedia.org/wiki?curid=197254" title="Komórki macierzyste">
Komórki macierzyste

Komórki macierzyste (dosłowny przekład z innych języków: komórki pnia) – komórki mające jednocześnie dwie zdolności:
Podział.
Ze względu na zdolność do różnicowania komórki macierzyste dzieli się na:
Ze względu na ich pochodzenie komórki macierzyste dzieli się na:
U roślin naczyniowych właściwości komórek macierzystych mają komórki merystemów.
Zastosowania.
Zarodkowe komórki macierzyste, mogące potencjalnie zróżnicować się w komórki każdego rodzaju, teoretycznie mogłyby zastąpić dowolną tkankę, która u pacjenta uległa uszkodzeniu. Niemniej jednak do praktycznego stosowania zarodkowych komórek macierzystych jest jeszcze bardzo daleko. Wprowadzone do dorosłego organizmu ESC, zamiast integrować się, tworzą potworniaki. Nie istnieją jeszcze sposoby pozwalające na ich wydajne różnicowanie "in vitro" w konkretne tkanki lub narządy. W 2002 roku Thomas Jessell, Hynek Wichterle i ich współpracownicy z Uniwersytetu Columbia opublikowali w "Cell" wyniki badań, w których uzyskano motoneurony z komórek macierzystych.
Dorosłe komórki macierzyste, chociaż posiadają ograniczoną zdolność różnicowania się w różne tkanki, wykazują cechy dające im przewagę nad komórkami zarodkowymi przy stosowaniu w terapii. Po pierwsze nie tworzą potworniaków. Po drugie mogą być pobrane z własnego organizmu pacjenta, dzięki czemu nie istnieje ryzyko ich odrzucenia (co mogłoby mieć miejsce po podaniu ESC). Poza tym pozyskanie dorosłych komórek macierzystych nie wiąże się ze zniszczeniem zarodka, nie wywołuje zatem wątpliwości natury etycznej. Dorosłych komórek macierzystych niejednokrotnie użyto już do skutecznej terapii wielu różnych chorób, a związane z nimi badania kliniczne sięgają już III fazy eksperymentów klinicznych.
Komórki macierzyste hodowane w kulturach "in vitro" mają zastosowanie w produkcji organizmów transgenicznych. Z ludzkimi komórkami macierzystymi wiąże się duże nadzieje na rozwój terapii komórkowej i medycyny regeneracyjnej. Przy pomocy ESC i somatycznych komórek macierzystych najprawdopodobniej uleczalne będą: nowotwory złośliwe, cukrzyca typu 1, choroba Parkinsona, pląsawica Huntingtona, celiakia, niewydolność serca, uszkodzenia mięśni i wiele innych chorób.
Jednymi z pierwszych badaczy komórek macierzystych byli James Alexander Thomson i współpracownicy z University of Wisconsin-Madison.
Po 2005 roku.
W roku 2006 zespół Mariusza Ratajczaka ogłosił odkrycie komórek o cechach zarodkowych komórek macierzystych (ang. "very small embryonic-like stem cells", VSEL) w tkankach dorosłego organizmu. Unikatowy charakter tych komórek ma łączyć pluripotencjalny potencjał ESC oraz brak właściwości onkogennych. Istnienie oraz właściwości VSEL budzą kontrowersje, ze względu na niemożność powtórzenia badań przez część ośrodków badawczych.
W sierpniu 2006 roku w czasopiśmie "Nature" ukazała się praca donosząca o wyhodowaniu 2 linii ESC, bez zniszczenia zarodka. Technika polega na pobraniu, w bardzo wczesnym etapie jego rozwoju, jednej komórki i jej namnożeniu poza organizmem. Procedura ta przypomina techniki wykorzystywane w trakcie zapłodnienia pozaustrojowego, kiedy również pobiera się pojedyncze komórki do badań genetycznych, wykonywanych przed implantacją zarodka.
W tym samym czasie Shin’yi Yamanakiemu udało się odróżnicować mysie komórki somatyczne do komórek wykazujących cechy komórek zarodkowych w hodowli "in vitro", oraz tworzących potworniaki "in vivo", jednak niezdolnych do podjęcia embriogenezy. Efekt ten osiągnięto przez transfer genów zarodkowych czynników transkrypcyjnych do komórek somatycznych, jako rodzaj terapii genowej.
W 2007 roku udało się po raz pierwszy uzyskać ludzkie linie komórek macierzystych z niezapłodnionych oocytów. Linie te przekształcono później w komórki wątroby, a planuje się także wyhodowanie, między innymi, neuronów i komórek trzustki.
W czerwcu 2007 poprzez transfer genu kodującego inny czynnik transkrypcyjny komórek zarodkowych (o nazwie "Nanog") udało się odróżnicować fibroblasty do komórek pluripotencjalnych, które nie tylko posiadały cechy ESC w hodowli "in vitro", ale były w stanie podjąć embriogenezę po wprowadzeniu ich do rozwijającego się zarodka. Wyniki te zostały niezależnie opublikowane przez trzy zespoły badawcze – dwie publikacje ukazały się w "Nature".
Za pomocą indukowanych pluripotencjalnych komórek macierzystych wyleczono myszy z anemii sierpowatej i zregenerowano mysią wątrobę. Amerykańska Agencja Żywności i Leków nadzorowała kilkaset prób klinicznych z somatycznymi komórkami macierzystymi.
W styczniu 2010 roku w "Nature" opublikowano pracę o bezpośrednim (bez cofnięcia komórek do stanu komórek macierzystych) wytworzeniu sprawnych neuronów z mysich fibroblastów, wprowadzając do nich trzy geny. W sierpniu 2011 udało się to także z ludzkimi komórkami. Przekształcono także mysie fibroblasty w komórki wątroby i mięśnia sercowego oraz ludzkie fibroblasty w komórki krwiotwórcze. Procesy te miały wydajność wynoszącą 8%, a przy wywoływaniu indukowanej pluripotencji komórek macierzystych przeważnie nie jest ona wyższa niż kilka promili.
W 2010 roku zaczęła się pierwsza próba kliniczna wykorzystująca ESC do ograniczenia paraliżu wywołanego urazem rdzenia kręgowego. Opracowano też ukierunkowaną transdyferencjację (zmianę rodzaju komórki bez indukowanej pluripotencji).
W lipcu 2011 roku w "Science" ogłoszono zidentyfikowanie markerów ułatwiających znalezienie komórek macierzystych krwi (pierwotnych komórek hematopoezy).
W ciągu tego samego miesiąca sąd federalny w Stanach Zjednoczonych orzekł, że legalne są tylko finansowane ze środków prywatnych doświadczenia z istniejącymi już liniami zarodkowymi komórek macierzystych. Takie zrównanie pod względem prawnym aktywowanych partenogenetycznie oocytów z zarodkami opóźni badania nad tymi pierwszymi.
W październiku 2011 roku uzyskano pierwsze ludzkie komórki macierzyste ze sklonowanego ludzkiego zarodka.
Również w tym miesiącu Trybunał Sprawiedliwości Unii Europejskiej zakazał patentowania metody pozyskiwania ESC, jeśli prowadzi ona do śmierci zarodka. Sprawa dotyczyła sporu Greenpeace z Oliverem Brüstlem o unieważnienie jego patentu z 1997 roku. Istnieją głosy, że wyrok ten zahamuje badania nad ESC w Europie.
W styczniu 2012 roku południowokoreańska Agencja Żywności i Leków jako pierwsza na świecie dopuściła do obrotu lek z ludzkimi komórkami macierzystymi.
W lutym 2012 roku odkryto, że komórki raka piersi po poddaniu ich radioterapii przekształciły się w nowotworowe komórki macierzyste, które były od nich bardziej odporne i złośliwe.
W marcu 2012 roku wszczepiono komórki macierzyste osobom po transplantacji nerek. Nie potrzebowały one leków, które normalnie podaje się po tej operacji.
W styczniu 2014 ogłoszono wyniki pracy zespołu japońskich i amerykańskich naukowców pod kierownictwem Haruko Obokaty, którzy uzyskali pełnowartościowe komórki macierzyste myszy poprzez umieszczenie komórek skóry lub krwi w kwaśnym roztworze. Proces ten nazwano STAP (ang. "stimulus-triggered acquisition of pluripotency"); polega on na cofaniu się komórek do stadium, w którym nabrały cech zarodkowych komórek macierzystych. W lipcu 2014 roku w "Nature" poinformowano, że w artykułach dotyczących STAP odkryto istotne uchybienia, w wyniku czego dwa artykuły opublikowane pod kierownictwem Haruko Obokaty zostały wycofane z czasopisma.

</doc>
<doc id="197255" url="https://pl.wikipedia.org/wiki?curid=197255" title="Komórka macierzysta">
Komórka macierzysta



</doc>
<doc id="197256" url="https://pl.wikipedia.org/wiki?curid=197256" title="Komórka pnia">
Komórka pnia



</doc>
<doc id="197258" url="https://pl.wikipedia.org/wiki?curid=197258" title="Hobbiton">
Hobbiton



</doc>
<doc id="197261" url="https://pl.wikipedia.org/wiki?curid=197261" title="Gen P53">
Gen P53



</doc>
<doc id="197262" url="https://pl.wikipedia.org/wiki?curid=197262" title="Wielki Wschód Polski">
Wielki Wschód Polski

Wielki Wschód Polski (WWP) – zakon-stowarzyszenie wolnomularskie nurtu liberalnego działające w Polsce. Przyjmuje zarówno mężczyzn, jak i kobiety, jedna z pięciu polskich obediencji masońskich. Opiera się przede wszystkim na rycie (obrządku) francuskim. Należy do racjonalistycznego nurtu masonerii.
Stowarzyszenie określa się jako filantropijne, filozoficzne i postępowe. Wytycza sobie następujące zadania: poszukiwanie prawdy, pogłębianie moralności, stosowanie solidarności. Oficjalnym celem WWP jest praca nad poprawą sytuacji materialnej i moralnej społeczeństw oraz doskonaleniem umysłowym i społecznym ludzkości. Zasady, którymi się rządzi to: wzajemna tolerancja, poszanowanie innych i samego siebie, absolutna wolność sumienia. Dewizą WWP jest "Wolność, równość, braterstwo".
Wielkimi Mistrzami WWP byli m.in. filozof Andrzej Nowicki, następnie były wicepremier i ambasador Polski w Wielkiej Brytanii Zbigniew Gertych, potem pisarz i krytyk literacki Piotr Kuncewicz. W listopadzie 2007 roku kolejnym Wielkim Mistrzem został Waldemar Gniadek, działacz opozycji antykomunistycznej w latach 80, następnie w 2011 Tomasz Szmagier, w 2015 Filip Bretom, w 2018 Marcin Stańczak, a od lipca 2021 godność tę piastuje Krzysztof Lech.
Z nurtem tym związane jest pismo Wolnomularz Polski i biuletyn Atena.
Wielki Wschód Polski jest stowarzyszeniem jawnym, zarejestrowanym pod numerem KRS 0000120900.
Historia.
Wielki Wschód Polski powołany został 26 lutego 1784 roku. Organizacja została rozwiązana w 1821 r. przez cara rosyjskiego. Począwszy od 1910 r., na ziemiach polskich powołane zostały pojedyncze loże Wielkiego Wschodu Francji. Odegrały one dużą rolę w polskim ruchu niepodległościowym, lecz rozpadły się ok. 1918 r. Część braci z tych lóż wzięła udział w powołaniu Wielkiej Loży „Polacy Zjednoczeni”, przekształconej później w Wielką Lożę Narodową Polski, a pozostali kontynuowali działalność w nielicznych lożach pod patronatem Wielkiego Wschodu Francji. Niemniej w okresie XX lecia międzywojennego rozwinął się tylko rzeczony nurt narodowy wolnomularstwa oraz mieszany. 22 listopada 1938 prezydent Ignacy Mościcki dekretem rozwiązuje loże masońskie. Wielki Wschód ponownie na dobre pojawił się dopiero w 1991 r. Odrodził się w związku z ponownym zapaleniem świateł wolnomularskich po przedwojennym dekrecie rozwiązującym organizacje wolnomularskie i ich niebycie w okresie Polskiej Rzeczypospolitej Ludowej, kiedy została zainstalowana loża „Wolność Przywrócona” (26 kwietnia). Nazwa podkreślała moment dziejowy Polski. Pierwsze inicjacje na poczet przyszłej loży miały miejsce 1 grudnia 1990 r. w pałacyku w parku łazienkowskim przy pomocy braci z paryskiej loży Victor Schœlcher (GOdF). Przed wojną, w latach 1920–1938, istniała loża pod tą nazwą, lecz działała ona pod auspicjami Wielkiej Loży Narodowej Polski i skupiała głównie ludzi nauki i pióra. Należeli do niej wówczas m.in. Gabriel Narutowicz, prof. Jan Mazurkiewicz, prof. Mieczysław Michałowicz, prof. Janusz Groszkowski (powojenny prezes PAN).
Niezależnie, działająca jeszcze jako warsztat prowizoryczny, loża „l'Esperance” („Nadzieja”), zał. 24 listopada 1990 r. na Wsch. Lille, została przeniesiona do Polski i zainstalowana w 1991 roku na Wsch. Warszawy. Z loży „Nadzieja” zrodziły się w kolejnych latach loża „Jedność” na Wschodzie Katowic (1992) oraz loża „Tolerancja” na Wsch. Mikołowa (1994). Te trzy loże pracowały w Rycie Szkockim Rektyfikowanym.
Z kolei z loży „Wolność Przywrócona” zrodziły się loże „Trzej Bracia” (21 maja 1993) oraz „Europa” (11 marca 1994). Obie na Wschodzie Warszawy. Loże wywodzące się z „Wolności Przywróconej” praktykują ryt francuski.
Na początku lat 90. XX w. loże liberalne w Polsce funkcjonowały w ramach Wielkiego Wschodu Francji. Z czasem się uniezależniły w obediencji Wielkiego Wschodu Polski, który został powołany w 1997 r. Uroczystość wniesienia Świateł Wolnomularstwa do WWP miała miejsce 12 lipca 1997 r. Niezależna odtąd obediencja WWP, skupiała wówczas sześć lóż podległych wcześniej Wielkiemu Wschodowi Francji: cztery w Warszawie, jedną w Katowicach i jedną w Mikołowie. WWP został zarejestrowany jako stowarzyszenie w warszawskim sądzie wojewódzkim 14 listopada 1997 r.
W 2008 roku jako piąty Wielki Wschód na świecie dopuścił powstawanie w ramach swojej organizacji lóż żeńskich i mieszanych.
Trójkąty WWP.
Istnieją także tzw. trójkąty masońskie, które po jakimś czasie przekształcają się w loże.
Wielki Wschód Polski na arenie międzynarodowej.
W przestrzeni międzynarodowej Wielki Wschód Polski współpracuje, na podstawie podpisanych wzajemnych umów o przyjaźni i współpracy, z następującymi organizacjami i Zakonami:
Wielki Wschód Polski obecny jest również w stowarzyszeniach międzynarodowych:

</doc>
<doc id="197264" url="https://pl.wikipedia.org/wiki?curid=197264" title="P53">
P53

Białko p53 – czynnik transkrypcyjny o własnościach supresora nowotworowego. Białko p53 jest zaangażowane w regulację wielu procesów komórkowych, a w szczególności aktywacji mechanizmów naprawy DNA lub indukcji apoptozy w odpowiedzi na uszkodzenia DNA.
Mechanizm działania.
Zwykle w komórce białko to jest nieaktywne. Aktywacja białka polega na jego fosforylacji, a także na wzmożeniu jego produkcji. Zdolność fosforylacji białka p53 cechuje m.in. kinazę białkową zależną od DNA (DNA-PK), MAPK czy kinazę białkową ATM. Po aktywacji białko p53 tworzy tetramerowe kompleksy wywołujące ekspresję takich genów, jak hdm2 (alternatywne oznaczenie: MDM2), Fas, IGFBP-3, Bax, Cip1 czy gadd45. Białka kodowane przez dwa ostatnie geny mają zdolność hamowania cyklu komórkowego.
Gdy naprawa DNA nie daje efektów, p53 wywołuje apoptozę komórki. Istnieje kilka prawdopodobnych mechanizmów uczestniczących w tym procesie. Najlepiej poznany polega na zwiększeniu ekspresji Bax (tworzy pory w błonie mitochondrium, uwalniając z niego cytochrom c i AIF), z jednoczesnym zmniejszeniem stężenia Bcl-2 (hamuje uwalnianie cytochromu c i AIF). Następnie uwolniony cytochrom c przyczynia się do aktywacji kaspaz odpowiedzialnych za apoptozę komórki.
Białkiem kontrolującym aktywność p53 jest hdm2, mające zdolność tworzenia z nim heterodimeru, co inaktywuje p53 i przyspiesza proces jego ubikwitynacji. Za ubikwitynację p53 odpowiada także białko p300, które może odgrywać także przeciwstawną rolę – współdziałając z p53 pełni funkcję koaktywatora transkrypcji (działając jako acetylotransferaza).
Istnieje również możliwość hamowania apoptozy wywołanej przez p53 za pomocą szlaku Ras-PI3K-Akt fosforylującego i inaktywującego kaspazę 9.
Mutacje.
Mutacje w genie kodującym białko p53 są obserwowane w dużym odsetku nowotworów i korelują z niekorzystnym rokowaniem. Działanie przeciwnowotworowe białka p53 jest związany z jego proapoptotyczną aktywnością. Dziedziczne mutacje w genie "p53" są przyczyną zespołu chorobowego Li-Fraumeni.
Najczęstsze mutacje genu p53 to mutacje punktowe i delecje, które dotyczą odcinka DNA od eksonu 5. do 8. Odcinek ten determinuje aktywność biologiczną białka. Mutacje punktowe bardzo często dotyczą kodonów aminokwasów bezpośrednio oddziałujących z DNA: Arg-248 i Arg-273. Zmutowane białko cechuje się wydłużonym do ok. 12 godzin okresem biologicznego półtrwania. Charakteryzuje się także zdolnością do tworzenia nieaktywnych kompleksów z niezmienioną wersją białka. Do tworzenia takich kompleksów zdolne są także białka niektórych wirusów onkogennych, jak antygen T wirusa SV40, białko E6 wirusa HPV czy onkoproteina E1B adenowirusa. Zatrzymanie cyklu komórkowego oraz indukcja apoptozy (która warunkuje działanie przeciwnowotworowe) są niemożliwe w przypadku braku prawidłowego białka p53.
Komórki nieposiadające szlaku regulatorowego związanego z p53 cechuje znaczna niestabilność genomu, objawiająca się m.in. częstymi amplifikacjami genów czy aneuploidią.
Geneza nazwy i położenie genu.
Nazwa białka p53 odnosi się do jego masy cząsteczkowej określanej na podstawie jego mobilności elektroforetycznej odpowiadającej wzorcom o masie 53 kDa. Masa cząsteczkowa obliczona na podstawie masy aminokwasów w białku wynosi 43,7 kDa, a nietypowa migracja podczas elektroforezy związana jest z dużą liczbą reszt prolinowych w sekwencji białka. U ludzi białko p53 jest kodowane przez gen "TP53" położony na chromosomie 17 ("locus" 17p13), składający się z 11 egzonów. U innych zwierząt położenie jest inne, np. u szczura chromosom 10, u myszy chromosom 11, u psa chromosom 5. Ludzkie białko p53 składa się z 393 aminokwasów.

</doc>
<doc id="197267" url="https://pl.wikipedia.org/wiki?curid=197267" title="Receptory">
Receptory



</doc>
<doc id="197268" url="https://pl.wikipedia.org/wiki?curid=197268" title="Glóin">
Glóin

Postacie ze stworzonej przez J.R.R. Tolkiena mitologii Śródziemia:

</doc>
<doc id="197273" url="https://pl.wikipedia.org/wiki?curid=197273" title="Freescale">
Freescale



</doc>
<doc id="197277" url="https://pl.wikipedia.org/wiki?curid=197277" title="Nukleazy">
Nukleazy

Nukleazy – enzymy przecinające wiązanie fosfodiestrowe w kwasach nukleinowych.
Typy nukleaz:

</doc>
<doc id="197289" url="https://pl.wikipedia.org/wiki?curid=197289" title="Maksymilian I Józef Wittelsbach">
Maksymilian I Józef Wittelsbach

Maksymilian I Józef Wittelsbach (Maria Michael Johann Baptist Franz de Paula Joseph Kaspar Ignatius Nepomuk; ur. 27 maja 1756 w Schwetzingen, zm. 13 października 1825 w Monachium) – hrabia Rappoltstein od 1776, książę Palatynatu Dwóch Mostów od 1795, książę-elektor Bawarii i Palatynatu w latach 1799–1805 jako „Maksymilian IV Józef”, król Bawarii w latach 1806–1825 jako „Maksymilian I Wittelsbach”.
Młodość.
Najmłodszy syn księcia Fryderyka Michała i Marii Franciszki. Miał czwórkę rodzeństwa m.in.: Karola księcia Palatynatu-Zweibrücken, Amalie żonę króla Saksonii Fryderyka Augusta I Wettyna. Wychowywał się we Francji, odebrał staranne wykształcenie pod okiem swojego wuja Christiana IV Wittelsbacha. Przebywał w Strasburgu, gdzie służył w Corps d’Alsace, tu został pułkownikiem. Jako najmłodszy syn nie był przewidziany jako następca tronu, dlatego wuj nadał mu tytuł hrabiego Rappoltstein w 1778 roku.
Książę Zweibrücken, Elektor Bawarii i Palatynatu.
Po śmierci brata w 1795 roku został księciem Palatynatu-Zweibrücken, jednocześnie został następcą elektora Bawarii i Palatynatu Reńskiego Karola IV Teodora. Wojska francuskie zajęły księstwo Zweibrücken w 1797 roku. Elektor umarł 16 lutego 1799 roku, a o jego śmierci poinformowała Maksymiliana Maria Leopoldyna Habsburg-Este, żona zmarłego elektora, a jego kochanka. Maksymilian został księciem elektorem Bawarii i Palatynatu Reńskiego, arcyklucznikiem Rzeszy, księciem Jülich i Bergu, księciem Palatynatu Neuburg i Sulzbach. Założył Bawarską Akademię Nauk. W 1800 roku przeniósł Uniwersytet z Ingolstadt do Landshut. Wprowadził nowy kodeks karny, oraz podatki dla wszystkich bez względu na status społeczny, przeprowadził sekularyzację dóbr kościelnych przeznaczając środki z tego uzyskane na rozwój edukacji. W polityce zagranicznej sympatyzował z Francją. Na mocy pokoju w Preszburgu przestało istnieć Święte Cesarstwo Rzymskie, a wszyscy dotychczasowi elektorzy przyjęli tytuły królewskie. 1 stycznia 1806 roku w Monachium, Maksymilian Józef został pierwszym królem Bawarii. Tytuł księcia Bergu przekazał Joachimowi Muratowi.
Król Bawarii.
12 lipca 1806 roku Bawaria wraz z 16 innymi krajami wstąpiła do Związku Reńskiego. Po klęsce Napoleona Bonaparte w bitwie pod Lipskiem zdecydował się na rozmowy z Austrią. 8 października 1813 w miejscowości Ried podpisano porozumienie na mocy którego Bawaria opuściła Związek Reński i przystąpiła do VI koalicji antyfrancuskiej, w zamian za co Maksymilian otrzymał potwierdzenie swojego tytułu królewskiego zaś Bawaria otrzymała gwarancje suwerenności. W 1808 roku król nadał Bawarii konstytucję, której rewizja nastąpiła w 1818 roku, i z drobnymi poprawkami obowiązywała do 1918 roku. Osobiście też uczestniczył w Kongresie Wiedeńskim, gdzie otrzymał Würzburg w zamian za zrzeczenie się na rzecz Austrii Tyrolu i Salzburga.
Maksymilian zmarł 13 października 1825 roku. Pochowany jest w kościele teatynów w Monachium.
Małżeństwa.
30 września 1785 w Darmstadt ożenił się z księżniczką heską Augustą Wilhelminą, mieli 5 dzieci:
Augusta Wilhelmina zmarła 30 marca 1796 roku na chorobę płuc. 9 marca 1797 roku w Karlsruhe poślubił Karolinę Fryderykę Badeńską, mieli 8 dzieci (w tym dwie pary bliźniąt):

</doc>
<doc id="197290" url="https://pl.wikipedia.org/wiki?curid=197290" title="Wielka Loża Narodowa Polska">
Wielka Loża Narodowa Polska



</doc>
<doc id="197291" url="https://pl.wikipedia.org/wiki?curid=197291" title="Reynaldo Bignone">
Reynaldo Bignone

Reynaldo Bignone, właśc. Reynaldo Benito Antonio Bignone Ramayón (ur. 21 stycznia 1928 w Morón, zm. 7 marca 2018 w Buenos Aires) – argentyński wojskowy i polityk, prezydent Argentyny w latach 1982–1983.
Życiorys.
Urodził się 21 stycznia 1928 w Morón w prowincji Buenos Aires.
Od 1958 był oficerem w sztabie generalnym. W 1975 awansowany do stopnia generała brygady, został dyrektorem szkoły wojskowej. Rok później przeszedł do pracy w administracji rządowej jako przedstawiciel junty (kierowanej przez generała Jorge Videlę) w Ministerstwie Spraw Społecznych. Później był sekretarzem generalnym biura głównodowodzącego armii i komendantem szkolnictwa wojskowego, od 1979 w randze generała dywizji. W 1981 został przeniesiony w stan spoczynku.
Po porażce Argentyny w wojnie o Falklandy z Wielką Brytanią, w czerwcu 1982 ustąpił prezydent Leopoldo Galtieri. Tymczasowo kierowanie państwem przejął Alfredo Oscar Saint Jean. 1 lipca 1982 generał Bignone został zaprzysiężony na stanowisku prezydenta państwa, po uprzednim jego wyborze przez rządzącą juntę.
Prowadził on politykę ugodową, doprowadził do zwolnienia części więźniów politycznych i zniósł stan wyjątkowy. W październiku 1983 w wyniku wyborów powszechnych do władzy doszli przedstawiciele opozycji, z którymi Bignone bezskutecznie negocjował szeroką amnestię dla przywódców junty. Pozostał na stanowisku prezydenta do 10 grudnia 1983.
20 kwietnia 2010 razem z sześcioma oficerami wojska i policji został uznany za winnego torturowania i uśmiercania przeciwników politycznych w okresie 1976–1983. Prezydent został skazany na 25 lat więzienia za spowodowanie śmierci 56 osób na terenie koszar Campo de Mayo. 15 kwietnia 2011 został przez sąd w Buenos Aires uznany za winnego m.in. dziesięciu zabójstw na tle politycznym i skazany na karę dożywotniego pozbawienia wolności.

</doc>
<doc id="197292" url="https://pl.wikipedia.org/wiki?curid=197292" title="Madhwa Anandatirtha">
Madhwa Anandatirtha

Madhwa Anandatirtha (dewanagari मध्वाचार्य, transliteracja madhvācārya, transkrypcja Madhwaćarja; ur. 1238 w Padźaka k. Udupi, zm. 1318) – średniowieczny wisznuicki (hinduizm) święty i kaznodzieja słynący jako nieprzejednany przeciwnik monistycznej filozofii Śankary.
Urodził się jako Wasudewa, w wieku 8 lat przeszedł ceremonię otrzymania świętej nici ("upanajana") i rozpoczął studia nad wedantą i innymi pismami literatury wedyjskiej. W wieku 16 lat przyjął śluby sannjasy (od guru "Aćjutaprekszy") oraz imię "Purnapragja Tirtha" i poświęcił się głoszeniu filozofii dwajta (dualizm) na całym subkontynencie indyjskim. W tym czasie dał się poznać jako mówca, niemający sobie równych w teologii i filozofii. Za swoją życiową misję przyjął wyparcie nauk Śankary z Indii i to zadanie powierzył także swoim licznym uczniom.
Doktryna.
Madhwa bardzo silnie rozróżniał:
9 dogmatów.
Bardzo rozbudowaną filozofię Madhwy, Wjasatirtha przedstawił w 9 syntetycznych punktach:
Dorobek literacki.
Pozostawił po sobie 37 wysoce skomplikowanych dzieł, których większość nie może być właściwie zrozumiana bez stosownego komentarza. Niektóre z nich to:

</doc>
<doc id="197293" url="https://pl.wikipedia.org/wiki?curid=197293" title="Ludwik I Wittelsbach">
Ludwik I Wittelsbach

Ludwik I Wittelsbach (ur. 25 sierpnia 1786 w Strasburgu, zm. 29 lutego 1868 w Nicei) – król Bawarii w latach 1825–1848.
Życiorys.
Ludwik I był synem Maksymiliana I i jego pierwszej żony, Augusty. W 1810 ożenił się z Teresą von Sachsen-Hildburghausen (1792–1854). Z okazji ich wesela odbył się pierwszy Oktoberfest (festiwal piwa).
Ludwik nie przyjął do wiadomości przymierza zawartego między jego ojcem a cesarzem Napoleonem I, ale mimo swojej niechęci do Francuzów, musiał poprowadzić bawarskie oddziały, które dołączyły do Napoleona. W 1817 Ludwik wziął udział w obaleniu premiera, hrabiego Maxa Josefa von Montgelas.
Panowanie.
Ludwik I wstąpił na bawarski tron po śmierci swego ojca w 1825, i już od pierwszych dni swego panowania dał się poznać jako wielki patron sztuk (mówił o sobie: "Sztuka monachijska to ja!"). Monachium zostało stolicą nowo utworzonego w 1806 Królestwa Bawarii. Z inicjatywy Ludwika I, pod kierunkiem Leo von Klenzego, dokonano przebudowy Monachium, nadając mu klasycystyczne oblicze. W 1826 Ludwik przeniósł do tego miasta z Landshut Uniwersytet Ludwika i Maksymiliana. Król był miłośnikiem kultury antycznej i włoskiego renesansu – sprowadził architektów, rzeźbiarzy i malarzy. Zlecił budowę nowej siedziby dla Uniwersytetu Ludwika i Maksymiliana, Starej Pinakoteki, Gliptoteki, monumentalnej bramy-pomnika Propylejów, Dzielnicy Muzeów ("Kunstareal"), Portyku Marszałków ("Feldherrnhalle"), łuku triumfalnego Brama Zwycięstwa ("Siegestor"), placu "Königsplatz", "Ludwigstraße" (reprezentacyjnej ulicy), "Ruhmeshalle" z gigantycznym posągiem Bavarii.
W czasie swojego panowania również rozkazał wybudować Walhallę pod Ratyzboną. Jednocześnie król mocno wspierał uprzemysłowienie Bawarii. Zainicjował budowę Kanału Ludwika między Dunajem a Menem, a w 1835 zbudował pierwszą w całych Niemczech linię kolejową ("Ludwigseisenbahn"), która w Bawarii połączyła miasta Fürth i Norymbergę.
Ludwik był również wielkim entuzjastą wszystkiego, co było związane ze średniowieczem w Niemczech. Kazał otworzyć kilka zamkniętych klasztorów. Zreorganizował administracyjny podział Bawarii na regiony – w 1837 wprowadził ich stare nazwy: "Górna Bawaria", "Dolna Bawaria", "Frankonia", "Szwabia", "Górny Palatynat" i "Palatynat". Zmienił swój tytuł królewski na "Ludwik I, król Bawarii, książę Frankonii, książę Szwabii i hrabia Palatynatu Reńskiego". Jego potomkowie zostawili te tytuły.
Ludwik wspierał grecką walkę o uzyskanie niepodległości; w 1832 jego syn, Otto, został wybrany na króla Grecji. Po rewolucji lipcowej we Francji (1830) polityka Ludwika, kiedyś liberalna, stała się bardziej i bardziej represyjna. W 1832 na "Hambacher Fest" poddani Ludwika pokazali po raz pierwszy swoje rosnące niezadowolenie z powodu wysokich podatków i cenzury. Ludwik z dnia na dzień stawał się coraz bardziej niepopularny. W związku z Wiosną Ludów (1848) oraz fatalnymi nastrojami społecznymi Ludwik I abdykował 20 marca 1848 na rzecz swojego syna, Maksymiliana II.
Nastroje społeczne związane były również z prywatnym życiem króla, który wciąż otwarcie romansował z kolejnymi kobietami różnej narodowości. Jego ostatnim skandalizującym romansem był związek z tancerką Lolą Montez. Zmarł we Francji.

</doc>
<doc id="197294" url="https://pl.wikipedia.org/wiki?curid=197294" title="Żółty karzeł">
Żółty karzeł

Żółty karzeł – gwiazda ciągu głównego o typie widmowym G i klasie jasności V (określana jako gwiazda G V).
Najbardziej znanym przykładem żółtego karła jest Słońce. Inne gwiazdy tego typu to m.in. alfa Centauri A, tau Ceti, 51 Pegasi i Kepler 452. Żółte karły mają zwykle masę między 0,8 a 1,4 masy Słońca i żyją około 10 miliardów lat. Pod koniec życia (po wypaleniu całego wodoru w jądrze), żółte karły wielokrotnie zwiększają swoje rozmiary, przechodząc w stadium czerwonego olbrzyma. Z czasem czerwony olbrzym odrzuca zewnętrzne warstwy gazu, tworząc mgławicę planetarną. W środku mgławicy pozostaje jedynie gorące jądro, określane mianem białego karła.
Nazwa "żółty karzeł" jest myląca, gdyż gwiazdy typu G V przez większość życia są białawe (jak Słońce), żółtego zabarwienia nabierając dopiero niedługo przed staniem się czerwonym olbrzymem.

</doc>
<doc id="197295" url="https://pl.wikipedia.org/wiki?curid=197295" title="Ryt szwedzki">
Ryt szwedzki

Ryt szwedzki – wolnomularski ryt obowiązujący w Szwecji, Norwegii, Danii, Islandii, Finlandii oraz w zreformowanej wersji w Niemczech. Został opracowany w drugiej połowie XVIII w. w Szwecji na bazie różnych obrządków europejskich, zwłaszcza Ścisłej Obserwy. Ryt ma charakter ponadkonfesyjny, chrześcijańsko-mistyczny oraz rycerski. Jezusa Chrystusa uważa się w nim za Najwyższego Mistrza i Prawdziwego Rycerza, a członkostwo zarezerwowane jest wyłącznie dla chrześcijan. W rycie szwedzkim pracują Den Svenske Frimurerorden, Den Norske Frimurerorden, Den Danske Frimurerorden, Frímúrarareglan á Íslandi oraz Große Landesloge der Freimaurer von Deutschland - Freimaurerorden.

</doc>
<doc id="197296" url="https://pl.wikipedia.org/wiki?curid=197296" title="Huang Kun">
Huang Kun

Huang Kun (chiń. 黄昆, pinyin: "Huáng Kūn", ur. 2 września 1919 w Pekinie, zm. 6 lipca 2005 w Pekinie) – fizyk chiński.
Życiorys.
Ukończył studia na wydziale fizycznym uniwersytetu Yanjing (Yenching) w Pekinie, kontynuował studia w Anglii - na University of Bristol (1945-1948, obronił doktorat) i University of Liverpool (1949-1951). Od 1951 był profesorem Uniwersytetu Pekińskiego, w 1977 przeszedł na stanowisko dyrektora Instytutu Półprzewodników Chińskiej Akademii Nauk; wraz z odejściem na emeryturę (1983) otrzymał tytuł honorowego dyrektora tego instytutu. W 1955 został najmłodszym ówcześnie członkiem Chińskiej Akademii Nauk. W 1980 na członka zagranicznego powołała go Królewska Szwedzka Akademia Nauk, od 1985 był członkiem Akademii Nauk Krajów Rozwijających Się. W latach 1987-1991 pełnił funkcję przewodniczącego Chińskiego Towarzystwa Fizycznego.
Uczestniczył w życiu publicznym ChRL, działał w jednej z tzw. partii demokratycznych - Stowarzyszeniu Naukowym Trzeciego Września. Przez cztery kadencje zasiadał w Stałym Komitecie Narodowego Komitetu Ludowej Politycznej Konferencji Konsultacyjnej Chin, organu doradczego władz chińskich.
W pracy naukowej specjalizował się w fizyce ciała stałego i półprzewodników. Był pionierem chińskich badań w tych dziedzinach. W pracach nad teorią sieci krystalicznej współpracował z Maxem Bornem. Został wyróżniony wieloma prestiżowymi nagrodami naukowymi w ChRL, m.in. Najwyższą Narodową Nagrodą Naukową i Technologiczną (2002).

</doc>
<doc id="197302" url="https://pl.wikipedia.org/wiki?curid=197302" title="Władysław Jeliński">
Władysław Jeliński

Władysław Jeliński (ur. 13 grudnia 1912 w Kamienicy Królewskiej, zm. 25 grudnia 1997 w Kartuzach) – pszczelarz.
W 1935 r. kawalerzysta w 2 pułku szwoleżerów rokitniańskich w Starogardzie. Żołnierz w wojnie obronnej 1939 r. Jako jeniec wojenny nr 3841 był w stalagach: IV B – Mühlberg, V C – Wildberg i innych jak np. V A Ludwigsburg. Od 1942 członek Tajnej Organizacji Wojskowej „Gryf Pomorski”. W latach 1944–1945 więziony w obozie koncentracyjnym Sachsenhausen, gdzie jego towarzyszem niedoli był Stanisław Hejnowski. Wolność odzyskali – po długim marszu śmierci przez Niemcy – z rąk wojsk amerykańskich koło miejscowości Schwerin.
Znany pszczelarz kaszubski w Siemirowicach. Jego grób jest w Sierakowicach.
Został odznaczony m.in. Krzyżem Oświęcimskim, Złotym Krzyżem Zasługi i Medalem „Za udział w wojnie obronnej 1939”.

</doc>
<doc id="197303" url="https://pl.wikipedia.org/wiki?curid=197303" title="Michał Żebrowski (aktor)">
Michał Żebrowski (aktor)

Michał Jan Żebrowski (ur. 17 czerwca 1972 w Warszawie) – polski aktor teatralny, filmowy i telewizyjny, dyrektor Teatru 6. piętro (od 2010).
Rozpoznawalność zapewnił mu udział w filmach takich jak "Ogniem i mieczem" (1999), "Pan Tadeusz" (1999), "Wiedźmin" (2001), "Stara baśń. Kiedy słońce było bogiem" (2003), "Pręgi" (2004) i "Kto nigdy nie żył..." (2006). Od 2011 występuje w serialu "Na dobre i na złe" w roli prof. Andrzeja Falkowicza.
Życiorys.
Wczesne lata.
Urodził się i dorastał w Warszawie jako syn Bożeny Urbańskiej-Żebrowskiej i Tadeusza Żebrowskiego, inżyniera. Uczęszczał do Szkoły Podstawowej nr 158 im. Jana Kilińskiego w Śródmieściu, gdzie jego najlepszym kolegą był Rafał Trzaskowski. O zawodzie aktorskim marzył od dziecka, uczęszczał na zajęcia szkolnego kółka recytatorskiego i zdobywał czołowe miejsca w konkursach recytatorskich. Ukończył warszawskie XI Liceum Ogólnokształcącego im. Mikołaja Reja.
Początki kariery.
W 1991 zdał egzamin na Wydział Aktorski warszawskiej Państwowej Wyższej Szkoły Teatralnej, którą ukończył w 1995. Na trzecim roku studiów stanął po raz pierwszy przed kamerą w dramacie telewizyjnym Feliksa Falka "Samowolka" (1993) u boku Roberta Gonery oraz dreszczowcu telewizyjnym "Wynajmę pokój..." (1993) z Igorem Przegrodzkim i Beatą Ścibakówną.
Jego debiutem scenicznym była rola Jimmy’ego Portera w sztuce Johna Osborne’a "Miłość i gniew" (1994) w reżyserii Mariusza Benoit na deskach Teatru Powszechnego im. Zygmunta Hübnera, z którym był związany w latach 1995–1996. Za swój debiut teatralny oraz rolę Posła Parysów w inscenizacji Jana Kochanowskiego "Odprawa posłów greckich" i występ w przedstawieniu Zbigniewa Herberta "Opowiastki o Panu Cogito" został uhonorowany nagrodą jury, publiczności i Jana Machulskiego na XIII Łódzkim Przeglądzie Szkół Teatralnych '95.
Rozwój kariery.
Zadebiutował na kinowym ekranie rolą młodego robotnika, który uniesiony emocjonalnym porywem, staje się mimowolnym przywódcą protestu w filmie historycznym Filipa Bajona "Poznań 56" (1996). Po gościnnym występie w pięciu odcinkach serialu "Sława i chwała" (1997), zagrał postać Jana Skrzetuskiego w adaptacji powieści Henryka Sienkiewicza "Ogniem i mieczem" (1999) w reżyserii Jerzego Hoffmana, za którą otrzymał nominację do nagrody Orła w kategorii najlepsza główna rola męska.
Występował w warszawskich teatrach: Ateneum im. Stefana Jaracza (od 1997), Narodowym (2004), Studio im. Stanisława Ignacego Witkiewicza (2005), Nowym Praga (2006), Komedia (2007) i Wielkim (2007).
Jego kreacja Tadeusza Soplicy w ekranizacji poematu Adama Mickiewicza "Pan Tadeusz" (1999) w reżyserii Andrzeja Wajdy przyniosła mu przychylność krytyków, a wydana płyta "Zakochany Pan Tadeusz" (1999) z dwunastoma fragmentami poematu w jego recytacji zyskała status platynowej płyty. W 2000 otrzymał nagrodę Akademii Telewizyjnej Wiktor, Złotą Odznakę w Złotej Piątce w plebiscycie czytelników „TeleRzeczpospolitej” oraz Złotą Kaczkę.
Za rolę Geralta z Rivii, zwanego również Białym Wilkiem, w filmie fantasy "Wiedźmin" (2001) był nominowany do nagrody Orła w kategorii najlepsza główna rola męska. Kiedy po "Wiedźminie" miał dużą nadwagę, przyszedł na Gwardię w Hali Mirowskiej i pod okiem trenera wicemistrza olimpijskiego Pawła Skrzecza zaczął trenować boks.
W 2002 znalazł się na drugim miejscu w plebiscycie „TeleRzeczpospolitej” na najpopularniejszego aktora, odebrał nagrodę Fryderyka w kategorii album roku – poezja śpiewana/piosenka autorska za płytę "Lubię, kiedy kobieta" (2001) nagraną z Anną Marią Jopek, Kasią Nosowską i Kasią Stankiewicz oraz została mu przyznana Specjalna TeleMaska, nagroda czasopisma "Tele Tydzień". W 2004 ukazała się seria płyt "Poczytaj mi tato", gdzie czyta klasykę polskiej poezji dla dzieci.
Pojawił się w biograficznym dramacie wojennym Romana Polańskiego "Pianista" (2002). Uznanie krytyki, Złotą Kaczkę, statuetkę Jańcia Wodnika na Ogólnopolskim Festiwalu Sztuki Filmowej „Prowincjonalia” we Wrześni oraz trzecią nominację do nagrody Orła przyniosła mu kreacja trzydziestoletniego Wojciecha Winklera, ambitnego i samodzielnego, a jednak izolującego się od świata i ludzi, wychowanego w dzieciństwie przez sadystycznego ojca w dramacie psychologicznym Magdaleny Piekorz "Pręgi" (2004). W dramacie Andrzeja Seweryna "Kto nigdy nie żył…" (2005) wcielił się w postać charyzmatycznego księdza Jana, który stał się nosicielem wirusa HIV, co zmieniło jego życie w koszmar. W 2007 zagrał rolę hetmana Kibowskiego w produkcji rosyjskiej pt. "Rok 1612".
Latem 2005 na antenie radia RMF FM czytał "Travelera". W marcu 2010 stworzył z Eugeniuszem Korinem warszawski Teatr 6. piętro, którego jest dyrektorem.
6 stycznia 2012 po raz pierwszy trafił do serialu "Na dobre i na złe" w roli profesora doktora habilitowanego nauk medycznych Andrzeja Falkowicza, za którą w kategorii "Aktor" otrzymał Telekamerę 2015 (9 lutego), Telekamerę 2016 (22 lutego), Telekamerę 2017 (30 stycznia) i Telekamerę 2018 (12 lutego).
W 2015 pojawił się w reklamie Play, a 14 października 2020 wraz z Borysem Szycem wziął udział w kampanii reklamowej burgera Maestro w sieci gastronomicznej McDonald’s. Był na okładkach magazynów takich jak „Gala”, „Tele Tydzień”, „Elle”, „Exclusive”, „Viva!”, „Rewia”, „Film”, „Sukces”, „Live &amp; Travel”, „Logo”, „L’Officiel”, „Super TV” i „Dobry Tydzień”.
Życie prywatne.
20 czerwca 2009 w Brzegach-Rynias poślubił młodszą o 15 lat Aleksandrę Adamczyk. Mają czwórkę dzieci – trzech synów: Franciszka (ur. 2010), Henryka (ur. 2013) i Feliksa (ur. 6 sierpnia 2020) oraz córkę (ur. 30 lipca 2022). 
Ma dom na Podhalu, gdzie prowadzi małe gospodarstwo ekologiczne.

</doc>
<doc id="197310" url="https://pl.wikipedia.org/wiki?curid=197310" title="Ili uld Muhammad Fal">
Ili uld Muhammad Fal

Ili uld Muhammad Fal ( "I’lī walad Muhammad Fāl", fr. Ely Ould Mohamed Vall ; ur. 1953 w Nawakszucie, zm. 5 maja 2017 w Az-Zuwajrat) – mauretański wojskowy i polityk, w latach 2005–2007 jako przewodniczący Wojskowej Rady Sprawiedliwości i Demokracji pełnił obowiązki prezydenta kraju
Od 1987 komendant mauretańskiej policji. Został przewodniczącym Wojskowej Rady Sprawiedliwości i Demokracji – junty sprawującej władzę w Mauretanii po obaleniu 3 sierpnia 2005 roku prezydenta Taji. Kilka dni po zamachu stanu mianował nowego premiera, którym został Sidi Muhammad uld Bubakar. Po rozpisaniu nowych wyborów w marcu 2007 roku i zaprzysiężeniu nowego prezydenta Sidiego uld Szajcha Abdallahiego premier i junta złożyli władzę.

</doc>
<doc id="197313" url="https://pl.wikipedia.org/wiki?curid=197313" title="Jezioro Melar">
Jezioro Melar



</doc>
<doc id="197316" url="https://pl.wikipedia.org/wiki?curid=197316" title="Ludwig Friedrich Wilhelm von Wittelsbach">
Ludwig Friedrich Wilhelm von Wittelsbach



</doc>
<doc id="197319" url="https://pl.wikipedia.org/wiki?curid=197319" title="Jan Czeczot">
Jan Czeczot

Jan Antoni Czeczot (Czeczott) herbu Ostoja (ur. 24 czerwca 1796 w folwarku Maluszyce w gminie Rajce, zm. 23 sierpnia 1847 w Druskienikach) – polski poeta, tłumacz, etnograf, przyjaciel Adama Mickiewicza, sekretarz Towarzystwa Filomatycznego.
Życie.
Matka – Klara z Haciskich, ojciec – Tadeusz Czeczot herbu Ostoja, ekonom. Jan Czeczot kształcił się w Nowogródku – w powiatowej szkole dominikańskiej. Studiował na Cesarskim Uniwersytecie Wileńskim – przerwał studia najprawdopodobniej z powodów finansowych, po czym został pisarzem w zarządzie majątków Radziwiłłów.
Był sekretarzem Towarzystwa Filomatycznego, do którego należał między innymi Adam Mickiewicz, z którym przyjaźnił się. Mickiewicz wymienił go w dedykacji do trzeciej części "Dziadów", a także poświęcił mu w 1820 żartobliwy wierszyk "Któż nad ciebie, któż nad Janka". Za działalność konspiracyjną skazany został na zesłanie (lata 1825–1841). Został zesłany do Ufy, gdzie przebywał do 1831. Został następnie przeniesiony do Tweru, a w 1833 do Lepla. Pracował jako sekretarz zarządu Kanału Berezyńskiego. W nagrodę za znakomite opracowanie ustawy dla nawigacji po berezyńskim systemie wodnym zezwolono mu powrócić na Litwę. Przez trzy lata (1841–1843) po powrocie z zesłania był bibliotekarzem A. Chreptowicza w Szczorsach.
Twórczość.
Jan Czeczot pierwszy zbiór pieśni ("Piosnki wieśniacze znad Niemna i Dźwiny, niektóre przysłowia i idiotyzmy w mowie sławiano-krewickiej z postrzeżeniem nad nią uczynionymi") wydał w 1837 roku w Wilnie. Łącznie Czeczot wydał aż siedem tomów podobnych "piosnek".
Czeczot przez całe życie zbierał folklor rodzinnej ziemi i był w tym zakresie autorytetem dla Mickiewicza. Uprawiał popularny w romantyzmie gatunek – balladę. W 1819 napisał balladę "Świteź" o zatopionym mieście, na której wzorował się Adam Mickiewicz, pisząc własny utwór pod takim samym tytułem, zamieszczony w tomie "Ballady i romanse".
Jan Czeczot tworzył zarówno po polsku, jak i w "mowie przydworkowej", którą sam nazywał mową sławiano-krewicką. Czeczot nie uważał, żeby istniał taki język, który dałoby się nazwać białoruskim, a ten, w którym opisywał ludowe piosenki nazywał właśnie mową sławiano-krewicką. Mowa ta była, mimo odrzucenia tego postulatu przez Czeczota, kształtującym się wówczas właściwym językiem białoruskim, który nie posiadał jeszcze nawet żadnej gramatyki czy słownika. Wówczas od kilku zaledwie lat najprawdopodobniej istniał w tym języku tylko sporadycznie spotykany katechizm zatytułowany: "Krótkie zebranie nauki chrześcijańskiej dla wieśniaków mówiących językiem polsko-ruskim wyznania rzymskokatolickiego". 
Melodie do wierszy Czeczota układał Stanisław Moniuszko, co stało się przyczyną ich dużej popularności. Do najpopularniejszych zalicza się Prząśniczka – od 1998 oficjalny hejnał miasta Łodzi.
Ballady Czeczota zawiera tzw. "Raptularz Czeczota" znajdujący się w Zakładzie Narodowym im. Ossolińskich.

</doc>
<doc id="197321" url="https://pl.wikipedia.org/wiki?curid=197321" title="Dźwiękonaśladownictwo">
Dźwiękonaśladownictwo



</doc>
<doc id="197322" url="https://pl.wikipedia.org/wiki?curid=197322" title="Papier światłoczuły">
Papier światłoczuły



</doc>
<doc id="197324" url="https://pl.wikipedia.org/wiki?curid=197324" title="GAM-1">
GAM-1

GAM-1 – doświadczalny komputer zerowej generacji opracowany przez Zdzisława Pawlaka. Pierwszy komputer powstały w Grupie Aparatów Matematycznych (GAM) Państwowego Instytutu Matematycznego w Warszawie w 1950 r. Nie był jednak nigdy stosowany do obliczeń praktycznych, służył wyłącznie do celów dydaktycznych. Został rozebrany na części w 1955 r.
Podobny, przekaźnikowy komputer dydaktyczny powstał w 1959 r. w Wojskowej Akademii Technicznej.

</doc>
<doc id="197325" url="https://pl.wikipedia.org/wiki?curid=197325" title="Wener">
Wener

Wener (szw. "Vänern") – jezioro w południowo-zachodniej części Szwecji, położone na granicy prowincji historycznych ("landskap") Västergötland, Dalsland i Värmland. Największe pod względem powierzchni (5650 km²) jezioro tego kraju oraz Unii Europejskiej i trzecie w Europie po jeziorach Ładoga i Onega w Rosji.
Największą rzeką zasilającą jezioro jest Klarälven, która wpada do niego w okolicy miasta Karlstad. Jezioro odwadnia rzeka Göta älv, która wraz z systemem Kanału Gotyjskiego ("Göta kanal") tworzy drogę wodną łączącą cieśninę Kattegat przez jezioro Wener i Wetter z Morzem Bałtyckim. Brzegi jeziora na ogół są niskie, a linia brzegowa silnie rozczłonkowana; na jeziorze znajdują się liczne wyspy, z których największą jest Torsö (62 km²) w gminie Mariestad. Lustro wody jest położone na wysokości ok. 44 m n.p.m. Głębokość maksymalna wynosi 106 m, średnia – 27 m.
W 1996 roku w Lidköping otwarto muzeum jeziora – Vänermuseet.

</doc>
<doc id="197327" url="https://pl.wikipedia.org/wiki?curid=197327" title="Jezioro Wener">
Jezioro Wener



</doc>
<doc id="197331" url="https://pl.wikipedia.org/wiki?curid=197331" title="Jan Aleksander Karłowicz">
Jan Aleksander Karłowicz

Jan Aleksander Ludwik Karłowicz herbu Ostoja (ur. 28 maja 1836 w Subortowiczach, zm. 14 czerwca 1903 w Warszawie) – polski etnograf, muzykolog, językoznawca, folklorysta, członek Akademii Umiejętności, członek honorowy Towarzystwa Muzeum Narodowego Polskiego w Rapperswilu od 1890 roku.
Życiorys.
Pochodził z rodziny szlacheckiej, był synem Aleksandra Karłowicza i Antoniny z domu Mołochowiec. Uczęszczał do gimnazjum w Wilnie (1847–1852), następnie na uniwersytecie w Moskwie studiował filologię i historię (1853–1857). W latach 1857–1859 uzupełniał wykształcenie w College de France w Paryżu i w Heidelbergu; problematykę teorii i historii muzyki zgłębiał w Konserwatorium Muzycznym w Brukseli (1859–1860), studiował ponadto historię i filozofię na uniwersytecie w Berlinie (1865–1866), m.in. u Leopolda Rankego. Na uczelni berlińskiej obronił w 1866 r. doktorat na podstawie pracy "De Boleslai Primi bello Kioviensi". Rok później przedstawił rozprawę habilitacyjną "Don Karlos, królewicz hiszpański. Szkic biograficzno-historyczny" w Szkole Głównej Warszawskiej, ale nie uzyskał habilitacji.
Przez pewien czas pracował jako kancelista Sądu Powiatowego w Wilnie (1862). W 1865 roku wziął ślub z Ireną, córką Edmunda Sulistrowskiego (ur. 1814, zm. 1871). Małżeństwo zamieszkało w dobrach Karłowicza w Podzitwie, po śmierci Edmunda przenieśli się do majątku Wiszniewo. Z małżeństwa z Ireną Sulistrowską miał czworo dzieci, m.in. syna Mieczysława, wybitnego kompozytora, taternika, oraz dwie córki, Janinę, nauczycielkę i Wandę (jej mężem został Zygmunt Wasilewski, krytyk literacki, działacz polityczny, senator RP)
W 1871 był krótko pracownikiem naukowym warszawskiego Konserwatorium Muzycznego. Na Litwie działał na rzecz tworzenia instytucji samopomocy społecznej na wsi, wspólnie z Konstantym Skirmuntem prowadził Bank Włościański w Szemetowszczyźnie. W 1876 odbył podróż do Filadelfii. W 1882 uznał, iż nie może na Litwie prowadzić działalności naukowej (planował zająć się słownikiem języka polskiego) i sprzedał Wiszniewo hrabiemu Butenejow-Chreptowiczowi, co w czasach rusyfikacji poczytano mu za zdradę. Wraz z rodziną przeprowadził się do Heidelbergu, Drezna, Pragi, na koniec do Warszawy. Ze sobą woził ogromny księgozbiór (cztery tysiące pozycji). Od 1899 prowadził wykłady z etnografii na Kursie Pedagogicznym w Warszawie.
Działalność naukowa.
Od 1887 był członkiem korespondentem Akademii Umiejętności w Krakowie. Należał również m.in. do Poznańskiego Towarzystwa Przyjaciół Nauk (1872 członek korespondent), Societe des Traditions Populaires w Paryżu (1880), Litewskiego Towarzystwa Literackiego (1881), Towarzystwa Ludoznawczego we Lwowie (1895 założyciel, później członek honorowy), Towarzystwa Przyrodników im. Mikołaja Kopernika, American Folklore Society, Folklore Society w Londynie, Akademii Nauk i Sztuk Pięknych w Zagrzebiu, Towarzystwa Ludoznawczego w Pradze. Honorowe członkostwo nadało mu Warszawskie Towarzystwo Śpiewacze „Lutnia”. W Warszawskim Towarzystwie Muzycznym zakładał Sekcje im. Stanisława Moniuszki (1891) i im. Fryderyka Chopina (1899). W 1888 był jednym z współtwórców Muzeum Etnograficznego w Warszawie. Pełnił funkcję prezesa Kasy Literackiej w Warszawie.
Jego zainteresowania naukowe obejmowały folklor literacki, etnografię muzyczną, język polski, religioznawstwo, językoznawstwo porównawcze, lituanistykę, krajoznawstwo, notacje muzyczne. Wspólnie z Adamem Antonim Kryńskim i Władysławem Niedźwiedzkim opracował najobszerniejszy (do połowy XX wieku) "Słownik języka polskiego" (1900–1927, 8 tomów), obejmujący ok. 280 tysięcy haseł. Prowadził badania porównawcze nad podaniami polskimi, wykazał czeskie pochodzenie legendy o Piaście. Badał pochodzenie imion oraz proces ich przekształcania się w nazwiska i nazwy miejscowości, wyjaśnił etymologię słowa „Polska”. Opisał wiele nieznanych ludowych instrumentów muzycznych oraz przedstawił opis budowy dawnej polskiej chaty chłopskiej. Zaproponował oryginalny sposób znakowania nut ("Project of a New Way of Writing Musical Notes", 1876).
Współpracował z miesięcznikiem geograficzno-etnograficznym „Wisła” (1897–1899), wspólnie z A. A. Kryńskim założył „Prace Filologiczne” (1884). Utrzymywał bliskie kontakty naukowe m.in. z Hieronimem Łopacińskim, Zygmuntem Glogerem, Oskarem Kolbergiem, także z Elizą Orzeszkową. Jedną z jego studentek była Natalia Gąsiorowska.
Był także encyklopedystą. Na prośbę Zygmunta Glogera napisał do jego Encyklopedii staropolskiej hasło "Miesiące". Jego nazwisko jako współtwórcę tej encyklopedii wymienia autor w posłowiu tomu IV.
Ogłosił kilka przekładów (m.in. "Zasady etyki" Herberta Spencera) oraz wiele własnych prac naukowych, m.in.:
Spoczywa na cmentarzu Powązkowskim w Warszawie (kwatera 33-4-24).

</doc>
<doc id="197332" url="https://pl.wikipedia.org/wiki?curid=197332" title="Jan Karłowicz">
Jan Karłowicz



</doc>
<doc id="197333" url="https://pl.wikipedia.org/wiki?curid=197333" title="Aleksander Bocheński">
Aleksander Bocheński

Aleksander Adolf Bocheński (ur. 6 sierpnia 1904 w Czuszowie, zm. 12 stycznia 2001 w Warszawie) – polski eseista, publicysta, tłumacz i polityk, członek Rady Krajowej PRON w 1983; autor "Dziejów głupoty w Polsce" (1947).
Życiorys.
Pochodził z rodziny ziemiańskiej o bogatych tradycjach patriotycznych. Pradziadek Tadeusz Bocheński brał udział w kampaniach napoleońskich i odznaczył się w bitwie nad Berezyną. Dziadek Franciszek Bocheński za udział w powstaniu styczniowym, w którym był naczelnikiem cywilnym powiatu opoczyńskiego, został zesłany na cztery lata do Presny. Ojciec Adolf był doktorem ekonomii politycznej, prezesem Związku Ziemian powiatu brodzkiego, ochotnikiem w wojnie polsko-bolszewickiej. Matka Małgorzata z Dunin-Borkowskich udzielała się społecznie – była założycielką Towarzystwa Szkoły Ludowej w powiecie brodzkim, autorką żywotów świętych Zakonu Karmelitańskiego, którego była tercjarką.
Młodszy brat Aleksandra Bocheńskiego, Adolf Maria Bocheński to myśliciel polityczny okresu międzywojennego. Z kolei najstarszy z trzech braci Józef Maria Bocheński OP służył jako ochotnik w wojnie polsko-bolszewickiej, był światowej sławy filozofem, sowietologiem, był profesorem i rektorem Uniwersytetu we Fryburgu Szwajcarskim. Siostra Olga została odznaczona medalem Sprawiedliwy wśród Narodów Świata przyznawanym przez Instytut Jad Waszem.
Aleksander Bocheński rozpoczął edukację w rodzinnej Ponikwie, do której Bocheńscy przenieśli się w 1907. Tam też nauczył się języka francuskiego. W 1923 złożył egzamin maturalny w III Gimnazjum Klasycznym im. Stefana Batorego we Lwowie. Na studia wyjechał do Belgii, gdzie w Państwowym Instytucie Rolniczym w Gembloux ("Institut Agronomique de l'Etat") uzyskał dyplom inżyniera (1928). Po powrocie do kraju został współwłaścicielem i przedstawicielem handlowym Ponikiewskich Zakładów Przemysłowych.
W latach 1927–1928 wraz z bratem Adolfem redagował i wydawał „Głos Zachowawczy” o konserwatywnym, piłsudczykowskim i antysowieckim obliczu ideowym. Publikował również w „Słowie Polskim”, związanym ze Związkiem Ludowo-Narodowym oraz w „Kurierze Lwowskim”, piśmie Stronnictwa Narodowego. W 1932 przyjął zaproszenie red. Jerzego Giedroycia do współpracy z „Buntem Młodych”, przemianowanym w 1937 na „Politykę”. Aleksander Bocheński był współtwórcą koncepcji ideowych tego środowiska, rzecznikiem zespołu redakcyjnego w kwestii ukraińskiej. W 1933 znalazł się we władzach Zjednoczenia Zachowawczych Organizacji Politycznych (obok Eustachego Sapiehy, Zdzisława Lubomirskiego, Jana Bobrzyńskiego). W II połowie lat 30. mocarstwowcy zwrócili się jednak w stronę młodszego pokolenia działaczy politycznych. Ten kierunek akcentował w swych publikacjach właśnie Aleksander Bocheński. Tendencje te znalazły formalny wyraz m.in. w powołaniu Komitetu Prasy Młodych, w którym obok „Buntu Młodych” uczestniczyły: „Awangarda Państwa Narodowego”, „ABC”, „Falanga”, „Jutro Pracy”, „Zet” czy „Biuletyn Polsko-Ukraiński”.
Jako reprezentant idei mocarstwowej Bocheński projektował rozbiór ZSRR dokonany w sojuszu z mniejszościami słowiańskimi, który miał przywrócić niepodległość republikom zintegrowanym politycznie z organizmem radzieckim. Osłabione w taki sposób radzieckie państwo, w myśl jego koncepcji, nie stanowiłoby więcej zagrożenia dla wschodniej granicy Rzeczypospolitej, Polska zaś stałaby się naturalnym centrum i orędownikiem interesów słowiańskiej wspólnoty etniczno-geograficznej. Postulował stworzenie mniejszości ukraińskiej szerszych podstaw dla swobód kulturalnych, licząc na jej poparcie w wojnie z Rosją. Był zwolennikiem monarchii, stojąc zaś na gruncie konstytucji kwietniowej, domagał się szerszego wykonania jej ducha. Wspierał program gospodarczy dr S. Klimeckiego zakładający daleko posuniętą interwencję państwa w celu zapewnienia redystrybucji dochodu narodowego, by wyeliminować bezrobocie. W zakresie jego międzywojennej refleksji wyróżnić można wiele wpływów i recepcji, np. Juliana Ursyna Niemcewicza, Michała Bobrzyńskiego, Józefa Piłsudskiego, Jana Kucharzewskiego czy Olgierda Górki.
W kampanii wrześniowej w 1939 Aleksander Bocheński walczył w 22 pułku ułanów Karpackich. Przez kilka miesięcy więziony przez NKWD w Brodach, następnie zwolniony. Wyjechał do Krakowa, gdzie związał się z sanacyjną grupą „Wawel”, która wraz z kilkoma innymi organizacjami uczestniczyła w tworzeniu Konfederacji Narodu. Podczas II wojny światowej najbliżej współpracował jednak z Adamem Ronikierem oraz Radą Główną Opiekuńczą. Uczestniczył w negocjacjach prowadzonych przez indywidualne podmioty jak również AK i Delegaturę Rządu z OUN-B. Negocjowano, by banderowcy zaprzestali mordów na ludności polskiej. W 1944 był liderem w rozmowach grupy krakowskiej ze stroną niemiecką (sierpień-wrzesień) dotyczących powstania warszawskiego, mających na celu jeśli nie zawieszenie broni pomiędzy walczącymi, to wycofanie oddziałów rosyjskich Kamińskiego oraz umożliwienie ewakuacji ludności cywilnej wraz z dobytkiem.
W 1945 pozostał w Krakowie. W kwietniu doprowadził do spotkania przedstawicieli środowisk katolickich oraz byłych żołnierzy KN z Jerzym Borejszą. Rozmowy miały na celu zorganizowanie grupy inteligencji, która pełniłaby rolę prawicowej opozycji, stojącej na gruncie przymierza polsko-radzieckiego. Pracował bowiem, od jesieni 1944, nad wskrzeszeniem tradycji ugody wypracowanych w Królestwie Polskim i Galicji, gdyż projektował wybuch kolejnej wojny światowej (trzeciej). Stawiał przy tym na sojusz z Rosją, wskazując na paralelizm między zaistniałą sytuacją geopolityczną a tą z lat 1905–1914–1917. Bocheński zaproponował Jerzemu Borejszy, by na czele takiej opozycji postawić Bolesława Piaseckiego, co miało uwiarygodnić tę inicjatywę w środowiskach o proweniencji narodowej. W październiku ukonstytuował się więc zespół osób wokół tygodnika „Dziś i Jutro”, będący zalążkiem stowarzyszenia „PAX”.
W 1945 objął funkcję dyrektora Browarów Okocimskich (do grudnia 1955). Był przy tym posłem grupy „Dziś i Jutro” na Sejm Ustawodawczy w latach 1947–1952. .
W latach 1952–1956 Aleksander Bocheński był zastępcą posła. Był członkiem Związku Literatów Polskich (od 1956), Stowarzyszenia Dziennikarzy Polskich (od 1964), Societe Suisse des Bibliophiles (od 1978), Towarzystwa Przyjaciół Książki (członek od 1962, prezes Zarządu Głównego od 1975). W 1964 roku podpisał list pisarzy polskich, protestujących przeciwko listowi 34, wyrażając "protest przeciwko uprawianej na łamach prasy zachodniej oraz na falach dywersyjnej rozgłośni radiowej Wolnej Europy, zorganizowanej kampanii, oczerniającej Polskę Ludową". Systematycznie współpracował z periodykami wydawanymi przez „PAX” takimi jak np. „Dziś i Jutro”, „Słowo Powszechne”, „Kierunki”, „Życie i Myśl”, publikował jednocześnie w „Tygodniku Powszechnym”. W 1962 wybrano go na członka Zarządu Głównego stowarzyszenia „PAX”. Pełnił tę funkcję nieprzerwanie do 1985.
Bocheński był laureatem wielu nagród, m.in. kilku nadanych przez Ministra Kultury i Sztuki za książki o dziejach przemysłu polskiego oraz nagrody im. Pietrzaka, wszedł także w skład jej kapituły. .
Jednym z najbardziej kontrowersyjnych epizodów w działalności Bocheńskiego jest poparcie, jakie udzielił gen. Jaruzelskiemu w latach osiemdziesiątych, opowiadając się za stanem wojennym oraz wchodząc w skład Patriotycznego Ruchu Odrodzenia Narodowego (był członkiem jego Tymczasowej Rady Krajowej w latach 1982–1983 i Rady Krajowej w latach 1983–1987). Aktywność Bocheńskiego w PRON nie miała wymiaru ścisłego zaangażowania organizacyjnego. Bocheński chętniej na łamach prasy pochwalał jego koncepcje i postulował kierunki działania, niż zabierał głos na gremialnych posiedzeniach. Z czasem zdawał się być rozczarowany działalnością Ruchu, który nie potrafił spełnić roli, jaką mu stawiał – konstruktywnej opozycji i pomostu pomiędzy władzą a obywatelami. Było to zapewne powodem faktu, że podczas II Kongresu PRON nie kandydował do Rady Krajowej. Niemniej, Bocheński generalnie aprobował wprowadzenie stanu wojennego, uznając, że zapobiegł on zupełnej anarchizacji stosunków wewnętrznych oraz sowieckiej interwencji. „Solidarność” krytykował za lekceważenie realiów geopolitycznych i ekonomicznych. Z drugiej strony, występował z ostrą krytyką koncepcji rozwiązania problemów polskiej gospodarki, realizowanych w latach osiemdziesiątych, uznając je za oderwane od rzeczywistości.
W PRL Aleksander Bocheński reprezentował kierunek o implikacjach ideowych oświeceniowo-pozytywistycznych i narodowych (czerpał m.in. ze Stanisława Staszica, Stanisława Koźmiana, Romana Dmowskiego, Stanisława Szczepanowskiego). Przed- i powojenną refleksję historyczno-polityczną Aleksandra Bocheńskiego łączył w pewien sposób wpływ „republikańskiego konserwatysty” K. Waliszewskiego. Waliszewski bowiem podnosił etniczno-geograficzną konieczność solidarności wszechsłowiańskiej wskazując, że naturalnym dlań ogniskiem była Polska. Podkreślał jednakowoż, iż wraz ze słabnięciem mocarstwowego statusu Rzeczypospolitej, rolę tę przejęła Rosja. Wyróżnił tu stanowisko Katarzyny II, zyskując przez to miano jej apologety. Takie też miano zyskał po 1945 Bocheński, który podjął próbę pogodzenia przedwojennej tezy o mocarstwowym panslawizmie z tezą o wciąż aktualnym prymacie rosyjskim w świecie słowiańskim. Myśl wykwitła na podstawie antyrosyjskiego radykalnego konserwatyzmu o pewnych implikacjach romantycznych, uległa mutacji zobiektywizowanej w aurze realizmu politycznego – formuły patriotycznej genezą sięgającej okresu po Powstaniu Styczniowym, którą pisarz wykorzystał m.in. w celu rewaloryzacji historycznej roli Szczęsnego Potockiego. Od początku lat 60. tego rodzaju akcenty ustąpiły miejsca formułom wewnątrz-narodowego aktywizmu. Odtąd, w ujęciu Bocheńskiego, współzawodnictwo między narodami „toczącymi walkę o byt” znajdować miało rozwiązanie na drodze postępu naukowo-ekonomiczno-technologicznego. Zwrot ten znaczył również szereg przedsięwzięć mających na celu nadanie autorytaryzmowi gomułkowskiemu, gierkowskiemu i „jaruzelszczyźnie” bardziej narodowego charakteru w znacząco artykułowanej opozycji do stalinowskiego totalitaryzmu. W tym kontekście pojawiały się oceny, charakteryzujące postawę Aleksandra Bocheńskiego (oraz wielu czołowych postaci z „PAX-u”), w kategoriach świadomie uprawianego wallenrodyzmu (którego celem miała być władza po upadku komunistów). Opinie takie wyrażano przed i po 1989 (np. M. Dąbrowska, Z. Siemiątkowski). Bocheński uczestniczył w wielu dyskusjach toczonych w PRL przez szereg intelektualistów, a jego polemistami były m.in. takie postacie jak Leszek Kołakowski, Maria Janion czy Józef Chałasiński.
Po 1989 jego działalność stopniowo zanikała, na co duży wpływ miał bez wątpienia podeszły wiek. Współpracował przy realizacji filmu pt. "Reakcjonista" (1996, reż. Grzegorz Braun), który był poświęcony osobie Stanisława Cat-Mackiewicza. Wszedł także w skład Rady Programowej tygodnika „Myśl Polska”. .

</doc>
<doc id="197337" url="https://pl.wikipedia.org/wiki?curid=197337" title="Marcelo Bacciarelli">
Marcelo Bacciarelli



</doc>
<doc id="197345" url="https://pl.wikipedia.org/wiki?curid=197345" title="Joe Perry">
Joe Perry



</doc>
<doc id="197346" url="https://pl.wikipedia.org/wiki?curid=197346" title="Karnawał rzymski (Berlioz)">
Karnawał rzymski (Berlioz)

Karnawał rzymski op.9 to uwertura koncertowa Hectora Berlioza skomponowana w 1844 roku.
Kiedy Berlioz w 1838 roku wystawił swą operę "Benvenuto Cellini", podobnie jak inne jego dzieła sceniczne, nie cieszyła się powodzeniem i po kilku przedstawieniach została zdjęta z afisza. W dziesięć lat później kompozytor wrócił do tematu (akcja opery umiejscowiona była w 1532 roku podczas zapustów w Rzymie), pisząc uwerturę "Karnawał rzymski". 
Berlioz tworząc dzieło pełne temperamentu znakomicie oddał charakter karnawałowej zabawy. Utwór ten zaliczany jest do najlepszych dzieł kompozytora.

</doc>
<doc id="197347" url="https://pl.wikipedia.org/wiki?curid=197347" title="Akademicki Chór Uniwersytetu Gdańskiego">
Akademicki Chór Uniwersytetu Gdańskiego

Akademicki Chór Uniwersytetu Gdańskiego – chór uczelniany Uniwersytetu Gdańskiego, istniejący od 1971.
Historia zespołu.
Akademicki Chór Uniwersytetu Gdańskiego został powołany przez władze uczelni w 1971. Jest bezpośrednim kontynuatorem działającego w latach 1953–1970 Akademickiego Chóru WSP w Gdańsk. Obecnie działa w ramach Akademickiego Centrum Kultury Uniwersytetu Gdańskiego. Za swoje dokonania artystyczne zespół został wyróżniony: medalem wojewody pomorskiego „Sint Sua Premia Laudi”, „Gryfem Pomorskim” przyznanym przez marszałka województwa pomorskiego, nagrodą prezydenta miasta Gdańska oraz złotą odznaką honorową Polskiego Związku Chórów i Orkiestr.
W ciągu ponad 35 lat działalności w pracach zespołu udział brali m.in.: Piotr Kusiewicz, Piotr Kubowicz, Ewa Marciniec, Jerzy Mechliński, Agnieszka Tomaszewska. Chór występował pod dyrekcją m.in. Ennio Morricone, Krzysztofa Pendereckiego, Jerzego Maksymiuka, Rafała Delekty, Michała Nesterowicza; współpracował z takimi zespołami jak Sinfonia Varsovia, orkiestra Polskiej Filharmonii Bałtyckiej, orkiestra Państwowej Opery Bałtyckiej.
Struktura organizacyjna zespołu.
Najwyższą władzą chóru jest Walne Zebranie Członków Akademickiego Chóru Uniwersytetu Gdańskiego, w okresie pomiędzy zebraniami zespołem kieruje Zarząd. Podstawowymi dokumentami regulującymi działalność zespołu są Statut oraz Regulamin.
Zarząd oraz Komisja Rewizyjna wybierane są na 2-letnie kadencje.

</doc>
<doc id="197350" url="https://pl.wikipedia.org/wiki?curid=197350" title="In the Heat of the Night (album)">
In the Heat of the Night (album)

In The Heat Of The Night – debiutancki album amerykańskiej wokalistki rockowej Pat Benatar, który ukazał się w 1979 roku. Album sprzedał się na całym świecie w ponad dwóch milionach egzemplarzy. W Stanach Zjednoczonych płyta znalazła ponad milion nabywców i zyskała status platynowego krążka. Album stanowi mieszankę muzyki rockowej i popu z elementami punk rocka i new wave. Nagrania wyprodukowane został przez Mike Chapmana (który wcześniej współpracował m.in. z Blondie) i Petera Colemana. 
Wykonawcy.
Single

</doc>
<doc id="197351" url="https://pl.wikipedia.org/wiki?curid=197351" title="Marcin Tomczak">
Marcin Tomczak

Marcin Tomczak (ur. 14 kwietnia 1962 w Gdańsku) – polski dyrygent i pedagog akademicki.
Życiorys.
Od dzieciństwa związany z ruchem chóralnym. Ukończył studia w Akademii Muzycznej im. Stanisława Moniuszki w Gdańsku w zakresie teorii muzyki oraz dyrygentury chóralnej, w klasie prof. Henryka Gostomskiego. Obecnie jest profesorem na Wydziale Dyrygentury Chóralnej, Muzyki Kościelnej, Edukacji Artystycznej tej uczelni.
28 lipca 2014 uzyskał tytuł profesora sztuk muzycznych, który odebrał 23 października tego samego roku z rąk prezydenta RP Bronisława Komorowskiego.

</doc>
<doc id="197354" url="https://pl.wikipedia.org/wiki?curid=197354" title="Piotr Iwicki">
Piotr Iwicki

Piotr Iwicki (ur. 31 stycznia 1965 w Bydgoszczy) – polski muzyk-perkusista, pianista, kompozytor, producent nagrań, dziennikarz, copywrighter, samorządowiec, wójt gminy Raszyn w latach 2002–2006. Od lutego 2016 do czerwca 2017 był dyrektorem Agencji Muzycznej Polskiego Radia. Od stycznia 2019 sekretarz miasta Milanówka.
Życiorys.
Wykształcenie.
Jest absolwentem Akademii Muzycznej im. Fryderyka Chopina w Warszawie. Ukończył studia podyplomowe w Instytucie Nauk Prawnych Polskiej Akademii Nauk i w Kolegium Zarządzania i Finansów SGH. Syn Jerzego Iwickiego, muzyka i inżyniera, wnuk Jana Iwickiego, wiolonczelisty Filharmonii Pomorskiej w Bydgoszczy.
Działalność samorządowa.
W wyborach bezpośrednich wybrany na wójta gminy Raszyn na kadencję 2002–2006 z listy PiS. W latach 2005–2012 członek PiS oraz pełnomocnik na gminę Raszyn. Od 2008 do 2012 sekretarz koła PiS na powiat pruszkowski. Startował w wyborach na wójta na kadencję 2006–2010, przegrywając w drugiej turze, wybrany na tę kadencję na radnego gminy. W 2010 wybrany na radnego powiatu pruszkowskiego z najlepszym wynikiem wśród kandydatów PiS. Od 1 stycznia 2019 roku, sekretarz miasta Milanówka.
Działalność muzyczna.
Jako muzyk występował w USA, Libanie, Omanie, Japonii i całej Europie; wielokrotnie nominowany do nagrody Fryderyka, z różnymi zespołami i orkiestrami zdobył ten laur; m.in. laureat 1995 (musical Metro), 1999 (muzyka poważna).
Koncertował z orkiestrami: Filharmonia Narodowa, Polska Orkiestra Kameralna, Sinfonia Varsovia, Penderecki Festival Orchestra, Warsaw Camerata oraz z kompozytorami i dyrygentami: Krzysztof Penderecki, Marc Minkowski, Simon Standage, Witold Lutosławski i Ruben Silva.
Od 1987 roku do 2016, pierwszy perkusista w Warszawska Opera Kameralna wiele lat kotlista Musicae Antiquae Collegium Varsoviense. Jako perkusista bądź specjalista od syntezatorów grał z takimi gwiazdami jak: Chris Botti, Marcus Miller, Kenny G, Dolores O'Riordan, The Alfred Hause Tango Orchestra, Michael Bolton, John Abercrombie, Gil Goldstein, Chris White, Hugh Burnes, Hiram Bullock, Bob Stewart, Milo Kurtis’s Drum Freaks, Tomasz Stańko, Katarzyna Stankiewicz, Włodek Pawlik, Edyta Bartosiewicz, Anita Lipnicka, Edyta Górniak, Adam Palma, Krzesimir Dębski. Występował na festiwalach na całym świecie oraz w wielu salach koncertowych od Japonii do Stanów Zjednoczonych w tym m.in.: Orchard Hall (Tokio), Beethoven Halle (Bonn), Salle Pleyel oraz Cité de la Musique (Paryż), NHK Hall (Nagoja), The Royal Albert Hall w Londynie czy Sala Kongresowa w Warszawie.
Jest założycielem i członkiem Loud Jazz Band oraz liderem Virtual J@zz Reality. Jego dyskografia obejmuje ponad 60 albumów z muzyką klasyczną, jazzem, popem, rockiem i world music. Ma na koncie liczne nagrania archiwalne dla Polskiego Radia i Telewizji. Od 2018 roku nagrywa i gra gościnnie z zespołem Oddział Zamknięty Krzysztofa Jaryczewskiego w wersji akustycznej.
Działalność dziennikarska.
Dziennikarz kulturalny, recenzent płyt ("Gazeta Wyborcza", "gazeta.pl", magazyn kultury katolickiej "RuaH"), "Jazz Forum", "Polityka", "Gazeta Polska Codziennie", Niedziela. Autor www.jazzgazeta.pl niezależnego internetowego serwisu muzycznego. Redaktor Polskiego Radia (Radio dla Ciebie, Radio „Bis”, Program III, współpracuje z radiową Jedynką i Radiem w Nowym Jorku). Komentator TVP, Polsatu, TVN i TVP Kultura. Przez blisko trzy lata był dyrektorem programowym jednej z komercyjnych warszawskich stacji radiowych – Jazz Radio.
Działalność kulturalna.
Organizator festiwali zarówno w Polsce jak i za granicą (Il Nuovo Jazz Polacco – Rzym, Międzynarodowy Festiwal Muzyki Sakralnej w Warszawie). Członek Rady Muzeum Dulag 121 w Pruszkowie, od 26 maja 2012 przewodniczący tej Rady. Ekspert ds. kultury miasta stołecznego Warszawy. Członek Zarządu Stowarzyszenia Artystów Wykonawców Utworów Muzycznych i Muzyczno-słownych – SAWP (sekretarz zarządu)
Członek Rady Nagrody Fryderyk – kategoria Jazz. Wyróżniony odznakami „Zasłużony dla Kultury Polskiej” oraz „Zasłużony dla Warszawy”. W 2014 roku nagrodzony (wraz z polsko/norweskim Loud Jazz Band) Nagrodą Ministra Kultury i Dziedzictwa Narodowego. W czerwcu 2017 roku został odznaczony Brązowym Medalem „Zasłużony Kulturze Gloria Artis” oraz nagrodą jubileuszową Stowarzyszenia Wykonawców Utworów Muzycznych i Słowno-Muzycznych SAWP za XXX lat pracy artystycznej. W lipcu 2018 roku odznaczony przez prezydenta RP Złotym Krzyżem Zasługi.
W lutym 2016 powołany został na stanowisko szefa Agencji Muzycznej Polskiego Radia. Od 1 stycznia 2017 po wprowadzeniu do struktury Agencji Muzycznej Polskiego Radia, dyrektor Polskiej Orkiestry Radiowej. Od czerwca 2017 do lipca 2017 główny specjalista Biura Programowego i Rozwoju Korporacyjnego Polskiego Radia. Od września 2017 do lipca 2018 roku rzecznik prasowy Warszawskiej Opery Kameralnej.
W 2016 roku członek jury Festiwalu Piosenki Polskiej w Opolu, 2017 roku zasiada w jury konkursu O!Polskie Przeboje (razem z Paweł Sztompke) oraz Międzynarodowego Konkursu Piosenki Eurowizji (przewodniczący jury).

</doc>
<doc id="197361" url="https://pl.wikipedia.org/wiki?curid=197361" title="Crimes of Passion">
Crimes of Passion

Crimes of Passion – tytuł drugiego, studyjnego krążka amerykańskiej wokalistki Pat Benatar, który ukazał się w roku 1980. Płyta dotarła do drugiej pozycji na amerykańskiej liście bestsellerów i pozostawała w ścisłej czołówce przez kilka miesięcy, stając się największym komercyjnym sukcesem Benatar w jej dotychczasowej karierze. Album spotkał się również z życzliwym przyjęciem ze strony krytyków. Krążek sprzedał się na całym świecie w ponad 5 mln egzemplarzy, a w USA zyskał status multiplatynowej płyty rozchodząc się tam w ponad 4 mln kopii. Płyta wylansowała kilka wielkich hitów, na czele z "Hit Me With Your Best Shot", który stał się pierwszym singlem Benatar w TOP 10 amerykańskiej listy przebojów i który sprzedał się w ponad milionowym nakładzie. Za album "Crimes of Passion" Pat Benatar otrzymała pierwszą w swojej karierze nagrodę Grammy dla najlepszej wokalistki rockowej.

</doc>
<doc id="197363" url="https://pl.wikipedia.org/wiki?curid=197363" title="Mango 24">
Mango 24

Mango 24 – całodobowa telezakupowa stacja telewizyjna nadająca w latach 2002–2020. Obecnie pasmo na niektórych kanałach TV.
Historia.
Stacja została uruchomiona przez Mango Media w 2002 roku. Sygnał stacji od razu pojawił się na platformie Cyfra+, później także w ofercie Cyfrowego Polsatu oraz platformy n. Mogli go odbierać także indywidualni odbiorcy telewizji satelitarnej, dzięki systemowi satelitarnemu Hot Bird, na którym stacja Mango 24 nadawała niekodowany przekaz. Stacja nadawał swój przekaz w Orange TV. Prócz tego TV Mango 24 dostępna była w telewizjach kablowych w Polsce.
Przez 24 godziny na dobę, na antenie Mango 24 nadawane były spoty przygotowane przez firmę Mango zajmującą się teleshoppingiem. W stacji reklamowały swoje usługi także zewnętrzne firmy. Po godz. 23:00 nadawane było w latach 2010-2017 pasmo erotyczne. 23 maja 2007 roku Grupa TVN przejęła 100% udziałów w Mango Media od Macieja i Doroty Bukowskich. Transakcja była warta 13 milionów euro.
Od 7 lutego 2008 roku na antenie Mango 24 prowadzony był program „Mango Live”, w którym prezentowane są informacje o marce biżuterii sprzedawanych na antenie. Program utrzymał się na antenie 3 miesiące. Program prowadzili prezenterzy stacji TVN Gra wraz z partnerami z Mango 24. Od 24 lutego 2010 roku na stronie internetowej Mango Media uruchomiony został przekaz strumienia wideo kanału Mango 24 na żywo. Od 1 stycznia 2010 do 30 czerwca 2014 kanał emitował program ezoteryczny Kosmica TV nadawany codziennie od 21:00 do 23:30 (od 1 lutego 2013 od 20:00 do 23:30).
Od 1 stycznia 2010 do 31 października 2017 Mango dzielił czas antenowy z programem erotycznym od 23:30 do 04:00. Od 2 kwietnia 2013 roku wprowadzono codzienny dwugodzinny tv-shopping na żywo pod nazwą "Mango extra". Outlet: Zegarki, biżuteria, perfumy, moda, galanteria, chemia dom. użytku/-inne. Nadawany był do 1 lipca 2013 roku. Od 12 października 2017 roku ponownie emituje programy na żywo, w których prezentowane są najlepsze produkty w bardzo atrakcyjnych cenach (na początku w czwartki, powtórki we wtorki i niedziele, a następnie również premierowo we wtorki). Do 31 lipca 2020 program na żywo był emitowany w środy i piątki od 12:15 do 14:15 pod nazwą "Mango Live". Z kolei we wtorki i czwartki od 12:15 do 14:15 emitowany jest "Mango Outlet na żywo."
W sierpniu 2017 Grupa TVN sprzedała swoje udziały na rzecz Studio Moderna Polska Sp. z o.o., która prowadzi całodobowe kanały telezakupowe w Rosji, Ukrainie i Rumunii. Mimo tego nadal można było oglądać Telezakupy Mango na kanałach Grupy TVN do lutego 2021 roku.
6 maja 2020 kanał został usunięty z oferty Cyfrowego Polsatu, zaś 18 maja tego samego roku dołączył do kolejnych multipleksów Naziemnej Telewizji Cyfrowej: NTL Radomsko i MWE Networks.
Dnia 1 sierpnia 2020 kanał zakończył nadawanie, ale telezakupy Mango pozostały w niektórych kanałach telewizyjnych. Jego następcą został Super TV, którego właścicielem jest MWE Networks.

</doc>
<doc id="197368" url="https://pl.wikipedia.org/wiki?curid=197368" title="Wolne skojarzenia">
Wolne skojarzenia

Wolne skojarzenia – inaczej "swobodne skojarzenia". Podstawowa technika terapeutyczna psychoanalizy. Wprowadzona przez Zygmunta Freuda już w pierwszych latach praktyki psychoanalitycznej. Reguła "wolnych skojarzeń" określana była też jako "reguła podstawowa".
Wolne skojarzenia polegają na wypowiadaniu wszystkich treści, które przychodzą na myśl w związku z zadanym tematem (tematem jest zwykle czynność pomyłkowa, przejęzyczenie lub element marzenia sennego). Należy przy tym odrzucić wszelką krytykę, twierdzenie, że myśl, która przyszła jest "bez związku z tematem", bezsensowna, krępująca, tendencyjna. Wypowiadane w ten sposób myśli tworzą "łańcuch skojarzeniowy". Związek jaki mają te myśli ze zadanym tematem ujawnia się w trakcie analizy.
Wypowiadanie myśli, które przychodzą pacjentowi do głowy wiąże się z pewnym świadomym wysiłkiem. Wysiłek ten jest konieczny aby pokonać stłumienie, czyli przywrócić do pola świadomości te myśli, od których świadomość uciekała.

</doc>
<doc id="197371" url="https://pl.wikipedia.org/wiki?curid=197371" title="Stłumienie">
Stłumienie

Stłumienie (niem. "Unterdrückung", fr. "répresion", ang. "suppression"); funkcjonuje także inne określenie – supresja.
Pojęcie pochodzące z języka psychoanalizy; jeden z mechanizmów obronnych. Oznacza ono świadome odwrócenie uwagi od pewnej – aktualnie świadomej – treści psychicznej, na skutek czego myśl ta staje się przedświadoma. Bezpośrednią motywacją "stłumienia" są opory moralne, których źródłem jest "druga" cenzura, której istnienie między świadomością a przedświadomością postulował Zygmunt Freud.

</doc>
<doc id="197375" url="https://pl.wikipedia.org/wiki?curid=197375" title="Andrzej Wierzbicki (polityk)">
Andrzej Wierzbicki (polityk)

Andrzej Wierzbicki (ur. 7 czerwca 1877 w , zm. 11 lutego 1961 w Warszawie) – polski działacz gospodarczy, poseł na Sejm Ustawodawczy oraz I i IV kadencji w II Rzeczypospolitej, od 1919 dyrektor naczelny, od 1932 do 1939 prezes zarządu Centralnego Związku Polskiego Przemysłu, Górnictwa, Handlu i Finansów („Lewiatan”).
Życiorys.
Syn Andrzeja i Marii z Męczyńskich. Skończył IV Gimnazjum w Warszawie, a następnie Petersburski Państwowy Instytut Technologiczny w Petersburgu ze stopniem inżyniera technologa (1903). W Petersburgu był współorganizatorem i działaczem koła „Zetu” (tajnego Związku Młodzieży Polskiej). W latach 1903–1912 pracował jako inżynier Rosyjskiego Towarzystwa Dróg Elektrycznych i Oświetlenia Elektrycznego, jednocześnie pełniąc funkcję sekretarza, wiceprezesa Oddziału Mechanicznego i członka Rady Towarzystwa Fabrykantów w Petersburgu. W 1912 roku przyjął stanowisko dyrektora Towarzystwa Przemysłowców Królestwa Polskiego i przeniósł się z rodziną z Petersburga do Warszawy. Był członkiem Ligi Narodowej przed 1914 rokiem. W czasie I wojny światowej członek Centralnego Komitetu Obywatelskiego i Rady Głównej Opiekuńczej. Mianowany członkiem Rady Stanu w 1918 roku. Po uzyskaniu niepodległości dyrektor naczelny, później zaś prezes Centralnego Związku Polskiego Przemysłu, Górnictwa, Handlu i Finansów Lewiatan. Z ramienia Komitetu Narodowego Polskiego przewodniczył polskiej Delegacji Ekonomicznej na konferencję pokojową w Paryżu 1918–1919.
W październiku 1918 roku piastował funkcję ministra przemysłu i handlu w rządzie premiera Józefa Świeżyńskiego, powołanym przez Radę Regencyjną. W latach 1919–1927 i 1935–1937 był posłem na Sejm. Kierował pracami Komisji Opiniodawczej przy prezesie Komitetu Ekonomicznego Rady Ministrów. Był świetnym mówcą. W 1913 roku został członkiem Stronnictwa Narodowo-Demokratycznego. Z endecją związany był do 1928 roku. W 1939 członek Komitetu Obywatelskiego przy Dowództwie Obrony Stolicy. Za udział w obronie Warszawy otrzymał Krzyż Walecznych (Rozkaz Dzienny No 4 z dn. 26 września 1939).
Przez cały okres międzywojenny wpływał na kierunki rozwoju gospodarki kraju. Stworzył lobby działające na rzecz ustanowienia jasnych reguł funkcjonowania gospodarki. Skonsolidował krajowych przedsiębiorców. Zwolennik gospodarki liberalnej. Wywierał w latach dwudziestych i trzydziestych XX wieku duży wpływ na politykę gospodarczą rządu, zręcznie przeciwstawiając się silnym wówczas tendencjom etatystycznym. Od 1928 do 1939 roku był radcą Izby Przemysłowo-Handlowej w Warszawie, współpracownikiem Czesława Klarnera.
Po wojnie zajmował się problemem odbudowy kraju, zagospodarowania Ziem Odzyskanych. Współpracował z izbami przemysłowo-handlowymi. Zarabiał tłumaczeniami z rosyjskiego. W latach 50. XX wieku spisał wspomnienia, opublikowane pt. "Wspomnienia i dokumenty: 1877–1920" (Warszawa 1958); dalszy ciąg pozostawał w maszynopisie, zdeponowanym w Instytucie Historii PAN w Warszawie. Po latach ukazała się publikacja: "Żywy Lewiatan: wspomnienia," wstęp i opracowanie Piotr Wierzbicki (Warszawa: Krajowa Agencja Wydawnicza, 2001).
Został pochowany na cmentarzu Powązkowskim (kwatera C-2-30,31).
Nagroda im. Andrzeja Wierzbickiego.
Konfederacja Lewiatan corocznie przyznaje wyróżniającym się przedsiębiorcom nagrody imienia A. Wierzbickiego przedsiębiorcom, którzy osiągnęli sukces w biznesie, jednocześnie aktywnie działając na rzecz środowiska, w którym funkcjonują.

</doc>
<doc id="197376" url="https://pl.wikipedia.org/wiki?curid=197376" title="Stopień harcerski">
Stopień harcerski



</doc>
<doc id="197377" url="https://pl.wikipedia.org/wiki?curid=197377" title="Rafał Szukała">
Rafał Szukała

Rafał Marek Szukała (ur. 9 kwietnia 1971 w Poznaniu) – pływak, wicemistrz olimpijski (1992), pierwszy Polak, który został mistrzem świata na basenie 50-metrowym (1994), dwukrotny mistrz Europy (1989, 1993), trzykrotny olimpijczyk (1988, 1992, 1996), specjalista stylu motylkowego.
Kariera sportowa.
Był zawodnikiem Warty Poznań (1979–1994) i Olimpii Poznań (1994–1996), w 1988 przebywał na stażu w Mission Viejo Nadadores, od 1990 był zawodnikiem University of Iowa, gdzie ukończył także w 1997 studia psychologiczne i informatyczne. Jego trenerami byli: w Polsce Leszek Szymkowiak i Czesław Szulc, a w USA - Terry Stoddard, Richard Draper i Brad Flood.
Igrzyska olimpijskie.
Trzykrotnie startował na Igrzyskach Olimpijskich. Na Igrzyskach Olimpijskich w Seulu (1988) wystartował w dwóch konkurencjach. Na 100 m stylem motylkowym zakwalifikował się z czasem 54.83 do finału B, w którym zajął 5. miejsce z czasem 54.80. Oba te czasy były kolejno nowymi rekordami Polski. Na 200 m stylem motylkowym odpadł w eliminacjach z czasem 2:01.91 (17 wynik).
Na Igrzyskach Olimpijskich w Barcelonie (1992) startował w dwóch konkurencjach. Na 100 stylem motylkowym zakwalifikował się do finału z drugim czasem (53.60), a w finale zdobył srebrny medal z czasem 53.35. Oba te czasy były kolejno nowymi rekordami Polski. Na 200 m stylem motylkowym zakwalifikował się do finału z szóstym czasem (1:59.51), w finale zajął czwarte miejsce z czasem 1:58.89. Oba uzyskane czasy były kolejno rekordami Polski.
Na Igrzyskach Olimpijskich w Atlancie (1996) był chorążym polskiej reprezentacji. Wystartował w dwóch konkurencjach. Na 100 m stylem motylkowym zakwalifikował się do finału z piątym czasem (53.41), w finale zajął również piąte miejsce z czasem 53.29 (był to nowy rekord Polski). W sztafecie 4 x 100 m stylem zmiennym zakwalifikował się do finału z szóstym wynikiem (3:41.72), a w finale zajął 7. miejsce z czasem 3:41.94 (partnerami byli Mariusz Siembida, Marek Krawczyk i Bartosz Kizierowski)
Mistrzostwa świata.
Na mistrzostwach świata na długim basenie w 1991: na 100 m stylem motylkowym zakwalifikował się z czasem 54.82 do finału B, w którym zajął 6. miejsce z czasem 54.91, na 200 m stylem motylkowym odpadł w eliminacjach z czasem 2:03.33 (19. miejsce). Na mistrzostwach świata na długim basenie w 1994 wygrał eliminacje wyścigu na 100 m stylem motylkowym (53.72), a następnie zwyciężył w finale, z czasem 53.51, w wyścigu na 200 m stylem motylkowym odpadł w eliminacjach z czasem 2:02.78 (19. miejsce)
Na mistrzostwach świata na krótkim basenie w 1993 wywalczył brązowy medal w wyścigu na 100 m stylem motylkowym, z czasem 52.94, a na 200 m stylem motylkowym był 5. z czasem 1:57.02. Na mistrzostwach świata na krótkim basenie w 1995 zajął 5. miejsce na 100 m stylem motylkowym, z czasem 53.55.
Mistrzostwa Europy.
Na mistrzostwach Europy na długim basenie wywalczył złote medale na 100 m stylem motylkowym w 1989, z czasem 54,47 i 1993 z czasem 53:41 oraz srebrne medale na 200 m stylem motylkowym w 1989, z czasem 2:00.62 (był to nowy rekord Polski) i 1991, z czasem 2:01.01 i brązowy medal na 100 m stylem motylkowym w 1995, z czasem 53.45. Ponadto w 1991 zajął 4. miejsce w wyścigu na 100 m stylem motylkowym z wynikiem 54.35 (był to nowy rekord Polski) i 4 m. w sztafecie 4 x 200 m stylem dowolnym, w 1993 4. miejsce w wyścigu na 200 m stylem motylkowym, z czasem 2:00.65, w 1995 4. miejsce w sztafecie 4 x 100m stylem zmiennym.
Mistrzostwa Europy juniorów.
W 1987 wywalczył złoty medal w wyścigu na 100 m stylem motylkowym na mistrzostwach Europy juniorów.
Mistrzostwa Polski.
Na mistrzostwach Polski na długim basenie zdobył łącznie 25 medali, w tym 13 złotych, z czego 12 złotych indywidualnie i jeden złoty w sztafecie)
Na mistrzostwach Polski na krótkim basenie zdobył pięć tytułów mistrza Polski.
Mistrzostwa Stanów Zjednoczonych.
Na akademickich mistrzostwach USA (NCAA) zdobył 2 złote medale: 200 y stylem motylkowym (1992), 100 y stylem motylkowym (1994).
Uniwersjada.
Na Letniej Uniwersjadzie w 1993 zdobył brązowy medal w sztafecie 4 x 100 m stylem zmiennym, z czasem 3:25,94 (partnerami byli Krzysztof Cwalina, Artur Przywara i Artur Wojdat).
Rekordy Polski.
Na basenie 50-metrowym pobił rekord Polski 27 razy, w tym 6 x na 50 m stylem motylkowym, 9 x na 100 m stylem motylkowym, 4 x na 200 m stylem motylkowym, 2 x sztafeta 4 x 100 m stylem dowolnym, 5 x sztafeta 4 x 100 m stylem zmiennym, 1 x sztafeta 4 x 200 m stylem dowolnym. Jego rekord Polski na 100 m stylem motylkowym: 53.29, osiągnięty 24 lipca 1996 został pobity dopiero w 2008 przez Pawła Korzeniowskiego.
Na basenie 25-metrowym pobił rekord Polski 17 razy, w tym 1 x na stylem dowolnym, 3 x na 100 m stylem dowolnym, 6 x 200 m stylem dowolnym, 5 x 400 m stylem dowolnym, 1 x 800 stylem dowolnym, 1 x 1500 stylem dowolnym.
Wyróżnienia.
W Plebiscycie Przeglądu Sportowego na najlepszego sportowca roku czterokrotnie znalazł się w pierwszej dziesiątce (1989 - 6 m., 1992 - 3 m., 1993 - 6 m., 1994 - 2 m.).

</doc>
<doc id="197378" url="https://pl.wikipedia.org/wiki?curid=197378" title="Kurt Russell">
Kurt Russell

Kurt Vogel Russell (ur. 17 marca 1951 w Springfield) – amerykański aktor, scenarzysta i producent filmowy.
W 2003 został uhonorowany Nagrodą Saturna za karierę życiową. W 2017 otrzymał własną gwiazdę w Alei Gwiazd w Los Angeles znajdującą się przy 6201 Hollywood Boulevard.
Życiorys.
Wczesne lata.
Urodził się w Springfield w stanie Massachusetts jako syn Louise Julii (z domu Craine), tancerki, i Binga Russella, aktora i właściciela klubu baseballowego. Jego rodzina miała pochodzenie angielskie, niemieckie, szkockie i irlandzkie. Jego siostra Jill to matka byłego zawodowego zawodnika baseball Matthew Neila Franco.
Zaczynał jako dziesięciolatek w serialach telewizyjnych i filmach wytwórni Disneya, m.in. sitcomie ABC "Latający detektyw" ("Our Man Higgins", 1963) i "Podróże Jaimie’ego McPheetersa" ("The Travels of Jaimie McPheeters", 1963–64). W debiutanckim musicalu przygodowym "Co się zdarzyło na Targach Światowych" ("It Happened at the World's Fair", 1963) wystąpił wraz z Elvisem Presleyem. W 1969 ukończył Thousand Oaks High School w Thousand Oaks, w stanie Kalifornia.
Kariera.
W latach 70. stał się rozpoznawalny z małego ekranu. Był jednym z kandydatów do roli Hana Solo w "" (1977). Za rolę Elvisa Presleya w telewizyjnym biograficznym dramacie muzycznym ABC "Elvis" (1979) w reż. Johna Carpentera był nominowany do nagrody Emmy. Był przesłuchany do roli tytułowej w filmie "Flash Gordon" (1980), którą ostatecznie zagrał Sam J. Jones. 
Po udziale w komedii Roberta Zemeckisa "Używane samochody" ("Used Cars", 1980), prawdziwą popularność przyniosła mu rola jednookiego, sprawiedliwego przestępcy Snake’a Plisskena w sensacyjno-przygodowym dreszczowcu fantastycznonaukowym Johna Carpentera "Ucieczka z Nowego Jorku" ("Escape from New York", 1981). Do postaci wrócił po piętnastu latach w filmie "Ucieczka z Los Angeles" ("Escape from L.A.", 1996). Jego długoletnia współpraca z Johnem Carpenterem na planie takich produkcji jak "Coś" ("The Thing", 1982) i "Wielka draka w chińskiej dzielnicy" ("Big Trouble in Little China", 1986) realizowanych dla Walt Disney Studios została uhonorowana w 2003 roku nagrodą Akademii Filmowej Science Fiction, Fantasy i Horroru.
Kreacja przyjaciela działaczki związkowej w opartym na autentycznej historii dramacie Mike’a Nicholsa "Silkwood" (1983) została doceniona przez krytyków i zdobyła nominację do nagrody Złotego Globu dla najlepszego aktora drugoplanowego. Jednak za rolę najlepszego policjanta w mieście Gabriela Casha w kasowej komedii sensacyjnej "Tango i Cash" ("Tango &amp; Cash", 1989) i postać Michaela Zane w komedii kryminalnej o grupie przestępców organizującej duży skok na kasyno podczas dorocznego Święta Elvisa "3000 mil do Graceland" ("3000 Miles to Graceland", 2001) otrzymał nominację do Złotej Maliny.
W westernie "Tombstone" (1993) wystąpił w roli szeryfa Wyatta Earpa. W filmie scifi "Gwiezdne wrota" ("Stargate", 1994) Rolanda Emmericha zagrał postać pułkownika Jonathana Jacka O’Neila biorącego udział w wyprawie na inną planetę przy pomocy gwiezdnych wrót. Odniósł sukces w roli konsultanta pomocniczego przeciwnika przywódcy terrorystów przebywającego na pokładzie samolotu w thrillerze sensacyjnym "Krytyczna decyzja" ("Executive Decision", 1996), zdobywając nagrodę Blockbuster Entertainment. Wystąpił również w futurystycznym dramacie "Żołnierz przyszłości" ("Soldier", 1998). Do galerii „łajdaków doskonałych”, których stworzył na ekranie, dorzucił kolejnego – postać psychopatycznego kaskadera-maniaka w filmie Quentina Tarantino "" (2007). Kilka lat później pojawił się także w "Nienawistnej ósemce" – jednym z kolejnych filmów tego reżysera. W 2019 roku z kolei swoją premierę miał dziewiąty film Tarantino pt. "Pewnego razu... w Hollywood" opowiadający historię morderstw Charlesa Mansona, w którym Russell zagrał jedną z ról.
Życie prywatne.
17 marca 1979 ożenił się z aktorką Season Hubley, z którą wystąpił w dwóch produkcjach Johna Carpentera: "Elvis" (1979) i "Ucieczka z Nowego Jorku" ("Escape from New York", 1981). Mają syna Bostona Olivera Granta (ur. 16 lutego 1980). Jednak 16 maja 1983 doszło do rozwodu.
Od 15 lutego 1983 związał się z aktorką Goldie Hawn, z którą zagrał w filmach: "Szybka zmiana" ("Swing Shift", 1984) i "Dama za burtą" ("Overboard", 1986). Z nieformalnego związku mają syna Wyatta (ur. 10 lipca 1986), który został zawodowym hokeistą. W lutym 2003 roku Russell i Hawn przenieśli się do Vancouver, w Kolumbii Brytyjskiej, gdzie ich syn mógł grać w hokeja. Russell dostał licencję prywatnego pilota FAA i został honorowym członkiem zarządu humanitarnej organizacji lotnictwa Wings of Hope (Skrzydła Nadziei).
Russell to libertarianin. W 1996 roku w 'Toronto Sun' powiedział: „Wychowałem się jako republikanin, ale kiedy zdałem sobie sprawę, że na koniec dnia nie było zbyt dużej różnicy pomiędzy demokratami i republikanami, stałem się libertarianinem”.

</doc>
<doc id="197380" url="https://pl.wikipedia.org/wiki?curid=197380" title="Nordkapp">
Nordkapp

Zobacz też:

</doc>
<doc id="197381" url="https://pl.wikipedia.org/wiki?curid=197381" title="Karasjok">
Karasjok

Karasjok (norw.; równorzędna nazwa lapońska – Kárášjohka) – niewielka miejscowość w północnej Norwegii, w prowincji ("fylke") Finnmark, ok. 30 km od granicy z fińską Laponią. Także nazwa gminy ("Karasjok kommune", "Kárášjoga gielda"), 5464 km², którego jest stolicą. Karasjok jest 2. norweską gminą pod względem powierzchni.
Informacje ogólne.
Ośrodek kulturalny, turystyczny i handlowy (położony na międzynarodowej drodze E 6 (łączącej miasto Trelleborg na południowym krańcu Skandynawii, w południowej Szwecji z norweskim miastem Kirkenes w gminie Sør-Varanger, tuż przy granicy rosyjskiej) oraz – poprzez E 69 – Nordkapp z trasą E 75 (z Vardø przez Helsinki/Gdańsk i dalej do Grecji). Siedziba parlamentu norweskiej Laponii, radiostacji i innych instytucji. Mieści się tu też muzeum i najstarszy w Finnmarku kościół luterański z 1807 (jedyna budowla w mieście, która przetrwała II wojnę światową).
Symbole gminy Karasjok.
Zatwierdzona 27 czerwca 1986 przez króla Norwegii flaga i herb miasta i gminy Karasjok przedstawia trzy żółte ogniska (dwa nad jednym), złożone z pięciu płomieni każde na czerwonym tle. Ogniska te symbolizują narody: Norwegów, Lapończyków oraz fiński naród "Kvæns" (który przejął od Lapończyków styl życia) mieszkających i żyjących zgodnie na wspólnym terytorium. Ogniska te symbolizują zarazem miejsca gromadzenia się wędrujących nomadów, ich styl życia, a także duże znaczenie ognia w przeżyciu w trudnych warunkach północnej Europy, szczególnie na wyżynie, na której mieści się Karasjok.
Demografia.
Według danych z roku 2005 gminę zamieszkuje 2876 osób (w tym 80% narodowości lapońskiej). Gęstość zaludnienia wynosi ok. 0,53 os./km².
Pod względem zaludnienia Karasjok zajmuje 281. miejsce wśród norweskich gmin.
Edukacja.
Według danych z 1 października 2004:
Władze gminy.
Według danych na rok 2011 administratorem gminy () jest Hilda Vuolab, natomiast burmistrzem (, d. ) jest Kjell Harald Sæther.

</doc>
<doc id="197382" url="https://pl.wikipedia.org/wiki?curid=197382" title="Nieborów (województwo łódzkie)">
Nieborów (województwo łódzkie)

Nieborów – wieś w Polsce położona w województwie łódzkim, w powiecie łowickim, w gminie Nieborów.
Wieś szlachecka położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość administracyjnie należała do województwa skierniewickiego.
Miejscowość jest siedzibą gminy Nieborów.
Historia.
Gmina Nieborów położona jest w dolinie rzeki Bzury wśród charakterystycznego dla tej części Mazowsza krajobrazu nizinnego. Okolice Nieborowa były zaludniane od dawna, o czym świadczą odkryte w pobliskiej Wólce Łasieckiej, a ostatnio w Kompinie, stanowiska kulturowe z późnego okresu rzymskiego (III-IV w. n.e.).
Na południowy zachód od Nieborowa, w pobliżu Bełchowa, występowała tzw. Pustynia Nieborowska, której piaski do niedawna wykorzystywane były w hutnictwie szkła.
Nazwa Nieborów (w brzmieniu Nyeborowo lub Nyeborow) pojawia się w źródłach historycznych po raz pierwszy w dokumentach kościelnych z XIV wieku, wykazujących sumy pobierane w diecezji tytułem świętopietrza. Nazwa Nieborów jest nazwą dzierżawczą, założycielem jej mógł być zatem bliżej nieznany Niebor, którego imię jest zaświadczoną w źródłach formą antroponimiczną. Na początku XVI w. wzniesiono w Nieborowie gotycko-renesansowy dwór, który przetrwał do końca XVII w. Dobra nieborowskie stanowiły wówczas własność rodu Nieborowskich herbu Prawda.
W 1694 r. dobra Nieborowskich kupił prymas Polski kardynał Michał Stefan Radziejowski, który wzniósł barokowy pałac zaprojektowany przez Tylmana z Gameren.
W XVIII w. dobra często zmieniały właściciela. W 1774 r. Nieborów objął wojewoda wileński Michał Hieronim Radziwiłł, który wyposażył pałac w stylowe meble, tkaniny, obrazy i rzeźby oraz przedmioty rzemiosła artystycznego. Założył bogatą w zbiory bibliotekę (ponad 10 tys. woluminów dzieł polskich i obcych w tym starodruki z XV w.). Jego żona Helena z Przeździeckich Radziwiłłowa założyła w tym czasie słynny ogród romantyczny w Arkadii. Stał się on miejscem spotkań twórców epoki oświecenia.
Założona w 1881 r. przez Michała Piotra Radziwiłła manufaktura majoliki dostarczała do pałacu ozdobne piece kaflowe i ceramikę artystyczną, która z czasem utworzyła cenny zespół majoliki nieborowskiej.
Dobra nieborowskie pozostały w rękach Radziwiłłów do lutego 1945 r., następnie zespół pałacowo-parkowy w Nieborowie i Arkadii został oddziałem Muzeum Narodowego w Warszawie.
Zabytki.
Do rejestru zabytków wpisane są następujące obiekty:
Komunikacja.
Nieborów ma bezpośrednie połączenia autobusowe PKS z miejscowościami:
W latach osiemdziesiątych i na początku lat dziewięćdziesiątych do Nieborowa kursował autobus miejski o numerze 10 Miejskich Zakładów Komunikacyjnych w Skierniewicach.
We wsi funkcjonuje prywatne, śmigłowcowe lądowisko Nieborów, zakładu zajmującego się naprawą oraz rozwojem sprzętu pożarniczego – ZNSP Wyszogrodzki. Istnieje tu też prywatne muzeum motoryzacji.

</doc>
<doc id="197384" url="https://pl.wikipedia.org/wiki?curid=197384" title="Franciszek Kasparek">
Franciszek Kasparek

Franciszek Ksawery Kasparek (ur. 29 października 1844 w Samborze, zm. 4 sierpnia 1903 w Krakowie) – polski prawnik, profesor i rektor Uniwersytetu Jagiellońskiego, członek Akademii Umiejętności w Krakowie.
Życiorys.
Był synem Józefa (kasjera obwodowego). Uczęszczał do gimnazjum w Samborze (do 1862), studiował prawo na Uniwersytecie Lwowskim (1862–1865) i Jagiellońskim (1865–1866); odbył praktykę w krakowskiej Prokuratorii Skarbu, pracował w sądownictwie w Krakowie i Tarnowie. W 1869 obronił na UJ doktorat praw, w 1871 habilitował się w dziedzinie filozofii prawa (na podstawie pracy "Zasady główne ustaw małżeńskich Kościoła katolickiego ze stanowiska filozofii") i został docentem w Katedrze Filozofii Prawa i Prawa Narodów UJ; kierownictwo tej katedry objął rok później, wraz z nominacją na profesora nadzwyczajnego. Również w 1872 uzyskał habilitację z prawa narodów (na podstawie pracy "Zasady Hugona Grocyusza o prawie interwencyi ze stanowiska dzisiejszej nauki filozoficznego i pozytywnego prawa narodów"). Mianowany profesorem zwyczajnym w 1875, czterokrotnie pełnił funkcję dziekana Wydziału Prawa UJ (1875/1876, 1882/1883, 1887/1888, 1897/1898), prorektora (1889/1890), rektora (1888/1889). W 1894 wprowadził na UJ wykłady z prawa międzynarodowego prywatnego. Opowiadał się za dopuszczeniem kobiet do uniwersyteckich studiów prawniczych.
W 1883 został powołany na członka korespondenta Akademii Umiejętności w Krakowie, od 1891 był członkiem czynnym AU. W latach 1883–1891 pełnił funkcję sekretarza Komisji Prawniczej AU. W 1887 był w gronie członków-założycieli Towarzystwa Prawniczego w Krakowie, współpracował również (jako korespondent) z Instytutem Prawa Międzynarodowego w Brukseli. Brał udział w pracach Komisji Egzaminacyjnych Rządowych Historyczno-Prawnej, Sądowej i Politycznej. Od 1884 sprawował mandat radnego miasta Krakowa. Działał w Towarzystwie Czerwonego Krzyża w Krakowie oraz Towarzystwie Tatrzańskim (w tym drugim od 1901 r. z tytułem członka honorowego). 6 marca 1903 został wybrany prezesem Klubu Prawników w Krakowie, zastępując ustępującego Franciszka Żeleskiego.
W pracy naukowej zajmował się prawem międzynarodowym publicznym, prawem administracyjnym, teorią państwa i prawa. Stworzył podstawy polskiego systemu prawa międzynarodowego. Podał definicję filozofii prawa, którą określił jako naukę o zasadach ogólnych dla wszystkich dziedzin prawa pozytywnego. Był autorem opracowań z zakresu terminologii prawniczej. Ogłosił m.in.:
Został pochowany na Cmentarzu Rakowickim w Krakowie (kwatera Ib, wsch.).
Siostra Kasparka wyszła za mąż za Maksymiliana Nowickiego (pioniera ochrony przyrody w Polsce, profesora UJ); z małżeństwa tego urodził się Franciszek Henryk Nowicki (poeta, taternik, działacz socjalistyczny).

</doc>
<doc id="197386" url="https://pl.wikipedia.org/wiki?curid=197386" title="Rajd Elmot">
Rajd Elmot

Rajd Elmot (Rajd Świdnicki-Krause) – polski rajd samochodowy istniejący od 1972 roku, runda Rajdowych samochodowych mistrzostw Polski.
Historia.
Pierwsza edycja Rajdu Elmot odbyła się w 22 października 1972 roku i miała charakter rajdu popularnego. W 1974 impreza stała się rundą Mistrzostw Okręgu Dolnego Śląska, a dwa lata później eliminacją Mistrzostw Polski Strefy Południowo-Zachodniej, by po kolejnych dwóch latach, w 1978 roku, stać się III Rundą Rajdowych Samochodowych Mistrzostw Polski.
Warty do zanotowania jest fakt, że w 1980 roku zorganizowane dwie edycje Rajdu, jako I i X rundy RSMP. Rok później, w wyniku kryzysu paliwowego, Rajd Elmot był jedyną eliminacją cyklu Mistrzostw Polski. Następnie, po dwóch latach nieobecności, w 1984 roku rajd na stałe powrócił do grona rund RSMP. W latach 1998–1999 impreza była ponadto eliminacją Mistrzostw Europy o najniższym współczynniku trudności.
W 2011 roku Rajd Elmot zmienił tradycyjną nazwę na Rajd Świdnicki-Krause.
Pierwszym dyrektorem rajdu był Andrzej Dobosz, w latach 1972–1995, drugim Ryszard Krawczyk, w latach 1996–1999, i ostatnim od roku 2000 Roman Grygianiec.
Przez sytuację pandemiczną w roku 2020 oraz 2021 rajd został przełożony na pierwsze dni października. 
Trasa.
Rajd przebiega po szybkich i technicznych, asfaltowych trasach Gór Sowich. Termin rozgrywania imprezy (zazwyczaj ostatni weekend kwietnia) powoduje, że często przebiega ona w deszczowej atmosferze. Bazą rajdu przez większość edycji jest Świdnica.

</doc>
<doc id="197388" url="https://pl.wikipedia.org/wiki?curid=197388" title="Próchnik">
Próchnik

Próchnik (niem. "Dörbeck") – dzielnica Elbląga.
Położenie.
Próchnik jest najdalej na północ wysuniętą dzielnicą miasta. Znajduje się w odległości 10 km od centrum miasta.
Historia.
Najdawniejszym śladem osadnictwa jest fragment "wału grodziska" na północnym skraju dzielnicy. Pierwsze wzmianki o wsi Próchnik pochodzą z 1300 roku, kiedy to elbląski komtur Konrad von Lichtenhein wydał pozwolenie na wybudowanie młyna. W 1457 roku podarował ją Elblągowi Kazimierz Jagiellończyk. Wieś okręgu sędziego ziemskiego Elbląga w XVII i XVIII wieku. W 1939 roku wieś liczyła 631 mieszkańców. "Próchnik" w granice administracyjne miasta został włączony w 1998 roku poprzez odkupienie od gminy Tolkmicko sołectwa Próchnik, w skład którego wchodziły wsie: Próchnik, Leszków (obecnie południowa część dzielnicy) oraz Jelenia Dolina (na północny wschód od Próchnika). Decyzję o zakupie podjął w 1997 roku, po naciskach ze strony lokalnej społeczności, ówczesny prezydent Elbląga Witold Gintowt-Dziewałtowski.
Turystyka.
Dzielnica znajduje się w malowniczej okolicy, znanej jako "Szwajcaria Próchnicka (znanej szerzej pod nazwą niemiecką: Dörbecker Schweiz)." Z najwyższego w okolicy wzgórza, wznoszącego się na 159 m n.p.m., roztacza się widok na pobliski Zalew Wiślany.
W Próchniku można też obejrzeć zabytkowy kościół gotycki z drugiej połowy XIV wieku.
Komunikacja.
Do "Próchnika" można dojechać:

</doc>
<doc id="197391" url="https://pl.wikipedia.org/wiki?curid=197391" title="Andrzej Diakonow">
Andrzej Diakonow

Andrzej Mieczysław Diakonow (ur. 14 stycznia 1950 w Klembowie) – polski polityk, ekonomista i urzędnik państwowy.
W latach 1991–1992 kierownik Ministerstwa Gospodarki Przestrzennej i Budownictwa, poseł na Sejm IV kadencji, w latach 2017–2019 zastępca szefa Komisji Nadzoru Finansowego.
Życiorys.
Ukończył studia na Wydziale Ekonomiczno-Społecznym Szkoły Głównej Planowania i Statystyki. Należał do Polskiej Zjednoczonej Partii Robotniczej. Pracował w przemyśle chemicznym, następnie od 1989 w aparacie administracyjnym Ministerstwa Finansów. Później pełnił funkcję sekretarza stanu w Ministerstwa Gospodarki Przestrzennej i Budownictwa. W rządzie Jana Olszewskiego zajmował stanowisko kierownika tego resortu (od grudnia 1991 do lipca 1992).
Był członkiem Porozumienia Centrum, następnie Prawa i Sprawiedliwości. W latach 1993–1998 pracował jako doradca prezesa Najwyższej Izby Kontroli, natomiast od 1998 do 2001 zasiadał w zarządzie CIECH S.A. W wyborach parlamentarnych w 2001, startując w okręgu opolskim z listy PiS, otrzymał 2990 głosów, uzyskując mandat posła IV kadencji. W grudniu 2003 zrzekł się immunitetu poselskiego i zawiesił członkostwo w PiS. W 2005 nie ubiegał się o reelekcję.
W 2007 objął stanowisko zastępcy wójta gminy Klembów. Działał w Ruchu Narodowym, 13 czerwca 2015 został wybrany w skład rady politycznej partii. W 2016 został dyrektorem Departamentu Audytu Wewnętrznego w Narodowym Banku Polskim, a w 2017 zastępcą szefa Komisji Nadzoru Finansowego. Został odwołany z funkcji w KNF w styczniu 2019.

</doc>
<doc id="197393" url="https://pl.wikipedia.org/wiki?curid=197393" title="Piewikowate">
Piewikowate

Piewikowate, cykadowate, cykady (Cicadidae) – rodzina pluskwiaków z podrzędu cykadokształtnych. Obejmuje około 2900 gatunków, głównie tropikalnych i subtropikalnych. Larwy mają przednie odnóża grzebne i żyją pod ziemią, żywiąc się sokami wysysanymi z korzeni. Ich rozwój trwa od 2 do 17 lat. Dorosłe samce wydają głośne dźwięki celem przywabienia samic.
Opis.
Duże owady, osiągające od 10 do 110 mm długości ciała i do blisko 200 mm rozpiętości skrzydeł (u "Megapomponia imperatoria"). Głowa wyposażona jest w szeroko rozstawione oczy, a ponadto ma na szczycie trzy, rozmieszczone na planie trójkąta przyoczka. Od pokrewnych Tettigarctidae różnią się mniejszym od śródplecza, wyposażonym w kołnierz oraz bruzdy boczne i paramedialne przedpleczem. Na tarczce mają wyniosłość w kształcie krzyża. Na tułowiu osadzone są dwie pary dużych skrzydeł, które zwykle są przezroczyste, ale mogą być podbarwione, kolorowe lub wzorzyste. Żyłki podłużne skrzydeł nie dochodzą do ich zewnętrznego brzegu, pozostawiając go nieużyłkowanym. Z zatułowia wyrastają ku tyłowi "opercula", które często zakrywają od spodu znaczną część odwłoka. U samców w odwłoku występują puste przestrzenie i tymbale, czasem mające dodatkowe pokrywy (zob. sekcję o bioakustyce).
W oznaczaniu piewikowatych duże znaczenie ma wzór barwny na przedpleczu i śródpleczu, użyłkowanie skrzydeł oraz budowa narządów rozrodczych.
Biologia i ekologia.
Wiele gatunków wykazuje specjalizację względem siedliska, jak i roślin żywicielskich. Samice składają jaja na roślinach, a wyklute z nich larwy (nimfy) schodzą pod ziemię, gdzie żerują na soku wysysanym z drewna korzeni. Larwa kopie za pomocą przedniej pary odnóży grzebnych przylegającą do korzenia komorę, pokrywając jej ścianki wydzieliną. Rozwój larwalny trwa od 2 do 17 lat (zob. cykady wieloletnie). Wyrośnięte larwy wychodzą spod ziemi na pionowe powierzchnie, gdzie przechodzą ostatnią wylinkę.
Owady dorosłe nie potrafią skakać i słabo chodzą, przemieszczając się głównie za pomocą lotu. Samce nawołują samice za pomocą dźwięków. W przypadku części gatunków samce są osiadłe i tworzą agregacje liczące wiele osobników. Gatunki współwystępujące na tym samym terenie albo śpiewają o innych porach dnia, albo osiągają dojrzałość w różnym czasie.
Bioakustyka.
Obie płcie mają na przodzie odwłoka puszki słuchowe przykryte od spodu pokrywami ("opercula"), wyrastającymi z epimer zatułowia. Zarówno samce, jak i samice mają w nich służące do odbioru dźwięków narządy tympanalne, natomiast tylko samce mają służące do wydawania dźwięku tymbale. Leżą one poniżej boków przedniej części odwłoka i są przekształconymi elementami szkieletu zewnętrznego. Składają się na nie cienkie części błoniaste i grubsze, chitynowe żeberka. Skurcz wewnętrznych mięśni odwłoka uwypukla tymbale do wewnątrz, powodując kliknięcie, a rozkurcz przywraca je do pozycji wyjściowej i powoduje kolejne kliknięcie. Efekt dźwiękowy wzmacniany jest przez wywodzące się od systemu tchawkowego puste przestrzenie, które wypełniają większą część odwłoka samca i działają jak pudło rezonansowe. Dźwięki modulowane są również przez odpowiednie ustawienie odwłoka względem podłoża i ustawienie pokryw tymbali. Dźwięki wydawane przez samce należą do najgłośniejszych wśród owadów i osiągać mogą 120 dB (u "Cyclochila australasiae"). Często odgłosy są charakterystyczne dla gatunku i mogą być wykorzystane w oznaczaniu.
Obok wymienionego mechanizmu u części gatunków występuje także strydulacja, do której zdolne mogą być obie płcie. Zwykle do strydulacji wykorzystywane są skrzydła i śródtułów, ale znane są przypadki wykorzystywania w tym celu aparatów genitalnych.
Termoregulacja.
Gatunki pustynne, jak "Diceroprocta apache", potrafią obniżać swoją temperaturę nawet o 5 °C przez odparowywanie płynu z powierzchni ciała (analogicznie do pocenia ssaków). Przy temperaturach powyżej 39 °C wysysają z roślin więcej soków i wydzielają nadmiar wody przez pory na tergitach. Ten sam mechanizm, choć mniej wydajny, obserwuje się też u niektórych gatunków niepustynnych jak "Magicicada tredecem". Inne gatunki potrafią podnieść temperaturę ciała bez korzystania ze słońca do temperatur potrzebnych do rozpoczęcia grania. Podczas wydawania dźwięków u gatunków z rodzaju "Platypleura" temperatura ciała może być nawet o 22 °C wyższa od temperatury otoczenia. W czasie rozgrzewania występują u nich pulsacyjne, teleskopowe ruchy odwłoka, prawdopodobnie zwiększające ilość tlenu docierającą do mięśni. Sam mechanizm endotermii nie został u nich zbadany, ale wiadomo, że nie biorą w nim udziału ruchy skrzydeł. Gatunki ze zdolnością do generowania ciepła mogą dzięki niej m.in. chronić się przed drapieżnikami przez całą dobę w zacienionych miejscach oraz grać o świcie i zmierzchu, kiedy to dźwięki są słyszalne z większych odległości.
Zależności pokarmowe.
Dorosłe piewikowate padają ofiarą różnych owadożernych kręgowców, zwłaszcza ptaków, a także pająków, modliszek i drapieżnych muchówek (np. łowikowatych). Drapieżne muchówki z rodzaju "Emblemasoma" lokalizują samce cykad wykorzystując ich dźwięki. Parazytoidalne błonkoskrzydłe z rodziny grzebaczowatych paraliżują pluskwiaki, znoszą do gniazd i wykorzystują jako pokarm dla larw. Dorosłe cykady atakowane są także przez grzyby z rodzaju "Massospora".
Zagrzebujące się w glebie larwy mogą padać ofiarą mrówek, a przebywające pod ziemią – m.in. kretowatych, dzików i grzybów z rodzaju "Cordyceps".
Rozprzestrzenienie.
Ze względu na duże wymagania cieplne występują głównie w strefie tropikalnej i subtropikalnej, ale zasięgiem obejmują wszystkie lądy z wyjątkiem rejonów występowania wiecznej zmarzliny. Najliczniej reprezentowane są w faunach pustyń, sawann i lasów deszczowych. Większość rodzajów ograniczona jest w swym występowaniu do poszczególnych krain zoogeograficznych, a gatunki często wykazują znaczny stopień endemizmu. W Polsce stwierdzono tylko cztery gatunki: piewika gałązkowca, piewika podolskiego, "Cicadetta cantilatrix" i "Lyristes plebejus".
Systematyka.
Piewikowate wraz z rodziną Tettigarctidae tworzą nadrodzinę Cicadoidea w obrębie podrzędu cykadokształtnych, określanego wraz z fulgorokształtnymi jako piewiki (dawniej zaliczane do pluskwiaków równoskrzydłych). Do piewikowatych zalicza się ponad 2900 opisanych gatunków. Ich podział do rangi plemienia przedstawia się następująco:

</doc>
<doc id="197394" url="https://pl.wikipedia.org/wiki?curid=197394" title="Mszczonów (gmina)">
Mszczonów (gmina)

Mszczonów (daw. "gmina Piekary") – gmina miejsko-wiejska w Polsce położona w województwie mazowieckim, w powiecie żyrardowskim. W latach 1975–1998 gmina administracyjnie należała do województwa skierniewickiego.
Siedziba gminy to Mszczonów.
Według danych z 30 czerwca 2004 gminę zamieszkiwało 10 895 osób.
Struktura powierzchni.
Według danych z roku 2002 gmina Mszczonów ma obszar 144,87 km², w tym:
Gmina stanowi 27,2% powierzchni powiatu.
Demografia.
Dane z 30 czerwca 2004:
Sąsiednie gminy.
Biała Rawska, Błędów, Kowiesy, Pniewy, Puszcza Mariańska, Radziejowice, Żabia Wola
Rekreacja.
Na terenie gminy 20 lutego 2020 dokonano otwarcia największego, zadaszonego parku wodnego w Europie Park of Poland.

</doc>
<doc id="197398" url="https://pl.wikipedia.org/wiki?curid=197398" title="Putumayo">
Putumayo

Putumayo, (hiszp. "Río Puyumayo", w Brazylii nazywana "Içá") – rzeka w północno-zachodniej Ameryce Południowej, lewy dopływ Amazonki. Posiada źródła w północno-wschodniej Kolumbii (Kordyliera Środkowa) w jeziorze Laguna de La Cocha. Płynie, tworząc granicę między Kolumbią a Ekwadorem i Peru, potem przepływa przez Kolumbię i Brazylię (Nizina Amazonki). Putumayo jest żeglowna w dolnym biegu na długości 1350 km.

</doc>
<doc id="197399" url="https://pl.wikipedia.org/wiki?curid=197399" title="Bartosz Kizierowski">
Bartosz Kizierowski

Bartosz Kizierowski (ur. 20 lutego 1977 roku w Warszawie) – polski pływak.
Mistrz Europy, zwycięzca uniwersjady, medalista mistrzostw świata oraz trzykrotny olimpijczyk.
Wychowanek Polonii Warszawa. Od 1 kwietnia 2001 r. do 31 października 2003 r. był zawodnikiem Ludowego Klubu Sportowego "Delfin" Połaniec.
Podczas Igrzysk Olimpijskich w Atenach był chorążym polskiej reprezentacji. Jest absolwentem uniwersytetu w Berkeley, w Kalifornii. Trenował w Ameryce Północnej, w legendarnej grupie Mike'a Bottoma.
Obecnie jest trenerem polskich zawodników w szkole w Madrycie.
Trenował takich zawodników jak Konrad Czerniak i Otylia Jędrzejczak.
Rekord życiowy Bartosza Kizierowskiego na 50 m stylem dowolnym to 21,88 s (06.08.2006).
W 2005 otrzymał Nagrodę Fair Play Polskiego Komitetu Olimpijskiego za odrzucenie propozycji reprezentowania barw Kataru do Igrzysk Olimpijskich w Pekinie włącznie za 200 tys. euro rocznie.

</doc>
<doc id="197401" url="https://pl.wikipedia.org/wiki?curid=197401" title="Wiskitki (gmina)">
Wiskitki (gmina)

Wiskitki (daw. "gmina Żyrardów-Wiskitki" + "gmina Guzów") – gmina miejsko-wiejska w województwie mazowieckim, w powiecie żyrardowskim. W latach 1975–1998 gmina położona była w województwie skierniewickim.
Siedzibą gminy jest miasto Wiskitki.
Według danych z 31 grudnia 2013 gminę zamieszkiwało 9829 osób.
Nadanie praw miejskich Wiskitkom 1 stycznia 2021, zmieniło typ gminy z wiejskiej na miejsko-wiejską.
Struktura powierzchni.
Według danych z roku 2002 gmina Wiskitki ma obszar 150,94 km², w tym:
Gmina stanowi 28,34% powierzchni powiatu.
Demografia.
Dane z 31 grudnia 2013:
Sołectwa.
Aleksandrów, Antoniew, Babskie Budy, Cyganka, Czerwona Niwa, Czerwona Niwa-Parcel, Duninopol, Działki, Feliksów, Franciszków, Guzów, Guzów-Osada, Hipolitów, Janówek, Jesionka, Józefów, Kamionka, Łubno, Miedniewice, Morgi, Nowa Wieś, Nowy Drzewicz, Nowe Kozłowice, Nowy Oryszew, Oryszew-Osada, Podoryszew, Popielarnia, Prościeniec, Różanów, Smolarnia, Sokule, Stare Kozłowice, Starowiskitki, Starowiskitki-Parcel, Stary Drzewicz, Tomaszew, Wiskitki, Wola Miedniewska
Sąsiednie gminy.
Baranów, Bolimów, Jaktorów, Nowa Sucha, Puszcza Mariańska, Radziejowice, Teresin, Żyrardów

</doc>
<doc id="197404" url="https://pl.wikipedia.org/wiki?curid=197404" title="Kárášjohka">
Kárášjohka



</doc>
<doc id="197406" url="https://pl.wikipedia.org/wiki?curid=197406" title="Ustrój polityczny Laosu">
Ustrój polityczny Laosu

Ustrój polityczny.
Laos jest republiką ludową. Obowiązuje konstytucja z 14 sierpnia 1991. Głową państwa jest prezydent wybierany przez Zgromadzenie Narodowe na 5-letnią kadencję. Do jego zadań należy odwoływanie i powoływanie członków rządu za zgodą zgromadzenia. Jest jednocześnie naczelnym dowódcą sił zbrojnych. Władza ustawodawcza należy do Zgromadzenia Narodowego, składającego się z 85 deputowanych wybieranych przez naród na 5-letnią kadencję. Władzę wykonawczą sprawuje rząd. 
Partie polityczne.
Istnieje oficjalnie tylko jedna partia: Laotańska Partia Ludowo-Rewolucyjna, założona w 1955 roku. Działalność innych partii i opozycji jest zakazana. Centralą związkową jest Federacja Laotańskich Związków Zawodowych.
Przynależność do organizacji międzynarodowych.
MBOiR, MFW, NAM, ONZ, UNESCO, WHO

</doc>
<doc id="197407" url="https://pl.wikipedia.org/wiki?curid=197407" title="Michaëlle Jean">
Michaëlle Jean

Michaëlle Jean (ur. 6 września 1957 w Port-au-Prince) – dziennikarka kanadyjska, działaczka państwowa, gubernator generalny Kanady od września 2005 do 1 października 2010.
Życiorys.
Do 1968 wychowywała się na Haiti, skąd jej rodzina wyjechała w okresie dyktatury François Duvaliera. Studiowała na uniwersytecie w Montrealu, uzupełniała wykształcenie na uczelniach włoskich w Perugii i Mediolanie. Jest laureatką kilku wyróżnień za pracę dziennikarską, autorką reportaży; współpracowała zarówno z anglojęzyczną telewizją Canadian Broadcasting Corporation, jak i francuskojęzycznym Radio-Canada.
W sierpniu 2005 premier Kanady Paul Martin desygnował Michaëlle Jean na 27. gubernatora generalnego Kanady, w związku z upływem kadencji Adrienne Clarkson. Jean była pierwszą czarnoskórą osobą oraz trzecią kobietą na tym stanowisku. Została zaprzysiężona 27 września 2005.
Oficjalnie otworzyła Zimowe Igrzyska Olimpijskie w Vancouver w 2010.
Zakończyła urzędowanie 1 października 2010. Na kilka tygodni przed jej ustąpieniem ze stanowiska ogłoszono, iż decyzją sekretarza generalnego ONZ została mianowana specjalnym wysłannikiem UNESCO na Haiti. Nową funkcję objęła w październiku 2010.
Jej mężem jest Jean-Daniel Lafond, kanadyjski reżyser filmów dokumentalnych; ma adoptowaną córkę.

</doc>
<doc id="197414" url="https://pl.wikipedia.org/wiki?curid=197414" title="Bromek sodu">
Bromek sodu

Bromek sodu ("NaBr", łac. "Natrii bromidum") – nieorganiczny związek chemiczny z grupy bromków, sól kwasu bromowodorowego i sodu. Jest to bezbarwne, krystaliczne ciało stałe o wysokiej temperaturze topnienia. Jest wykorzystywany jako źródło jonów bromkowych, Br−.
Reakcje chemiczne i zastosowania.
Zastosowania medyczne.
Od drugiej połowy XIX wieku był używany w medycynie jako lek przeciwpadaczkowy, uspokajający i nasenny, ze względu na zawartość farmakologicznie aktywnego jonu bromkowego. Po opracowaniu skuteczniejszych i selektywniejszych leków w latach 60. XX w. jego wykorzystanie znacznie spadło. W badaniach klinicznych nie stwierdzono wpływu przyjmowania NaBr na poziom hormonów płciowych. Wchodzi w skład mieszanek takich jak "Mixtura Nervina", "Sal Erlenmayeri" i "Mixtura sedativa".
Przykładowa recepta preparatu stosowanego u ludzi:
 Rp.
 Natrii bromati 6,0
 Tinct. Valerianae simplicis 4,0
 Aq. destill. 200,0
 M.f. mixt.
 DS. 1 łyżka stołowa 3 razy dziennie
Bromek sodu jest stosowany także w medycynie weterynaryjnej jako lek przeciwpadaczkowy.
Bezpieczeństwo.
Bromek sodu jest szkodliwy, gdy zostanie połknięty lub wdychany w dużych ilościach. Wpływa na ośrodkowy układ nerwowy, mózg i oczy. Związek wywołuje też podrażnienie skóry ("acne bromata"), oczu i układu oddechowego.

</doc>
<doc id="197417" url="https://pl.wikipedia.org/wiki?curid=197417" title="Michaelle Jean">
Michaelle Jean



</doc>
<doc id="197420" url="https://pl.wikipedia.org/wiki?curid=197420" title="Lily Evans">
Lily Evans



</doc>
<doc id="197421" url="https://pl.wikipedia.org/wiki?curid=197421" title="Satanista">
Satanista



</doc>
<doc id="197422" url="https://pl.wikipedia.org/wiki?curid=197422" title="Aeris">
Aeris



</doc>
<doc id="197423" url="https://pl.wikipedia.org/wiki?curid=197423" title="Aerith">
Aerith



</doc>
<doc id="197424" url="https://pl.wikipedia.org/wiki?curid=197424" title="Aerith Gainsborough">
Aerith Gainsborough



</doc>
<doc id="197426" url="https://pl.wikipedia.org/wiki?curid=197426" title="Zawisza Sulechów">
Zawisza Sulechów

Zawisza Sulechów – nieistniejący polski kobiecy klub siatkarski z siedzibą w Sulechowie, założony w 1971 r. Zdobywca Pucharu Polski (1974/1975), uczestnik rozgrywek najwyższego szczebla ligowego w Polsce (I ligi) w sezonach: 1976/1977 i 1977/1978.
Od sezonu 2013/2014 drużyna występowała w I lidze kobiet, a w edycji 2014/2015 wygrała te rozgrywki. 12 listopada 2015 zarząd klubu poinformował, że z powodu braku środków finansowych wycofuje zespół seniorek z I ligi i go rozwiązuje, lecz nadal będzie prowadzić drużyny młodzieżowe.
Reprezentantki Polski.
Kilka wychowanek Zawiszy było powoływanych do reprezentacji Polski różnych kategorii wiekowych:

</doc>
