<doc id="197427" url="https://pl.wikipedia.org/wiki?curid=197427" title="Stare Miasto we Wrocławiu">
Stare Miasto we Wrocławiu

Stare Miasto we Wrocławiu – najstarsza część lewobrzeżnego Wrocławia, wywodząca się z trzynastowiecznego miasta lokacyjnego.
Rozwój przestrzenny.
Najstarszą część Wrocławia stanowi zasiedlony co najmniej od IX wieku Ostrów Tumski (wchodzący dziś w obręb dzielnicy Śródmieście), wkrótce powstały towarzyszące mu osiedla na prawym i lewym brzegu Odry. Już w XII wieku istniał na lewym brzegu rzeki plac targowy (w rejonie dzisiejszej Hali Targowej i placu Nankiera). Tereny na północ od dzisiejszego pl. Nankiera i ul. Uniwersyteckiej należały do domeny książęcej i nie wchodziły w skład późniejszego miasta lokacyjnego. Książęta piastowscy osadzili tam Żydów, fundowali klasztory a także posiadali własne dwory.
W XIII wieku dokonano kilkakrotnej lokacji miasta na prawie magdeburskim, przy czym na temat kolejności rozwoju przestrzennego miasta istnieją sprzeczne opinie naukowców. Skąpych informacji dostarczają różnorakie zapiski na temat fundacji, konsekracji kościołów parafialnych (św. Wojciecha, św. Andrzeja i św. Wawrzyńca), a także wykopaliska archeologiczne. Pierwszych lokacji dokonano jeszcze za rządów Henryka Brodatego, zapewne po 1212. Powstały w ten sposób kolejno dwa założone na ortogonalnej siatce geometrycznej osiedla: określane w 1214 jako "Skultetas" a w 1226 jako "Civitas Wratislaviensis" ("Miasto Wrocławskie") oraz istniejące od około 1230 "Novum Forum" ("Nowy Targ"). Prawdopodobnie pierwsze z nich zajmowało obszar w rejonie ulic Piaskowej, św. Katarzyny, Wita Stwosza i Łaciarskiej (a zatem wokół dzisiejszego Nowego Targu), zaś drugie (mimo zbieżności nazw) – wokół placu znanego dziś jako Rynek. Granicę jurysdykcji osiedli wyznaczała najprawdopodobniej dzisiejsza ul. Szewska Inna hipoteza mówi, że wraz z założeniem dzisiejszego Rynku nastąpiło wytyczenie miasta w obrębie istniejącej do dziś Fosy, zaś później przejściowo je pomniejszono.
W czasie najazdu mongolskiego w 1241 osiedla uległy zniszczeniu, a odbudowano je przeprowadzając ponowną lokację, łącząc je w jedno miasto i otaczając obrębem obronnym przebiegającym w linii dzisiejszej Trasy W-Z. Zapewne połączenie wytyczonych wcześniej miast spowodowało zaburzenie siatki geometrycznej między Rynkiem a Nowym Targiem. Już w 1261 rozszerzono miasto do nowej, zewnętrznej Fosy, a w 1263 założono niezależne Nowe Miasto, włączone do głównego miasta w 1327.
Niewielkie rozszerzenia terenu miasta miały miejsce, gdy rozbudowywano fortyfikacje. Dopiero w związku z decyzją o ich zburzeniu w 1808 rozszerzono Wrocław poza obszar Starego i Nowego Miasta.
W czasie II wojny światowej Stare i Nowe Miasto uległy silnym zniszczeniom. W czasie odbudowy położono ze względów ideologicznych nacisk na zachowanie obiektów pochodzących z epoki gotyku, a zatem z czasów rządów piastowskich. Wiele bardziej uszkodzonych, lecz nowszych obiektów rozebrano, aby pozyskać cegłę. Poza gotyckimi kościołami odbudowa koncentrowała się wpierw na okolicach Rynku, dążąc do odtworzenia stanu z początku XIX wieku. Następnie zrezygnowano z historyzującej zabudowy, wznosząc budynki mieszkalne o charakterze modernistycznym.
Obecnie oba dawne miasta posiadają status osiedla Stare Miasto, do którego należy również Ostrów Tumski i zespół wschodnich wysp odrzańskich. Od 2005 Przewodniczącym Rady wrocławskiego Starego Miasta jest Igor Wójcik.

</doc>
<doc id="197432" url="https://pl.wikipedia.org/wiki?curid=197432" title="Steven Gerrard">
Steven Gerrard

Steven George Gerrard (wym. [], ur. 30 maja 1980 w Whiston) – angielski piłkarz i trener piłkarski.
Występował na pozycji pomocnika. Przez niemal całą karierę występował w Liverpoolu, w którym zadebiutował w 1998 roku. W 2003 został kapitanem drużyny. Z Liverpoolem dwukrotnie zdobył Puchar Anglii, trzykrotnie Puchar Ligi Angielskiej oraz dwukrotnie Tarczę Wspólnoty. Ponadto triumfował w Lidze Mistrzów, Pucharze UEFA oraz dwukrotnie w Superpucharze Europy. W 2015, po 28 latach spędzonych na Anfield przeniósł się do amerykańskiego Los Angeles Galaxy, w barwach którego rok później zakończył piłkarską karierę.
W reprezentacji Anglii zadebiutował w roku 2000. Wystąpił wraz z nią na Mistrzostwach Europy w 2000, 2004 i 2012 a także na Mistrzostwach Świata w 2006, gdzie był najlepszym strzelcem zespołu i w 2010, gdzie był kapitanem drużyny. 16 maja 2012 został mianowany stałym kapitanem reprezentacji Anglii. Rolę tę pełnił do 2014, kiedy to zakończył reprezentacyjną karierę.
Po zakończeniu kariery zawodniczej trener drużyny Liverpoolu U-18 oraz U-19, szkockiego klubu Rangers F.C. oraz Aston Villa F.C.
Dzieciństwo i początki kariery.
Gerrard urodził się 30 maja 1980 roku jako drugi syn Paula i Julie. Wychowywał się w dzielnicy Huyton na ulicy Ironside. Pochodzi z piłkarskiej rodziny. Jego ojciec pracował jako robotnik. Swoją przygodę z piłką rozpoczął w drużynie Denburn do lat 13, z którą wygrał ligę Edgehill. Grał także w szkolnej drużynie, z którą wygrał lokalny puchar. Pozwalało to jej zagrać spotkanie na Wembley, w którym pomocnik nie wystąpił z powodu kontuzji kolana. Gerrard grał także w zespole Whiston Juniors. W wieku ośmiu lat dołączył do szkółki piłkarskiej Liverpoolu, gdzie grał między innymi z Michaelem Owenem i Jasonem Koumasem. W tym czasie o Gerrarda ubiegały się takie zespoły jak Manchester United, West Ham United, Everton czy Tottenham Hotspur, jednak Anglik wolał pozostać w Liverpoolu. W wieku 9 lat Gerrard miał wypadek. W czasie gry w piłkę z jego przyjacielem Markiem widły wbiły mu się w nogę i od straty palca uratował go Steve Heighway, dyrektor akademii Liverpoolu. Gerrard z początku uczęszczał do szkoły podstawowej w Huyton przy ulicy Świętego Michała, następnie uczęszczał do Cardinal Heenan Catholic. W wieku 14 lat był na testach w Lilleshall, jednak nie dostał się na zgrupowanie reprezentacji. W tym czasie Gerrard był także testowany przez Manchester United, jednak postanowił wrócić do Liverpoolu. Po tym wydarzeniu podpisał juniorski kontrakt z klubem.
Kariera klubowa.
Pierwsza drużyna.
W listopadzie 1997 roku podpisał swój pierwszy zawodowy kontrakt z Liverpoolem. Zadebiutował w meczu przeciw Blackburn Rovers 29 listopada 1998, wchodząc jako zmiennik w drugiej połowie.
W tym samym sezonie zadebiutował w pierwszym składzie The Reds. W meczu Pucharu UEFA przeciw Celcie Vigo, pomimo przegranej klubu, Gerrard był chwalony jako jeden z najlepszych graczy meczu. W sumie wystąpił w 13 meczach sezonu, grając jako zastępca kontuzjowanego Jamiego Redknappa.
W kolejnym sezonie 1999/2000 razem z Redknappem tworzył już środek pola Liverpoolu. W czasie swoich pierwszych derby miasta z Evertonem "zaliczył" swoją pierwszą czerwoną kartkę (chociaż wszedł jako zmiennik). W grudniu strzelił swoją pierwszą bramkę, w wygranym 4:1 meczu z Sheffield Wednesday.
W sezonie 2000/2001 rozegrał dla klubu z Anfield już 50 spotkań, strzelając w nich 10 bramek. Liverpool zdobył w roku 2001 aż pięć trofeów: (Puchar UEFA, Puchar Anglii, Puchar Ligi, Tarczę Dobroczynności i Superpuchar Europy), w czym Gerrard miał olbrzymi udział. Strzelił bramkę między innymi w finale Pucharu UEFA przeciwko Deportivo Alavés (5:4).
Został także mianowany najlepszym graczem młodego pokolenia w lidze angielskiej.
Sezon 2004/2005.
W Liverpoolu nastąpiły zmiany. Zwolniono Gérarda Houlliera, a na jego miejsce zatrudniono Rafę Beníteza, byłego już szkoleniowca Valencii, który zdobył z tym klubem dwukrotnie mistrzostwo Hiszpanii, oraz Puchar UEFA.
Nowy menadżer przekonał Gerrarda do pozostania w klubie, chociaż próby sprowadzenia go podejmowała Chelsea, wówczas już rządzona przez Romana Abramowicza.
Gerrard zapewnił Liverpoolowi wyjście z grupy w Lidze Mistrzów, strzelając decydującą o zwycięstwie 3:1 nad Olympiakosem Pireus w ostatniej kolejce, dzięki czemu The Reds awansowali do fazy grupowej kosztem Greków.
Pokonując po drodze Bayer 04 Leverkusen, Juventus F.C. i Chelsea, Liverpool dotarł niespodziewanie do finału rozgrywek, w którym spotkał się z Milanem. Po pierwszej połowie meczu wydawało się, że prowadzący 3:0 Włosi nie oddadzą tytułu. Jednak zmiany dokonane przez trenera Beníteza, a także zawziętość jego graczy odmieniły mecz. Bramkę na 3:1 strzelił właśnie Gerrard, dając tym samym nadzieję swojej drużynie i podrywając ją do walki. W ciągu kilku minut, po golach Vladimíra Šmicera i Xabiego Alonso liverpoolczycy doprowadzili do remisu 3:3. Mecz zakończył się rzutami karnymi, wygranymi przez The Reds.
Ponownie swoje zainteresowanie kapitanem Liverpoolu wyraziła Chelsea, a próby wykupienia go zaczął także Real Madryt. Gerrard początkowo nie chciał odchodzić, chciał podpisać ze zwycięzcami Champions League nowy kontrakt. Jednak negocjacje przeciągały się ponad półtora miesiąca. Na początku lipca 2005 rozmowy zostały zerwane. Starania Rafy Beníteza, prezesa klubu, oraz błagania fanów zespołu doprowadziły jednak do powrotu do negocjacji. 8 lipca Gerrard przeprosił fanów klubu za wcześniejsze oświadczenie i podpisał nowy czteroletni kontrakt wart 100 000 funtów tygodniowo.
Wkrótce pod jego przywództwem Liverpool zdobył Superpuchar Europy. Otrzymał tytuł najlepszego gracza Ligi Mistrzów za sezon 2004/2005 i był w trójce najwyżej sklasyfikowanych graczy w konkursie o Złotą Piłkę France Football.
Sezon 2005/2006.
W tym sezonie Gerrard strzelił 23 bramki w 53 występach w barwach klubu, a w kwietniu gracze Premiership wybrali go najlepszym piłkarzem sezonu. Sezon ligowy The Reds zakończyli na 3. miejscu, za Chelsea i Manchesterem United.
Liverpool zdobył także kolejne trofeum – Puchar Anglii. W finale z West Ham United Gerrard strzelił dwie bramki, w tym gola na 3:3 w doliczonym czasie gry. Po bezbramkowej dogrywce Liverpool wygrał puchar po rzutach karnych.
Po sezonie ponownie pojawiły się plotki o odejściu Gerrarda do Chelsea, jednak tym razem szybko uciął je sam gracz, oświadczając, że pozostaje na Anfield Road.
Sezon 2006/2007.
Latem 2006 mając 26 lat, Gerrard zagrał w swoich pierwszych Mistrzostwach Świata. Po tym jak strzelił dwa gole w fazie grupowej, był jednym z trzech piłkarzy, którzy zmarnowali jedenastkę w ćwierćfinałach, po których Anglia odpadła z Portugalią w rzutach karnych. W obliczu klęski i odejścia Beckhama, Gerrard był szeroko postrzegany jako następny kapitan reprezentacji. Nowy trener Steve McLaren w końcu wręczył opaskę środkowemu obrońcy Chelsea, Johnowi Terry'emu, a pomocnik Liverpoolu został wicekapitanem. Idol z Anfield powrócił z Niemiec na kolejny sezon pełen niezapomnianych wydarzeń, podczas którego pokonał rekord strzelecki w Europie należący wówczas do Iana Rusha. Jego strzał głową z PSV Eindhoven był 15. golem w rozgrywkach o Puchar Europy. Gerrard wyprzedził w klasyfikacji sławnego strzelca o jednego gola.
W grudniu 2006, Gerrard otrzymał MBE, który potem odebrał z rąk Królowej w Pałacu Buckingham. Ponadto Liverpool zakończył sezon w kolejnym finale Ligi Mistrzów i ponownie przeciwnikiem The Reds był Milan. The Reds przegrali 2:1 w Atenach, ale Gerrard bez zastanowienia podpisał nowy czteroletni kontrakt, który zatrzyma go na Anfield do 2011 roku.
Sezon 2007/2008.
Początek sezonu 2007/08 był dla niego wahaniem formy. Strzelił decydującego gola po rzucie wolnym w pierwszym meczu z Aston Villą, a także w swoim 400. występie dla klubu z Arsenalem. Sezon ligowy zakończył się dla Gerrarda bez trofeów, mimo iż kapitan strzelił w nim aż 21 goli. Jeden z nich to wykonany z zimną krwią rzut karny, który dał Liverpoolowi awans do półfinału Ligi Mistrzów.
Sezon 2008/2009.
W październiku 2008 roku zdobył setną bramkę dla klubu, potężnie uderzając z rzutu wolnego przeciwko PSV. W ten sposób dołączył on do elitarnej grupy 16 legend, które osiągnęły taki wyczyn.
Gol ten był jednym z 24 Gerrarda podczas sezonu 2008/2009. Rekord życiowy zdobytych bramek podczas jednego sezonu przyniósł mu nagrodę gracza roku według związku dziennikarzy piłkarskich. Niestety, jego osiągnięcie nie wystarczyło na zdobycie Premier League, pomimo że to był najlepszy ligowy sezon Liverpoolu od 1990 roku.
Dalsza kariera.
2 stycznia 2015 r. poinformowano, że Steven Gerrard postanowił nie przedłużać wygasającego z końcem sezonu 2014/2015 kontraktu z klubem. Niespełna tydzień później potwierdzono, że kolejną drużyną dotychczasowego kapitana the Reds będzie Los Angeles Galaxy z amerykańskiej ligi MLS.
W listopadzie 2016 zakończył piłkarską karierę.
Kariera reprezentacyjna.
W pierwszej reprezentacji Anglii zadebiutował 31 maja 2000 roku w meczu przeciwko Ukrainie. Następnie trener Kevin Keegan zabrał go na Euro 2000, jednak na mistrzostwach zagrał tylko w jednym meczu, wchodząc z ławki.
Swoją pierwszą bramkę dla reprezentacji strzelił w wygranym 5:1 meczu z Niemcami we wrześniu 2001 w ramach eliminacji do Mundialu 2002. Była to bramka na 1:2. Niestety z powodu kontuzji Gerrard nie mógł zagrać w turnieju finałowym, a Anglia odpadła po ćwierćfinale z Brazylią.
Jego pierwszym turniejem w pierwszej jedenastce "Synów Albionu" było Euro 2004 w Portugalii. Był to jednak kolejny nieudany dla Anglii turniej. Odpadli w ćwierćfinale po meczu z Portugalią. Wcześniej w meczu z Francją Gerrard popełnił katastrofalny błąd w doliczonym czasie gry, podając piłkę pod nogi Thierry’ego Henry’ego, który został sfaulowany w polu karnym. Zinedine Zidane wykorzystał rzut karny. Anglia przegrała ten mecz 1:2.
Także kolejne mistrzostwa świata nie były udane. Gerrard, tak jak cała reprezentacja, nie wyróżnił się niczym szczególnym, chociaż strzelił na turnieju 2 bramki. Anglia odpadła ponownie w ćwierćfinale, po kolejnej porażce z Portugalią.
Po trzech nieudanych turniejach selekcjonerem mianowano Steve’a McClarena. Gerrard został mianowany wicekapitanem reprezentacji. Nowy szkoleniowiec przesunął go na prawe skrzydło, w miejsce odsuniętego od kadry Davida Beckhama, ponieważ współpraca w środku pola między Gerrardem a Frankiem Lampardem wyraźnie się nie układała.
W 2010 roku podczas Mundialu 2010 w 4. minucie meczu ze Stanami Zjednoczonymi zdobył gola dającego prowadzenie. Następnie wyrównał Clint Dempsey i spotkanie zakończyło się remisem 1:1. Po meczu Gerrard bronił przed mediami Roberta Greena, który nie obronił strzału amerykańskiego zawodnika.
W 2012 roku, Gerrard znalazł się w ostatecznym, 23-osobowym składzie reprezentacji Anglii, która wystąpi na Euro 2012.
16 maja 2012 roku, Gerrard został mianowany stałym kapitanem reprezentacji Anglii. 11 czerwca 2012 roku zagrał w zremisowanym 1:1 meczu Anglii z Francją, w ramach Euro 2012, w którym zaliczył asystę. 15 czerwca 2012 rozegrał kolejny mecz grupowy turnieju, ze Szwecją (3:2), w którym asystował przy bramce swojego klubowego kolegi, Andy’ego Carrolla. W ostatnim meczu fazy grupowej z Ukrainą również zaliczył asystę, tym razem podając do Wayne’a Rooneya.
Kariera szkoleniowa.
W sezonie 2017/2018 trenował sekcję młodzieżową Liverpoolu U18 oraz U19 w Młodzieżowej Lidze Mistrzów. 4 maja 2018 roku został oficjalnie zaprezentowany jako nowy trener Rangers F.C.
11 listopada 2021 został nowym szkoleniowcem angielskiej Aston Villi, zastąpił na tym stanowisku Deana Smitha. Funkcję tę pełnił do października 2022 (zastąpił go Unai Emery). W 2023 był jednym z kandydatów do objęcia stanowiska selekcjonera reprezentacji Polski.
Życie osobiste.
Żonaty z Brytyjką Alex Curran, ślub pary odbył się 16 czerwca 2007. Ma z nią trzy córki – urodzoną w 2004 Lilly-Ella, Lexie, która przyszła na świat w maju 2006 roku, Lourdes urodzoną w listopadzie 2011 roku oraz syna Lio George urodzonego w kwietniu 2017 roku.
Jeden z jego kuzynów, kuzyn Anthony również jest piłkarzem. Był zawodnikiem m.in. Cardiff City. Inny kuzyn, Jon-Paul Gilhooley, w wieku 10 lat zginął w katastrofie na stadionie Hillsborough.
Osiągnięcia.
Jako gracz.
Liverpool
 Indywidualne 
Jako trener.
Indywidualne 

</doc>
<doc id="197440" url="https://pl.wikipedia.org/wiki?curid=197440" title="Kazimierz Kaszewski">
Kazimierz Kaszewski

Kazimierz Jan Kaszewski (ur. 5 marca 1825 w Warszawie, zm. 30 czerwca 1910 tamże) – polski krytyk literacki i teatralny, tłumacz, członek Towarzystwa Naukowego Warszawskiego.
Życiorys.
Był synem Jana Nepomucena (kompozytora, uczestnika powstania listopadowego, twórcy pierwotnej wersji melodii pieśni "Boże, coś Polskę") i Teofili z Iwańskich. Uczęszczał do gimnazjum gubernialnego w Warszawie (do 1840), następnie na kursy przygotowawcze dla nauczycieli szkół rządowych w Warszawie (1840-1843). Przez wiele lat pracował jako urzędnik w administracji szkolnej; był m.in. sekretarzem Instytutu Panien w Puławach (1853-1857), sekretarzem Akademii Medyko-Chirurgicznej w Warszawie (1857-1862), sekretarzem zarządzającym Szkoły Głównej Warszawskiej (1862-1869), a także sekretarzem Rady Nadzorczej przy Towarzystwie Kredytowym Miejskim w Warszawie (1865-1909). W 1848 uczestniczył w powstaniu wielkopolskim i wojnie węgierskiej. W latach 1861-1862 wykładał logikę i psychologię na kursach przygotowawczych Szkoły Głównej Warszawskiej, przez krótki czas (1845) był nauczycielem w majątku rodu Jundziłłów w Iwacewiczach.
Był uznanym krytykiem literackim i teatralnym. Współpracował z „Tygodnikiem Ilustrowanym”, „Kłosami”, „Biblioteką Warszawską”. Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii. Od 1865 roku (do końca życia) redagował „Tygodnik Romansów i Powieści”. W 1873 został wybrany na członka zagranicznego Akademii Umiejętności w Krakowie, ale miejsca w akademii nie otrzymał wobec sprzeciwu władz austriackich; należał natomiast od 1908 do Towarzystwa Naukowego Warszawskiego. Był również członkiem honorowym Warszawskiej Kasy Literackiej.
Prowadził badania porównawcze nad estetyką i filozofią w utworach takich autorów, jak Seneka Młodszy, Lukrecjusz, Pierre Abelard, Baruch Spinoza, Wolter, Hippolyte Taine, August Comte. Krytykował część założeń metodologicznych pozytywizmu, bronił zarazem pozytywistów przed zarzutami o ateizm, materializm i fatalizm. Był sceptycznie nastawiony do literatury młodopolskiej. Uznawał, że rolą krytyki jest uchwycenie piękna utworu, z uwzględnieniem ducha czasu, warunków społecznych i politycznych oraz kultury, a za jedyną metodę naukową do badania zagadnień sztuki przyjmował metodę psychologiczną. Dokonał analizy głównych podręczników z historii literatury polskiej II połowy XIX wieku. Przygotował do wydania "Wypisy z autorów starożytnych" (1880). Spoczywa na cmentarzu Powązkowskim w Warszawie (kwatera 34-2-16).
Twórczość.
Jako tłumacz ogłosił m.in. "Tragedie" Sofoklesa (1888), "Tragedie" Ajschylosa (1895), "Bukoliki" Teokryta (1901), "Prace i dni" (1901) i "Teogonię" (1904) Hezjoda, liryki Anakreonta (1907), drobne utwory autorów francuskich (m.in. Wiktora Hugo) i niemieckich (m.in. Paula Heyse). Jego tłumaczenia wysoko cenił Piotr Chmielowski, wskazując na wierność przekładu i zachowanie ducha języka autorów; w późniejszym czasie tłumaczenia te spotykały się z mniejszą przychylnością.
Ogłosił komedię "On będzie moim" (1867), a także wiele prac naukowych z literatury, hellenistyki i pedagogiki, m.in.:

</doc>
<doc id="197441" url="https://pl.wikipedia.org/wiki?curid=197441" title="Theli">
Theli

Theli (lub ThLI) – imię Wielkiego Smoka w Księdze Stworzenia (Sefer Jecira). Theli trzyma swój ogon w paszczy, nieustannie szukając wejścia do niebios.
W teologii smoki i węże kojarzone są z Szatanem. Analogicznym odpowiednikiem Theli w Biblii jest Lewiatan (księga Hioba).

</doc>
<doc id="197442" url="https://pl.wikipedia.org/wiki?curid=197442" title="ThLI">
ThLI



</doc>
<doc id="197443" url="https://pl.wikipedia.org/wiki?curid=197443" title="Thli">
Thli



</doc>
<doc id="197446" url="https://pl.wikipedia.org/wiki?curid=197446" title="Wypadki kolejowe w Polsce">
Wypadki kolejowe w Polsce

Wypadki kolejowe w Polsce – chronologiczne zestawienie wypadków kolejowych, które miały miejsce na terenie Polski od 1877 roku. Poniżej zamieszczono informację o większych wypadkach, w których ofiarami zostali pasażerowie lub obsługa pociągów, lub które spowodowały znaczne zniszczenia pojazdów kolejowych lub straty w otoczeniu.
Największe wypadki.
Dwadzieścia sześć udokumentowanych największych wypadków pod względem liczby ofiar śmiertelnych.
Wybuchy kotłów w parowozach w Polsce (po 1945).
Przegrzana para wodna o temperaturze 300–400 °C znajduje się w kotle parowozu pod ciśnieniem kilkunastu atmosfer. Ilość zgromadzonej pary, potrzebnej do wykonania pracy maszyny jest znaczna. Parowóz jest urządzeniem bezpiecznym, jednak pod warunkiem prawidłowego użytkowania. Najniebezpieczniejszą sytuacją jest wyczerpanie się wody w kotle do niskiego poziomu i odsłonięcie szczytu skrzyni ogniowej. Wszystkie wybuchy kotłów przedstawione poniżej wydarzyły się właśnie z takiego powodu (z wyjątkiem tragedii związanej z Ty2-947). Siłę wybuchu może uzmysłowić fakt, że po eksplozji kotła ciężkie elementy kabiny maszynistów znajdowano w odległości nawet 2 km od miejsca wypadku.

</doc>
<doc id="197447" url="https://pl.wikipedia.org/wiki?curid=197447" title="Katastrofa w Otłoczynie">
Katastrofa w Otłoczynie



</doc>
<doc id="197449" url="https://pl.wikipedia.org/wiki?curid=197449" title="Kajetan Koźmian">
Kajetan Koźmian

Kajetan Koźmian herbu Nałęcz, krypt.: "X." (ur. 31 grudnia 1771 w Gałęzowie, zm. 7 marca 1856 w Piotrowicach) – polski prawnik i poeta, reprezentant klasycyzmu, krytyk literacki i teatralny, mason, publicysta, pamiętnikarz, tłumacz; referendarz Rady Stanu Księstwa Warszawskiego w 1811 roku, członek Rady Generalnej Konfederacji Generalnej Królestwa Polskiego w 1812, radca stanu Królestwa Polskiego w 1830 roku, członek Komisji Najwyższej Egzaminacyjnej w Królestwie w 1829 roku, członek Komisji Emerytalnej przy Radzie Stanu w 1829 roku.
Rodowód.
Urodził się w roku 1771, jako syn Andrzeja Alojzego, sędziego ziemskiego, i Anny z Kiełczewskich. Był bratem Józefa Szczepana i ojcem Andrzeja Edwarda.
Życiorys.
Odebrał staranne wykształcenie prawnicze w Zamościu (1781–1784) i Lublinie (1780–1781 i 1784–1787), a następnie aplikował (do roku 1792) w palestrze lubelskiej, gdzie poznał Ludwika Osińskiego i Alojzego Felińskiego. Pełnił wiele stanowisk urzędniczych i politycznych:
Po śmierci ojca (1795) powrócił do rodzinnych Piotrowic pod Lublinem. W roku 1802 poślubił Annę Mossakowską, a po jej śmierci (1806) ożenił się z jej siostrą Marianną. W okresie odwrotu armii napoleońskiej z Rosji, przybywał krótko w: Krakowie, Bejscach i Piotrowicach. W czasach Królestwa Polskiego mieszkał na stałe w Warszawie, gdzie piastował kolejno wysokie stanowiska urzędowe.
Związany był również z masońską lożą Świątynia Izis i towarzystwem Iksów (1815–1819). Przyjaźnił się z wieloma wybitnymi osobistościami, m.in. Zygmuntem Krasińskim, Cyprianem Kamilem Norwidem, Stanisławem Staszicem, Julianem Ursynem Niemcewiczem i Fryderykiem Chopinem. W środowisku literackim Warszawy był przywódcą i naczelnym ideologiem obozu pseudoklasyków. Uczestniczył w obiadach literackich W. Krasińskiego. Należał do największych przeciwników romantyzmu, uznając Mickiewicza za wichrzyciela. Był również przeciwnikiem powstania listopadowego. Jako senator podpisał 25 stycznia 1831 akt detronizacji króla Mikołaja I Romanowa. Potępiony przez sejm powstańczy, w lutym roku 1831 wyjechał do Kalisza. Kilka miesięcy później (latem roku 1831) powrócił do Warszawy i tam zastała go kapitulacja powstańców. Jesienią osiadł na stałe w rodzinnych Piotrowicach, utrzymując kontakty tylko kilkoma pisarzami starszego pokolenia, m.in.: F. Morawskim i F. Wężykiem oraz jednym spośród młodszych – z Z. Krasińskim. Odznaczony Orderem Świętego Stanisława I klasy z nadania Aleksandra I Romanowa. 
Zmarł 7 marca 1856 w rodzinnych Piotrowicach, został pochowany na cmentarzu parafialnym w Bychawce.
Twórczość literacka.
Jako poeta Koźmian zadebiutował bajką "Sosna i małe drzewka", którą napisał w 1800 roku, a 3 lata później opublikował w różnych czasopismach ("Nowy Pamiętnik Warszawski", "Gazeta Warszawska" oraz "Gazeta Korespondenta Warszawskiego i Zagranicznego"). W latach 1800–1813 napisał cykl wysoko ocenionych pięciu ód. Po raz pierwszy zbiór jego wierszy wydano w Krakowie w 1881 ("Różne wiersze"). Siedem lat później, również w Krakowie wydano "Pisma prozą". Koźmian pracował również jako tłumacz i publicysta, zajmował się krytyką literacką. Pisał ponadto pamiętnik (wydany we Wrocławiu w 1972 roku z komentarzem M. Kaczmarka).
Ważniejsze dzieła.
Ponadto drobne utwory znajdują się w Wydaniach zbiorowych poz. 1–2. Kilka ogł.: A.E. Koźmian: Wspomnienia moje, "Dziennik Poznański" 1866–1867 i wyd. osobno Poznań 1867 (t. 1–2); S. Kawyn w: Walka romantyków z klasykami, Wrocław (1963), "Biblioteka Narodowa" seria I, nr 183.
Utwory Koźmiana ogłaszano także w czasopismach: "Astrea" (1821, 1825), "Biblioteka Naukowa Zakładu Narodowego im. Ossolińskich" (1842), "Biblioteka Polska" (1826), "Biblioteka Warszawska" (1853 t. 1), "Czas" (1852, 1856–1857), "Czas. Dodatek Miesięczny" (1856–1857), "Dziennik Literacki" (1853 nr 12), "Dziennik Warszawski" (1856 nr 71), "Gazeta Codzienna" (1853), "Gazeta Korespondenta Warszawskiego i Zagranicznego" (1803, 1810–1811, 1815–1819), "Gazeta Warszawska" (1803, 1809, 1812, 1815–1819), "Kronika Wiadomości Krajowych i Zagranicznych" (1856–1857), "Kurier Warszawski" (1842 nr 42, 1848 nr: 106, 247), "Magazyn Mód" (1853 nr 13), "Motyl" (1828, 1830), "Nowiny" (1854–1855), "Nowy Pamiętnik Warszawski" (1803 t. 9 i 11, 1805), "Pamiętnik Warszawski" (1810, 1815, 1818–1819), "Pokłosie" (1853, 1855–1856), "Przegląd Poznański" (1845, 1847, 1851, 1857), "Przyjaciel Ludu" (1835, 1837–1839, 1842, 1846), "Pszczoła Polska" (1820), "Pszczółka Krakowska" (1822), "Rocznik Towarzystwa Warszawskiego Przyjaciół Nauk" (1816, 1821), "Sławianin" (1837), "Sybilla Nadwiślańska" (1821), "Tygodnik Polski" (tu: Oda do chwały, 1832), "Wanda" (1821).
Przekłady.
Według K.W. Wójcickiego przekładu Koźmiana jest także: Piosnka z pana J. Ségur, "Nowy Pamiętnik Warszawski" 1803. Drobne przekłady ogłaszano też w czasopismach i Ważniejszych dziełach.
Listy.
Bardziej uszczegółowioną bibliografię twórczości Koźmiana podaje K. Wojciechowski: K. Koźmian. Życie i dzieła, "Rocznik Towarzystwa Przyjaciół Nauk Poznań" rocznik 23 (1896) i odb. (Lwów 1897)
Działalność masońska.
Był członkiem loży wolnomularskiej Świątynia Izis w XVIII wieku i w 1811/1812 roku.

</doc>
<doc id="197451" url="https://pl.wikipedia.org/wiki?curid=197451" title="Mu Online">
Mu Online

MU Online – izometryczna gra MMORPG, wydana w lutym 2001 roku na komputery osobiste przez koreańską firmę Webzen. Pierwszy globalny serwer wystartował 6 października 2003 roku. Historia gry rozgrywa się w prehistorycznym świecie, opisanym w twórczości literackiej Jamesa Churchwarda o krainie Mu.
W 2006 roku globalny serwer i prawa do dystrybucji gry na rynek zachodni wykupiła od firmy Webzen firma K2 Network. Po przejęciu serwera przez K2 wprowadzono wiele zmian w rozgrywce, najczęściej ułatwiających start, by zachęcić więcej nowych graczy. W maju 2009 roku K2 Network zakończyło współpracę z Webzen. Oryginalny wydawca aktualizuje zawartość do dnia dzisiejszego. 
W trakcie wyłączenia serwerów gry na czas transferu danych z firmy K2 wprowadzono Season 4. Aktualizacja zawierała istotne zmiany w grze i samym interfejsie, dodano nową klasę oraz mapy. 
Przebieg gry.
Rozgrywka polega na rozwijaniu umiejętności wybranej przez siebie postaci, dzięki walce z potworami i zdobywaniu kolejnych poziomów. Za każdy poziom, gracz uzyskuje od 5 do 7 punktów zależnie od klasy postaci. Po wykonaniu jednego z zadań specjalnych postać otrzymuje 25 punktów do dyspozycji. Punkty przydzielić można do konkretnych cech postaci: siła, zręczność, żywotność, energię, oraz – dostępną tylko dla klasy Dark Lorda – umiejętność dowodzenia.
Głównym zadaniem gracza jest zabijanie potworów, handlowanie z innymi graczami, znajdowanie nowych rodzajów zbroi, oręża lub przedmiotów, dzięki którym może rozwinąć swojego bohatera. Większości przedmiotów używać mogą jedynie konkretne klasy, wpływa to na istotną mechanikę gry, jaką jest handel między innymi graczami.
Prywatne serwery.
MU Online posiada serwery stworzone przez społeczność gry. Obowiązują tam różne zasady i nowe opcje, których nie ma na oficjalnej wersji gry. Na większości prywatnych serwerów po osiągnięciu maksymalnego poziomu można przywrócić postać do początkowego poziomu, który w zależności od opcji serwera może cofać statystyki postaci. Po powrocie do początku bohater rozpoczyna przygodę od nowa, ale ze statystykami umiejętności, które udało mu się osiągnąć przed wykonaniem wyzerowania rozgrywki.
Drużyny.
Gracze mają możliwość łączenia się w drużyny. Takie rozwiązanie pozwala korzystać z nowych benefitów oraz nakłada na graczy różne rodzaje ograniczeń:
Gildie.
Gildie to klany zakładane przez graczy. Może ją założyć jedynie postać powyżej setnego poziomu doświadczenia, jednak do klanu dołączyć mogą inni gracze bez żadnych ograniczeń. Gildie ułatwiają komunikację i handel pomiędzy graczami.
Gildie mogą utrzymywać między sobą stosunki dyplomatyczne, które nadają założyciele klanów. Poszczególne gildie mogą zakładać między sobą sojusze, aby w ten sposób stawały się silniejsze. Gra umożliwia prowadzenie wojny między konkretnymi klanami.
Na niektórych serwerach prowadzone są rankingi gildii, gdzie grupy walczą o zdobycie jak największej ilości zwycięstw.

</doc>
<doc id="197457" url="https://pl.wikipedia.org/wiki?curid=197457" title="Moc czynna">
Moc czynna

Moc czynna (P) – w układach prądu przemiennego (również prądu zmiennego) część mocy, którą odbiornik pobiera ze źródła i zamienia na pracę lub ciepło. W układach prądu stałego cała moc jest mocą czynną. Jednostką mocy czynnej jest wat.
Moc czynna jest średnią mocą, co dla przebiegu okresowego prądu i napięcia wyraża całka Riemanna:
gdzie:
Moc prądu sinusoidalnego.
W urządzeniach zasilanych napięciem przemiennym sinusoidalnym, które są odbiornikami liniowymi, natężenie prądu ma przebieg sinusoidalny. Wzory na napięcie i natężenie chwilowe mają teraz postać
Moc chwilową prądu określa zależność:
Pierwszy składnik ostatniego wzoru nigdy nie jest ujemny i wyraża moc czynną. Średnia pełnookresowa drugiego składnika jest równa zero i wyraża moc bierną.
Napięcie skuteczne i natężenie prądu skuteczne dla przebiegów sinusoidalnych określone są wzorami:
Średnia moc czynna jest iloczynem wartości skutecznych napięcia "U" i natężenia prądu "I" oraz cosinusa przesunięcia fazowego "φ" pomiędzy napięciem i natężeniem prądu, co określa wzór:
Gdy odbiornik jest rezystancją i nie zawiera reaktancji, to formula_15 z czego wynika, że formula_16 wówczas:
Gdy odbiornik nie zawiera rezystancji, czyli jest czystą reaktancją indukcyjną lub pojemnościową, to formula_18 z czego wynika, że formula_19 i wówczas moc czynna jest równa 0:
Moc w układach jednofazowych.
Gdy odbiornik składa się z reaktancji i rezystancji połączonych równolegle i układ ten nie wykonuje pracy, to napięcie na rezystancji jest równe napięciu zasilającemu odbiornik, wówczas:
Gdy odbiornik składa się z reaktancji i rezystancji połączonych szeregowo i nie wykonuje pracy, to natężenie prądu płynące przez odbiornik jest równe natężeniu zasilającemu odbiornik, wówczas:
gdzie:
Moc w układach trójfazowych.
W układzie trójfazowym symetrycznym napięcie międzyfazowe jest pierwiastek z 3 razy większe niż napięcie między fazą a przewodem neutralnym:
W odbiorniku międzyfazowym, którego rezystancja nie zależy od napięcia i ciepła wydzielającego się w odbiorniku, wydziela się moc trzykrotnie większa niż w podłączeniu fazowym tego odbiornika:
Moc w układach prądu stałego.
gdzie: formula_37 – wartości napięcia i natężenia prądu stałego.
Wzór powyższy jest prawdziwy także dla odbiornika prądu sinusoidalnie zmiennego, którego reaktancja formula_38 (zobacz: wstęp artykułu).
Znaczenie mocy czynnej.
Moc chwilowa pobierana przez odbiornik jest równa iloczynowi chwilowego napięcia na odbiorniku i płynącego w danej chwili przez odbiornik prądu. Jeżeli odbiornik ma charakter czysto rezystancyjny (oporowy – na przykład żarówka), wówczas w każdej chwili prąd płynący przez odbiornik ma kierunek zgodny z napięciem, odbiornik przez cały czas pobiera moc ze źródła energii elektrycznej. Średnia pobierana moc jest równą iloczynowi wartości skutecznych napięcia i natężenia prądu.
Inaczej jest, jeżeli odbiornik ma częściowo charakter pojemnościowy lub indukcyjny, wówczas prąd płynący przez odbiornik jest przesunięty w fazie względem napięcia. Dla odbiorników o charakterze pojemnościowym prąd wyprzedza w fazie napięcie, zaś dla indukcyjnych jest opóźniony wobec napięcia. Oznacza to, jak widać z rysunku, że istnieją w trakcie całego cyklu zmian napięcia takie okresy, w których kierunek przepływu prądu jest odwrotny do kierunku przyłożonego napięcia. W tym czasie moc chwilowa, będąca iloczynem tych wielkości, jest ujemna. Oznacza to przepływ energii w przeciwnym kierunku, od odbiornika do źródła prądu (sieci energetycznej). Część mocy pobranej w jednej części cyklu jest zwracana do sieci w innej części cyklu. Tę moc, regularnie pobieraną z sieci i zwracaną do niej w każdym cyklu nazywamy mocą bierną: nie wykonuje ona w odbiorniku żadnej użytecznej pracy, zwiększa tylko straty przesyłowe, przez zwiększenie prądu płynącego przez sieć.
Mocą czynną nazywamy tę część pobieranej mocy, która zużywana jest w odbiorniku i zamieniana w nim np. na pracę mechaniczną lub ciepło. Im większe przesunięcie fazowe wprowadzane przez odbiornik, tym większy jest udział mocy biernej w całości energii płynącej pomiędzy źródłem a odbiornikiem. W szczególności, jeżeli odbiornik jest idealnym kondensatorem bądź idealną cewką, wówczas przesunięcie fazowe wynosi 90° i odbiornik taki nie pobiera mocy czynnej, całość mocy jest mocą bierną, pobieraną, a następnie zwracaną do źródła w innej części cyklu.
Jako że tylko moc czynna reprezentuje rzeczywiście wytworzoną przez elektrownię i zużytą przez odbiorcę energię, jest ona podstawą rozliczenia odbiorców z elektrownią (zakładem energetycznym). Standardowe liczniki energii elektrycznej instalowane w mieszkaniach są układami mierzącymi moc czynną (a ściślej całkę mocy czynnej po czasie, czyli zużytą energię).
Moc bierna krążąca w systemie elektroenergetycznym jest niezbędna do prawidłowego funkcjonowania wszystkich urządzeń indukcyjnych przyłączonych do sieci (transformatory, silniki indukcyjne), gdyż związana jest ona z wytwarzaniem pola magnetycznego w tych odbiornikach. Gwarantuje ona stabilność napięcia sieciowego. Z drugiej jednak strony, jej nadmiar jest szkodliwy, gdyż prąd płynący przez sieć do odbiornika jest proporcjonalny do mocy pozornej. Większe natężenie prądu oznacza większe straty mocy czynnej na rezystancjach urządzeń zasilających i przewodach, a tym samym konieczność użycia odpowiednio większych transformatorów. Dlatego duzi odbiorcy energii są rozliczani również z mocy biernej, ponadto mają zazwyczaj określony umownie minimalny dopuszczalny współczynnik mocy. Do zredukowania pobieranej mocy biernej stosuje się lokalne jej kompensowanie przez zastosowanie odpowiednio elementów indukcyjnych bądź pojemnościowych. W praktyce odbiorniki mają częściej charakter indukcyjny, niż pojemnościowy (np. silniki elektryczne), dlatego najczęściej elementami kompensującymi są kondensatory. W uproszczeniu można powiedzieć, że w skompensowanym odbiorniku moc bierna krąży pomiędzy jego elementami pojemnościowymi a indukcyjnymi, nie „wydostając się” do sieci energetycznej.

</doc>
<doc id="197458" url="https://pl.wikipedia.org/wiki?curid=197458" title="Ludowość w literaturze">
Ludowość w literaturze

Ludowość w literaturze – program nawiązywania do ludowej literatury, czerpania z niej motywów i wzorców stylistycznych, a niekiedy też przyswajanie właściwych jej postaw wobec świata, sformułowany po raz pierwszy w okresie romantyzmu. Wyraził się on w zwrocie do motywów ludowych, przede wszystkim fantastycznych, w dążeniu do ukazywania świata przez pryzmat ludowego bohatera, w przywołaniu gatunków literackich, które do tej pory funkcjonowały głównie w folklorze (przede wszystkim ballada).

</doc>
<doc id="197461" url="https://pl.wikipedia.org/wiki?curid=197461" title="Luis Javier García Sanz">
Luis Javier García Sanz

Luis Javier García Sanz (ur. 24 czerwca 1978 w Badalonie) – hiszpański piłkarz grający na pozycji pomocnika lub skrzydłowego.
Podczas swojej kariery występował m.in. w greckim Panathinaikosie, Racingu Santander i Atlético Madryt, gdzie przyszedł w 2007 roku za 5 milionów euro z Liverpoolu, z którym w 2005 roku wygrał Ligę Mistrzów. Poprzednio grał w Barcelonie, CD Tenerife i w Realu Valladolid oraz po raz pierwszy w Atlético.
Były zawodnik reprezentacji Hiszpanii, z którą w roku 2006 wziął udział w finałach Mistrzostw Świata. W latach 2005–2008 rozegrał w kadrze narodowej 20 spotkań, w których zdobył 4 gole. Występował także w reprezentacji Katalonii.
14 stycznia 2014 roku ogłosił zakończenie kariery. 7 lipca 2014 roku wznowił ją i podpisał kontrakt z indyjskim Atlético de Kolkata. W styczniu 2016 roku podpisał umowę z australijskim Central Coast Mariners obowiązującą do końca sezonu.

</doc>
<doc id="197463" url="https://pl.wikipedia.org/wiki?curid=197463" title="Krawat">
Krawat

Krawat (fr. "cravate") – ozdoba męskiego lub damskiego stroju, będąca wąskim paskiem materiału wiązanym wokół szyi na kołnierzu koszuli. Współczesny krawat wywodzi się od długich, kolorowych chust lub szarf noszonych dawniej na szyi w Chorwacji. 
Historia.
Najdawniejsze ślady wczesnych form krawata odnaleziono w grobowcu pierwszego cesarza chińskiego Qin Shi Huang. Żołnierze jego Terakotowej Armii mają wiązane na szyi chusty.
W chusty stroili się również rzymscy żołnierze. Na wizerunkach armii uwiecznionej w marmurze kolumny Trajana pochodzącej z 113 r. n.e. szyje żołnierzy zdobią zarówno chusty zawiązane na wzór wstążki, jak i przypominające węzeł prosty.
W 1660 król Francji Ludwik XIV dokonał przeglądu swych wojsk, między nimi również regimentu najemników chorwackich. Kolorowe jedwabne chusty w pułku kawalerii noszone przez chorwackich oficerów zwróciły uwagę monarchy na tyle, że nadał tej formacji miano "Royal Cravattes" (stąd "cravate"). Później krawat wszedł również na stałe do stroju króla, a pieczę nad królewskimi "cravates" sprawował tzw. "cravatier". Wkrótce moda na noszenie krawatów przeszła również do Anglii, a następnie do całej Europy. 
Największą ewolucję krawaty przeszły w XX w. Na początku stulecia pojawiły się krawaty, które przypominały te dzisiejsze kształtem, jednak były od nich o wiele krótsze. Było to spowodowane faktem, że spodnie noszono wówczas na wysokości talii, a nie pasa, więc krótki krawat mógł łatwo dosięgnąć brzegu spodni. Długość krawata zmieniała się wraz z wysokością spodni: odkąd spodnie noszone są na biodrach, standardowa długość krawata wynosi ok. 140 cm. Szerokość krawata zależy natomiast w głównej mierze od panującej mody. Początkowo bardzo szerokie (13-14 cm), z czasem stawały się coraz węższe (3-8 cm w latach 50.), by znów powrócić do większej szerokości (lata 80. i 90.). Obecnie krawat męski ma 7-9 cm szerokości.
Krawat do dziś uważa się za nieodłączny element stroju eleganckiego mężczyzny, choć pojawia się także w stylizacjach nieformalnych. Formalność krawata zależy od materiału i wzoru.
W Polsce, w drugiej połowie lat 70. XX wieku, handlową nazwą krawata był zwis męski ozdobny. Wprowadzenie tej nazwy tłumaczone jest najczęściej względami politycznymi. Faktem jest jednak, że w owych czasach trwała kampania na rzecz czystości języka polskiego, co polegało na wymyślaniu polskich odpowiedników wyrazów pochodzenia obcego. Nazwa w języku potocznym nie przyjęła się, ale funkcjonuje w dowcipach „z epoki”.
Dzień bez krawata.
W Polsce 2 czerwca jest organizowany Dzień bez Krawata – nieformalne święto w wielu firmach. Krawat jest w większości przypadków obowiązkowym elementem męskiego ubioru, jednak w tym dniu pracownicy odstępują od tej reguły.
Wiązanie krawata.
Kilka popularnych węzłów:

</doc>
<doc id="197467" url="https://pl.wikipedia.org/wiki?curid=197467" title="Pustopole">
Pustopole

Pustopole – niezadrukowana część arkusza sprzedażnego, wielkości znaczka.
Powstanie pustopola wynika m.in. z trudności w dostosowaniu maszyny perforującej do liczby znaczków, z dążenia do zaokrąglenia liczby znaczków lub zaokrąglenia wartości nominalnej arkusza.
Pustopole wyrwane z arkusza z sąsiadującym znaczkiem tworzy rodzaj przywieszki.

</doc>
<doc id="197470" url="https://pl.wikipedia.org/wiki?curid=197470" title="Of Darkness...">
Of Darkness...

Of Darkness... (ang. "Z Ciemności...") – debiutancki album szwedzkiego zespołu Therion. Album wydany w roku 1991, zawiera utwory napisane w latach 1987-1989, a nagrane w 1990 r. Płytę charakteryzuje progresywne, deathmetalowe brzmienie.
Okładka.
Okładkę wykonał Gary Querns na podstawie oryginału Johana Losanda i Rikarda Olunda. Okładkę wewnętrzną wykonał Johan Losand, natomiast fotografie Mats Lindbom.
Lista utworów.
Reedycja.
Album został wydany ponownie w roku 2000 jako część box-setu "The Early Chapters of Revelation".
Twórcy albumu.
Wszystkie utwory zostały napisane i skomponowane przez Christofera Johnssona.

</doc>
<doc id="197472" url="https://pl.wikipedia.org/wiki?curid=197472" title="Rio Putumayo">
Rio Putumayo



</doc>
<doc id="197482" url="https://pl.wikipedia.org/wiki?curid=197482" title="Pionierka (stopień harcerski)">
Pionierka (stopień harcerski)

Pionierka – w ZHP i SH trzeci, a w SHK Zawisza drugi żeński stopień harcerski. Oznaczany w ZHP jedną krokiewką na naramienniku lub dodatkowo nabitą srebrną lilijką na Krzyżu Harcerskim. W SHK Zawisza natomiast oznaczany jest przez biało-czerwoną naszywkę z lilijką harcerską i dewizą „Semper Parati” (Zawsze Gotowa). W regulaminie KIHAM i środowiskach POH, ZHP-1918, a następnie ZHR był trzecim stopniem w żeńskich pionach organizacji. Z czasem w ZHR zmieniono jego nazwę na samarytankę.
Idea stopnia.
Ocenia siebie i swoje postępowanie, odwołując się do Prawa Harcerskiego. Potrafi radzić sobie w różnych sytuacjach. Można na niej polegać. Jest uczynna, odważna, samodzielna. Wywiązuje się z obowiązków, wynikających z miejsca w drużynie.

</doc>
<doc id="197483" url="https://pl.wikipedia.org/wiki?curid=197483" title="Orion Sulechów">
Orion Sulechów

MSKS Orion Sulechów (pełna nazwa Miejsko-Szkolny Klub Sportowy Orion Sulechów) – polski męski klub siatkarski (jednosekcyjny) z siedzibą w Sulechowie, występował do sezonu 09/10 w II lidze, po tym sezonie przegraną z WKS Sobieski Żagań spadł do III ligi.
Historia.
Klub Sportowy "Orion" został założony 13 września 1977 roku pod nazwą "Lech", którą w kwietniu 1978 zmieniono na "Orion". Pierwszym prezesem klubu został "Józef Zawartowski", a sekretarzem "Mieczysław Łuczak". W październiku 1980 na Zjeździe Szkolnego Związku Sportowego wybrano nowy zarząd, na czele którego stanął "Jan Krawczyk". Funkcję sekretarza w dalszym ciągu pełnił Mieczysław Łuczak. Pracę szkoleniowo - sportową prowadzono w dwóch sekcjach: siatkówki mężczyzn i akrobatyki sportowej. Sekcja siatkówki z różnych powodów miała dość trudny start. W pierwszym roku działalności, wbrew wcześniejszym założeniom i mimo istnienia dwóch grup szkoleniowych, żadna z nich nie wystąpiła w rozgrywkach organizowanych przez OZPS w Zielonej Górze. Duże kłopoty organizacyjno - szkoleniowe wystąpiły w grupie starszych siatkarzy, która prowadził Zbigniew Kaczmar.
W sezonie 1978/1979 pierwszy zespół zgłoszono do rozgrywek klasy "A". Zespół ten w pierwszej rundzie prowadził Edward Wróbel, którego w rundzie rewanżowej zastąpili Jerzy Wirski i Marian Bieława. Siatkarze "Oriona" zakończyli sezon na IV miejscu. W zespole grali: Wojciech Bućko, Mieczysław Woźniak, Marek Jęchorek, Marek Żurek, Dariusz Kwiatkowski, Mirosław Samol, Henryk Brzeziński, Romuald Modrzyk, Marek Szczepaniuk i Tadeusz Pająk.
W sezonie 1979/80 zespół zajął pierwsze miejsce w klasie "A" i awansował do klasy międzywojewódzkiej.
Po sezonie 1980/81 zespół "Oriona" został zdegradowany do niższej klasy rozgrywek, gdzie grał do zakończenia sezonu 1982/83.
Po tym sezonie, po trzech latach, "Orion" ponownie awansował do klasy międzywojewódzkiej. "Ojcem sukcesu" był ówczesny trener Jan Pętlewski. W drużynie, która zakończyła rozgrywki na IV miejscu (trener Marian Bieława) występowali: Marek Szczepaniuk, Leszek Konczanin, Tadeusz Jankowski, B.Borzęcki, W.Korneluk, Mirosław Górski, Marek Garbowski, Romuald i Marek Muńko, Mariusz Staszkiewicz, Z.Gadowski, Włodzimierz Kaczmarek i Mariusz Król.
Przed sezonem 1984/85 do zespołu powrócili grający w "Stilonie" Gorzów Henryk Brzeziński i Romuald Modrzyk a zespół "Oriona" zakończył rozgrywki na IV miejscu. W zespole grali ponadto: Jarosław Kruk, Grzegorz Tomczyk, Bogusław Gąsieniec, Tomasz Okulicki, Krzysztof Dżaman, Jarosław Borkowski, Wojciech Olejniczak, Mariusz Kos i Stanisław Chomiak.
Wychowankowie.
Z Sulechowa wywodzą się gracze klubów I ligi. Należą do nich:

</doc>
<doc id="197486" url="https://pl.wikipedia.org/wiki?curid=197486" title="Gilles Müller">
Gilles Müller

Gilles Müller (ur. 9 maja 1983 w Luksemburgu) – luksemburski tenisista, reprezentant w Pucharze Davisa, olimpijczyk z Londynu (2012) i Rio de Janeiro (2016).
Kariera tenisowa.
Grając jeszcze jako junior Müller w 2001 roku wygrał juniorską edycję wielkoszlemowego US Open, pokonując w finale Jimmy’ego Wanga. W tym samym roku osiągnął również finał juniorskiego Wimbledonu, a sezon zakończył na szczycie rankingu wśród juniorów. Tegoż samego roku rozpoczął karierę zawodową.
W grze pojedynczej do największych osiągnięć Müllera zalicza się awans do ćwierćfinałów US Open 2008 i Wimbledonu 2017. W zawodach rangi ATP World Tour Müller wygrał 2 turnieje z ośmiu rozegranych finałów.
W grze podwójnej Müller osiągnął 2 finały turniejów ATP World Tour.
W roku 2000 Müller zadebiutował w reprezentacji Luksemburga w Pucharze Davisa. Rozegrał dla zespołu 73 mecze (singel i debel), z których 56 wygrał.
Müller ma w swoim dorobku 2 złote medale igrzysk małych państw Europy. W 2003 roku na Malcie zdobył je w grze pojedynczej i grze podwójnej. W deblu startował razem z Mikiem Scheidweilerem.
W 2012 roku zagrał na igrzyskach olimpijskich w Londynie w konkurencji gry pojedynczej. Doszedł do 2. rundy, w której poniósł porażkę z Denisem Istominem. Podczas turnieju w Rio de Janeiro (2016) awansował do 3. rundy gry pojedynczej, w której został wyeliminowany przez Roberta Bautistę-Aguta.
W 2018 roku ogłosił zakończenie kariery zawodowej.
W rankingu gry pojedynczej Müller najwyżej był na 21. miejscu (31 lipca 2017), a w klasyfikacji gry podwójnej na 74. pozycji (1 maja 2017).

</doc>
<doc id="197488" url="https://pl.wikipedia.org/wiki?curid=197488" title="Robbie Ginepri">
Robbie Ginepri



</doc>
<doc id="197490" url="https://pl.wikipedia.org/wiki?curid=197490" title="Klępsk">
Klępsk

Klępsk (dawn. Klemsko, ) – wieś w Polsce położona w województwie lubuskim, w powiecie zielonogórskim, w gminie Sulechów.
Historia.
Pierwsza wzmianki o Klępsku pochodzą z 1314 roku. Właścicielami wsi byli komes Jaktor razem z żoną Jadwigą. W latach 1385–1388 właścicielami wsi są Hannus de Calkrute i Fricz Treppelen. W XIV wieku we wsi był drewniany kościół. W XVI wieku zostaje on przekształcony i zaadaptowany na potrzeby ewangelików. Pierwszym ewangelickim pastorem był Baltazar Nievus. Po II wojnie światowej kościół 19 sierpnia 1945 roku jest poświęcony i należy jako kościół filialny do parafii Łęgowo Sulechowskie.
Emigracja do Australii w 1838 roku.
Na świecie Klępsk jest znany szczególnie jako miejsce, skąd wyemigrowali do Australii pierwsi Niemcy. Król Prus, Fryderyk Wilhelm III von Hohenzollern, zamierzał doprowadzić do zjednoczenia protestantów. W tym celu ustanowił w 1817 roku tzw. Unię Pruską na mocy dekretu gabinetowego. W 1821 roku wprowadzono nową księgę, regulującą zasady sprawowania nabożeństw (tzw. Agenda), w tym eucharystii. Zawarte w niej reguły spotkały się ze sprzeciwem wielu luteranów, dla których oznaczały one ustępstwa w sprawach wiary. Konflikt zaostrzył się, począwszy od 1830 roku, kiedy to odbywały się obchody trzechsetlecia konfesji augsburskiej. Wtedy to król, wydanym przez siebie dekretem, zażądał, by uroczystości te obchodzono zgodnie z wydanymi dziewięć lat wcześniej regulacjami.
Duchownym odmawiającym stosowania się do instrukcji odbierano prawo sprawowania posługi duszpasterskiej, a miejsce ich zajmowali duchowni – zwolennicy unii. Nabożeństwa odprawiane prywatnie zostały zakazane, a ich uczestnicy karani byli aresztem oraz grzywnami. Pastor luterański chrzczący dziecko karany był grzywną 50 talarów, dziecko zaś poddawane było ponownemu chrztowi przez pastora unii. Takie i podobne wydarzenia zrodziły w wielu chęć wyemigrowania. Popularne było wówczas emigrowanie do USA oraz do Rosji. Ale nie aż do Australii.
Inicjatorem emigracji był pastor z Klępska. Pierwsza grupa, licząca ponad 200 emigrantów wyruszyła na barkach ze wsi Cigacice (Tschicherzig) 8 czerwca 1838 roku. Płynęła Odrą aż do kanału, dalej Sprewą do Berlina (17 czerwca). Następnie Hawelą i Łabą do Hamburga. Z Hamburga grupa została zabrana dwoma żaglowcami („Prince George” i „Bengalee”) w ponad czteromiesięczną podróż do Australii (8 i 9 lipca), do której udać się można było, opływając po drodze całą Afrykę (nie było jeszcze Kanału Sueskiego). Obydwa żaglowce dopłynęły w okolice Port Adelaide 16 listopada („Bengalee”) oraz 18 listopada („Prince George”). Nieco później wypłynęły z Hamburga dwa inne statki: „Zebra” oraz „Catharina”.
Żaglowcem „Prince George” przybyły do Południowej Australii rodziny z następujących miejscowości: Klępsk (Klemzig), Okunin (Langmeil), Kargowa (Unruhstadt), Kolesin (Goltzen), Żółków (Salkau), Karczyn (Harthe), Krężoły (Krummendorf), Trzciel (Tirschtiegel), Łęgowo (Lang Heinersdorf), Kępsko (Schönborn), Ostrzyce (Ostritz), Kiełcze (Keltschen) oraz Kije (Kay).
Miejsce, do którego dopłynęły żaglowce, było położone o kilometr na północ od dzisiejszego Port Adelaide, zwanego wówczas Port Misery. Nazwa jak najbardziej trafna, gdyż niewiele tam było prócz mokradeł i błota. Stamtąd wyprawiano się na poszukiwanie odpowiedniej lokalizacji na osiedlenie. Wybrano ziemię położoną ok. 7 km na północny wschód od centrum Adelaide. Założoną w ten sposób wieś nazwano Klemzig, czyli tak jak tę opuszczoną w Niemczech. Obecnie Klemzig jest dzielnicą Adelaide. 
W latach 1975–1998 miejscowość była położona w województwie zielonogórskim.
Według danych z 30 czerwca 2021 miejscowość zamieszkuje 545 mieszkańców.
W miejscowości funkcjonuje biogazownia rolnicza o mocy 1 MWe i 1,4 MWt, zrealizowana przez spółkę ITEO. Prace budowlane wykonała spółka Pol-Aqua, a technologię dostarczyła niemiecka firma Biogas Hochreiter. Roczna wydajność instalacji do wytwarzania biogazu rolniczego to 4 633 117 m³/rok. Rodzaj instalacji: Fermentacja mezofilowa, silnik jednopaliwowy (gazowy) - turbiny gazowe

</doc>
<doc id="197491" url="https://pl.wikipedia.org/wiki?curid=197491" title="Pionierki">
Pionierki

Pionierki – obuwie skórzane, za kostkę, przeznaczone do turystyki. Zwykle na głęboko żłobionej podeszwie typu wibram. Popularne wśród turystów i harcerzy do końca lat 90. Wyparte przez obuwie z membranami tzw. trekingowe (np. Gore-Tex). Pionierki były charakterystycznym obuwiem noszonym przez m.in. Zbigniewa Cybulskiego.

</doc>
<doc id="197492" url="https://pl.wikipedia.org/wiki?curid=197492" title="Medal za Waszą Wolność i Naszą">
Medal za Waszą Wolność i Naszą



</doc>
<doc id="197493" url="https://pl.wikipedia.org/wiki?curid=197493" title="Pionierka (obuwie)">
Pionierka (obuwie)



</doc>
<doc id="197494" url="https://pl.wikipedia.org/wiki?curid=197494" title="Soldat">
Soldat

Soldat – dwuwymiarowa, shareware’owa komputerowa gra akcji dla wielu graczy przeznaczona na systemy Windows. Gra jest napisana w języku programowania Delphi i używa bibliotek JEDI oraz INDY10 (networking). Prace nad grą rozpoczęto w listopadzie 2001 roku, a pierwsza wersja Soldata (1.0.5b) została wydana 9 maja 2002 r. przez Michała Marcinkowskiego – studenta informatyki i założyciela Transhuman Design. Od tego czasu gra przeszła wiele modyfikacji i ulepszeń.
Grę cechuje dynamika toczącej się akcji, która rozgrywa się na 63 standardowych, stworzonych przez Michała Marcinkowskiego mapach i tysiącach dodatkowych stworzonych przez fanów. Obecna wersja, 1.7.1, posiada 7 trybów rozgrywki. Gracz ma do wyboru 18 współczesnych broni do walki z rywalami. Gracz może korzystać z bonusów, takich jak apteczka regenerująca zdrowie bohatera czy granaty odłamkowe przydatne w ofensywie. Gra jest prawie w pełni modyfikowalna, co jest jej główną cechą charakterystyczną. Własne modyfikacje do gry można stworzyć poprzez edycję plików gry – np. graficznych lub dźwiękowych.
1 lutego 2016 ukazała się wersja 1.7.0, która dodaje do gry wsparcie dla wysokich rozdzielczości (do 4K), odświeżoną grafikę i poprawioną wydajność.
Rok po wydaniu wersji 1.7.1, zamknięto Polską Ligę Soldat. Aktualni developerzy gry zdecydowali się na wydanie gry na popularnej platformie Steam.
Historia.
Soldat istnieje od 2002 roku. Wokół gry utworzyła się duża i rozbudowana społeczność graczy. Istnieją ligi Soldat, strony, fora internetowe poświęcone grze oraz serwery służące do gry wieloosobowej. Środowisko fanowskie tworzy modyfikacje do gry, mapy i aplikacje, które mają ułatwić lub umilić grę w Soldata. Wśród aplikacji tworzonych przez fanów są edytory map, broni, programy do prowadzenia statystyk i programy „auto-join”.
Organizowane są międzynarodowe mistrzostwa świata w normalnym trybie CTF – SWC (Soldat World Cup) oraz w realistycznym CTF’ie – SRWC (Soldat Realistic World Cup). Serwer lobby pokazuje, że obecnie istnieje średnio 500 serwerów gry i około 1200 graczy jest on-line. Całkowita liczba graczy nie jest znana, ale obecnie oficjalne forum gry ma ponad 10 000 członków.
Michał Marcinkowski obiecał uznać Soldata za open source, gdy tylko przestanie pracować nad tą grą, jednak w 2009 roku przekazał rozwój gry w ręce gracza i twórcy wielu dodatków Nickowi Cooperowi (EnEsCe). Po wyjściu wersji beta 1.5.1e, Nick zrezygnował z programowania Soldata. W swoim oświadczeniu napisał, iż przyczyną rezygnacji jest głównie brak czasu, ale też miał inne powody, których nie zdradził. Obecnie Soldatem zajmuje się specjalna grupa developerska, pod kierownictwem Shoozzy (Autor m.in. ARSSE), który w przeszłości, jak stwierdził Michał Marcinkowski, bardzo pomagał rozwijać grę.
Tryby gry.
Dodatkowo dostępne są 3 inne opcje zmieniające sposób rozgrywki:
Tryby rozgrywki.
Hold the Flag.
Tryb Hold the Flag (skr. HTF) został dodany w wersji 1.3 razem z mapami: htf_Rubik, htf_Dusk (autor: Michal Zajaczkowski) i htf_Muygen (autor: The Geologist). Mapy htf_Nuclear i htf_Mare zostały dodane później. Aktualne oryginalne mapy nie są zbyt duże – więcej niż sześcioro graczy może spowodować chaos. Hold the flag jest połączeniem trybu capture the flag, infiltration i pointmatch. Rozgrywka jest swoistą drużynową wersją pointmatch, z naliczaniem punktów na zasadzie obowiązującej w infiltration. Polega ona na zdobyciu żółtej flagi przez jedną z drużyn (Alpha lub Bravo) i przetrzymywanie jej jak najdłużej. Drużyna dostaje punkt za każde 5 sekund posiadania flagi.
Pointmatch.
Jest połączeniem trybu deathmatch i hold the flag. Pointmatch różni się od niego wprowadzeniem żółtej flagi, która jest umieszczona gdzieś na mapie. Po jej zdobyciu zdobywa się więcej punktów za każdego zabitego przeciwnika. Zdobywanie double-, triple-, multi- itp. kills także daje dodatkowe punkty. W pointmatch można grać na każdej mapie służącej do rozgrywki deathmatch. Z racji swojej oryginalności pointmatch nie jest zbyt popularnym trybem gry i ciężko go znaleźć na publicznych serwerach.
Rambomatch.
Jeden z mniej popularnych trybów. Można go porównać do trybu „king of the hill” albo „kill the rabbit” w innych grach. Przypomina tryby deathmatch i pointmatch. Tak, jak w pointmatch jest tu przedmiot, który faworyzuje jednego gracza. Tu odpowiednikiem flagi jest Łuk Rambo. Ta broń pojawia się tylko raz w określonym punkcie mapy (jeśli istnieje na mapie takich kilka, to pojawia się on w wylosowanym). Gracz, który go podniesie staje się Johnem Rambo. Wtedy jego życie stale się regeneruje, a łuk jest potężną bronią w tym trybie. Zabici wrogowie dają punkty tylko wtedy, kiedy jesteś Johnem Rambo, albo zabije się obecnego Rambo.
Capture The Flag.
Ten tryb (w skrócie CTF – Zdobądź flagę) jest najpopularniejszym trybem na soldatowskich serwerach, publicznych, jak i prywatnych. Gracze są podzieleni na 2 drużyny. Każda ma swoją bazę, w których jest flaga o kolorze identycznym do koloru drużyny. Zadaniem gracza jest, zabranie flagi z bazy przeciwnika i doniesienie do swojej bazy, w której jest flaga drużyny gracza (tzw. CAP). CAP nie będzie możliwy, wtedy kiedy przeciwnik posiada flagę lub flaga drużyny gracza została upuszczona na mapie. 1 CAP = 1 pkt. Wygrywa drużyna, która uzbierze określoną liczbę pkt lub po zakończeniu rundy będzie miała ich więcej niż drużyna przeciwna.
Infiltration.
Tryb rozgrywki (w skrócie INF), w którym gracze dzielą się na 2 drużyny, z czego każda z nich ma inne zadanie. Drużyna czerwona (Alpha) ma bazę z białą flagą. Białej flagi, nie można przemieścić. Drużyna niebieska (Bravo) ma bazę z Czarną flagą, ale punkt respawnu, ma zawsze od niej oddalony (na niektórych mapach niewiele (np. inf_Industral), a na innych bardzo (np. inf_Abel)). Najważniejsza jest czarna flaga. Zadaniem drużyny niebieskiej jest przetrzymywanie czarnej flagi w bazie. Za każde 5 sekund przetrzymanej flagi w bazie, niebiescy dostają 1 punkt (w wypadku gdy nagle czarna flaga znajdzie się poza bazą, tj. „stoper”, liczący wcześniej wymienione sekundy, zatrzymuje się do momentu, aż czarna flaga wróci do bazy, czas „stopera” nie jest dla nikogo widoczny, nawet dla admina gry). Zadaniem drużyny czerwonych, jest zabranie czarnej Flagi z bazy przeciwnika, i przyniesienie do Białej Flagi. Wtedy drużyna czerwona dostaje punkty z przedziału 20-30 z zaokrągleniem do 5 (rzadko się zdarza, aby drużyna Alpha zdobyła 15 albo 35 punktów) za CAP. Wygrywa drużyna, która uzbiera określoną liczbę punktów lub będzie ich miała więcej po upływie czasu.
Deathmatch.
Tryb gry, w którym każdy gracz działa indywidualnie. W tym trybie każdy zabija każdego. Za 1 zabójstwo przydzielany jest 1 punkt do tabeli (przycisk F1). Wygrywa gracz, który zbierze określoną liczbę punktów, lub będzie miał ich więcej od reszty graczy, po upływie czasu.
Teammatch.
Tryb analogiczny do Deathmatch, z tą różnicą, że gracze są podzieleni na 4 drużyny: Alpha, Bravo, Charlie i Delta. 1 zabójstwo = 1 pkt dla drużyny. Wygrywa ten zespół, który uzbiera określoną liczbę punktów, lub będzie miał ich najwięcej po upływie czasu rundy.
Rejestracja.
W podstawową wersję można grać za darmo. Po rejestracji, która wymaga wpłaty na konto autora $9 lub 25 zł zyskujemy:

</doc>
<doc id="197495" url="https://pl.wikipedia.org/wiki?curid=197495" title="Pionierka (umiejętność harcerska)">
Pionierka (umiejętność harcerska)

Pionierka – ogół umiejętności związanych z budowaniem przez harcerzy obozowiska, (m.in. wystrojem obozowiska, budową latryn, pryczy, półek i totemów, stawianiem masztu, ogrodzenia, budową ognisk itp.). Do prac tych wykorzystuje się zwykle miejscowe materiały, jak drewno, glina czy żwir
Zwyczajowo w niektórych środowiskach harcerskich nazwę tę nosi też kilka pierwszych dni obozu harcerskiego, podczas których budowany jest obóz i jego wyposażenie. Czasem na pionierkę przyjeżdża wtedy tylko część harcerzy, gdyż zakres prac przygotowawczych nie dałby zajęcia wszystkim uczestnikom obozu. Częściej jednak takie "przygotowania" określa się jako kwaterka. 
Na wielu harcerskich obozach buduje się jeszcze stołówkę, kuchnię, bramy obozowe, inne budowle techniczne np. ziemianki, a nad jeziorami stawiane są pomosty (oddzielnie rekreacyjny, oddzielnie gospodarczy, np. do mycia naczyń).

</doc>
<doc id="197496" url="https://pl.wikipedia.org/wiki?curid=197496" title="Salto w przód">
Salto w przód

Salto w przód (ang.) "frontflip" - jedna z technik akrobatycznych.
Ogólnie można wyróżnić salta z naskoku (czyli z krótkiego rozbiegu oraz wybicia) oraz bez naskoku z miejsca. Dalej salta w przód można podzielić na: 

</doc>
<doc id="197498" url="https://pl.wikipedia.org/wiki?curid=197498" title="Oxygene">
Oxygene



</doc>
<doc id="197501" url="https://pl.wikipedia.org/wiki?curid=197501" title="Beyond Sanctorum">
Beyond Sanctorum

Beyond Sanctorum – wydany w 1992 r. drugi studyjny album szwedzkiego zespołu Therion.
Recenzja Wikipedii.
Album, w którym muzycy zespołu rozpoczęli swoje muzyczne eksperymenty. Na "Beyond Sanctorum" usłyszymy death metal z elementami muzyki poważnej, męskie i żeńskie śpiewy, instrumenty klawiszowe, a nawet motywy muzyki perskiej. Utwory nagrano w The Montezuma Studio w 1991 r. Album zadedykowany Erikowi Gustafssonowi (byłemu członkowi zespołu).
Lista utworów.
Istnieje również wersja 11-ścieżkowa, gdzie dodatkowym utworem jest „Pandemonic Outbreak (wersja alternatywna)”.
Reedycja.
Album został wydany ponownie w roku 2000 jako część box-setu "The Early Chapters of Revelation".
Twórcy albumu.
Gościnnie:

</doc>
<doc id="197503" url="https://pl.wikipedia.org/wiki?curid=197503" title="Nancy Sinatra">
Nancy Sinatra

Nancy Sandra Sinatra (ur. 8 czerwca 1940 w Jersey City) – amerykańska piosenkarka wykonująca muzykę z pogranicza popu, rocka i country, a także aktorka.
Życiorys.
Córka piosenkarza Franka Sinatry i Nancy Barbato. Ma dwójkę młodszego rodzeństwa: brata Franka Jr. (1944–2016) oraz siostrę Tinę (ur. 1948).
Karierę rozpoczęła w 1957 roku, gdy występowała w programie telewizyjnym swojego ojca. Międzynarodową sławę zyskała w latach 60. XX wieku. W 1966 roku wylansowała swój największy przebój „These Boots Are Made for Walkin’”, do którego teledysku ubrana była w wysokie buty i krótką sukienkę, tworząc tym samym nowy trend w modzie. Inne jej hity to: „Somethin’ Stupid” (nagrany z ojcem), „Summer Wine”, „Sugar Town” oraz cover utworu Cher „Bang Bang (My Baby Shot Me Down)”.
Sinatra zaśpiewała także tytułową piosenkę w filmie "Żyje się tylko dwa razy" (1967), jednej z części cyklu o przygodach Jamesa Bonda, w którego rolę wcielił się Sean Connery. Ona sama również grała w wielu filmach, m.in. w "Wyścigach" (1968), u boku Elvisa Presleya.
Była dwukrotnie zamężna, ma dwójkę dzieci. W 2006 została uhonorowana gwiazdą w Hollywood Walk of Fame. Nancy Sinatra była inspiracją dla wielu wokalistów, m.in. Lany Del Rey.

</doc>
<doc id="197504" url="https://pl.wikipedia.org/wiki?curid=197504" title="Ćwik (stopień harcerski)">
Ćwik (stopień harcerski)

Ćwik – w ZHP czwarty (kiedyś trzeci), w ZHR i SH trzeci, a w SHK Zawisza drugi męski stopień harcerski. Przeznaczony dla harcerzy w wieku 14-17 lat. Oznaczany złotą lilijką nabitą na krzyżu harcerskim (ZHR, ZHP fakultatywnie) lub dwiema krokiewkami na pagonie (ZHP). W „Zawiszy”, stopień ćwika oznacza biało-czerwona naszywka „Semper Parati” noszona na lewym ramieniu.
W ZHP.
Wyższym stopniem jest Harcerz Orli, a niższym Odkrywca
Idea stopnia.
Ćwik poszukuje wzorów do naśladowania zgodnych z harcerskimi wartościami. Szuka sytuacji, w których może pomóc zgodnie z wyrażoną w Przyrzeczeniu szczerą wolą. Pracuje nad swoim charakterem. Poszukuje swoich zainteresowań i pasji. Rozwija je, zdobywając wiedzę i umiejętności w wybranych dziedzinach. Współtworzy życie drużyny.
Czas próby.
9–12 miesięcy.
Wymagania stopnia.
III. Poszukiwanie pól służby.
W okresie próby uczestniczyłem w co najmniej trzech projektach. W czasie próby zdobyłem co najmniej trzy sprawności (dwugwiazdkowe i trzygwiazdkowe).
Uwaga. Próbę można uzupełnić o dodatkowe wymagania przyjęte w środowisku.
W ZHR.
Idea stopnia.
Staje się mistrzem (ćwikiem) harcerskiego wyrobienia. Świetnie daje sobie radę w lesie, opanował techniki harcerskie, zna historię i rozumie współczesne dzieje harcerstwa. Jest człowiekiem wiary opierającej się na osobistej modlitwie i refleksji. Jego patriotyzm jest podstawą aktywnej służby Polsce. Potrafi określić swoje słabości i walczyć z nimi. Poszerza swoje horyzonty intelektualne i zainteresowania, znajduje się w świecie kultury. Pracuje nad kulturą osobistą. Pełni służbę bliźnim, można na nim polegać, jest odpowiedzialny i potrafi wziąć odpowiedzialność za innych. Można powierzyć mu ważną funkcję w drużynie.
Idea stopnia w SHK-Z-FSE.
Jest wyszkolony w technikach harcerskich, radzi sobie sam w lesie. Posiada wiedzę teoretyczną oraz rozwija się duchowo, aby dążyć do ideału. Służy innym braciom harcerzom, jest przykładem dla nich. Zdobywa spr. mistrzowskie, aby podwyższyć swój stopień zaawansowania w danej technice.
Idea stopnia w SH.
Ćwik to harcerski wyga – radzi sobie w różnych sytuacjach życiowych. W pełni opanował podstawowe umiejętności harcerskie, w wyszkoleniu polowym nie ma dla niego tajemnic.

</doc>
<doc id="197506" url="https://pl.wikipedia.org/wiki?curid=197506" title="Leki przeciwlękowe">
Leki przeciwlękowe

Leki przeciwlękowe, leki anksjolityczne, anksjolityki (ATC N 05B) – grupa leków psychotropowych o zróżnicowanej budowie chemicznej, które przez działanie na przekaźnictwo impulsów nerwowych w ośrodkowym układzie nerwowym powodują działanie zmniejszające lęk, niepokój, napięcie emocjonalne i objawy somatyczne towarzyszące tym stanom. Większość leków z tej grupy dodatkowo ma też działanie uspokajające i nasenne.
Nazwa anksjolityków pochodzi od łacińskiego "anxietas" (lęk); inne, rzadziej stosowane, nazwy leków z tej grupy to leki ataraktyczne ("ataractica") oraz (małe) trankwilizatory ("tranquilisantia").
W mechanizmie działania leków przeciwlękowych istotną rolę odgrywa wpływ na przekaźnictwo GABA-ergiczne i serotoninergiczne w ośrodkowym układzie nerwowym.
Leki anksjolityczne możemy podzielić na:

</doc>
<doc id="197509" url="https://pl.wikipedia.org/wiki?curid=197509" title="ZBoWiD">
ZBoWiD



</doc>
<doc id="197513" url="https://pl.wikipedia.org/wiki?curid=197513" title="1980 w muzyce">
1980 w muzyce



</doc>
<doc id="197514" url="https://pl.wikipedia.org/wiki?curid=197514" title="1981 w muzyce">
1981 w muzyce



</doc>
<doc id="197516" url="https://pl.wikipedia.org/wiki?curid=197516" title="1982 w muzyce">
1982 w muzyce



</doc>
<doc id="197517" url="https://pl.wikipedia.org/wiki?curid=197517" title="1983 w muzyce">
1983 w muzyce



</doc>
<doc id="197518" url="https://pl.wikipedia.org/wiki?curid=197518" title="Harcerz orli">
Harcerz orli

Harcerz orli − w ZHP piąty (kiedyś czwarty), w ZHR i SH czwarty, a w SHK Zawisza trzeci męski stopień harcerski. Zdobywany przez chłopców w wieku 16–18 lat. Oznaczany złota lilijką i złotym kręgiem nabitym na Krzyżu Harcerskim (ZHR, ZHP fakultatywnie) lub jedną gwiazdką na pagonie (ZHP) lub tarczą herbową z krzyżem i literą V w SHK Zawisza (od słów "Veritas Vincit" − łac. "prawda zwycięża").
Idea stopnia w ZHP.
Kierując się Prawem Harcerskim buduje swój własny system wartości. Sam wyznacza swoje cele. Wybiera swoją drogę życiową. Dąży do mistrzostwa w wybranych dziedzinach. Podejmuje wyzwania. Znajduje pole stałej służby.
Idea stopnia w ZHR.
Wkracza w dorosłe życie, samodzielnie określa i kształtuje swój światopogląd. Odczytuje swoje powołanie, świadomie określa swoją drogę życiową. Jest odpowiedzialny, można na nim polegać. Pogłębiając wiarę zaczyna świadczyć o niej poza harcerstwem. Jego życie budowane jest na chrześcijańskim fundamencie. Jest oparciem dla swojego rodzeństwa, rodziców, stara się być przykładem dla swoich rówieśników. Angażuje się w życie społeczne. Wkracza na drogę rozwoju instruktorskiego, bądź harcerstwa starszego. Systematycznie pełni służbę bliźniemu. Świadomie kształtuje swoje relacje z otoczeniem, pełen pogody ducha rozwiązuje pojawiające się problemy.
Idea stopnia w SH.
Stopień przewidziany jest dla młodzieży poszukującej swej drogi życiowej. Harcerz orli kieruje się w swym życiu Prawem Harcerskim. Odkrywa świat swoich zainteresowań, realizuje swoje pasje życiowe, dąży w nich do doskonałości. Cechuje go hart ducha i silna wola. Umie samodzielnie myśleć, pogłębia swoją wiedzę. Dostrzega problemy i potrzeby społeczne. Pełni służbę, nie opuści nikogo w potrzebie.

</doc>
<doc id="197519" url="https://pl.wikipedia.org/wiki?curid=197519" title="1984 w muzyce">
1984 w muzyce



</doc>
<doc id="197520" url="https://pl.wikipedia.org/wiki?curid=197520" title="1985 w muzyce">
1985 w muzyce



</doc>
<doc id="197521" url="https://pl.wikipedia.org/wiki?curid=197521" title="1986 w muzyce">
1986 w muzyce



</doc>
<doc id="197522" url="https://pl.wikipedia.org/wiki?curid=197522" title="1987 w muzyce">
1987 w muzyce



</doc>
<doc id="197523" url="https://pl.wikipedia.org/wiki?curid=197523" title="Festiwal Hanzeatycki">
Festiwal Hanzeatycki

Festiwal Hanzeatycki w Goleniowie – to kontynuacja spotkań miast członków „Nowej Hanzy” mających na celu wymianę doświadczeń i zaprezentowanie dorobku miast członkowskich.
I Festiwal Hanzeatycki.
I festiwal w historii miasta odbył się w dniach 29–31 lipca 2005 roku. Związane z nim były liczne koncerty, wystawy, pokazy i happeningi. Do najważniejszych imprez, które weszły w skład festiwalu należały: happening „A mury runą...”, związany z podziałem miasta na część zamieszkaną przez Golów i Eniów, koncerty popularnych grup rockowych Perfect i Maanam oraz lokalnych artystów, X Międzynarodowe Spotkania Folklorystyczne „Nad Iną” z udziałem zespołów ludowych Niemiec, Słowacji i Ukrainy, Wojewódzkie Dni Pszczelarza, plener rzeźbiarski, prezentacje gospodarcze i turystyczne. Miasto gościło w tym czasie ok. 30 tys. turystów. W organizację zaangażowało się wielu mieszkańców miasta i organizacji. Nad całością czuwał Goleniowski Dom Kultury i jego dyrektor Zbigniew Łukaszewski, a także Urząd Gminy i Miasta w Goleniowie.
II Festiwal Hanzeatycki.
II festiwal odbył się w dniach 20–21 lipca 2007 r. pod hasłem: „Świat na głowie, PRL w Goleniowie”. Patronat nad imprezą objął prezydent Lech Kaczyński. Przez trzy dni, na trzech scenach plenerowych wystąpiły zespoły ludowe (w ramach XII Międzynarodowych Spotkań Folklorystycznych „Nad Iną”), orkiestry dęte, zespoły rockowe, chóry, kapele oraz Maryla Rodowicz oraz Boney M. 21 lipca 2007 na stadionie miejskim uczestnicy festiwalu powzięli próbę bicia rekordu Guinnessa w kategorii „Największa liczba golących się w jednym miejscu”. W goleniu się wzięło udział 924 mężczyzn, dzięki czemu rekord należący poprzednio do Chińczyków (602 osoby) został pobity. Trzeci dzień festiwalu został odwołany z uwagi na żałobę narodową po wypadku drogowym pod Grenoble.

</doc>
<doc id="197524" url="https://pl.wikipedia.org/wiki?curid=197524" title="1988 w muzyce">
1988 w muzyce



</doc>
<doc id="197525" url="https://pl.wikipedia.org/wiki?curid=197525" title="1989 w muzyce">
1989 w muzyce



</doc>
<doc id="197528" url="https://pl.wikipedia.org/wiki?curid=197528" title="Harcerka orla">
Harcerka orla

Harcerka orla – piąty, żeński stopień harcerski w ZHP. Zdobywany przez dziewczęta w wieku 16–18 lat. Oznaczany jedną gwiazdką na pagonie oraz (fakultatywnie) złotą lilijką i złotym kręgiem nabitymi na krzyżu harcerskim. W przeszłości żeński odpowiednik stopnia harcerza orlego nazywał się wędrowniczką, w 2003 nazwę zmieniono, aby uniknąć niejednoznaczności z określeniem grupy wiekowej.
W ZHP.
Wyższym stopniem jest harcerka Rzeczypospolitej, niższym – samarytanka.
Idea stopnia.
W harcerskiej wędrówce przez życie odnajduję wzory do naśladowania. Kierując się Prawem Harcerskim buduję swój własny system wartości. Sama wyznaczam swoje cele. Wybieram swoją drogę życiową. Dążę do mistrzostwa w wybranych dziedzinach. Podejmuję wyzwania. Znajduję pole stałej służby.
Wymagania do otworzenia próby.
Do próby może przystąpić harcerka, która:
Czas próby.
12–18 miesięcy
Wymagania stopnia.
Wymagania stopnia wyznaczają płomienie watry wędrowniczej.
III. Siła ducha.
Formą zakończenia próby jest wędrówka umożliwiająca własne, wewnętrzne podsumowanie próby. Sposób odbywania wędrówki zależy od tradycji środowiska.
Próba może być poszerzona o dodatkowe wymagania przyjęte w środowisku.

</doc>
<doc id="197529" url="https://pl.wikipedia.org/wiki?curid=197529" title="Leander z Sewilli">
Leander z Sewilli

Święty Leander (ur. ok. 534 w Nowej Kartaginie (Cartagena), Hiszpania, zm. 599 lub 600) – święty Kościoła katolickiego, arcybiskup Sewilli.
Był synem Seweriana; bratem Izydora, Fulgencjusza i Florentyny.
Wraz z rodziną udał się do Sewilli, gdzie po rychłej śmierci rodziców opiekował się rodzeństwem. Następnie wstąpił do benedyktynów a w roku 578 został arcybiskupem Sewilli. Miał znaczący udział w nawróceniu Hermenegilda z jego żoną Ingundą, wspierał go również przed atakami rozgniewanego ojca, króla Wizygotów, Leowigilda, który jednak kazał zamordować Hermenegilda w 585 roku.
Leander podczas swej misji w Konstantynopolu poznał świętego Grzegorza I Wielkiego i został jego bliskim przyjacielem. Święty Leander jest pionierem i organizatorem słynnego synodu w Toledo w roku 589, podczas którego król Wizygotów Rekkared I, brat Hermenegilda wraz z całym ludem przeszedł z arianizmu na katolicyzm. W 590 roku Święty powołał kolejny synod w Toledo, na którym znowu podjęto ważne decyzje dla Kościoła w Hiszpanii. Zmarł w Sewilli w roku 599 lub 600, prawdopodobnie 13 marca. Do dziś zachowało się wiele jego pism, w tym jego słynna mowa pochwalna, wygłoszona przez niego na zakończenie synodu w Toledo w roku 589. Świętymi zostali również jego bracia - Izydor i Fulgencjusz oraz siostra Florentyna. 
W ikonografii jest przedstawiany jako arcybiskup z książką, płonącym sercem, gęsim piórem, ze swym rodzeństwem.
Jest patronem Sewilli, wzywany jest w przypadku reumatyzmu.

</doc>
<doc id="197531" url="https://pl.wikipedia.org/wiki?curid=197531" title="Erast Fandorin">
Erast Fandorin

Erast Pietrowicz Fandorin – powieściowy detektyw z książek autorstwa Borisa Akunina.
Charakterystyka.
Erast Fandorin swoją karierę rozpoczyna w wieku 20 lat jako registrator kolegialny – moskiewski urzędnik XIV rangi.
Pierwsza powieść cyklu, "Azazel", rozpoczyna się w 1876 r. "Diamentowa karoca" pozwala nam być świadkami początków rewolucji rosyjskiej 1905 roku.
Cykl powieściowy składa się obecnie z 16 książek:
Cykl o Eraście Fandorinie zdaniem autora ma ukazywać każdy z gatunków powieści detektywistycznej. Akunin znalazł ich 16, dlatego cykl obejmuje 16 książek.
Kolejna seria książek Akunina, „Przygody magistra”, opisuje losy wnuka Erasta Fandorina, Nicholasa Fandorina, jak również jego przodków, poczynając od Corneliusa von Dorna, który przybył do Rosji w XVII wieku.

</doc>
<doc id="197535" url="https://pl.wikipedia.org/wiki?curid=197535" title="HC Pardubice">
HC Pardubice

HC Dynamo Pardubice – czeski klub hokejowy z siedzibą w Pardubicach występujący w rozgrywkach Tipsport Extraliga.
W najwyższej klasie rozgrywkowej Czech występuje od sezonu 1993/1994.
Zawodnicy.
W drużynie tej występował na początku kariery jeden z najwybitniejszych czeskich hokeistów - bramkarz Dominik Hašek, który powrócił ponownie do gry w klubie od sezonu 2009/10 i zdobył wraz z drużyną mistrzostwo kraju.

</doc>
<doc id="197536" url="https://pl.wikipedia.org/wiki?curid=197536" title="Ochotnik (harcerstwo)">
Ochotnik (harcerstwo)



</doc>
<doc id="197537" url="https://pl.wikipedia.org/wiki?curid=197537" title="NKIH &quot;Leśna Szkółka&quot;">
NKIH &quot;Leśna Szkółka&quot;



</doc>
<doc id="197539" url="https://pl.wikipedia.org/wiki?curid=197539" title="OH &quot;Rodło&quot;">
OH &quot;Rodło&quot;



</doc>
<doc id="197540" url="https://pl.wikipedia.org/wiki?curid=197540" title="Federacja Skautingu Europejskiego">
Federacja Skautingu Europejskiego

Federacja Skautingu Europejskiego (pełna nazwa: Międzynarodowy Związek Przewodniczek i Skautów Europy – Federacja Skautingu Europejskiego, "Union Internationale des Guides et Scouts d′Europe – Fédération du Scoutisme Européen" - UIGSE-FSE) – europejska federacja chrześcijańskich organizacji skautowych, założona przez jezuitę, o. Jakuba Sevina. Jest międzynarodowym stowarzyszeniem oficjalnie uznanym przez Stolicę Apostolską i zaopatrzonym od 12 marca 1980 w Statut członkowski przy Radzie Europy (jako organizacja pozarządowa).
Polskim członkiem jest Stowarzyszenie Harcerstwa Katolickiego "Zawisza" FSE.

</doc>
<doc id="197541" url="https://pl.wikipedia.org/wiki?curid=197541" title="Florentyna z Kartageny">
Florentyna z Kartageny

Florentyna z Kartageny, hiszp. "Florentina de Cartagena" (ur. ok. 550 w Kartagenie, zm. 633) – hiszpańska zakonnica, święta Kościoła katolickiego, jedna z czworga świętego rodzeństwa z Kartageny (hiszp. "Cuatro Santos de Cartagena").
Była córką Seweriana i siostrą świętych: Fulgencjusza, Izydora oraz Leandra z Sewilli. Po wczesnej śmierci rodziców wzrastała pod opieką swego brata Leandra, a następnie wstąpiła do klasztoru, w którym ksienią była Turtua. Przypuszcza się, że Florentyna później została przeoryszą.
Wspomnienie liturgiczne św. Florentyny obchodzone jest 20 czerwca za Baroniuszem.
Jest patronką diecezji w Plasencii.

</doc>
<doc id="197545" url="https://pl.wikipedia.org/wiki?curid=197545" title="Zygmunt Hempel">
Zygmunt Hempel

Zygmunt Hempel (ur. 24 grudnia 1894 w Zagórzu koło Sosnowca, zm. 5 sierpnia 1944 w Warszawie) – ziemianin, żołnierz Legionów Polskich, oficer w stanie spoczynku Wojska Polskiego (kapitan), w czasie okupacji niemieckiej członek Służby Zwycięstwu Polski i Związku Walki Zbrojnej, współzałożyciel Konwentu Organizacji Niepodległościowych i kierownik Wydziału Wykonawczego Zarządu Głównego KON, ps. „Łukasz”, „Mecenas”, „Prątnicki”, „Walipagórek”, „Węgiel”, „Zych”.
Młodość.
Był synem Joachima Hempla, przemysłowca, działacza narodowej demokracji i senatora RP oraz Anny z Bądzyńskich. Uczęszczał do Męskiego Gimnazjum Rządowego w Kielcach, a następnie podjął studia na Akademii Rolniczej w Dublanach. W tym okresie silnie zaangażował się w działalność niepodległościową. W okresie nauki działał w takich organizacjach, jak młodzieżowy „Pet”, Zarzewie, Drużyna Strzelecka im. Dionizego Czachowskiego. Podczas studiów został także członkiem Narodowego Związku Robotniczego i tajnej Armii Polskiej. W latach 1912–1914 zakładał koła harcerskie i Drużyn Strzeleckich na obszarze Królestwa Kongresowego, przewoził z Galicji podręczniki z zakresu szkolenia wojskowego, kolportował pismo „Wici”, organizował wyjazdy do zaboru austriackiego na szkolenia militarne. Krótko przed wybuchem wojny ukończył w Dublanach kurs szkoły podchorążych Drużyn Strzeleckich.
I wojna światowa.
Po wybuchu I wojny światowej wstąpił do Legionów Polskich. Od 8 lub 10 sierpnia 1914 r. służył w Oddziale Wywiadowczym 1 Kompanii Kadrowej Józefa Piłsudskiego. 9 października tego roku dostał awans do stopnia podporucznika. Od sierpnia 1915 do lipca 1916 r. studiował na Kursach Przemysłowo-Rolniczych w Warszawie. Po ich ukończeniu powrócił do Legionów Polskich. Otrzymał przydział do 1 kompanii I batalionu 5 pułku piechoty I Brygady, w szeregach której walczył m.in. w bitwie pod Kostiuchnówką. Był jednym z reprezentantów 5 pp w radach żołnierskich, działających od jesieni 1916 r. Wiosną 1917 r. brał udział w kursie oficerskim w Ostrowi Mazowieckiej-Komorowie. W sierpniu 1917 r. został internowany po kryzysie przysięgowym. Wkrótce zbiegł z niewoli i został członkiem Polskiej Organizacji Wojskowej. W latach 1917–1918 kontynuował studia w Towarzystwie Kursów Naukowych i Szkole Głównej Gospodarstwa Wiejskiego w Warszawie.
Lata 1918–1920.
W listopadzie 1918 r. wstąpił do odrodzonego Wojska Polskiego. Został przydzielony do 35 pułku piechoty, w którym służył jako dowódca plutonu i adiutant batalionowy. 1 czerwca 1919 r. awansował do stopnia kapitana. Od 15 sierpnia 1919 r. do 1 marca 1920 r. pełnił funkcję zastępcy szefa oddziału w Oddziale II DOG Grodno. Następnie przeniesiono go do Oddziału II Naczelnego Dowództwa WP. 1 lipca 1920 r. powrócił do służby liniowej, obejmując dowództwo 1 kompanii I batalionu 1 pułku piechoty Legionów. Przejściowo od sierpnia do pocz. września pełnił także obowiązki dowódcy 5 kompanii II batalionu oraz II batalionu. Walczył m.in. pod Zwierkami, Białymstokiem, Kuźnicą Białostocką, gdzie w wyniku wypadu jego pododdział obsadził dworzec kolejowy.
Okres międzywojenny.
12 stycznia 1921 r. został urlopowany z wojska, a następnie jako oficer 7 pułku piechoty Legionów przeniesiony do rezerwy. Prowadził gospodarstwo rolne we własnym majątku ziemskim w Rożdżałowie (powiat chełmski), później w Barłominie koło Wejherowa na Pomorzu. W międzyczasie był też dyrektorem Towarzystwa Produktów Rolnych w Warszawie. W latach 1934–1935 pełnił funkcję komisarza rządowego w dobrach wilanowskich.
Był członkiem BBWR, sympatyzował politycznie z Walerym Sławkiem, ale przez cały okres międzywojenny nie udzielał się w zakresie polityki. Ponadto od poł. lat 20. działał w Związku Strzeleckim. W 1926 r. został wybrany zastępcą członka Komisji Rewizyjnej ZS, a 1931 r. sekretarzem generalnym (od 5 marca do 1 września).
II wojna światowa.
Brał udział w wojnie obronnej 1939 r. w obronie Warszawy jako adiutant dowódcy 360 pułku piechoty ppłk. Jakuba Chmury. 12 września uczestniczył w nieudanym wypadzie na Okęcie, podczas którego został ranny w głowę i stracił oko. Ogółem był czterokrotnie ranny. Przebywał następnie w Szpitalu Ujazdowskim.
W październiku 1939 r. zaangażował się w działalność konspiracyjną. Został szefem Wydziału Politycznego Komendy Okręgowej Służby Zwycięstwu Polski Warszawa-miasto, a następnie szefem Biura Informacji i Propagandy Komendy. Jednocześnie w listopadzie lub grudniu współorganizował komórkę więzienną Dowództwa Głównego SZP. Od początku 1940 r. zajmował się sprawami związanymi z głównym organem prasowym SZP, „Biuletynem Informacyjnym”, głównie jego kolportażem. Dzięki jego staraniom 6 lipca 1940 r. zaczęła działać tajna drukarnia, w której drukowano pismo, a nie powielano. Jednocześnie zaproponował Komendantowi Głównemu Związku Walki Zbrojnej, gen. Stefanowi Roweckiemu ps. „Grot”, utworzenie podziemnej struktury, która zajmowałaby się walką cywilną, ale projekt ten został odrzucony. Był też jednym z inicjatorów „małego sabotażu”. Na wiosnę 1941 r. przestał być członkiem ZWZ. Prawdopodobnie został z niego usunięty za prezentowanie poglądów piłsudczykowskich.
Latem 1941 r. założył pismo „Myśl Państwowa” (napisał większość artykułów) i rozpoczął tworzenie podziemnego ugrupowania piłsudczykowskiego. W II połowie 1941 r. bez powodzenia usiłował porozumieć się z Polską Partią Socjalistyczną-WRN (rozmowy m.in. z Zygmuntem Zarembą) i Chłopską Organizacją Wolności „Racławice”. Na początku listopada nawiązał kontakt z marszałkiem Edwardem Śmigłym-Rydzem, który powrócił do okupowanego kraju. Po śmierci marszałka toczył pertraktacje z innym przedstawicielem środowiska piłsudczykowskiego, Julianem Piaseckim, dotyczące powołania jednego, wspólnego obozu politycznego. Zakończyły się one jednak niepowodzeniem na tle stosunku do okresu lat 1926-1939 i niezgody na oparciu planowanego ugrupowania na zasadach organizacyjnych zbliżonych do przedwojennego Obozu Zjednoczenia Narodowego. Ostatecznie Z. Hempel i grupa działaczy skupionych wokół „Myśli Państwowej” 15 października 1942 r. utworzyli Konwent Organizacji Niepodległościowych. Z. Hempel został szefem Wydziału Wykonawczego Zarządu Głównego, odpowiadał też za sprawy związane z drukarniami i wydawnictwami KON. Utrzymywał ponadto kontakty z władzami Polskiego Państwa Podziemnego.
Po wybuchu powstania warszawskiego chciał dołączyć do walczących oddziałów. Już 2 sierpnia podczas budowy barykady na rogu ul. Zielnej został ciężko ranny. Zmarł w nocy z 4 na 5 sierpnia w szpitalu powstańczym przy ul. Mariańskiej. Pochowano go na Cmentarzu Wolskim.
Był odznaczony Orderem Virtuti Militari V klasy, Krzyżem Niepodległości, Krzyżem Walecznych (3-krotnie) i odznaką „Za Wierną Służbę”.

</doc>
<doc id="197549" url="https://pl.wikipedia.org/wiki?curid=197549" title="Akademia smorgońska">
Akademia smorgońska

Akademia Smorgońska – żartobliwe określenie sławnego w Europie ośrodka, w którym Cyganie tresowali niedźwiedzie. Znajdował się on w miejscowości Smorgonie w powiecie oszmiańskim, na terenie dzisiejszej Białorusi. 
W przekazach historycznych z XIX wieku przypisywano założenie Akademii Karolowi Radziwiłłowi Panie Kochanku. Jednak istnieją wzmianki źródłowe poświadczające jej wcześniejszy rodowód: francuski Jezuita, , przebywający w Polsce od 1687 do 1689, opisuje w swojej relacji z podróży znajdującą się w Smorgoniach "Akademię, gdzie się tresuje niedźwiedzie przeznaczone do oprowadzania od miasta do miasta po całej Europie". Później, w 1708, , opisując Smorgonie, pisze: "co się tyczy tego miasta, jest ono znane z tego, że wszystkie tańczące niedźwiedzie, jakie grasują po świecie, mają tu swoją wyższą szkołę i właściwe schronienie". Już w początkach XVII wieku jedna z ulic miejscowości nosiła nazwę "Skomorojsza", co historyk Ryszard Kiersnowski proponuje tłumaczyć jako Niedźwiedzia lub Niedźwiedzka, względnie Niedźwiednicza.
Według innych źródeł, "niedźwiedzią akademię" założył magnacki ród Zenowiczów. Ku tej teorii skłania się Kiersnowski, wskazując na inne liczne fundacje tego rodu i fakt, że Radziwiłłowie przejęli Smorgonie dopiero w 1668 roku. 
W 1731 pisarz Jan Stanisław Jabłonowski w dziele "Ezop nowy polski" używa sformułowania "Aż do Smorgonii walą się niedźwiedzie", co dowodzi rosnącej popularności Akademii. Rozkwit sławy Akademii smorgońskiej przypadł na czasy Karola Radziwiłła Panie Kochanku, który znacznie ją rozbudował, zadanie reorganizacji powierzając sprowadzonej w tym celu grupie Cyganów pod przywództwem Jana Marcinkiewicza. Cenne źródło historyczne na temat Akademii stanowi relacja oficera wojsk polskich Henryka Brandta, który w 1812 przebywał w Smorgonii i opisał urządzenie ośrodka oraz metody tresury:
Podobne, choć różniące się w szczegółach, relacje spisali Karol Surowiecki w 1821 oraz Eustachy Tyszkiewicz kilka dekad później.
W czasach świetności Akademii na terenie ośrodka szkolono jednocześnie kilkadziesiąt niedźwiedzi oraz małp. Tresowano wyłącznie samce, które łapano najpewniej w Puszczy Żuprańskiej i innych lasach należących do Radziwiłłów. Każdy z niedźwiedników co rok powracał do Smorgonii na okres zimowy, rozliczając się z zarobionych w trasie pieniędzy z "królem", cygańskim zarządcą Akademii. Taki model funkcjonowania ośrodka gwarantował jego samowystarczalność finansową. Akademia przestała funkcjonować po wybuchu powstania listopadowego i wiążącej się z nim konfiskaty Smorgonii przez Rosjan. 
Pomimo upadku Akademii Smorgońskiej jej popularność i sława w XIX stuleciu utrzymywały się, a nawet rosły. Niemiecka encyklopedia opublikowana w 1840 wymienia miejscowość Smorgonie jako ośrodek tresury niedźwiedzi. Artykuł o Akademii pojawił się także w 1865 w paryskim czasopiśmie "Le Monde ilustré". 
W okresie międzywojennym jedna z wileńskich grup artystycznych, działająca od 1932 do 1934, przyjęła korespondującą z legendą ośrodka nazwę "Smorgonia". Należał do niej m.in. Konstanty Ildefons Gałczyński. Jeszcze w XVIII wieku w związku z legendą Akademii zaistniały w polszczyźnie żartobliwe, deprecjonujące opisywanego określenia, takie jak "gagatek smorgoński" czy "akademik smorgoński".
Akademia Smorgońska, choć najsławniejsza, nie była jedynym ośrodkiem niedźwiedników na ziemiach litewskich. Podobne hodowle znajdowały się m.in. w Siermieżewie, Kiejdanach i Romanowie. Ród Czartoryskich posiadał w XVIII stuleciu swój własny ośrodek niedźwiednictwa w Klewaniu. Tradycja tresury niedźwiedzi była popularna również w Rosji, gdzie najsłynniejsza hodowla znajdowała się w miejscowości Sergacz. Na terenie Europy Zachodniej istniały ośrodki szkolenia niedźwiedzi we wsiach Ustou oraz Sentein w Pirenejach. Osobną tradycję niedźwiednictwa kultywowano na Bałkanach, gdzie zwyczaj ten przetrwał najdłużej.

</doc>
<doc id="197552" url="https://pl.wikipedia.org/wiki?curid=197552" title="Kosz (folder)">
Kosz (folder)

Kosz – mechanizm umożliwiający przechowywanie informacji o usuniętych przez użytkownika plikach z menadżera plików, ale nie usuniętych z systemu plików. Kosz umożliwia użytkownikowi przeglądanie umieszczonych w nim plików, przywrócenie ich lub usunięcie ich na stałe z systemu plików (pojedynczo lub za pomocą polecenia „opróżnij kosz”). Kosz jest przedstawiany użytkownikowi jako folder systemowy dostępny w menedżerze plików i jest zazwyczaj umieszczany na pulpicie. Ikona posiada zazwyczaj rysunek kosza, a czasami niszczarki.

</doc>
<doc id="197555" url="https://pl.wikipedia.org/wiki?curid=197555" title="Medal Za Zasługi dla Obronności Kraju">
Medal Za Zasługi dla Obronności Kraju



</doc>
<doc id="197558" url="https://pl.wikipedia.org/wiki?curid=197558" title="Boris Wołynow">
Boris Wołynow

Boris Walentinowicz Wołynow (; ur. 18 grudnia 1934 w Irkucku) – radziecki kosmonauta, Lotnik Kosmonauta ZSRR; dwukrotny Bohater Związku Radzieckiego. Jedyny żyjący kosmonauta z pierwszego oddziału kosmonautów ZSRR (stan na marzec 2023).
Życiorys.
Po ukończeniu w 1952 roku szkoły średniej przeszedł przeszkolenie dla początkujących pilotów. Rok później został słuchaczem Stalingradzkiej Wojskowej Wyższej Szkoły Lotniczej, którą ukończył pod koniec 1955 roku. Później służył jako pilot MiG-a 17 w okręgu moskiewskim.
7 marca 1960 roku został jednym z 20 pilotów wojskowych jakich wybrano do pierwszego oddziału kosmonautów (grupa WWS 1).
Przygotowywał się do lotów na statkach kosmicznych typu Wostok, Woschod i Sojuz.
W sierpniu 1962 roku był drugim dublerem przy startach statków Wostok 3 i Wostok 4 pilotowanych przez A. Nikołajewa i P.Popowicza.
W 1963 roku był dublerem W. Bykowskiego podczas startu do lotu Wostoka 5.
W 1964 roku był dublerem W. Komarowa podczas lotu Woschoda 1. Miał być dowódcą statku kosmicznego Woschod 3, którego lot był planowany na koniec 1965 roku, ale z uwagi na wcześniejsze zakończenie programu Woschod do misji nie doszło. 
Po rezygnacji Związku Radzieckiego z kontynuowania lotów statków typu Woschod Wołynowa skierowano do grupy kosmonautów, którzy przygotowywali się do radzieckich załogowych misji księżycowych (program ostatecznie zarzucony po sukcesie amerykańskiego programu Apollo).
W 1968 roku był drugim dublerem G. Bieriegowoja podczas lotu Sojuza 3. W następnym roku udał się w swoją pierwszą wyprawę w kosmos. 15 stycznia 1969 roku. Został dowódcą załogowego statku kosmicznego Sojuz 5. Razem z nim na orbitę okołoziemską polecieli Aleksiej Jelisiejew i Jewgienij Chrunow. Podczas lotu doszło do pierwszego w historii połączenia się na orbicie dwóch załogowych statków kosmicznych – Sojuza 5 z wystrzelonym wcześniej Sojuzem 4 pilotowanym przez Władimira Szatałowa. Po pomyślnym cumowaniu dwaj kosmonauci: Jelisiejew i Chrunow poprzez otwartą przestrzeń kosmiczną przeszli na pokład Sojuza 4. Wołynow samotnie kontynuował lot. Na Ziemię powrócił 18 stycznia po 3 dniach 54 minutach i 15 sekundach. Podczas lądowania na skutek problemów z silnikami hamującymi i spadochronem kabina załogowa miała większą prędkość niż normalnie. Wołynow podczas tej operacji stracił kilka zębów.
W następnych latach przygotowywał się do lotów na statkach Sojuz i wojskowych stacjach kosmicznych typu Ałmaz. 
W 1974 roku razem z Witalijem Żołobowem byli dublerami podstawowych załóg statków kosmicznych Sojuz 14 (trzecia załoga) oraz Sojuz 15 (jako dublerzy).
Do drugiego lotu w kosmos wystartował 6 lipca 1976 roku jako dowódca Sojuza 21. Razem z Witalijem Żołobowem pracowali na pokładzie załogowej stacji kosmicznej Salut 5 (Ałmaz 3). Ich misja miała przede wszystkich charakter wojskowy. Pod koniec lotu Żołobow poważnie zachorował (prawdopodobnie na skutek przemęczenia miał problemy z psychiką) i misja musiała zostać przedwcześnie przerwana. Kosmonauci powrócili na Ziemię 24 sierpnia po 49 dniach 6 godzinach 23 minutach i 32 sekundach. Po zakończonym locie został kierownikiem oddziału kosmonautów.
Łącznie Boris Wołynow spędził w kosmosie 52 dni 7 godzin 17 minut i 47 sekund.
17 marca 1990 roku z uwagi na osiągnięty wiek w stopniu pułkownika opuścił oddział kosmonautów.
Nagrody i wyróżnienia.
Dwukrotnie otrzymał tytuł Bohatera Związku Radzieckiego i Order Lenina. Został odznaczony m.in. Orderem „Za zasługi dla Ojczyzny” IV klasy, Orderem „Za służbę Ojczyźnie w Siłach Zbrojnych ZSRR” III stopnia i innymi orderami oraz medalami. Uhonorowany przez Akademię Nauk ZSRR złotym medalem im. K. Ciołkowskiego. FAI (Międzynarodowa Federacja Lotnicza) przyznała mu dyplom im. W. Komarowa.

</doc>
<doc id="197560" url="https://pl.wikipedia.org/wiki?curid=197560" title="Karabin wz. 98a">
Karabin wz. 98a

Karabin wz. 98a (także kb Mauser wz. 98a, karabin polski wz. 98a) – polski karabin powtarzalny z okresu międzywojennego.
Karabin wz. 98a był odmianą niemieckiego karabinu Gewehr 98, wprowadzoną do produkcji w Fabryce Broni w Radomiu w 1936. W okresie kampanii wrześniowej karabiny wz. 98a (obok wcześniej wyprodukowanych wz. 98) stanowiły podstawowe uzbrojenie kompanii strzeleckich piechoty Wojska Polskiego. Po zakończeniu kampanii część karabinów wz. 98a trafiła w ręce niemieckie (zostały przyjęte na wyposażenie Wehrmachtu pod oznaczeniem Gewehr 299(p)), inne zaś wykorzystywano w partyzantce.
Historia konstrukcji.
Po odzyskaniu przez Polskę niepodległości nowo powstałe Wojsko Polskie było uzbrojone w wiele modeli karabinów, pochodzących z różnych źródeł. Po zaborcach odziedziczono karabiny rosyjskie (Mosiny wz. 91), austriackie Mannlichery (M1888, M1890 i M1895) oraz niemieckie (karabiny Gew88 i Gew98). Ponadto w 1919 wraz z żołnierzami Błękitnej Armii pojawiły się karabiny francuskie (Berthiery i Lebele). Czyniono też doraźnie zakupy uzbrojenia za granicą, tak trafiły do Polski m.in. karabiny Carcano Mod. 91.
Już w pierwszych latach po odzyskaniu niepodległości w dowództwie Wojska Polskiego zajęto się ujednoliceniem posiadanej broni strzeleckiej, w tym także karabinów. Początkowo zastanawiano się nad przyjęciem francuskich karabinów Lebel lub Berthier. Sytuacja zmieniła się, kiedy Rada Ambasadorów uchwałą z 10 marca 1921 nakazała przekazanie Polsce maszyn, urządzeń, dokumentacji oraz dużych zapasów surowcowych z byłego pruskiego Arsenału Królewskiego w Gdańsku. W tych zakładach w czasie I wojny światowej produkowano niemieckie karabiny Gew98. Taki obrót sprawy spowodował, że ostatecznie Rada Wojenna decyzją z czerwca 1921 wybrała jako podstawowy karabin Wojska Polskiego karabin Gew98 (pod oznaczeniem "karabin wz. 98").
Maszyny gdańskiej fabryki przewieziono do Warszawy, gdzie w 1920 utworzono Państwową Fabrykę Karabinów (PFK). Do końca 1921 otrzymano w miarę kompletny zestaw maszyn niezbędnych do podjęcia produkcji karabinów Mauser, jednak dokumentacja techniczna była niepełna. Braki dość szybko uzupełniono i w lipcu 1922 rozpoczęto produkcję karabinów wz. 98 Mauser. 23 czerwca 1922 miało miejsce uroczyste poświęcenie pierwszych karabinów wykonanych w warszawskiej fabryce.
Polskie karabiny wz. 98 od karabinów niemieckich odróżniały się przede wszystkim biciami oznaczeń na komorze zamkowej oraz inaczej wyglądającą komorą zamkową. W polskich opracowaniach często zaznacza się, że produkowane w Polsce karabiny wz. 98 charakteryzowały się też nieco gorszą jakością i precyzją wykonania od karabinów niemieckich. Wynikało to w dużej mierze z małego doświadczenia w produkcji takiej broni.
Produkcję karabinu wz. 98 zakończono w Polsce dość szybko, bo już w roku 1924 po wyprodukowaniu ok. 22 000 egzemplarzy. W ich miejsce rozpoczęto produkcję karabinków wz. 98, wzorowanych na niemieckich karabinkach Kar98AZ (Kar98a). Decyzja ta wynikała ze zmiany koncepcji uzbrojenia piechoty. W połowie lat 20. XX wieku w wielu państwach pojawił się trend przezbrajania piechoty z długich karabinów na poręczniejsze i krótsze karabinki, określane też czasem mianem karabinów krótkich. Przezbroić piechotę w karabinki postanowiła także Polska. Początkowo były to kbk wz. 98, w roku 1931 rozpoczęto także produkcję nowych karabinków wz. 29.
W pierwszej połowie lat 30. XX wieku, w wyniku zmian polskiej doktryny wojennej wydłużono odległość, na którą miał być prowadzony ogień piechoty do 1000-1500 metrów. Nowym wymaganiom nie mógł sprostać ani kbk wz. 98, ani kbk wz. 29. Dlatego też w 1934 postanowiono wznowić produkcję karabinu wz. 98.
Produkcję karabinów Mauser wznowiono w roku 1936, w Fabryce Broni w Radomiu pod oznaczeniem karabin wz. 98a. Dwuletnie opóźnienie pomiędzy decyzją a rozpoczęciem produkcji wynikało z konieczności sezonowania drewna na łoża karabinów. Od produkowanych karabinów w latach 1922-1924, kb wz. 98a różniły się zmianami konstrukcyjnymi zastosowanymi wcześniej w karabinku wz. 29 oraz wyższą jakością wykonania. Współcześnie przyjmuje się, że do wybuchu wojny wyprodukowano ok. 70 000 karabinów wz. 98a. Dawniejsze opracowania podawały inną liczbę – 44 500 egzemplarzy.
We wrześniu 1939 karabiny wz. 98a, obok karabinów wz. 98, stanowiły podstawowe uzbrojenie kompanii strzeleckich polskiej piechoty. Zgodnie z etatem, w kompanii piechoty znajdowało się 138 karabinów, a po przydzieleniu kompanii karabinów przeciwpancernych wz. 35 liczba ta spadała do 135. W pułku piechoty liczącym 9 kompanii znajdowało się więc odpowiednio 1242 i 1215 karabinów.
Po zakończeniu kampanii wrześniowej karabiny, obok innej polskiej broni, znalazły się na uzbrojeniu tworzącej się partyzantki. Ze względu na znaczne gabaryty karabinów nie wykorzystywano ich w walkach miejskiego podziemia. Do użytku powróciły jednak podczas powstania warszawskiego.
Zdobyte we wrześniu 1939 karabiny wz. 98 zostały także przyjęte do uzbrojenia przez Wehrmacht jako Gewehr 299(p) – G299(p). Niemcy nie rozróżniali oznaczeniami polskich kb wz.98 i wz. 98a.
Opis techniczny.
Karabin wz. 98a był indywidualną bronią powtarzalną przeznaczoną dla kompanii strzeleckich piechoty II RP. Konstrukcyjnie niewiele różnił się od karabinów niemieckich Gew98. Różnice pomiędzy karabinem niemieckim i polskim w dużej mierze wynikają z zastosowania w karabinie wz. 98a kilku zmian zastosowanych wcześniej w karabinku wz. 29. Podstawową zmianą jest inny celownik. Zastosowano celownik ramieniowo-krzywiznowy, z krzywizną w podstawie. Skalowany był on na ramieniu od 100 do 2000 m. Ponadto bączek tylny karabinu wz. 98a również pochodzi z kbk wz. 29 z tą różnicą, że jest mocowany wkrętem zamiast sprężyny. Po obu stronach kolby umieszczono także okucie babki do rozbierania zamka.
Wraz z karabinem wz. 98a używano bagnetów: wz. 22, wz. 24 (bez pierścienia jelca; w 1934 roku nazewnictwo ujednolicono na wz. 27) oraz wz. 28 (z pierścieniem jelca; później oznaczany wz. 29).

</doc>
<doc id="197566" url="https://pl.wikipedia.org/wiki?curid=197566" title="Harajuku">
Harajuku

 – część tokijskiej dzielnicy Shibuya, w pobliżu chramu Meiji-jingū. Obejmuje obszar od stacji Harajuku (Harajuku-eki) na okrężnej linii Yamanote (także Yamate), usytuowanej pomiędzy stacjami Shibuya i Yoyogi, do szerokiej ulicy Omote-sandō. Administracyjnie jest to region Jingū-mae. Jest to centrum kultury młodzieżowej i stylów mody.
Opis.
Kręgosłupem młodzieżowej kultury Harajuku jest wąska uliczka o nazwie Takeshita (Takeshita-dōri) o długości 400 m i odchodzące od niej boczne uliczki, wzdłuż których znajdują się dziesiątki modnych sklepów, butików z modą, sklepów z ubraniami, restauracyjek i barów szybkiej obsługi. W weekendy można tam spotkać młodzież przebraną w stroje inspirowane m.in. mangą i anime (cosplay), a także modą piosenkarzy rockowych oraz hardrockowych ("Gothic Lolita"). W niedziele tłum jest największy. Przebrana młodzież prezentuje się także na moście Jingū-bashi (dosł. „most do chramu”, znany również jako Harajuku Bridge lub Harajuku Cosplay Bridge), który przechodzi ponad torami linii Yamanote, pomiędzy stacją Harajuku a wejściem do chramu Meiji. Stał się atrakcją turystyczną jako miejsce spotkań cosplayerów i artystów mody.
Harajuku jest mekką ludzi młodych, którzy muszą na co dzień chodzić do szkoły ubrani w mundurki. Styl Harajuku narodził się w latach 70., kiedy ten teren upodobali sobie artyści. To tutaj się spotykali, imprezowali i zakładali sklepy z designerskimi ubraniami i dodatkami. Obecnie Harajuku to jedna z najpopularniejszych dzielnic Tokio, gdzie nastolatki zmęczone szkolną codziennością mogą się wyszaleć i poprzebierać w swoje ulubione ciuchy. Tutaj też można obserwować liczne i szybkie zmiany stylów, trendów, marek, sklepów oraz osobowości, które pojawiają się i znikają z japońskiej sceny mody ulicznej.

</doc>
<doc id="197568" url="https://pl.wikipedia.org/wiki?curid=197568" title="Hot spot">
Hot spot



</doc>
<doc id="197574" url="https://pl.wikipedia.org/wiki?curid=197574" title="Dubeltówka">
Dubeltówka

Dubeltówka – rodzaj strzelby wyposażonej w dwie lufy i komory nabojowe, które ułożone są równolegle obok siebie: horyzontalnie lub wertykalnie (tzw. bok).
Charakterystyka.
Dubeltówka zasadniczo jako broń myśliwska używana jest do polowań na niewielkie lub średnie zwierzęta. Jako strzelba z większych odległości zapewnia duży obszar rażenia, natomiast na krótkich dystansach zadaje znaczne obrażenia. Przystosowana jest do strzelania śrutem – głównie do ptaków lub breneką – głównie do dzików. Wykorzystywana także w charakterze sportowym przy strzelaniu do dysków.
Jest bronią dwustrzałową, lufy mocowane są w baskili, ryglowana tzw. kluczem. Wyposażana w zewnętrzne lub wewnętrzne kurki. Dubeltówki przeszły ewolucję od odprzodowej broni rozdzielnego ładowania (dubeltówki skałkowe i kapiszonowe), aż do popularnego współcześnie zasilania amunicją zespoloną (pierwotnie trzpieniową - tzw. lefoszówki, a następnie centralnego zapłonu).
Użycie w wojsku polskim.
Dubeltówki były częstym uzbrojeniem w czasie powstań narodowych – w powstaniu wielkopolskim 1848 i powstaniu styczniowym. Używano wtedy dubeltówek czarnoprochowych z zamkami kapiszonowymi, a czasem też i jeszcze z zamkami skałkowymi. Dubeltówki takie zwłaszcza w powstaniu styczniowym czasem starano się udoskonalać i dorabiano do nich bagnety, które często na stałe przymocowywano na końcach luf. Powstańców uzbrojonych w dubeltówki nazywano ptasznikami.

</doc>
<doc id="197576" url="https://pl.wikipedia.org/wiki?curid=197576" title="Lepaca Kliffoth">
Lepaca Kliffoth

Lepaca Kliffoth – wydany w 1995 studyjny album szwedzkiego zespołu Therion.
Opis albumu.
Po raz kolejny Therion udowodnił, że nie boi się muzycznych eksperymentów – na płycie, prócz metalu, usłyszymy chóry sopranów i basów barytonów, a także jeszcze więcej melodii i instrumentów klawiszowych.
W 2001 r. wytwórnia Nuclear Blast wydała reedycję albumu.
Lista utworów.
Wersja japońska.
Wersja japońska zawiera bonusowy utwór „The Veil of Golden Spheres”
Reedycja.
Reedycja z roku 2001 zawiera 3 bonusowe utwory.
Twórcy albumu.
Gościnnie:

</doc>
<doc id="197578" url="https://pl.wikipedia.org/wiki?curid=197578" title="Joseph Franklin Rutherford">
Joseph Franklin Rutherford

Joseph Franklin Rutherford (ur. 8 listopada 1869 w hrabstwie Morgan w stanie Missouri, zm. 8 stycznia 1942 w San Diego), znany jako sędzia Rutherford – amerykański prawnik, kaznodzieja religijny, drugi prezes Towarzystwa Biblijnego i Traktatowego – Strażnica. Od roku 1917 kierował ruchem religijnym Badaczy Pisma Świętego (Świadków Jehowy – nazwa od 1931).
Jako prezes Towarzystwa Strażnica usprawnił funkcjonowanie zborów Badaczy Pisma Świętego, nadał rozmach prowadzonej przez nie działalności kaznodziejskiej, którą objęto niemal wszystkie kraje na świecie. Zborom Badaczy Pisma Świętego związanym z Towarzystwem Strażnica nadał nazwę „Świadkowie Jehowy”. Za czasów jego prezesury Towarzystwo Strażnica wydało 24 książki oraz 86 broszur o tematyce biblijnej, regularne „Roczniki” (od roku 1927), a także wydawało czasopisma „Strażnica” i „Złoty Wiek” (późniejsza „Pociecha”).
Wczesne lata.
Joseph F. Rutherford urodził się 8 listopada 1869 roku w rodzinie farmerów baptystów w hrabstwie Morgan, w stanie Missouri w Stanach Zjednoczonych. Jego rodzicami byli James Rutherford i Lenora Rutherford (z domu Strickland). 31 grudnia 1891 roku poślubił Mary Malcolm Fetzer z Boonville. Z tego związku 10 listopada 1892 roku urodził się syn Malcolm Cameron Rutherford (1892–1989).
Pozwolenie na praktykę adwokacką otrzymał w roku 1892, po zdaniu egzaminu państwowego. Przez następne cztery lata pracował jako prokurator w firmie prawniczej "Draffen and Wright" w Boonville. W wieku 16 lat rozpoczął studia prawnicze. W wieku 20 lat został protokolantem w sądach Czternastego Okręgu Sądowniczego w Missouri. Zastępczo pełnił funkcję sędziego nadzwyczajnego w Ósmym Okręgu Sądowniczym w Missouri.
W roku 1894 J.F. Rutherford nabył dostępne wówczas pierwsze trzy tomy "Wykładów Pisma Świętego" i nawiązał kontakt z Badaczami Pisma Świętego i Towarzystwem Strażnica kierowanym przez Charlesa T. Russella. W 1900 roku po raz pierwszy spotkał Russella. Wkrótce się z nim zaprzyjaźnił i został jego adwokatem. W roku 1906 wraz z żoną został ochrzczony jako Badacz Pisma Świętego, a chrztu na prośbę Rutherforda udzielił im C.T. Russell. W następnym roku został radcą prawnym Towarzystwa Strażnica. W 1908 roku był pielgrzymem, czyli jednym z podróżujących przedstawicieli Towarzystwa Strażnica odwiedzających zbory. Jako pielgrzym odwiedzał zbory w Stanach Zjednoczonych, przemawiał w wielu miastach w Europie oraz odwiedził Egipt i Palestynę.
W 1908 roku został wysłany wraz z grupą kilku przedstawicieli Towarzystwa Strażnica do Nowego Jorku w celu nabycia odpowiednich pomieszczeń przeznaczonych na główne biuro. Zakupiono wówczas posiadłość, „Plymouth Bethel” w Brooklynie przy Hicks Street 13–17, którą C.T. Russell wybrał podczas swojej wcześniejszej podróży. W 1909 roku Rutherford został członkiem korporacji prawniczej w Nowym Jorku. Następnie został członkiem zarządu "Watch Tower Bible and Tract Society" oraz jednej z prawnych korporacji organizacji Badaczy – "Peoples Pulpit Association [of New York]".
Od 5 kwietnia do 21 maja 1910 roku J.F. Rutherford towarzyszył C.T. Russellowi w podróży służbowej do Europy i Afryki. W ramach tej podróży zorganizowano wykłady publiczne lub spotkania Badaczy Pisma Świętego między innymi w Paryżu, Bazylei, Rzymie, Neapolu, Aleksandrii, Kairze, Port Said, Jafie i Jerozolimie. Droga powrotna wiodła przez Rzym, Wenecję, Wiedeń, Warszawę, Berlin, Barmen-Elberfeld i Londyn, gdzie zaplanowano kilka wykładów na przemian z odwiedzinami miast Anglii, Irlandii oraz Szkocji.
W kwietniu 1915 roku J.F. Rutherford przyjął wyzwanie baptystów reprezentowanych przez Johna H. Troya z Pierwszego Kościoła Baptystów w Glendale. Dyskusja ta odbyła się w dniach od 21 do 24 kwietnia 1915 roku w "Trinity Auditorium" w Los Angeles na oczach 12 000 widzów, przy czym dla około 10 000 osób zabrakło miejsc.
W związku z nasilającymi się atakami i krytyką Charlesa T. Russella (zarówno jego życia osobistego, jak i działań religijnych) przez prasę i organizacje religijne, Rutherford wydał w 1915 roku w Nowym Jorku broniącą go książkę "A Great Battle in the Ecclesiastical Heavens" ().
Przywództwo we wspólnocie.
Wybór na stanowisko prezesa.
Po śmierci Charlesa Taze Russella (31 października 1916 roku), zgodnie z wolą zmarłego, w „Strażnicy” z 1 grudnia 1916 roku opublikowano jego testament spisany 29 czerwca 1907 roku. C.T.Russell wyraził w nim nadzieję, że nadzór nad wydawanym przez niego czasopismem „Strażnica Syjońska” obejmie grupa pięciu osób. Zarząd Towarzystwa Strażnica do czasu wyborów nowego prezesa powołał Komitet Wykonawczy złożony z Alfreda I. Ritchiego, Williama E. Van Amburgha oraz Josepha F. Rutherforda, który sprawował nadzór nad działalnością Towarzystwa Strażnica. 6 stycznia 1917 roku Joseph F. Rutherford został wybrany nowym prezesem "Towarzystwa Strażnica" przez walne zgromadzenie akcjonariuszy.
17 lipca 1917 roku Rutherford rozpowszechnił w trakcie śniadania zarządu organizacji na Brooklynie 736-stronicową publikację „The Finished Mystery” (wydana pod redakcją Claytona J. Woodwortha i George’a H. Fishera). Książka ta była komentarzem do biblijnych ksiąg: Apokalipsy, Pieśni nad Pieśniami i Księgi Ezechiela. Miała być kontynuacją "Wykładów Pisma Świętego". Towarzystwo Strażnica wydało tę książkę, podobnie jak w czasach C.T. Russella, za zgodą prezydium zarządu, które stanowili prezes, wiceprezes i sekretarz-skarbnik, lecz pozostali czterej członkowie zarządu o wydaniu książki nic nie wiedzieli. Wywołało to ostry sprzeciw kilku czołowych działaczy. Publikacja ta z racji na silnie antywojenny wydźwięk (trwała I wojna światowa) została zakazana najpierw w Kanadzie, a później również w Stanach Zjednoczonych. Przyczyniła się również do późniejszych prześladowań Badaczy Pisma Świętego i aresztowań ośmiu czołowych działaczy.
Wybór Rutherforda i jego pierwsze decyzje administracyjne wywołały niezadowolenie czterech członków Zarządu, którzy podjęli nieudaną próbę przejęcia jego stanowiska. W angielskim wydaniu „Strażnicy” z 1 listopada 1917 roku zaproponowano przeprowadzenie w każdym zborze referendum dotyczącego składu zarządu Towarzystwa oraz obsady stanowiska prezesa, wiceprezesa i sekretarza–skarbnika. Do 15 grudnia swoje głosy nadesłało 813 zborów ze Stanów Zjednoczonych. Na 11 421 biorących udział w referendum 10 869 osób opowiedziało się za sprawowaniem funkcji prezesa Towarzystwa Strażnica przez J.F. Rutherforda. Jednakże sposób działania nowego prezesa i stanowisko opozycjonistów spowodowały odłączenie się części Badaczy Pisma Świętego od Towarzystwa. 5 stycznia 1918 roku na dorocznym walnym zebraniu odbyły się wybory zarządu Towarzystwa Strażnica, na których ponownie potwierdzono zwierzchnictwo J.F. Rutherforda nad Towarzystwem. Wieczorem tego samego dnia grupa około 50–60 niezadowolonych działaczy spotkała się na nieformalnym zebraniu, które przeciągnęło się również na dzień kolejny. Powołali oni siedmioosobowy komitet, który postawił sobie za cel powołanie opozycyjnej względem Towarzystwa Strażnica korporacji prawnej.
Pod koniec 1917 roku władze Stanów Zjednoczonych nasiliły kampanię przeciwko Badaczom. 7 maja 1918 sąd wydał nakaz aresztowania Josepha F. Rutherforda i siedmiu innych członków Zarządu. Aresztowania miały miejsce następnego dnia. Oskarżono ich o szpiegostwo na rzecz Niemiec. 21 czerwca siedmiu z ośmiu oskarżonych otrzymało wyrok 20 lat więzienia. 4 lipca 1918 roku J.F. Rutherford wraz z siedmioma innymi członkami Zarządu został osadzony na terenie federalnego więzienia w Atlancie w stanie Georgia. W efekcie przeprowadzonej przez Badaczy kampanii na rzecz ich uwolnienia, 25 marca 1919 roku Rutherford i pozostali więźniowie wyszli z aresztu za kaucją po decyzji sędziego Sądu Najwyższego Stanów Zjednoczonych Louisa Brandeisa. 5 maja 1920 roku wycofano oskarżenia, a oskarżeni zostali całkowicie oczyszczeni z zarzutów.
„"Miliony obecnie żyjących nigdy nie umrą"”.
24 lutego 1918 roku Joseph F. Rutherford rozpoczął kampanię trwającą do 1922 roku nazwaną „"Miliony obecnie żyjących nigdy nie umrą"” (). Zorganizowano szereg zgromadzeń Badaczy Pisma Świętego, z których pierwsze odbyło się w dniach od 1 do 8 września 1919 roku w Cedar Point, zaledwie pięć miesięcy po opuszczeniu przez J.F. Rutherforda i 7 innych działaczy zakładu karnego. Rutherford zachęcał wszystkich uczestników zgromadzeń do głoszenia "dobrej nowiny o królestwie". Jego motto brzmiało: „"Rozgłaszajcie, rozgłaszajcie, rozgłaszajcie wieść o Królu i Jego Królestwie!"”. W wyniku tych zachęt wszyscy Badacze Pisma Świętego starali się pracować w wolnych chwilach jako kaznodzieje głoszący od domu do domu.
Jako pomoc w tej pracy wprowadzono nowe czasopismo "Złoty Wiek" (obecnie „Przebudźcie się!”) skierowane do osób niebędących członkami zborów Towarzystwa Strażnica. Pierwszy jego numer ukazał się 1 października 1919 roku. W tym samym roku ukazał się też pierwszy numer "Biuletynu", poprzednika „Naszej Służby Królestwa”, który zachęcał członków zborów do aktywnego udziału w działalności kaznodziejskiej. W roku 1920 Rutherford wprowadził składanie sprawozdań ze swojej działalności ewangelizacyjnej przez członków organizacji.
Podczas I wojny światowej kontakt z Badaczami Pisma Świętego poza Ameryką Północną był utrudniony. Rutherford chcąc ich zachęcić i zreorganizować działalność, dlatego 12 sierpnia 1920 roku wraz czterema współpracownikami wyruszył w podróż po Wielkiej Brytanii, Europie kontynentalnej oraz Bliskim Wschodzie.
W 1918 roku Rutherford przedstawił pogląd, według którego w 1925 roku miało rozpocząć się ziemskie zmartwychwstanie wiernych mężów z czasów biblijnych, co wiązało się z końcem świata. Również w kolejnych latach uważano, że starotestamentowi prorocy zmartwychwstaną przed końcem systemu rzeczy.
26 lutego 1922 roku Rutherford po raz pierwszy wystąpił w radiu. Wygłosił przemówienie „Miliony ludzi z obecnie żyjących nigdy nie umrą” w rozgłośni KOG w Los Angeles. Od 24 lutego 1924 roku na falach radia WBBR, a od roku 1934 również za pomocą płyt gramofonowych szerzono płomienne wykłady Rutherforda. Ich tematyka dotyczyła nauk biblijnych, praktyk wielkich religii (ich udział w I wojnie światowej i związki z faszyzmem) oraz proroctw biblijnych.
Beth Sarim.
Każdej zimy od początku 1930 roku do śmierci, Rutherford mieszkał w Beth Sarim (hebr. "Dom Książąt"), willi wybudowanej dla niego w roku 1929 za pieniądze złożone na ten cel przez prywatną osobę. Miało to związek z ciężkim zapaleniem płuc jakie Rutherford przeszedł po wyjściu z więzienia, w którym przebywał od 4 lipca 1918 do 25 marca 1919 roku. Rutherford przebywał w celi, która na skutek wadliwego działania wentylatora była źle przewietrzana. Nabawił się wtedy choroby płuc, z której już się nie wyleczył do śmierci. Po raz pierwszy wyjechał na leczenie do Kalifornii w roku 1919, również w latach dwudziestych jeździł na leczenie do San Diego. Lekarz opiekujący się Rutherfordem nalegał, aby spędzał w San Diego tyle czasu, ile to tylko możliwe.
W związku z niepochlebnymi opiniami części wspólnoty, w artykule w „Złotym Wieku” z 19 marca 1930 roku (wydanie angielskie), dyrektor działu publikacji Towarzystwa Robert J. Martin wyjaśnił, że Rutherford ma tylko jedno funkcjonujące płuco i przeprowadzka miała miejsce na skutek usilnych próśb członków najwyższych władz organizacji. Nieco później pojawiły się kolejne głosy krytyki dotyczące wystawnego trybu życia, częstych podróży do Europy i posiadania dwóch Cadillaców przez Rutheforda mimo panującego w Stanach Zjednoczonych Wielkiego kryzysu. Krytyka ta jednak zmniejszała się wydatnie wraz z podnoszeniem się gospodarki amerykańskiej z recesji.
Świadkowie Jehowy.
26 lipca 1931 roku na konwencji w Columbus w stanie Ohio Rutherford przedstawił Badaczom Pisma Świętego rezolucję, która nadała nową nazwę organizacji – Świadkowie Jehowy. Część była transmitowana przez należące do Towarzystwa Strażnica radio WBBR oraz 450 stacji radiowych w Ameryce Północnej, Australii i Europie, a sama rezolucja została powtórzona na zjazdach Badaczy na całym świecie.
W roku 1932 Świadkowie Jehowy na podstawie wydarzeń z czasów izraelskiego króla Jehu oraz jego nieizraelskiego sprzymierzeńca Jehonadaba, uświadomili sobie, że klasa „drugich owiec” wspiera namaszczonych braci Chrystusa jak Jehonadab, przyłączył się do Jehu. W 1935 roku przyjęto, że „drugie owce” to ta sama klasa, którą w Objawieniu nazwano „wielką rzeszą”. Wyjaśnienia te Joseph F. Rutherford przedstawił 31 maja 1935 roku podczas zgromadzenia w Waszyngtonie.
Postawa wobec nazizmu.
4 kwietnia 1933 roku naziści zajęli niemieckie Biuro Oddziału w Magdeburgu. Chociaż wydane zarządzenie cofnięto i obiekt zwrócono 28 kwietnia, to jednak 28 czerwca zostało ono ponownie zajęte. Do początku 1934 roku naziści skonfiskowali i spalili też 65 ton literatury biblijnej. Z tego względu jeszcze w czerwcu 1933 roku J.F. Rutherford spotkał się z nadzorcą Świadków Jehowy w Niemczech Paulem Balzereitem, aby przedyskutować z nim sprawy funkcjonowania Świadków w warunkach reżimu hitlerowskiego i kwestie bezpieczeństwa majątku organizacji w Niemczech. 9 lutego 1934 roku Rutherford w obliczu narastających prześladowań Świadków Jehowy w Niemczech wysłał do Adolfa Hitlera list protestacyjny, w którym wyznaczył dzień 24 marca 1934 jako ostateczny termin wydania rozkazu zezwalającego Świadkom Jehowy w Niemczech swobodnie się zgromadzać i wielbić Boga pod groźbą opublikowania i rozpowszechnienia na całym świecie faktów dotyczących prześladowania Świadków Jehowy w Niemczech.
W odpowiedzi naziści nasili ataki i w tym samym roku większość czołowych postaci organizacji w Niemczech została aresztowana i wysłana do obozów koncentracyjnych. Balzereit był krytykowany za kompromisową postawę względem władz państwowych, a w 1936 roku w obozie koncentracyjnym Sachsenhausen wyrzekł się wiary. W jego miejsce we wrześniu 1936 roku na kongresie w Lucernie na nowego sługę oddziału J.F. Rutherford wyznaczył Ericha Frosta. 2 października 1938 wygłosił przez radio dobitny wykład w którym ostro potępił Hitlera. W roku 1940 napisał broszurę „"Sędzia Rutherford demaskuje piątą kolumnę"”, w której piętnował wsparcie udzielone przez Kościół katolicki faszystowskim władzom.
Postawa wobec symboli narodowych.
3 czerwca 1935 roku na zgromadzeniu w Waszyngtonie Rutherford uściślił niezbyt wówczas precyzyjną wykładnię z 1929 roku dotyczącą oddawania honorów flagom narodowym i przysięgom państwowym (wcześniejsze wykładnie dotyczyły głównie tego, iż dla członka Towarzystwa lojalność wobec organizacji jest ważniejsza niż lojalność wobec kraju w którym mieszka). 6 października 1935 podczas audycji radiowej „Pozdrawianie sztandaru” w WBBR stwierdził, iż Księga Wyjścia jednoznacznie zakazuje takich praktyk pochwalając postawę chłopca Charletona B. Nichollsa Jr. z Lynn w Massachusetts, który 20 września tego roku odmówił złożenia hołdu fladze Stanów Zjednoczonych w szkole. W przemówieniu tym Rutherford wyjaśnił, że chociaż Świadkowie Jehowy mają w poszanowaniu symbole narodowe, to jednak ich osobisty stosunek do Boga surowo zabrania oddawania honorów jakimkolwiek wizerunkom.
Odmowa pozdrawiania sztandaru stała się przyczyną wydalania dzieci Świadków Jehowy z amerykańskich szkół. 6 listopada 1935 roku z tego powodu wyrzucono ze szkoły powszechnej w Minersville w Pensylwanii dwójkę dzieci, Williama Henry’ego i Lillian Gobitas, których ojciec, Walter Gobitas, złożył pozew do lokalnego sądu w obronie praw swoich dzieci odnosząc zwycięstwo w tej sprawie. Jednakże władze szkolne odwołały się od wyroku do Sądu Najwyższego, który 3 czerwca 1940 roku w sprawie "Okręg Szkolny Minersville przeciw Gobitis" (w aktach sądowych nazwisko zostało zapisane z błędem) podjął decyzję na niekorzyść rodziny Gobitasów. Sprawa oddawania honorów fladze wróciła na wokandę gdy dziewięciolatka Gathie Barnett i jej o rok młodsza siostra Marie zostały wyrzucone ze szkoły podstawowej Slip Hill w stanie Wirginia Zachodnia za to, że z szacunkiem i w milczeniu stały, gdy ich koledzy w klasie oddawali honory amerykańskiej fladze. Ostatecznie 14 czerwca 1943 roku Sąd Najwyższy Stanów Zjednoczonych, rozpatrując sprawę "Wydział Oświaty Stanu Wirginia Zachodnia przeciw Barnette", unieważnił orzeczenie z 1940 roku w "sprawie Gobitis" zezwalając równocześnie dzieciom będącym Świadkami Jehowy wrócić do szkół.
Dział prawny.
W 1935 roku Rutherford ponownie uruchomił Dział Prawny Towarzystwa Strażnica stawiając na jego czele Olina Moyle’a. Po nim działem tym kierował Hayden C. Covington. Dział prawny szczególnie przydał się już rok później, gdy z powodu pikiet przed kościołami w niedzielne poranki oraz dystrybucji przez Świadków Jehowy literatury bez zgody władz, 1149 z nich zostało aresztowanych. W ten sposób rozpoczęła się trwająca kilkanaście lat wygrana przez Świadków sądowa batalia w obronie ich wolności religijnych, prawa do dystrybucji publikacji i wolności słowa.
W 1938 roku całkowicie zaprzestano demokratycznego wybierania braci usługujących w zborze. Od tej pory byli oni mianowani pod nadzorem „niewolnika wiernego i roztropnego” utożsamianego z Ciałem Kierowniczym Świadków Jehowy. Zmianę tę wprowadzono we wszystkich zborach Świadków Jehowy.
Ostatnie miesiące życia i śmierć.
W sierpniu 1941 roku, już w trakcie poważnie zaawansowanej choroby, Rutherford wygłosił swoje ostatnie przemówienie na zgromadzeniu. Zachęcił w nim wszystkich głosicieli do mocnego trzymania się organizacji Jehowy oraz niepodążania za jakimkolwiek człowieczym przywódcą. Zapewnił, że on sam uważa siebie po prostu za jednego ze sług Pańskich i zapytał zgromadzonych czy oni również tak uważają. Usłyszał jednogłośną odpowiedź: „Tak”.
Joseph Franklin Rutherford zmarł 8 stycznia 1942 roku w San Diego w Kalifornii. Pragnął być pochowany w Beth Sarim, co jednak było niemożliwe, gdyż władze hrabstwa San Diego, nie wyraziły na to zgody. Nie pomogła szeroka kampania Towarzystwa oraz 14 000 zebranych w petycji podpisów. Rutherford został ostatecznie pochowany 25 kwietnia 1942 roku w Nowym Jorku, a rezydencja Beth Sarim została sprzedana przez Towarzystwo Strażnica w 1948 roku. W miejsce Rutherforda kolejnym prezesem Towarzystwa Strażnica został wybrany Nathan H. Knorr.

</doc>
<doc id="197580" url="https://pl.wikipedia.org/wiki?curid=197580" title="Broń śrutowa">
Broń śrutowa

Broń śrutowa – rodzaj gładkolufowej broni palnej przystosowanej do strzelania śrutem. Pociski wystrzeliwane z broni śrutowej mają postać stalowych lub ołowianych kul (ich liczba waha się od kilku do kilkudziesięciu), które uwalniane są w czasie wystrzału. Broń śrutowa ma niewielki zasięg oraz duży rozrzut, ale jest bardzo skuteczna na bliskich dystansach.
Pod względem konstrukcyjnym można broń podzielić na:
Obecnie broń śrutowa jest stosowana jako broń myśliwska (do polowania na drobną zwierzynę), sportowa (trap i skeet) i bojowa (strzelby pump-action i automatyczne).

</doc>
<doc id="197581" url="https://pl.wikipedia.org/wiki?curid=197581" title="Broń kulowa">
Broń kulowa

Broń kulowa - jest myśliwską bronią palną z której strzela się kulową amunicją myśliwską (broń myśliwska) i amunicją sportową (broń sportowa).
Broń używająca jako pocisków metalowych odłamków ukształtowanych w stożek (ostry lub ścięty). Produkuje się wiele typów pocisków w zależności od ich przeznaczenia. Na przykład w celu wykonywania polowań w Polsce z wykorzystaniem broni kulowej używane są pociski półpłaszczowe (Soft Point). 
Charakterystyczny dla broni kulowej jest gwintowany przewód lufy, który powoduje obrotowy ruch względem osi symetrii pocisku. Taki ruch stabilizuje lot kuli i pozwala na oddawanie strzałów na znacznie większe odległości niż broń śrutowa. Zgodnie z obowiązującym prawem łowieckim, odległość na jaką maksymalnie można oddać strzał z broni kulowej podczas polowań indywidualnych to 200m.
Broń kulowa dzieli się na:

</doc>
<doc id="197582" url="https://pl.wikipedia.org/wiki?curid=197582" title="Broń zespołowa">
Broń zespołowa

Broń zespołowa - broń strzelecka, która razem z amunicją jest etatowym wyposażeniem co najmniej dwóch żołnierzy.
Wchodzi w skład wyposażenia obsług, pododdziałów lub załóg. Przeznaczona do zwalczania pojedynczych i grupowych celów żywych, naziemnego sprzętu, który jest lekko opancerzony, śmigłowców, a także samolotów. W zasadzie termin ten odnosi się do broni strzeleckiej. 
Do broni zespołowej zalicza się:

</doc>
<doc id="197585" url="https://pl.wikipedia.org/wiki?curid=197585" title="Medal za udział w walkach o Berlin">
Medal za udział w walkach o Berlin



</doc>
<doc id="197586" url="https://pl.wikipedia.org/wiki?curid=197586" title="Medal Zasłużony na Polu Chwały">
Medal Zasłużony na Polu Chwały



</doc>
<doc id="197587" url="https://pl.wikipedia.org/wiki?curid=197587" title="Baramin">
Baramin

Baramin – w pseudonaukowej terminologii kreacjonistycznej "stworzony rodzaj". W założeniu ma być w kreacjonizmie odpowiednikiem podstawowej jednostki systematycznej.
Do kreacjonizmu został wprowadzony przez Franka L. Marsha w 1941. Pod tym pojęciem rozumiał on grupę stworzonych niezależnie organizmów powiązanych relacjami genetycznymi. Niektórzy kreacjoniści w miejsce pojęcia "baramin" używają: "typ", "podstawowy typ", "prototyp", "stworzony rodzaj". Pojęcie to miało być kontrpropozycją dla ujęć ewolucyjnych, gdzie gatunki, rodzaje, rodziny są traktowane jako terminy o charakterze konwencjonalnym.
W najbardziej ogólnym rozumieniu "baramin" jest to grupa organizmów, w obrębie której możliwe są zmiany o charakterze ewolucyjnym. Utworzenie nowych baraminów przez ewolucję ma być niemożliwe z założenia. Każdy baramin został stworzony, zdaniem kreacjonistów, oddzielnie. Dlatego osobniki wchodzące w skład różnych baraminów nie są w ogóle ze sobą spokrewnione.
Uściślanie pojęcia.
Pojęcie "baraminu" było i jest stosowane przez kreacjonistów niekonsekwentnie. Obserwacja użycia słowa "baramin" w literaturze kreacjonistycznej sugeruje, że z grubsza poszczególne "baraminy" odpowiadają naiwnym kategoriom ontologicznym, takim jak: "człowiek", "mysz", "ryba", "słoń", "trawa", etc. "Baraminy" zawierają tym więcej różnych form, im mniej jest zapoznana z nimi osoba wypowiadająca się, stąd "kot" w zasadzie odpowiada kilkunastu formom, ale "owad" ponad milionowi.
Z wymienionego wyżej powodu pojęcie "baraminu" spotkało się z krytycyzmem, zarówno wewnątrz ruchu kreacjonistycznego, jak i ze strony ewolucjonistów. Zostały podjęte próby uściślenia definicji baraminu. Marsh proponował, by kryterium demarkacyjnym dla baraminu była niemożność tworzenia hybryd pomiędzy testowanymi kandydatami na baraminy. Kłopotliwe dla tej definicji są badania eksperymentalne Dobzhanskiego nad specjacją u muszki owocowej, gdzie Dobzhanski otrzymywał izolację hybrydyzacyjną pomiędzy osobnikami niewątpliwie należącymi z punktu widzenia kreacjonizmu do baraminu "mucha". W związku z tą trudnością Siegfried Scherer zaproponował następujące dwa kryteria, każde z osobna wystarczające do stwierdzenia, że dwie formy życia należą do tego samego baraminu:
Definicja powyższa jest wystarczająco ścisła, by można było jej używać eksperymentalnie. Wadą jest, że z założeń kreacjonizmu nie wypływa, dlaczego taka hybrydyzacja byłaby niemożliwa. Wadą w obrębie kreacjonizmu jest, że z biblijnego zakazu krzyżowania "rodzajów" (Kpł 19,19) wynika pośrednio możliwość hybrydyzacji międzybaraminowej. Innym oczywistym problemem jest to, że kryterium hybrydyzacji ma zastosowanie tylko do organizmów rozmnażających się płciowo. Bazując tylko na tym kryterium tysiące organizmów rozmnażających się bezpłciowo i tych znanych tylko z kopalnego zapisu musiałoby pozostać poza tą klasyfikacją.
Obecnie kreacjonistyczna typologia kładzie więc większy nacisk na holistyczne ujęcie kryteriów rozpoznawania baraminów. Hybrydyzacja pozostaje ważnym, ale nie jedynym kryterium wyróżniania baraminów, przynajmniej równie ważnymi teoretycznymi fundamentami baraminologii stają się cztery kluczowe pojęcia: właściwość biologicznej przestrzeni, (ang. "biological character space"), zakres możliwości (ang. "potentiality region"), ciągłość (ang. "continuity") i nieciągłość (ang. "discontinuity").
Właściwość biologicznej przestrzeni.
Właściwość biologicznej przestrzeni reprezentuje teoretyczną, wielowymiarową przestrzeń, w której wszystkie możliwe biologiczne charakterystyki przyjmować mają konkretne, indywidualne wymiary. Konkretny organizm można opisać więc jako punkt umiejscowiony gdzieś w biologicznej przestrzeni. Ponieważ organizmy nie wypełniają równomiernie tej wielowymiarowej biologicznej przestrzeni, kreacjoniści sugerują, że nie każda forma organizmu jest możliwa do zaistnienia.
Zakres możliwości.
Konsekwentnie, zakres możliwości to każdy wydzielony region biologicznej przestrzeni, w którym takie formy są możliwe. Każdy punkt, który znajduje się poza granicami zakresu możliwości, opisuje organizm, który nie może istnieć. Ze względu na to, że zakresy możliwości opisują możliwe do zaistnienia formy organizmów w obrębie właściwości biologicznej przestrzeni, granice tych zakresów są stałe. Ponieważ zaś granice wszystkich zakresów możliwości są jednocześnie granicami, poza obrębem których istnienie form organizmów jest niemożliwe, stopniowe transformacje wiodące od jednego zakresu możliwości do drugiego są niemożliwe. Choć zakresy możliwości wydają się być zaczerpnięte z idei platońskich (zgodnie z tym ujęciem materialny świat jest przybliżonym odbiciem świata doskonałych idei) należy jeszcze z dużą ostrożnością podchodzić do zrównywania form Platona z regionami możliwości. Jest to jeszcze pojęcie stosunkowo świeże i wśród kreacjonistów toczą się dyskusje nad naturą i pochodzeniem regionów możliwości.
Ciągłość.
Ciągłość jest z kolei rozumiana jako znaczące (statystycznie weryfikowalne i biologicznie istotne), holistyczne (obejmujące wszystkie rodzaje biologicznych charakterystyk) podobieństwo pomiędzy dwoma organizmami.
Nieciągłość.
Nieciągłość jest z kolei znaczącą, holistyczną różnicą pomiędzy dwoma organizmami. W tym świetle możliwość hybrydyzacji staje się jednym (ale nie jedynym) ze świadectw holistycznej ciągłości pomiędzy organizmami ponieważ demonstruje podstawowe podobieństwa na chromosomowym, komórkowym, rozwojowym i anatomicznym poziomie. Innymi kryteriami używanymi przez kreacjonistycznych systematyków są m.in. statystyczne metody pomiaru i analizy określane jako dystans (między) baraminowy (ang. "baraminic distance") i analiza wzorców (ang. "analysis of patterns" – ANOPA), morfologiczne i molekularne podobieństwa (lub ich brak) czy stratygraficzne serie skamielin (lub ich brak) w zapisie kopalnym.
Baraminologia.
Współcześnie kreacjoniści podejmują próby utworzenia własnej taksonomii, którą nazywają baraminologią ("baraminology" – termin zaproponowany przez Kurta P. Wise'a, w 1990) lub przerywaną systematyką ("discontinuity systematics" – termin zaproponowany przez Waltera J. ReMine'a w 1990).
Stosując powyższe teoretyczne koncepcje, kreacjonistyczni systematycy definiują "baramin" jako aktualizację zakresu możliwości w każdym punkcie lub każdym okresie w historii. W tym ujęciu baramin obejmuje wszystkie organizmy stworzone w zakresie możliwości, wszystkich ich potomków oraz wszystkie wymarłe organizmy z takiego zakresu. Granice zakresu możliwości byłyby więc granicami baraminu. Istotne dla tej definicji jest, to że pojęcie baraminu powinno obejmować wszystkich członków zakresu możliwości, którzy istnieją lub istnieli. Ponieważ zaś niemożliwe jest znać wszystkie organizmy z tego zakresu (zwłaszcza wymarłe i po których nie zachował się żaden ślad) baramin jest czysto teoretyczną konstrukcją. Do zastosowań metodologicznych i badawczych proponuje się natomiast cztery subkategorie w obrębie teoretycznej koncepcji baraminu:
Nazwy te naśladują terminologię kladystyki, prawdopodobnie dlatego, że "baramin" jest rodzajem kladu. Pojęcie "baraminu" należy jednak bardzo ostrożnie porównywać z jednostkami taksonomicznymi w biologii, ze względu na ich niewspółmierność interteoretyczną.
Nieostrość pojęcia baraminu jest dobrze zilustrowana próbą zrelacjonowania tego pojęcia przez Kazimierza Jodkowskiego:
Z naukowego punktu widzenia pojęcie baraminu pozbawione jest sensu, bowiem organizmy przekształcają się jedne z drugich w sposób ciągły i dlatego wyznaczanie poziomów taksonomicznych ma charakter konwencjonalny.
Etymologia i odniesienia biblijne.
Słowo "baramin" pochodzi z połączenia dwóch hebrajskich słów występujących w Księdze Rodzaju בָּרָא "bara" – stworzony i מִין "mîn" – rodzaj. Tłumaczenie słowa "mîn" jako "rodzaj" jest dyskusyjne z dwóch powodów:
Znaczenie słowa "mîn" nie jest pewne, stąd różnice interpretacyjne w jego rozumieniu występujące wśród biblistów. Niektórzy argumentują, że termin ten winno się rozumieć jako "to samo zradzające to samo". Inni z kolei podkreślają "podział", "oddzielenie" jako podstawowe przesłanie słowa "mîn". Jednym ze źródeł tych rozbieżności jest fakt, że termin "mîn" użyty jest w hebrajskiej Biblii bardzo rzadko – 31 razy (30 razy w Pięcioksięgu Mojżeszowym i raz w Księdze Ezechiela). We wszystkich tych przypadkach termin ten odnosi się do roślin i zwierząt i występuje razem z przedrostkiem "l e" (zgodnie z). Niektórzy zauważają, że "mîn" nigdy nie jest w Księdze Rodzaju zastosowany do stworzenia człowieka (choć jest tak w nieuznawanej przez protestantów za natchnioną Księdze Syracha). Podczas gdy Bóg stworzył rośliny i zwierzęta "w zgodzie z ich "mîn"", ludzie zostali stworzeni na obraz i podobieństwo Boże.
Etymologia słowa "mîn" również jest niepewna. Niektórzy odnoszą je do arabskiego "mana" (rozdzielony, podzielony) jednak arabskie słowo jest znacznie młodsze niż hebrajskie i nie wydaje się mieć z nim związku. Większość interpretacji idzie więc w kierunku rozumienia "mîn" jako "podział jakiegoś rodzaju" czy "wydzielona grupa". Tak więc Bóg stworzył rośliny i zwierzęta zgodnie z ich podziałem, rozdziałem.
Niezależnie jednak od ścisłego znaczenia tego słowa, nie jest ono w narracji Księgi Rodzaju ściśle związane z rozmnażaniem ale ze stworzeniem. Tylko przy stworzeniu drzew owocowych (por. Rdz 1, 11-12) termin ten wydaje się połączony w jakiś sposób z reprodukcją. W pozostałych przypadkach "mîn" odnosi się do stworzenia a nie do rozmnażania (por. Rdz 1, 21, 24-25). Co więcej, gdy Bóg wzywa, by stworzenia "były płodne i rozmnażały się" (por. Rdz 1, 22 i 28) nie ma tam stwierdzenia "według swoich rodzajów". Jeśli "mîn" odnosi się do reprodukcyjnych ograniczeń, dlaczego jest zastosowane nie do rozmnażania się, ale do stwarzania właśnie? Z tego powodu wielu kreacjonistów uważa, że związek "mîn" nie z rozmnażaniem ale z podziałem czy rozdziałem sugeruje, że możemy dzielić rośliny, stworzenia latające, pływające i naziemne na osobne "mîn".
Ironicznie, słowo "baramin", powstałe przez zastosowanie składni angielskiej, w języku hebrajskim znaczy "tworzony przez rodzaj", więc implikuje ewolucję. Poprawna forma powinna była brzmieć "mîn baru".
Kontrowersje.
Szczególną pozycję w klasyfikacji baraminologicznwej zajmuje rodzaj "Homo". Nie ma zgodności wśród kreacjonistów co do klasyfikowania "Homo erectus":

</doc>
<doc id="197588" url="https://pl.wikipedia.org/wiki?curid=197588" title="Walenty Roździeński">
Walenty Roździeński

Walenty Roździeński (ur. ok. 1560 w miejscowości Roździeń, dziś dzielnica Katowic: Szopienice-Burowiec; zm. po 1621 tamże) − polski hutnik, właściciel kuźni, zarządca hut, poeta i literat epoki baroku. Autor poematu "Officina ferraria".
Życiorys.
Pochodził z rodziny o wielopokoleniowych tradycjach hutniczych. Pierwotne jego nazwisko brzmiało Brusek lub Brusiek – ojciec jego nazywał się Jakub Brusek (od nazwy miejscowości Brusiek k. Koszęcina). Jednakże syn przejął nazwisko nie po ojcu, lecz od nazwy odziedziczonej kuźnicy w Roździeniu (było to wówczas powszechną praktyką na hutniczym Śląsku). Sam Roździeński znany jest przede wszystkim jako autor wierszowanego poematu "Officina ferraria, abo huta i warstat z kuźniami szlachetnego dzieła żelaznego", utworu opisującego stan ówczesnego górnictwa i hutnictwa. Powstał on podczas pobytu mistrza na dworze koszęcińskiego pana Andrzeja Kochcickiego, gdzie zajmował się zarządzaniem jego hutami. To pierwszy tego typu utwór w języku polskim – łączy praktyczne i rzeczowe informacje z zasadami poetyki i wersyfikacji. Autor opisuje w nim historię obróbki żelaza oraz życie i pracę śląskich górników, hutników i kowali, którą znał z własnego doświadczenia. Dodatkowo, będąc ewangelikiem Roździeński wprowadził do swego utworu liczne cytaty i komentarze biblijne, oparte na ewangelickiej postylli górniczej z 1562 roku pt. "Sarepta", której autorem był ksiądz Jan Mathesius, przyjaciel Marcina Lutra.
Dzieło Roździeńskiego zostało po jego śmierci całkowicie zapomniane, dopiero w 1929 roku, po ponad 300 latach, zupełnie przypadkowo odnaleziono w Gnieźnie jedyny jego zachowany egzemplarz (wydrukowany w 1612 roku). Odkrycie to spotkało się z dużym zainteresowaniem literaturoznawców. Zawiera bowiem informacje z wielu dziedzin ówczesnej nauki, uzupełnia współczesną wiedzę o epoce w zakresie metalurgii, stosunków społecznych i historii gospodarki, językoznawstwa, geografii, literaturoznawstwa i in., a także wskazuje na kulturową jedność Śląska przełomu XVI i XVII w. z ziemiami Królestwa Polskiego. Świadczy to również pozytywnie o samym Roździeńskim, który jako prosty zarządca kuźni wykazał się wyjątkową erudycją. W ostatnich latach "Oficina ferraria..." została wznowiona w druku (w 1976 roku, także w tłumaczeniu na Język angielski) i jest sprzedawana jako ciekawostka bibliofilska.
Roździeński w 1595 roku wszedł w konflikt majątkowy o kuźnię z dziedziczką Mysłowic Katarzyną Salamon, z którą przegrał sprawę sądową. Został skazany na więzienie i w 1599 roku uwięziony w Pszczynie. Odzyskał wolność dzięki Andrzejowi Kochcickiemu, panu na Koszęcinie, właścicielowi hut, którymi zarządzał do tej pory Roździeński. Kochcicki roztoczył nad nim opiekę i mecenat, dzięki czemu Roździeński mógł tworzyć i wydać "Officina ferraria..." w Krakowie w 1612. Przez kilka lat przebywał w Rzeczypospolitej, gdzie zarządzał kuźnicami niweckimi nad Wartą. Po śmierci swojej antagonistki w 1614 roku powrócił na Śląsk (dzisiejsze wschodnie tereny Górnego Śląska), gdzie wspólnie z bratem dalej prowadził kuźnicę. Data śmierci (podobnie jak urodzin) Roździeńskiego jest niepewna – niektóre źródła podają rok 1622, inne około 1642.
Twórczość.
Fragmenty przedr.: J. Kreczmar, J. Saloni "Drogi i rozdroża", cz. 1: Z dziejów literatury i kultury staropolskiej. Wypisy, t. 2, Warszawa 1948; K. Budzyk, H. Budyzkowa "Dwa nurty literatury mieszczańskiej XVII w. w Polsce", Warszawa 1951, "Biblioteka Pisarzy Polskich i Obcych" nr 62; K. Budzyk, H. Budzykowa, J. Lewański "Literatura mieszczańska w Polsce od końca XVI do końca XVII wieku", t. 1, Warszawa 1954; M. Hernasowa "Polska literatura mieszczańska XVII wieku. Wybór tekstów", Wrocław 1956, "Nasza Biblioteka"; J. Sokołowska "Poeci renesansu. Antologia", Warszawa 1959, "Biblioteka Poezji i Prozy".
Unikat pierwodruku w Bibliotece Kapituły w Gnieźnie; fotografie karty pierwodr. "Officina ferraria": "Dzieje języka polskiego na Śląsku", wystawa..., katalog oprac. S. Rospond, Wrocław 1948.

</doc>
<doc id="197590" url="https://pl.wikipedia.org/wiki?curid=197590" title="Hejmdal">
Hejmdal



</doc>
<doc id="197597" url="https://pl.wikipedia.org/wiki?curid=197597" title="Robert Kempiński (szachista)">
Robert Kempiński (szachista)

Robert Kempiński (ur. 11 lipca 1977 w Gdańsku) – polski szachista, arcymistrz.
Kariera szachowa.
W 1991 roku jako czternastolatek zdobył pierwszy tytuł mistrza Polski w swojej kategorii wiekowej. Rok później został mistrzem Polski juniorów do lat 20. Przez następne kilka lat wielokrotnie reprezentował kraj w juniorskich rozgrywkach międzynarodowych. Trzykrotnie zdobył tytuł mistrza Europy, do 16 lat (1993) i do 18 lat (1994 i 1995). W 1995 roku został mistrzem świata juniorów do 18 lat. Zwyciężył w turniejach międzynarodowych w Zlinie (1994) i Czeskich Budziejowicach (1995). W 1996 roku Międzynarodowa Federacja Szachowa przyznała mu tytuł arcymistrza.
Wielokrotnie startował w finałach indywidualnych mistrzostw Polski seniorów, zdobywając sześć medali: dwa złote (1997, 2001), srebrny (1999) oraz trzy brązowe (1998, 2004, 2005). Dwukrotnie (Płock 1997, Trzcianka 2015) zdobył brązowe medale mistrzostw Polski w szachach szybkich, był również brązowym medalistą mistrzostw Polski w szachach błyskawicznych (Łódź 1999).
Był również wielokrotnym reprezentantem Polski w rozgrywkach drużynowych, m.in.: oraz , w 1999 r. zdobywając srebrny medal za indywidualny wynik na IV szachownicy.
W roku 2001 podzielił I miejsce w otwartym turnieju (memoriale Akiby Rubinsteina) w Polanicy-Zdroju. Rok później podzielił II miejsce w "openie" w Linares. W 2004 r. zwyciężył (wraz z Thomasem Lutherem) w Bad Zwesten. Wystąpił również w Trypolisie na mistrzostwach świata systemem pucharowym, odpadł jednak w I rundzie, przegrywając z Aleksandrem Lastinem. W 2005 r. podzielił I miejsca w otwartych turniejach w Deizisau oraz w Hamburgu. Kolejny sukces odniósł w roku 2006, zwyciężając w memoriale Akiby Rubinsteina w Polanicy-Zdroju. W 2007 r. zwyciężył (wspólnie z Ehsanem Ghaemem Maghamim) w turnieju "ZMD" w Dreźnie oraz zajął II m. (za Konstantinem Landą) w otwartym turnieju w Hamburgu, natomiast w 2008 r. triumfował w tradycyjnym turnieju "Porzellan-Cup" w Dreźnie. W 2009 r. podzielił I m. w Benidormie (wspólnie z Eduardo Iturrizagarą i Julenem Luisem Arizmendim Martinezem) oraz w Agios Kirykos (wspólnie z Aleksandrem Miśtą i Jewgienijem Worobiowem). W 2011 r. zdobył w Warszawie brązowy medal mistrzostw Europy w szachach szybkich oraz podzielił I m. (wspólnie z Aleksandrem Grafem, Parimarjanem Negim i Siergiejem Żygałko) w Bad Wiessee.
Jako zawodnik drużyny Polonii Warszawa zdobył siedem tytułów drużynowego mistrza Polski (2002, 2003, 2004, 2005, 2006, 2009, 2011).
Kilkukrotnie był notowany na liście "TOP 100" Międzynarodowej Federacji Szachowej (najlepsze miejsce – 79, w dniu 1 stycznia 2005). Najwyższy ranking w dotychczasowej karierze osiągnął 1 kwietnia 2015 r., z wynikiem 2652 punktów zajmował wówczas 2. miejsce (za Radosławem Wojtaszkiem) wśród polskich szachistów.

</doc>
<doc id="197598" url="https://pl.wikipedia.org/wiki?curid=197598" title="Collision Course">
Collision Course

Collision Course – zestaw CD/DVD wydany 30 listopada 2004 przez Jay-Z i zespół muzyczny Linkin Park. CD zawiera 6 nagrań będących mieszanką utworów obu wykonawców (tzw. Mash-up), a DVD wideo pokazujące od kuchni nagrywanie albumu oraz cały koncert live w lokalu The Roxy. Dołączono także pięć fragmentów koncertu pokazywanych w programie "MTV Ultimate Mash-Ups" i galerię zdjęć.

</doc>
<doc id="197599" url="https://pl.wikipedia.org/wiki?curid=197599" title="Bartosz Soćko">
Bartosz Soćko

Bartosz Soćko (ur. 10 listopada 1978 w Piasecznie) – polski szachista, arcymistrz od 1999 roku.
Kariera szachowa.
Jako junior dwukrotnie zdobył złote medale mistrzostw Polski – do 16 lat (Żagań 1994) i do 18 lat (Brzeg Dolny 1995). Od 1995 roku jest stałym uczestnikiem finałów mistrzostw Polski seniorów, zdobywając 2 złote (2008, 2013) i 4 srebrne medale (2003, 2005, 2006 i 2007). Wielokrotny medalista drużynowych mistrzostw Polski, w tym dwunastokrotnie złoty (w latach 1996–2006 – dziewięciokrotnie z drużyną Polonii Warszawa, natomiast w latach 2010–2013 – trzykrotnie z drużyną Hetman Katowice). Dwukrotny mistrz Polski w szachach błyskawicznych (2011, 2012) oraz trzykrotny – w szachach szybkich (1998, 2002, 2004). Pięciokrotny drużynowy mistrz Polski w szachach błyskawicznych (1995, 1999, 2000, 2001, 2010).
Wielokrotny reprezentant Polski w rozgrywkach drużynowych, m.in.:
Na przełomie 1994 i 1995 r. zwyciężył w turnieju "Cracovia" w Krakowie. W 2001 r. podzielił II miejsce w otwartym turnieju w Pardubicach. Rok później zwyciężył (wraz z Władimirem Małaniukiem) w memoriale Emanuela Laskera w Barlinku. W 2003 r. podzielił I miejsce w Santo Domingo, natomiast na przełomie 2003 i 2004 r. podzielił II miejsce w Hastings. W 2004 r. podzielił również II miejsce w Pardubicach oraz triumfował (przed Suatem Atalikiem) w turnieju "Acropolis-B" w Atenach. W 2005 r. zajął III miejsce w mistrzostwach Unii Europejskiej w Corku. W 2006 r. zwyciężył w otwartym turnieju w Biel oraz zajął II miejsce w memoriale Akiby Rubinsteina w Polanicy-Zdroju. W 2010 r. zwyciężył w otwartym turnieju w Bethune. W 2011 r. zakwalifikował się do turnieju o Puchar Świata, w I rundzie przegrywając z Wiktorem Bołoganem. W 2012 r. podzielił I m. (wspólnie z Ołeksandrem Areszczenko) w memoriale Michaiła Czigorina w Petersburgu oraz odniósł duży sukces, zwyciężając w rozegranym w Chanty-Mansyjsku turnieju o Puchar Rosji. W 2013 r. podzielił I m. (wspólnie z Robinem van Kampenem) w Rydze, natomiast w Warszawie zdobył brązowy medal indywidualnych mistrzostw Europy w szachach błyskawicznych. W 2014 r. podzielił I m. (wspólnie z m.in. Władimirem Burmakinem, Kevinem Spraggettem i Emre Canem) w Lizbonie. W 2015 r. zwyciężył w Grazu.
Najwyższy ranking w dotychczasowej karierze osiągnął 1 lutego 2014 r., z wynikiem 2663 punktów zajmował wówczas 81. miejsce na światowej liście FIDE, jednocześnie zajmując 2. miejsce (za Radosławem Wojtaszkiem) wśród polskich szachistów.
Życie prywatne.
Żona Bartosza Soćko, Monika (z domu Bobrowska), jest wielokrotną mistrzynią Polski, reprezentantką Polski na szachowych olimpiadach oraz pierwszą w historii polską szachistką, która otrzymała męski tytuł arcymistrza. Mają troje dzieci.
W 2010 roku startował w wyborach samorządowych z list Platformy Obywatelskiej pod hasłem „Bartosz Soćko Konkretna strategia rozwoju”.

</doc>
<doc id="197603" url="https://pl.wikipedia.org/wiki?curid=197603" title="Odbicie lambertowskie">
Odbicie lambertowskie

Odbicie lambertowskie – odbicie rozproszone przez idealnie matową powierzchnię, opisane prawem Lamberta. Jest stosowanym w grafice komputerowej modelem oświetlenia powierzchni matowych (takich jak papier, kreda) przez światło punktowe. Było badane przez J.H. Lamberta, który wprowadził opis tego zjawiska w swojej pracy "Photometria" wydanej w 1760 roku.
Powierzchnie idealnie matowe rozpraszają światło w jednakowy sposób we wszystkich kierunkach i dlatego wydają się jednakowo jasne, niezależnie od kąta patrzenia.
Jeśli strumień światła ma nieskończenie mały przekrój formula_1 to oświetla on powierzchnię równą formula_2 gdzie formula_3 to kąt pomiędzy wektorem normalnym formula_4 a kierunkiem formula_5 do światła.
Dla powierzchni matowych prawdziwe jest "prawo Lamberta", które mówi, że natężenie światła docierające z powierzchni elementarnej formula_6 do obserwatora jest proporcjonalne do cosinusa kąta pomiędzy formula_4 a kierunkiem do obserwatora. Ale pole powierzchni obserwowanej pod tym kątem jest z kolei odwrotnie proporcjonalne do cosinusa kąta (analogicznie jak to ma miejsce dla strumienia światła). Dlatego cosinusy znoszą się, co oznacza, że natężenie światła docierające do obserwatora zależy wyłącznie od formula_8.
Natężenie to wyraża się wzorem:
gdzie:
Jeśli wektory formula_4 i formula_5 są znormalizowane (ich długość jest równa jeden), to równanie można zapisać używając iloczynu skalarnego:
Jeśli odległość światła od obiektów jest bardzo duża (dąży do nieskończoności), wówczas kąt pomiędzy formula_4 a formula_5 jest praktycznie stały. Wówczas takie światło nazywa się "kierunkowym".

</doc>
<doc id="197604" url="https://pl.wikipedia.org/wiki?curid=197604" title="Plutycze">
Plutycze

Plutycze – wieś w Polsce położona w województwie podlaskim, w powiecie bielskim, w gminie Bielsk Podlaski.
Historia.
Plutycze to dawna wieś królewska w starostwie bielskim w ziemi bielskiej województwa podlaskiego w 1795 roku.
Według Pierwszego Powszechnego Spisu Ludności w 1921 r. wieś liczyła 104 domostwa, które zamieszkiwało 488 osób. Nieomalże wszyscy mieszkańcy Plutycz, w liczbie 486 osób, zadeklarowali wyznanie prawosławne, pozostałe 2 osoby zgłosiły wyznanie rzymskokatolickie. Podział religijny mieszkańców Plutycz niemal całkowicie pokrywał się z ich strukturą etniczną, gdyż 485-u mieszkańców podało białoruską przynależność narodową, a 3 polską. W owym czasie miejscowość znajdowała się w gminie Wyszki.
W latach 1975–1998 miejscowość administracyjnie należała do województwa białostockiego.
Inne.
Współcześnie miejscowość zamieszkuje około 100 osób, zameldowanych jest tu ok. 120 osób. Mieszkańcy wsi są w większości wiernymi Kościoła prawosławnego. Najbliższa cerkiew znajduje się w Rajsku (jest ona równocześnie cerkwią parafialną dla prawosławnych mieszkańców miejscowości). We wsi znajduje się cmentarz założony w XIX wieku.
Wierni kościoła rzymskokatolickiego należą do parafii Wniebowstąpienia Pańskiego w Strabli.
Najbliższa stacja kolejowa znajduje się w Strabli, w odległości ok. 2 km od Plutycz. 
W Plutyczach znaleźć można dwa żołnierskie groby pochodzące z przełomu XIX i XX wieku. 
Zabudowa Plutycz jest luźna, wzdłuż zmodernizowanej latem 2006 roku drogi asfaltowej. Kilku mieszkańców wsi zajmuje się uprawą roli, hodowlą krów i koni. Nieopodal wsi płyną rzeki: Narew i Orlanka. Znajdują się tam także wydmy śródlądowe, które są równocześnie rojowiskami os.
Z Plutycz pochodzą dwaj główni bohaterowie programu telewizyjnego Rolnicy. Podlasie: Eugeniusz i Andrzej Onopiukowie. 

</doc>
<doc id="197609" url="https://pl.wikipedia.org/wiki?curid=197609" title="Aleksander Moldenhawer">
Aleksander Moldenhawer

Aleksander Konstanty Edward Moldenhawer (ur. 4 lutego 1840 w Warszawie, zm. 29 kwietnia 1909 w Krakowie) – polski prawnik, sędzia, działacz społeczny, członek Towarzystwa Naukowego Warszawskiego.
Życiorys.
Pochodził z rodziny norweskiej, przybyłej do Polski w XVIII wieku; był synem Edwarda Ludwika (urzędnika skarbowego) i Józefy Kamilli z Krzyżanowskich. Kształcił się w Instytucie Szlacheckim w Warszawie, w latach 1857-1863 studiował prawo na uniwersytetach w Petersburgu i Moskwie; na uniwersytecie petersburskim uzyskał stopień kandydata praw (1863). Pracował jako asesor Sądu Policji Poprawczej w Warszawie (1867-1874), podprokurator Sądu Apelacyjnego w Warszawie (1874-1876), sędzia rosyjskiego Sądu Okręgowego w Warszawie (od 1876). Współpracował z "Gazetą Sądową Warszawską".
Od 1908 był członkiem Towarzystwa Naukowego Warszawskiego. Należał także do Międzynarodowego Związku Prawa Karnego (od 1889), Towarzystwa Prawniczego w Warszawie (1907 członek założyciel), Societe Generale des Prisons w Paryżu. Uczestniczył w Międzynarodowym Kongresie Penitencjarnym w Rzymie w 1885. Działał w organizacjach społecznych, był współzałożycielem Towarzystwa Osad Rolnych (1870) i prezesem Towarzystwa Opieki nad Dziećmi.
Zainteresowania naukowe Moldenhawera obejmowały prawo penitencjarne i prawo karne. W obszernej publikacji "O przeprowadzeniu odosobnienia w zakładach więziennych" (1866-1870, 3 tomy) przedstawił uzasadnienie konieczności odosobnienia więźniów dorosłych i niepełnoletnich oraz wskazywał na zadania wychowania i kształcenia zakładów karnych. Interesował się problematyką przestępczości nieletnich. Wprowadził pojęcie "kary użyteczności publicznej" w odniesieniu do kar krótkoterminowych. Badał statystyki sądowo-karne Królestwa Polskiego. Był zdecydowanym przeciwnikiem kary śmierci i stosowania kar cielesnych.
Życie prywatne.
W 1886 ożenił się z Amalią Anielą Ostrowską h. Dąbrowo-Korab i miał z nią dwóch synów: Józefa (1886–1941) – prawnika, sekretarza Zarządu Głównego Zjednoczenia Notarialnego RP i Konstantego (1889–1962) – profesora botaniki, wykładowcę Uniwersytetu Jagiellońskiego i Poznańskiego. Szwagrem Moldenhawera był Adolf Pawiński.
Aleksander Moldenhawer zmarł na udar mózgu w wieku 69 lat. Spoczywa w grobie rodzinnym na cmentarzu Powązkowskim w Warszawie (kw. 207–VI–25/27).

</doc>
<doc id="197610" url="https://pl.wikipedia.org/wiki?curid=197610" title="Mipmapa">
Mipmapa



</doc>
<doc id="197613" url="https://pl.wikipedia.org/wiki?curid=197613" title="Uderzeniowe Bataliony Kadrowe">
Uderzeniowe Bataliony Kadrowe

Uderzeniowe Bataliony Kadrowe – oddziały partyzanckie Konfederacji Narodu działające w latach 1942–1944 (od 1943 w ramach oddziałów Armii Krajowej).
Geneza.
Zalążki Uderzeniowych Batalionów Kadrowych tworzone były w warszawskim środowisku konspiracyjnym. W latach 1942–1943 utworzono ich osiem, nie wszystkie jednak osiągnęły taki stopień organizacji i uzbrojenia, aby mogły być skierowane do walk partyzanckich. Oddziały, których zalążki tworzone były w stolicy, miały być bowiem przerzucane w teren, gdzie po nawiązaniu kontaktów i uzupełnieniu składów o ochotników pochodzących spośród ludności miejscowej, podjąć miały walkę z okupantem. Na teren ich działań wybrano wschodnie obszary Rzeczypospolitej.
Przygotowania do Uderzenia. Wyprawa sterdyńska.
Pierwszą próbę skierowania oddziałów Uderzenia w teren podjęto już w październiku 1942 r. Na miejsce koncentracji w Puszczy Sterdyńskiej i Lasów Ceranowskich wyruszyli z Warszawy członkowie I Uderzeniowego Batalionu Kadrowego. Mieli oni przeprawić się przez Bug i na terenie północnego Podlasia założyć bazę, która pozwoliłaby rozpocząć wiosną 1943 r. walkę partyzancką. Akcją tą dowodził kpt. Ignacy Telechun (pseudonim „Toporski”).
Nie osiągnęła ona założonych celów. Oddział, który ostatecznie sformowano, był znacznie mniejszy od planowanego. Przekroczył Bug i przez kilka dni działał na Białostocczyźnie. W nocy z 29 na 30 października 1942 powrócił na teren Generalnego Gubernatorstwa, a jego członkowie, podzieleni na kilka grup udali się z powrotem do stolicy.
Straty wyprawy sterdyńskiej wyniosły 36 ludzi: 4 zabitych, 2 rannych, 30 aresztowanych.
W ciągu zimy 1942/1943 r. prowadzono dalsze przygotowania do działań partyzanckich. W styczniu 1943 r. wyruszył w okolice Ciechanowca patrol pod dowództwem Ryszarda Reiffa (pseudo „Jacek”). Udało mu się nawiązać kontakty w terenie i utworzyć 1. Uderzeniowy Pluton Partyzancki liczący 30 ludzi. Dowództwo tego plutonu objął Julian Jagodziński (pseudo „Stefan Pawłowski”). W maju 1943 r. powiększono jego skład zarówno o ludzi z miejscowych placówek, jak i grupę z Warszawy i przekształcono go w VIII Uderzeniowy Batalion Kadrowy pod dowództwem Ryszarda Reiffa.
Wymarsz sił głównych.
Zawiązki pozostałych siedmiu batalionów tworzone były w Warszawie, dwa spośród nich nie zostały jednak zorganizowane przed wymarszem. Koncentracja głównych sił Uderzeniowych Batalionów Kadrowych odbyła się (za wiedzą i zgodą Komendy Głównej Armii Krajowej) w okolicy stacji kolejowej Dalekie w pobliżu Wyszkowa 27 i 28 maja 1943. Wzięły w niej udział: VIII Uderzeniowy Batalion Kadrowy R. Reiffa, Poczet Podlasie oraz przybyłe z Warszawy Uderzeniowy Batalion Szturmowy oraz IV Uderzeniowy Batalion Kadrowy. Łącznie siły polskie liczyły ok. 200 osób, a dowodził nimi Bolesław Piasecki. Rejon koncentracji został otoczony przez Niemców. Partyzanci przebili się z okrążenia tracąc 4 poległych i 8 rannych. Straty niemieckie wynosiły prawdopodobnie 15 zabitych i 22 rannych. Następnie podzielono siły polskie na dwie grupy, które, różnymi drogami, udały się na Białostocczyznę, gdzie podjęły działania partyzanckie.
Walki na Podlasiu.
11 czerwca 1943 doszło do bitwy pod Pawłami (powiat Bielsk Podlaski). Niemcy otoczyli tu zmierzający do Puszczy Białowieskiej IV Uderzeniowy Batalion Kadrowy dowodzony przez Stanisława Pieciula (ps. „Radecki”). Zginęło 25 partyzantów, w tym dowódca, ocalało zaledwie trzech; straty niemieckie wyniosły ok. 40 zabitych.
W lipcu 1943 r. oddziały Konfederacji Narodu działające na Białostocczyźnie składały się z pięciu Uderzeniowych Batalionów Kadrowych:
9 lipca pod Cichą Wodą partyzanci rozbili oddział niemieckich lotników, a 18 września w rejonie oddział Wehrmachtu. Z kolei 23 września Niemcy rozbili pod wsią Stryjówka Uderzeniowy Batalion Kadrowy porucznika Zbigniewa Czarnockiego pseudonim „Czarny” – zginęło 32 partyzantów, ocalało 3. W Stryjówce znajduje się pomnik – obelisk upamiętniający poległych w tej bitwie żołnierzy Batalionu „Czarnego”. Na tablicy po polsku, z wyjaśnieniem w języku rosyjskim, widnieje napis:
Podchorąży Bohdan Smolarski (ur. 1924) – syn Mieczysława – literata (1888-1967), odznaczony pośmiertnie Krzyżem Walecznych w 1966 roku przez ówczesnego ministra MON.
Straty w czasie walk na Białostocczyźnie wyniosły łącznie 138 spośród 200 biorących udział w walkach żołnierzy. Tak wysokie straty stały się powodem oskarżenia przywódców Konfederacji o szafowanie życiem młodych żołnierzy i, zdaniem niektórych historyków, przyspieszyły decyzję o scaleniu z AK.
Scalenie z oddziałami Armii Krajowej.
17 sierpnia 1943 oddziały wojskowe KN zostały rozkazem gen. Tadeusza Komorowskiego (ps. „Bór”) włączone do AK. Rozkaz scaleniowy podporządkowywał oddziały działające na Białostocczyźnie Okręgowi Białystok, a przygotowywane do wyjścia w pole oddawał do dyspozycji Okręgu Nowogródek. Wkrótce prawie wszystkie bataliony Uderzenia zostały przerzucone na teren Nowogródczyzny.
W ramach reorganizacji sił Okręgu Nowogródek z jednostek Uderzeniowych Batalionów Kadrowych utworzono batalion, który stał się 3. batalionem 77. Pułku Piechoty AK. Dowodził nim Bolesław Piasecki, a funkcję adiutanta pełnił Jan Wyszomirski (ps. „Wroński”). Kapelanem batalionu był ks. Mieczysław Suwała (ps. „Oro”), a lekarzem Stefan Goebel (ps. „Kreczetow”). Dane na temat liczebności tego batalionu po ostatecznym sformowaniu w lutym 1944 r. są rozbieżne – podawane są liczby od 480 do ok. 700 ludzi.
Na 3. Batalion 77. pp. składały się:
W latach 1943–1944 batalion brał udział w walkach Okręgu Nowogródek AK. Skierowany został najpierw na teren Ośrodka Lida w rejon działania Zgrupowania Nadniemeńskiego, a następnie przydzielono go do Zgrupowania Wschód (dowódca – kpt. Stanisław Dedelis, ps. „Pal”), które działało w rejonie: Iwie – Juraciszki – Sobotniki – Traby – Berezyna nad Niemnem (teren "Ośrodka Iwie" Okręgu Nowogródek). Do najważniejszych akcji 3. Batalionu należała likwidacja oddziału Todta w Lidzie i wypad na bank wiosną 1944 r., oraz udział w zwycięskiej bitwie pod Trabami.
Udział w operacji Ostra Brama.
Batalion uczestniczył też w operacji Ostra Brama. 6 lipca uderzał na Wilno od strony wschodniej, wzdłuż Czarnego Traktu w stronę ulicy Subocz. Poniósł ciężkie straty w okolicy linii kolejowej wiodącej na Mołodeczno i wycofał się po kilkugodzinnej walce na południe. Udał się do Puszczy Rudnickiej, gdzie wyznaczono miejsce zgrupowania sił Okręgu. 17 lipca 1944, po aresztowaniu przez NKWD zaproszonych na odprawy dowódców jednostek AK, dowództwo Okręgu podjęło decyzję o rozwiązaniu oddziałów. Większość pochodzących z Polski Centralnej żołnierzy UBK udała się w kierunku Warszawy.

</doc>
<doc id="197614" url="https://pl.wikipedia.org/wiki?curid=197614" title="UBK">
UBK



</doc>
<doc id="197617" url="https://pl.wikipedia.org/wiki?curid=197617" title="Nagroda Bursztynowego Motyla im. Arkadego Fiedlera">
Nagroda Bursztynowego Motyla im. Arkadego Fiedlera

Nagroda Bursztynowego Motyla im. Arkadego Fiedlera – przyznawana od 1996 roku nagroda dla uczczenia pisarza i obieżyświata Arkadego Fiedlera (1894–1985). Honoruje się nią corocznie polskiego autora najlepszej książki o tematyce podróżniczej i krajoznawczej.
Pomysł organizacji konkursu i ustanowienia nagrody powstał w Bibliotece Raczyńskich w 1994 roku podczas obchodów setnych urodzin podróżnika. Inicjatorem był Janusz Dembski. Wśród członków "jury" jest syn pisarza, Marek Fiedler.
Wręczenie nagrody następuje w Muzeum-Pracowni Literackiej Arkadego Fiedlera w Puszczykowie. Fundatorem statuetki jest Wojciech Kruk, natomiast nagrodę pieniężną przyznaje Marszałek Województwa Wielkopolskiego.

</doc>
<doc id="197620" url="https://pl.wikipedia.org/wiki?curid=197620" title="Władysław Smoleński">
Władysław Smoleński

Władysław Smoleński herbu Zagłoba (ur. 6 kwietnia 1851 w Grabienicach Małych, zm. 7 maja 1926 w Warszawie) – polski historyk, przedstawiciel tzw. szkoły warszawskiej, profesor Uniwersytetu Warszawskiego, autor prac historycznych, członek Towarzystwa Historycznego we Lwowie.
Życiorys.
Urodził się 6 kwietnia 1851 w Grabienicach Małych w byłym powiecie niedzborskim na Mazowszu w rodzinie Józefa i Balbiny ze Smosarskich. Kształcił się w szkołach w Lipnie i Mławie, a następnie uczęszczał do płockiego Gimnazjum Rządowego. Studiował na wydziale prawa Uniwersytetu Warszawskiego. W 1881 r. został członkiem Akademii Umiejętności, a w 1882 otrzymał profesurę w Cesarskim Uniwersytecie Warszawskim. Jako wykładowca historii brał udział w pracach Uniwersytetu Latającego. Członek Towarzystwa Naukowego Warszawskiego. Specjalizował się w historii osiemnastowiecznej Polski i dziejach szlachty mazowieckiej. 
W 1921 uzyskał na Uniwersytecie Warszawskim doktorat honoris causa.
Jego księgozbiór wchodzi w skład zbiorów Biblioteki im. Zielińskich Towarzystwa Naukowego Płockiego w Płocku.
Pochowany na Starych Powązkach w Warszawie (kwatera 69-1-22).

</doc>
<doc id="197623" url="https://pl.wikipedia.org/wiki?curid=197623" title="Wojciech Pijanowski">
Wojciech Pijanowski

Wojciech Pijanowski (ur. 1 listopada 1951 w Warszawie) – polski prezenter telewizyjny, producent, szaradzista, autor wielu teleturniejów i łamigłówek. Gracz i działacz golfowy. Syn krytyka filmowego Lecha Pijanowskiego i aktorki Marii Broniewskiej (przybranej córki poety Władysława Broniewskiego).
Kariera.
W 1975 roku Wojciech Pijanowski wprowadził zmiany do teleturnieju Wielka gra, po których zasady gry znacznie odbiegły od amerykańskiego pierwowzoru i które obowiązywały do końca istnienia tego teleturnieju.
W latach 80. razem z Krzysztofem Szewczykiem i Włodzimierzem Zientarskim współtworzył rozrywkowy program telewizyjny Jarmark. W 1992 roku sprowadził do Polski teleturniej Koło Fortuny i podjął się jego prowadzenia, co przyczyniło się do sławy jego i tego formatu telewizyjnego w Polsce. Po trzech latach na antenie i poprowadzeniu pięciuset odcinków „Koła Fortuny” zrezygnował, a na jego miejsce zatrudniono Pawła Wawrzeckiego, a potem Stanisława Mikulskiego.
Wojciech Pijanowski pracował w takich stacjach telewizyjnych, m.in. w: TVP, TV4, TV Centrum, TV Puls czy Tele 5. Oprócz pracy nad teleturniejami komentował także golfa dla stacji TV4, prowadził również program „Godzina z Pijanowskim” w TV Centrum. Pod koniec 2004 planował otworzyć własną stację – „TV Fortuna” z ofertą programów rozrywkowych i teleturniejów, jednak do tego nie doszło.
Należy do Polskiego Związku Golfa.
W latach 2007–2008 był reżyserem i scenarzystą teleturnieju „Najgorszy polski kierowca” emitowanego w TV Puls. Był współtwórcą programu Wideoteka dorosłego człowieka, razem z Marią Szabłowską oraz Krzysztofem Szewczykiem, z którym niegdyś prowadził program Jarmark.
W latach 2016–2019 razem z Krzysztofem Szewczykiem prowadził program Pogodni Panowie w Radiu Pogoda.
Pomysłodawca i promotor literowej gry strategicznej Dictumix, dostępnej na platformach mobilnych.
Teleturnieje.
W swojej karierze telewizyjnej prowadził m.in. teleturnieje:

</doc>
<doc id="197624" url="https://pl.wikipedia.org/wiki?curid=197624" title="77 Pułk Piechoty Armii Krajowej">
77 Pułk Piechoty Armii Krajowej

77 Pułk Piechoty AK – jednostka sił zbrojnych Armii Krajowej utworzona na początku 1944 w ramach akcji odtwarzania struktur Wojska Polskiego sprzed 1939.
Informacje ogólne.
77 pułk piechoty stacjonował przed 1939 w Lidzie i był częścią 19 Dywizji Piechoty. Odtworzony został w 1944 r. siłami Okręgu Nowogródek.
Liczebność wszystkich oddziałów wchodzących w skład 77 pp wynosiła według różnych szacunków od 5000 (w marcu 1944, zgodnie z poniższymi stanami jednostek) do blisko 7000 (przed operacją Ostra Brama). Liczby te przekraczały regulaminowy stan pułku. Istniał on jednak tylko formalnie – nie stanowił jednostki operacyjnej, czego najlepszym dowodem jest fakt, że nie posiadał dowódcy ani sztabu. Kwity rekwizycyjne jednak lub inne dokumenty stemplowane były pieczęcią pułku. Elementami rzeczywistej struktury organizacyjnej wojsk partyzanckich Okręgu Nowogródek były w 1944 r. zgrupowania – bataliony 77 pp tworzyły cztery spośród pięciu zgrupowań tego okręgu (patrz Okręg Nowogródek AK – struktura).
Struktura organizacyjna 1944.
I batalion – utworzony z oddziału partyzanckiego 301.
II batalion – utworzony z oddziału partyzanckiego 314.
III batalion – utworzony z uderzeniowych batalionów kadrowych
IV batalion – utworzony z oddziału partyzanckiego 312.
V batalion – utworzony z konspiracyjnej kompanii „Bieniakonie”, pełny stan osiągnął w maju 1944 r.
VI batalion – utworzony z oddziału partyzanckiego 321.
VII batalion – utworzony z oddziału partyzanckiego działającego w ośrodku szczuczyńskim
VIII batalion „Bohdanka” – utworzony z Samodzielnych Kompanii Zdzięcioł-Nowojednia „Stawy-Mydło” oraz Nowogródek „Stawy-Ryby”

</doc>
<doc id="197625" url="https://pl.wikipedia.org/wiki?curid=197625" title="Tiglat-Pileser III">
Tiglat-Pileser III

Tiglat-Pileser III, właśc. Tukulti-apil-Eszara III (akad. "Tukultī-apil-Ešarra", biblijny "Tiglat-Pileser") – król Asyrii; według "Asyryjskiej listy królów" panować miał przez 18 lat. Jego rządy datowane są na lata 744–727 p.n.e. Władzę w państwie objął w wyniku przewrotu pałacowego, który obalił poprzedniego władcę Aszur-nirari V. Wprowadził wiele reform w dziedzinie administracji i wojskowości, które przywróciły Asyrii silną pozycję militarną i ekonomiczną na Bliskim Wschodzie.
Imię.
Imię biblijne Tiglat-Pileser, pod którym władca ten jest najlepiej znany, nie jest jego pierwotnym, rodzimym imieniem. To bowiem było akadyjskie i brzmiało "Tukultī-apil-Ešarra" (w transliteracji z pisma klinowego zapisywane zazwyczaj "Tukul-ti"-ibila.é.šár.ra lub "Tukul-ti"-a.é.šár.ra). Znaczy ono „W synu świątyni E-szara jest moja ufność”. W Biblii, w której władca ten wzmiankowany jest kilkukrotnie (w 2 Księdze Królewskiej, 1 Księdze Kronik i 2 Księdze Kronik), imię to uległo zniekształceniu i zapisywane było w następujący sposób:
W polskich przekładach Biblii imię tego władcy zapisywane jest najczęściej Tiglat-Pileser, w oparciu o hebrajską formę tego imienia:
Należy też wspomnieć, iż w Biblii władca ten pojawia się również pod imieniem Pul (np. patrz przypis). Imię to wywodzi się najprawdopodobniej od babilońskiego Pulu ("Pūlu") - imienia, pod którym występuje on w "Babilońskiej liście królów A". Zdaniem niektórych uczonych Pulu było tytułem koronacyjnym tego władcy ( patrz przypis). W zniekształconej formie "Poros" imię to pojawia się też w "Kanonie Ptolemeusza"
Wstąpienie na tron.
Nieznanego pochodzenia, w jednej ze swoich inskrypcji, chcąc potwierdzić swoje prawa do tronu objętego w wyniku uzurpacji przedstawia siebie jako potomka Adad-nirari III. Brak innych źródeł uniemożliwia zweryfikowanie jego powiązań z wcześniejszą dynastią. 13 "Ajaru" 745 p.n.e. zorganizował przewrót pałacowy w Kalchu, którego był gubernatorem. Legalnie panujący Aszur-nirari V został zamordowany wraz z całą rodziną.
Reorganizacja państwa.
Prowincje.
W momencie objęcia władzy Asyria znajdowała się w trudnym położeniu. Utraciła władzę nad zachodnimi prowincjami, a pogranicze górskie na północy dostało się pod panowanie Urartu. W celu usprawnienia działania aparatu państwa zreformował administrację podbitych prowincji, gdzie mianował namiestników różnego stopnia. Rola poszczególnych prowincji i ranga ich asyryjskich rezydentów bardzo się różniły. Jednym z nich był "bêl pihâti" („pan prowincji”) lub "šaknu". Urzędnicy z tym tytułem byli osobistymi przedstawicielami króla, którzy zajmowali się zadaniami z zakresu poboru podatków czy wojskowości na danym obszarze.
Podzielił prowincje na mniejsze obwody "qannu" (przypuszczalnie „pierścień”) rządzone przez "rab alani". Każdy taki obwód zawierał większe miasto i jego okolicę. Podobnie jak "bêl pihâti" prowincji "qannu" też miał do dyspozycji kontyngent wojska. Zmniejszenie prowincji osłabiło namiestników i zmniejszyło prawdopodobieństwo wybuchu buntów przeciwko władcy.
Armia.
Powołał też armię zawodową ("kisir szarrutti") złożoną z Asyryjczyków oraz mieszkańców podbitych prowincji (Aramejczyków, Babilończyków i Chaldejczyków), której uzbrojenie było finansowane przez władcę. Z najlepszych jednostek utworzył pułk królewski ("kurubuti sza szepe"), jako straż przyboczną oddzielną dla króla, jego małżonki i następcy tronu, również w całości utrzymywany przez władcę. W jego skład wchodzili głównie najemnicy z prowincji peryferyjnych. Za czasów rządów Tiglat-Pilesera III konnica w znacznym stopniu wyparła wozy bojowe, które używano odtąd do transportu. Istotną cechą zreformowanej armii było jednolite uzbrojenie i szkolenie oraz brak uzależnienia od prac w rolnictwie, co umożliwiało prowadzenie kampanii wojskowych i oblężeń na szerszą skalę, przez cały rok i na wielu frontach jednocześnie.
Tiglat-Pileser III wykorzystywał w armii zawodowej również oddziały utworzone z całych plemion, które stanowiły samodzielne jednostki bojowe. Szczególnym przykładem takich wojowniczych plemion na usługach Asyrii były plemiona Itu, które zamieszkiwało rejon Tygrysu na południe od Aszur, i Guraia. Ituajczycy okazali się pomocni wyprawie Tiglat-Pilesera III do Babilonu i w pacyfikowaniu buntu Tyru i Sydonu. Do armii zawodowej najmowano plemiona spoza imperium, na przykład Kimerów, Medów i Arabów.
Najwyższe dowództwo w armii sprawował król nawet jeśli nie wyruszał osobiście na wojnę. Naczelne dowództwo powierzone zostało dowódcom wojskowym, którzy nosili tytuł "turtānu". Od czasów Tiglat-Pilesara III było ich dwóch, co miało ograniczyć konflikty wewnętrzne, do których dochodziło, gdy władza wojskowa spoczywała w rękach ambitnych jednostek. Jeden z dowódców, jako "turtănu" prawej ręki, nadzorował region Harranu, a drugi, jako "turtānu" lewej ręki, region Kummuhu.
Deportacje.
Tiglat-Pileser III zainicjował, kontynuowany przez jego następców, zwyczaj masowych deportacji i przemieszania ludów: m.in. ludność Hamy w góry Zagros czy Babilończyków do Asyrii. Przesiedlenia stosowali już jego poprzednicy, lecz nie było to zjawisko tak masowe i systematyczne jak w przypadku Tiglat-Pilesera III, który deportował całe plemiona, w sumie około 400 000 ludzi. Przyczyniło się to do „arameizacji” Imperium oraz zasiedlenia wyludnionych terenów rdzennej Asyrii, która została zdziesiątkowana w wyniku krwawo stłumionych serii buntów i wojen domowych oraz epidemii dżumy.
Kampanie na wschodzie.
W 744 p.n.e. Tiglat-Pileser III najechał Kasytów w górach Zagros. W 737 i 736 p.n.e. w dwóch kampaniach zaatakował Medię, gdy przekroczył góry Zagros i dotarł do Elbrusu i słonej pustyni Daszt-i-Kawir na wschód od Teheranu. Być może powodem ataku była chęć zdobycia dobrej jakości koni medyjskich i terenów do ich wypasu.
Kampanie w Syrii.
W roku 744 p.n.e. liczni wasale syryjscy podnieśli bunt i zawiązali koalicję przeciw Asyrii. Należeli do niej m.in. Resin, król Damaszku, Enilu, król Hamat, Pisiris, król Karkemisz, Urikki, król Kue z Cylicji, Panamuwa I (Panammu), król Sam'al oraz Matiel, władca państwa Arpad. Część z tych władców była sojusznikiem królestwa Urartu. Dlatego, gdy Tiglat-Pileser III wtargnął w 743 p.n.e. do Syrii i rozpoczął oblężenie Arpadu, władca Urartu, Sarduri II wyruszył na pomoc sprzymierzeńcowi, wraz z wasalnymi państwani neohetyckimi Melid, Gurgum i Kummuhu. Tiglat-Pileser III odniósł w 743 p.n.e. zwycięstwo nad koalicją w bitwie pod Kisztan (Samosata) nad górnym Eufratem. Po klęsce wojska Urartu wycofały się z wojny, a władca asyryjski wkroczył do Syrii i Fenicji.
W 742 p.n.e. Tiglat-Pileser III przyjął hołd miast fenickich, a w 740 p.n.e. po trzech latach oblężenia padł Arpad i został zamieniony w asyryjską prowincję. Odtąd imperium asyryjskie miało bezpośredni dostęp do Morza Śródziemne. Oprócz pokonanych królów syryjskich z Damaszku, Hamy i Karkemisz, trybut władcy asyryjskiemu musieli płacić król Que, Zabibe, królowa Arabów i Menachem, król Izraela (). Oprócz tego przesiedlono 30 tysięcy mieszkańców Hamatu w góry Zagros, a w ich miejsce osiedlono 18 tysięcy Aramejczyków.
Bazą do ekspedycji w Syrii było prawdopodobnie Hadatu, leżące między Karkemisz a Harranem, gdzie odkryto pałac Tiglat-Pilesera III.
W 738 p.n.e. Tiglat-Pileser III prowadził walku w kraju Ulluba na pograniczu Urartu. Zaangażowanie władcy asyryjskiego w ciężkie walki na północy wykorzystali królowie syryjscy do zawiązania kolejnej koalicji przeciw Asyrii. Na jej czele stał Azrijau, władca królestwa Jaudi, położonego nad zatoką Issos. Jego sprzymierzeńcem był między innymi Tutammu, król Unki. Również ta koalicja poniosła klęskę i została zmuszona do płacenia kontrybucji, a władca asyryjski zyskał kolejne prowincje w Syrii.
Wojna z Urartu i walki w Palestynie.
W latach 739 p.n.e. i 736 p.n.e. Tiglat-Pileser III wykorzystał osłabienie Urartu i zajął pograniczne prowincje w kraju Nairi.
W 735 p.n.e. Tiglat-Pileser III wyprawił się przeciw Urartu i spustoszył jego terytorium. Król Sarduri II wraz z syryjskimi sojusznikami został pokonany w bitwie nad Eufratem. Asyryjczycy nie zdołali jednak zdobyć Tuszpy, położonej nad jeziorem Wan, ani innych ważnych miast.
Niepowodzenie w zdobyciu stolicy Urartu wykorzystali władcy feniccy i filistyńscy. Na czele buntu stanęli królowie filistyńscy z Gazy i Aszkelonu. Przyłączyły się do nich fenickie miasta Tyr i Sydon niezadowolone z zakazu handlu z Egiptem, który narzucił im władca Asyrii. Tiglat-Pileser III osobiście wyruszył w 734 p.n.e. do Palestyny i pokonał buntowników. Władca Aszkelonu zginął w walce, a władca Gazy uciekł do Egiptu. Król Asyrii utworzył 6 okręgów wojskowych, by zapobiec buntom i odebrał trybut od władców Judei, Moabu, Edomu, Ammonu i królowej Arabów Samsi.
W 732 p.n.e. zbuntował się król Damaszku Resin i wraz z Pekachem królem Izraela zaatakował judejskiego władcę Achaza, który był wasalem Asyrii. Tiglat-Pileser III zdobył Damaszek i zabił Resina. Królestwo Izraela zostało spustoszone, a jego władca zginął w wyniku zamachu (). Państwo damasceńskie zostało włączone do Asyrii – rządził nim odtąd gubernator. Nowy król Izraela Ozeasz musiał złożyć hołd oraz zapłacić wysoki haracz Tiglat-Pileserowi III, a północna cześć jego państwa, to jest większa część Galilei i Gileadu, został włączona do Asyrii pod zarządem gubernatorów. Część ludności została deportowana do północnej Syrii oraz północnej i wschodniej Mezopotamii (; ). Zwycięstwa Tiglat-Pilesera III pozwoliły ograniczyć wpływy Urartu w Syrii.
Narzucenie zwierzchności Judzie w źródłach biblijnych.
Według koalicja Izraela i Królestwa Damaszku zaatakowała Królestwo Judy, w wyniku czego król Achaz zwrócił się do Tiglat-Pilesera III z prośbą o pomoc wojskową. W asyryjskiej terminologii było to tzw. "kitru" – należność za pomoc wojskową udzieloną będącemu w opresji lennikowi. Konflikt ten zwany jest w literaturze tematu wojną syro-efraimską i uważa się, że jego przyczyną była wola zmuszenia Judy do udziału w koalicji antyasyryjskiej. Relacja biblijna jest tutaj zasadniczo zgodna ze źródłami asyryjskimi.
Po pokonaniu króla Damaszku Resina przez Tiglat-Pilesera III, Achaz znalazł się w orszaku zwycięskiego władcy i prawdopodobnie pod jego naciskiem przejął asyryjskie praktyki religijne oraz rozkazał zamienić ołtarz wybudowany przez Salomona w świątyni w Jerozolimie na ołtarz według asyryjskich wzorców ().
Według powodem prośby o interwencję wojskową była nie inwazja aramejsko-izraelska, a atak koalicji Edomu i miast filistyńskich. Tiglat-Pileser III raczej powiększa jednak udrękę Judy, niż okazuje jej pomoc. Z uwagi na brak potwierdzenie w źródłach pozabiblijnych, niejasną naturę źródeł, z jakich korzystał autor Ksiąg Kronik, a także negatywny stosunek autora do Achaza z uwagi na jego apostazję względem Jahwe, bibliści tacy jak F. J. Gonçalves sceptycznie podchodzą do tej relacji. Wprawdzie źródła asyryjskie wspominają o wojnie z Filistynami, nie łączą jej jednak z inwazją na Judę. Opis wojny z Edomitami odnosić się może do wydarzeń opisanych w . Zdaniem Antoona Schoorsa kronikarski opis upokorzenia Judy ma intencje teologiczne – pokazuje, że grzech spotyka się z bezpośrednią karą ze strony Jahwe.
Relacje z Babilonią.
Na początku swojego panowania zorganizował kilka kampanii na południe do Babilonii, w której koczownicze plemiona chaldejskie były źródłem ciągłej anarchii. Sprzyjał proasyryjskiemu królowi Babilonii Nabu-nasirowi, utrzymując z nim pokojowe kontakty zwalczając jednocześnie Chaldejczyków. Właśnie na prośbę Nabu-nasira w 745 p.n.e. zaatakował mieszkających nad środkowym Tygrysem Aramejczyków z plemienia Pukudu, którzy niepokoili tereny dolnej Mezopotamii. Po zajęciu ich terenów i deportowaniu 65 tysięcy ludzi do Asyrii odnowił zwierzchnictwo asyryjskie nad Babilonią, które zostało utracone podczas zamieszek w Asyrii za poprzedników Tiglat-Pilesera III. Podobną politykę kontynuował w stosunku do jego następcy Nabu-nadin-zeriego. Sytuacja uległa zmianie po objęciu władzy w Babilonie przez chaldejskiego uzurpatora Nabu-mukin-zeri (Ukinzera).
W 731 p.n.e. zaangażował się w interwencję w Babilonii, gdzie chaldejski szejk Nabu-mukin-zeri (Ukinzer) z plemienia Bit-Amukkani obalił poprzedniego uzurpatora, Nabu-szuma-ukina II. Tiglat-Pileser III wkroczył do Babilonii, zmusił do posłuchu władców plemion i państewek aramejskich i chaldejskich. Jeden z nich, Mardukapaliddina (Merodak Baladan), wódz plemienia Bit-Jakini przeszedł na stronę Tiglat-Pilesera III i dzięki temu uchronił swój kraj przed zniszczeniem i deportacjami. Sam uzurpator schronił się w mieście Sapia, głównym mieście plemienia Bit-Amukkani. Pora roku uniemożliwiła Asyryjczykom obleganie go.
W 729 p.n.e. Tiglat-Pileser III zdobył miasto Sapia kładąc kres uzurpacji Nabu-mukin-zeri (Ukinzera). Wcześniej poddały się plemiona Bit-Szilani i Bit-Saali. Powróciwszy do Babilonu Tiglat-Pileser III koronował się na "króla Babilonu, Sumeru i Akadu" jako Pulu, co uczeni interpretują jako formę skrótu imienia Tiglat-Pilesar lub pierwotną formę sprzed objęcia władzy w Asyrii. W ten sposób ustanowił unię personalną między Asyrią a Babilonią. Aby przyciągnąć do siebie elity babilońskie i uzyskać akceptację ludności, składał ofiary w babilońskich świątyniach, prowadził liberalną politykę ekonomiczną i trzymał w ryzach Chaldejczyków, do czego mogła się przyczynić deportacja 154 tysięcy Chaldejczyków do północnych i północno-wschodnich prowincji przygranicznych.
Dwa lata po koronacji w Babilonie Tiglat-Pileser III zmarł w 727 p.n.e. w miesiącu "tebet", czyli na przełomie grudnia i stycznia, a tron po nim objął jego syn Salmanasar V.

</doc>
<doc id="197629" url="https://pl.wikipedia.org/wiki?curid=197629" title="Nowy Dwór (Wrocław)">
Nowy Dwór (Wrocław)

Nowy Dwór (niem. "Maria Höfchen") – osiedle we Wrocławiu, położone na zachodzie miasta w dawnej dzielnicy Fabryczna. W granicach miasta od 1928.
Wieś.
Pierwszy raz wzmiankowany w 1280 roku jako "Curia Nova" (Nowy Dwór), kiedy książę Henryk zwolnił osadę razem z innymi majątkami klasztoru NMP na Piasku od wszelkich ciężarów i jurysdykcji. W 1388 roku opat klasztoru sprzedał znajdujący się we wsi folwark. Od 1551 roku wieś była własnością miasta, potem wróciła do klasztoru, który ostatecznie ją utracił w 1810 roku. Połączenie kolejowe uzyskał w 1844 roku.
Osiedle.
W pierwszej połowie 1938 roku w Maria Höfchen rozpoczęto budowę osiedla wspólnotowego (Gemeinschaftssiedlung), przeznaczonego głównie dla pracowników pobliskiej fabryki taboru szynowego Linke-Hofmann Werke A.G. Projekt przewidywał duży, a nawet „największy w Breslau od czasu dojścia Hitlera do władzy” kompleks mieszkaniowy w wolnostojącej i szeregowej, dwu-i trzypiętrowej zabudowie, z dostępem do niewielkich ogródków. Ogółem miało powstać ok. 2500 mieszkań dla 10 000 osób. Na potrzeby planowanej wojny w projekcie uwzględniono piwnice przeciwlotnicze oraz strychy ze wzmocnionymi drzwiami. Oprócz domów mieszkalnych przewidywano także budowę kościoła (dla dwóch wyznań), kino, budynek dla miejscowej administracji, policji i poczty, sklepy, garaże samochodowe, ośrodek dla Hitlerjugend oraz dom wspólnotowy. Pod względem ideowym projekt osiedla odwoływał się do idei utworzenia (czy odtworzenia) społecznej atmosfery „wiejskiej wspólnoty”, charakterystycznej dla społeczeństw tradycyjnych. Mieszkańcy tworzyliby homogeniczną grupę, emocjonalnie związaną z miejscem i współmieszkańcami. Miała ona stanowić antytezę społeczności miejskiej - zatomizowanej, wyobcowanej i anonimowej. Ideę tę narodowi socjaliści zaadaptowali na użytek własnych celów. O wyborze mieszkańców decydował „światopogląd wszystkich członków rodziny, czystość rasowa i wiarygodność polityczna”. Budowę osiedla zrealizowano tylko w części: przerwał ją wybuch i koniec wojny. W lutym 1945 roku, po nakazie przymusowej ewakuacji ludności, osiedle opustoszało niemal całkowicie.
W drugiej połowie lat 70. XX w. w części zachodniej (gdzie przedtem znajdowały się pola) rozpoczęto budowę osiedla bloków z wielkiej płyty. Wybudowane bloki mają typowo trzy, cztery, siedem lub dziesięć pięter, między nimi znajdują się boiska, place zabaw oraz tereny zielone. Na południowym krańcu osiedla znajdują się dwa 15-piętrowe wieżowce.
Nowy Dwór sąsiaduje z osiedlami Kuźniki, Żerniki, Muchobór Mały, Gądów Mały. Jego liczba mieszkańców oceniana jest na 16-20 tysięcy. Osiedle składa się z dwu części: w starszej, wschodniej znajdują się poniemieckie dwupiętrowe budynki wielorodzinne.
Zabudowa ta była w ciągu swej eksploatacji sukcesywnie modernizowana: bloki z wielkiej płyty zostały ocieplone oraz zdjęto z nich elementy azbestowe. Część bloków poniemieckich została podwyższona oraz odnowiona na wyższy standard.
Na terenie osiedla zlokalizowane jest też Centrum Kultury Wrocław Zachód, Młodzieżowy Dom Kultury oraz kryty basen Fitness Academy. Zbudowany jest też kościół pw. Opatrzności Bożej.
Spis ulic: ul. Rogowska, ul. Zemska, ul. Budziszyńska, ul. Strzegomska, ul. Komorowska, ul. Grodecka, ul. Wojrowicka, ul. Nowodworska, ul. Chociebuska, ul. Gubińska, ul. Krośnieńska
Na osiedlu znajdują się następujące placówki oświatowe:
Osiedle ma dobre połączenia autobusowe – z pętli przy ul. Rogowskiej odjeżdżają autobusy 122,124, 134, 142 oraz linia nocna 241. Dodatkowo przez osiedle przejeżdżają autobusy 106, 107, 109, 119, 126,132, 148,149, 319, 609 oraz nocne 246 i 249. Północnym krańcem osiedla przebiega linia kolejowa nr 275 ze stacją Wrocław Nowy Dwór, zaś od wschodu – nowo wybudowana część obwodnicy śródmiejskiej z estakadą Gądowianką przebiegającą ponad krzyżującymi się liniami kolejowymi nr 273 i 275 oraz ul. Strzegomską.
Rada Osiedla Nowy Dwór mieści się na ul. Nowodworskiej 51/3; dyżury Radnych odbywają się w każdą środę od godz. 17.00 do godz. 19.00. Przewodniczącą Rady Osiedla jest Małgorzata Molenda a Przewodniczącym Zarządu Rady Osiedla jest Łukasz Olbert.
Trwa budowa ostatniego odcinka Trasy Autobusowo-Tramwajowej (TAT).

</doc>
<doc id="197630" url="https://pl.wikipedia.org/wiki?curid=197630" title="Lato termiczne">
Lato termiczne

Lato termiczne – okres w Polsce uznany za lato według kryterium termicznego w klimatologii, w którym średnia dobowa temperatura powietrza utrzymuje się na poziomie powyżej 15 °C.

</doc>
<doc id="197633" url="https://pl.wikipedia.org/wiki?curid=197633" title="Odwrotna kinematyka">
Odwrotna kinematyka



</doc>
<doc id="197634" url="https://pl.wikipedia.org/wiki?curid=197634" title="Klaus Nomi">
Klaus Nomi

Klaus Nomi, właśc. Klaus Sperber (ur. 24 stycznia 1944 w Immenstadt w Alpach Bawarskich, zm. 6 sierpnia 1983 w Nowym Jorku) – niemiecki piosenkarz, pionier nurtu pop z elementami piosenki kabaretowej oraz new wave. 
Śpiewał jako kontratenor, tenor i baryton. W latach 70. XX wieku wystąpił razem z Davidem Bowie w popularnym amerykańskim programie telewizyjnym "Saturday Night Live". Był jednym z pierwszych artystów zmarłych przedwcześnie na AIDS.

</doc>
<doc id="197635" url="https://pl.wikipedia.org/wiki?curid=197635" title="Szentong">
Szentong

Szentong (z języka tybetańskiego w tłumaczeniu na polski „Pustość Innego”) – tybetańska doktryna związana z madhjamaką integrująca przekaz Nagardżuny „Środkowej Ścieżki” z przekazem Asangi o naturze Buddy. Według szkoły buddyzmu tybetańskiego dzionang i niektórych szkół kagyu i nyingma jest to najdokładniejsza i wyczerpująca doktryna madhjamaki, która inne doktryny madhjamaki określa jako rangtong (w tłumaczeniu z tybetańskiego „Pustość Siebie”).
Geneza.
Twórcą doktryny szentong był tybetański uczony i mistrz tantryczny Dolpopa Sherab Gyaltsen (1292-1361 r. n.e.) wywodzący się z tradycji sakja, uważany również za współzałożyciela tradycji dzionang buddyzmu tybetańskiego. Jednym z pierwszych przedstawicieli doktryny szentong był współtwórca dzionang z XI w. n.e. tybetański mistrz Jumo Mikjo Dordże, wielki adept Kalaczakry oraz uczeń wielkiego mistrza tantr i scholastyka z Kaszmiru Somanatha.
Znaczącymi postaciami szentong byli VII Karmapa Chodrak Gyamtso (1454-1506) oraz scholastyk Sakya Chokden (gser-mdog-pan-chen Sakya mchog-ldan, 1428-1507) tradycji sakja.
Najbardziej uznaną postacią szentong był natomiast Tāranātha [1575-1635], mistrz dzionang i odnowiciel buddyzmu tybetańskiego na pograniczu XVI i XVII w.
Obecnie szentong swoją popularność zawdzięcza encyklopedycznym dziełom mistrza Dziamgon Kongtrul Lodro Thaje (1813-1899), współtwórcy ruchu rime oraz niektórym współczesnym mistrzom kagju i ningma, m.in. Kalu Rinpocze (1905-1989) i żyjącemu obecnie Khenpo Tsultrim Gyamtso Rinpocze.
Sutry związane z szentong.
Według zwolenników szentong doktryna ta wywodzi się od Buddy, a przekaz ten istnieje zarówno w tradycji sutr, jak i tantr. Dogłębna wykładnia poglądu zawarta jest w sutrach "Trzeciego obrotu Kołem Dharmy" (nazywanych również "„Sutrami Esencji”") oraz w szczególności w naukach tantry kalachakra.
W skład "Sutr Esencji" wchodzą:
Wśród wymienionych sutr, "Tathagatagarbha Sutra" uważana jest za pierwszą sutrę, w której Budda nauczał o naturze buddy (skt. tathagatagarbha). Sutry "Srimaladevi Simhananda" oraz "Samadhi Nirmochana Sutra" były niezwykle wpływowe, mimo tego pojawiły się później. Ostatnią sutrą która została przekazana tuż przed śmiercią Buddy jest "Maha Parinirvana Sutra".
Dodatkowo oprócz "Sutr Esencji", istnieją jeszcze dwie, które w szeroki sposób objaśniają zarówno pogląd reprezentowany później przez szkołę cittamatry, jak i pogląd szentong:
Siastry związane z szentong.
Wśród siastr (filozoficznych tekstów buddyjskich – traktatów) słynnymi pracami opisującymi nauki o naturze buddy są teksty Asangi pod wpływem nauk Maitrei:
Ostatnie pięć prac nazywanych jest wspólnie "„Pięcioma Dharmami Maitrei”", a za ich autora uważany jest często Maitreya, Asanga lub obaj filozofowie. Stanowią one nauki szkoły yogacary. Teksty te zawierają zarówno poglądy doktryny cittamatry, jak i szentong. Oponenci ze szkoły gelug identyfikują te teksty wyłącznie z doktryną cittamatry i nie rozróżniają obu filozofii.
Szkoła dzionang.
Jedną z najbardziej znanych szkół wyznających pogląd szentong była szkoła dzionang buddyzmu tybetańskiego. Korzenie przekazu tej szkoły w Tybecie sięgają XII wieku i nauk mistrza Jumo Mikjo Dordże, ale znana stała się dzięki aktywności mistrza Dolpopy, który wcześniej praktykował w szkole sakya. Szczególnym przekazem tej szkoły jest właśnie doktryna szentong, która nauczana jest często wraz z tantrą kalachakra (tyb. Duki Korlo). Za wielkich mistrzów szentong i autorów wielu tekstów wyjaśniających ten pogląd uważani są dzierżawcy tej szkoły – Dolpopa Szierab Gjaltsen i Taranatha.
Szentong według Dolpopy.
Jednym z największych eksponentów szentong był tybetański mistrz Dolpopa Szerab Dzialtsen. Rozróżnienie dwóch rodzajów pustki można znaleźć w jednym z jego najważniejszych tekstów, noszącym tytuł: „Czwarte Zgromadzenie” (tyb. Bka’ bdu bzhi pa):
Pustka wszystkich zjawisk nie jest tym, co istnieje ostatecznie – ostatecznie istnieje natomiast Natura Buddy (skt. tathagatagarbha, tyb. de gshegs snying po), której synonimami są też: stan prawdy (skt. dharmakaya, tyb. czos sku) lub Umysł Mądrości Buddy.
Rozmaite określenia ostatecznej rzeczywistości wymienia Dolpopa, mówiąc że jest nią:
Inaczej o tej ostatecznej rzeczywistości można też powiedzieć, że jest to zarazem pustka i świetlistość (klarowność), która jest doświadczana przez samo powstającą świadomość (uważność), nie uwarunkowaną istnieniem jakiegokolwiek przedmiotu świadomości.
To ciało prawdy (skt. dharmakaya) jest zarazem podstawą (skt. alaya jnana, tyb. kun gzhi ye shes) dzięki której wszystkie zjawiska mogą się wydarzyć i jest warunkiem istnienia zarówno samsary, jak i nirwany. Nie jest przyczyną samsary, ale bez niej nic nie mogłoby się wydarzyć, także samsara, dlatego mówi się, że jest jej podstawą.
Termin "alaya-jnana" (skt.), czyli mądrość wszechpodstawy, jest terminem użytym po raz pierwszy przez Dolpopę, w opozycji do terminu "alaya-vijnana", dobrze znanego w filozofii cittamatry. "Alaya-vijnana", to według szentongpów mądrość wszechpodstawy w swym splamionym stanie. Jest ona w naturalny sposób obecna w umysłach wszystkich czujących istot i jeżeli na drodze duchowej ścieżki zostanie oczyszczona z wszelkich splamień, wszelkie doskonałe duchowe właściwości uzewnętrznią się. Te wszystkie splamienia – rozmaite stany umysłu związane ze światowym, zwykłym istnieniem, choć zakrywają doskonale czystą naturę Buddy, są w istocie puste (tyb. rang stong), niesubstancjalne. Dlatego można je usunąć, a wówczas ukaże się natura Buddy, umysł mądrości Buddy ("alaya-jnana"), który jest pozbawiony wszystkich złożonych zjawisk (tyb. gzhan stong), nie pozbawiony jednak własnej natury.
Charakterystyka szentong.
Szentong jako madhjamaka.
Pogląd szentong uznaje istnienie ostatecznej rzeczywistości, natury buddy będącej ostateczną esencją wszystkich zjawisk i umysłu. Opisuje ją jako Przejrzyste Światło, doskonałą, pełną oświeconych cech absolutną rzeczywistość, która jednak nie może być zanegowana koncepcjami. W odróżnieniu od doktryny „pustki wszystkich zjawisk” (skt. śunjata), nazywany jest "„pustką od innego”", tj. wolną od koncepcji, które wciąż utrzymują pozostałe szkoły madhyamaka.
Szentong nazywana jest przez zwolenników jako Wielka Droga Środka (skt. Maha Madhyamaka), gdyż nie tylko tak jak Prasangika naucza o wolności od konceptualnych wytworów, gdzie tylko się neguje mylne poglądy, ale również opisuje naturę umysłu jako wolną od konceptualnych wytworów.
Najważniejszym wyróżnikiem szentong jest pojęcie dwóch sposobów istnienia pustki. Rozróżnia się „pustkę własnej natury”, inaczej rangtong (transliteracja Wyliego. rang stong), która charakteryzuje wszystkie relatywne zjawiska i „pustkę innego”, inaczej szentong (transliteracja Wyliego. gzhan stong), która opisuje ostateczną rzeczywistość (sansk. dharmata, tyb. chos nyid). Pustka własnej natury mówi o tym, że zjawiska nie istnieją w sposób samoistny i są jedynie bytami stworzonymi konceptualnie. Ich istnienie jest uwarunkowane przyczynami i warunkami, nie mają więc swojego własnego, niezależnego istnienia. Taki sposób istnienia zjawisk (dharm) odpowiada prawdzie relatywnej (tyb. kun rdzob). To, co jest treścią prawdy relatywnej, jest tymczasowe, podlegające prawu współzależnego powstawania, złożone i nieistniejące samoistnie. Prawda relatywna scharakteryzowana została jako rangtong, co jest skrótem wyrażenia rang rang gi ngo bos stong pa – „wszystko pozbawione własnej natury”. Ta konstatacja może być uzyskana na drodze logicznego rozumowania i jest zgodna np. z opisem świata wyłaniającym się z teorii i eksperymentów współczesnej fizyki.
Ostateczna rzeczywistość, powiązana z prawdą ostateczną, jest opisywana przez „pustkę od innego”. Jest ona niezmienna, wieczna, niezłożona, przekraczająca prawo współzależnego powstawania i całkowicie pozbawiona (pusta od) zasłon i błędów, które są złożone i nietrwałe, a także wolna od wszelkich relatywnych zjawisk. W stosunku do ostatecznej natury można użyć określenia „pusta” tylko w takim znaczeniu, że jest ona wolna od splamień.
Szentong a rangtong.
Oto najważniejsze różnice między filozofią rangtong a szentong:
Szentong a cittamatra.
Szentong często mylony jest z inną buddyjską filozofią – czittamatry (dosłownie: „Tylko umysł”). Zgodnie z tym poglądem ostateczną rzeczywistością jest umysł-świadomość, a wszystko inne jest relatywne.
Podstawowe tezy filozofii czittamatry:
Cittamatra wyróżnia trzy aspekty rzeczywistości:
Według czittamatry aspekt „wyobrażony” i „zależny” odnoszą się do prawdy relatywnej, natomiast aspekt „doskonale obecny” odnosi się do prawdy absolutnej.
Istnieją istotne różnice między szentong i cittamatra:
Krytyka szentong.
Doktrynę szentong często podaje się krytyce w czterech głównych tradycjach buddyzmu tybetańskiego. W szczególności odrzuca ją szkoła gelug, a dychotomię na szentong i rangtong nie uznaje również szkoła sakja. Dwóch uczni Tsongkhapy (1357-1419 r. n.e.) i współzałożycieli gelug Gyaltsab Dzie i Kjedrub Dzie było szczególnie krytycznie nastawionych do szentong, podobnie jak jeden z największych znawców buddyzmu w Tybecie Buton Rinczen (1290-1364) ze szkoły sakja.
Współcześnie znawca madhjamaki S.K. Hookham związana ze szkołą kagju krytykuje ją nazywając „ekskluzywnymi rangtongpami” z powodu stworzonego przez nich rozdziału z podstawowymi dziełami mahajany ze względu na wiarę w istnienie (dosłownie hipostaza) „ostatecznego”. Wielu mistrzów różnych tradycji jest bardzo krytycznych w stosunku do szentong określając ja jako „Madhjamakę Eternalizmu”. Współczesny badacz madhjamaki Karl Brunnhölzl, który studiował u mistrza szentong Khenpo Tsultrim Gyamtso Rinpocze tradycji kagju i ningma, wykazuje niepoprawność terminu „szentong madhjamaki” ze względu, że ortodoksyjna doktryna jogaczary (przekazu Asangi) zawsze była w pełni kompatybilna z madhjamaką, choć często była niesłusznie marginalizowana i przeinaczana. Pierwotnie w Tybecie za czasów wprowadzania tam buddyzmu wielki indyjski pandita Śāntarakṣita (ok. VIII w n.e.), który był opatem słynnego indyjskiego centrum monastycznego Nalanda, nauczał poglądu zwanego „jogaczara-swatantrika-madhjamaka”, który łączył ówczesny mu przekaz Nagardżuny „madhjamaki” z przekazem Asangi o „naturze Buddy”.
W tradycji gelug buddyzmu tybetańskiego najbardziej ceni się pogląd prasangiki. Tsongkhapa (1357-1419 r. n.e.) stosując arumentację "reductio ad absurdum" inaczej "prasanga" odrzucał wszelkie autonomiczne stanowiska, włączając całą swatantrikę, jak i szentong, a to co utrzymywał odnosiło się tylko współzależnie w stosunku do tych obalanych stanowisk i nie będąc również jego autonomicznym stanowiskiem. W swym głównym dziele „Lamrim czenmo” napisał:
W kolejnym dziele „Suktihridaya” (tłumacz. Kwintesencja Zdań Mądrości, język angielski. Essence of Wisdom Words) podsumował błędne stosowanie nazwy rangtong „pustość siebie”:
Prasangika w analizie stosowanej dla teorii zrozumienia (natury) rzeczywistości i umysłu wykazuje błędne stanowiska na temat jej istnienia poprzez tzw. prawomocne poznanie (język angielski. valid cognitions). W tym celu stosuje argumenty zwane "reductio ad absurdum", i czyni to do momentu, aż nie zostaną porzucone wszelkie autonomiczne stanowiska. Prasangika przy tym nie utrzymuje własnego unikalnego stanowiska nie dając możliwości popadnięcie w błąd, który mógłby być również w stosunku do niego wykazany. Wszelkie wykazanie jakiegokolwiek inherentnego istnienia w ostatecznej analizie, tak jak to wykazuje szentong jako „pozbawione innego” czy czittamatra jako „aspekt doskonale obecny”, jest zaprzeczeniem współzależnego przejawienia się zjawisk według madhjamaki i negowane jest argumentacjami "reductio ad absurdum". Tym samym kładzie się nacisk na autentyczne bezpośrednie doświadczenie pustości (skt. siunjata) jako ostatecznym przekraczaniu poza wszelkie konceptualne wytwory, które możliwe jest nie poprzez teorie, ale dopiero za pomocą innych metod tj. metod doświadczalnych wadżrajany poprzez praktykę tantr jogi najwyższej.

</doc>
<doc id="197637" url="https://pl.wikipedia.org/wiki?curid=197637" title="Ismail Kadare">
Ismail Kadare

Ismail Kadare (ur. 28 stycznia 1936 w Gjirokastrze) – albański pisarz publikujący po albańsku i francusku.
Życiorys.
Studiował literaturę na Uniwersytecie w Tiranie, a następnie w Instytucie Gorkiego w Moskwie. Pierwszy zbiór wierszy "Frymëzime djaloshare" opublikował w roku 1954. W 1960 r. zmuszony został do powrotu do kraju z powodu rozłamu radziecko-albańskiego. Po powrocie do kraju pracował jako dziennikarz, był także deputowanym do parlamentu albańskiego. W latach 80. pełnił funkcję wiceprzewodniczącego Frontu Demokratycznego - komunistycznej organizacji masowej.
W 1963 r. ukazała się powieść "Generał martwej armii", która przyniosła mu sławę w Albanii, a następnie uznanie międzynarodowe. 24 października 1990 r. opuścił Albanię i uzyskał azyl polityczny we Francji. W 2005 r. otrzymał jako pierwszy nagrodę Man Booker International Prize, w 2009 Nagrodę Księcia Asturii w dziedzinie literatura, a w 2015 Nagrodę Jerozolimską. W 2020 roku otrzymał Neustadt International Prize for Literature.
W roku 2007, w związku z nominacją powieści "Pałac snów" do Nagrody Literackiej Europy Środkowej za 2006 rok pisarz po raz pierwszy odwiedził Polskę, spotykając się z czytelnikami w Warszawie i we Wrocławiu. W roku 2011 kolejny przekład jego książki – "Ślepy ferman" znalazł się w gronie siedmiu finalistów Literackiej Nagrody Europy Środkowej Angelus za 2010 rok. Nominowany po raz kolejny w 2014 roku za książkę "Wypadek".
W swoich utworach często porusza tematykę dotyczącą działania mechanizmów państwa totalitarnego. 
Mieszka w Paryżu i w Tiranie. Jego żona, Elena także jest pisarką.

</doc>
<doc id="197638" url="https://pl.wikipedia.org/wiki?curid=197638" title="Gmina Nordkapp">
Gmina Nordkapp

Gmina Nordkapp () – norweska gmina leżąca w regionie Finnmark. Większość terytorium (spośród 925 km²) leży na wyspie Magerøya, reszta – na lądzie stałym, z którym wyspa połączona jest podmorskim tunelem. Siedzibą gminy jest miejscowość Honningsvåg.
Nordkapp jest 117. norweską gminą pod względem powierzchni.
Demografia.
Według danych z roku 2005 gminę zamieszkuje 3415 osób, gęstość zaludnienia wynosi 3,7 os./km². Pod względem zaludnienia Nordkapp zajmuje 251. miejsce wśród norweskich gmin.
Edukacja.
Według danych z 1 października 2004:
Władze gminy.
Według danych na rok 2011 administratorem gminy () jest Åsleik Rannestad, natomiast burmistrzem (, d. ) jest Kristina S. Hansen.

</doc>
<doc id="197640" url="https://pl.wikipedia.org/wiki?curid=197640" title="Interkalator">
Interkalator



</doc>
<doc id="197641" url="https://pl.wikipedia.org/wiki?curid=197641" title="Broń myśliwska">
Broń myśliwska

Broń myśliwska – broń skonstruowana z zamierzeniem użycia jej do polowań na zwierzęta.
Rozwój narzędzi stosowanych przez przodków człowieka rozumnego w kulturach paleolitu istotnie wpłynął na zmianę sposobu zdobywania pożywienia. O ile przed ponad 3 milionami lat przodkowie ludzi byli głównie roślino- i padlinożerni, o tyle wraz ze zdolnością stosowania i obróbki narzędzi zmieniali się kolejno w myśliwych–zbieraczy i w końcu około 2 milionów lat temu w zorganizowanych myśliwych. Pierwotnie używana była do polowań prosta broń obuchowa (pałki) i miotana (kamienie o zaostrzonych krawędziach). Z czasem ludzie nauczyli się produkować broń drzewcową (włócznie, dzidy, oszczepy), białą (noże), miotającą (proce, łuki, kusze). Po wynalezieniu prochu bronią najczęściej używaną w łowiectwie stały się sztucery oraz strzelby.
Myśliwska broń palna musi spełniać w Polsce następujące kryteria:
Podział broni myśliwskiej.
Ze względu na rodzaj naboju:
Ze względu na funkcję użytkową i zastosowanie:
Ze względu na automatykę:
Ze względu na ładowanie naboju
Prawo łowieckie w art. 42 wymaga by podczas polowania uprawniony do jego wykonywania posiadał pozwolenie na posiadanie broni myśliwskiej lub inny dokument uprawniający do jej posiadania, jeżeli wykonuje polowanie za pomocą broni przeznaczonej do celów łowieckich.

</doc>
<doc id="197642" url="https://pl.wikipedia.org/wiki?curid=197642" title="Lipiec 2005 w sporcie">
Lipiec 2005 w sporcie



</doc>
<doc id="197645" url="https://pl.wikipedia.org/wiki?curid=197645" title="Broń pneumatyczna">
Broń pneumatyczna

Broń pneumatyczna – broń miotająca wykorzystująca energię sprężonego gazu (powietrza atmosferycznego bądź dwutlenku węgla) jako siły napędowej pocisku. W momencie wystrzału sprężony gaz przekazuje pociskowi część swojej energii, wyrzucając go z lufy. Zasięg miotania pocisków można regulować poprzez zmianę ilości gazu wydostającego się ze zbiornika. 
Historia.
Historycznie podejmowano różne próby zaadaptowania broni pneumatycznej do roli broni bojowej obejmujące zarówno broń ręczną (np. Repetierwindbüchse M.1780) jak i artyleryjską (np. działo pneumatyczne), jednak nigdy nie osiągając na tym polu znaczących sukcesów ze względu na ograniczenia techniczne tego typu broni. Do najważniejszych mankamentów broni pneumatycznej należały: niska manewrowość, wysoki ciężar zbiorników z gazem, skomplikowana budowa, zmienność energii wystrzału zależna od ilości pozostałego powietrza w zbiorniku itp. Współcześnie do tego typu broni zalicza się niektóre rodzaje torped oraz cywilne wiatrówki (służące do rekreacji). 
Sytuacja prawna w Polsce.
Ustawa o broni i amunicji z 1999 r. w art. 8 określa broń pneumatyczną jako „niebezpieczne dla życia lub zdrowia urządzenie, które w wyniku działania sprężonego gazu jest zdolne do wystrzelenia pocisku z lufy lub elementu ją zastępującego i przez to zdolne do rażenia celu na odległość”.
Po zmianach w ustawie od 1 stycznia 2004 do art. 8 dodano zapis: „a energia kinetyczna pocisku opuszczającego lufę lub element ją zastępujący przekracza 17 J”. Oznacza to że broń pneumatyczna o energii wylotowej pocisku nie większej niż 17 J nie wymaga pozwolenia na posiadanie broni, ani nie podlega obowiązkowi rejestracji.

</doc>
<doc id="197646" url="https://pl.wikipedia.org/wiki?curid=197646" title="Altair 8800">
Altair 8800

ALTAIR 8800 – zestaw komputerowy do własnoręcznego montażu, opracowany pod koniec 1974 w przedsiębiorstwie Micro Instrumentation and Telemetry Systems (skrót "MITS"), założonym przez Eda Robertsa. Zestaw, kosztujący 400 USD, zawierał 8-bitowy mikroprocesor Intel 8080 o częstotliwości 2 MHz oraz podstawową pamięć operacyjną 256 bajtów (w zasadzie wystarczającą tylko do uruchomienia systemu). Posiadał duży potencjał rozbudowy np. pamięci RAM o 1, 2, 4, 16 kB oraz możliwość podłączenia magnetofonu, jako pamięci masowej, a w późniejszym czasie stacji dyskietek.
W 1975 r. został uzupełniony o, napisany przez niewielkie wówczas przedsiębiorstwo Billa Gatesa i Paula Allena, interpreter Microsoft BASIC, znany też jako Altair BASIC. W odróżnieniu od dzisiejszych komputerów Altair nie posiadał klawiatury i monitora. W podstawowej konfiguracji jego obsługa odbywała się poprzez przełączniki na panelu przednim komputera. W bardziej zaawansowanej jego wersji możliwe było podłączenie terminala szeregowego (najczęściej dalekopisu), co wymagało dodatkowej karty we/wy. Altair 8800 wyposażony był w szynę S-100. Przedsiębiorstwo zdołało sprzedać ok. 10 tys. egzemplarzy zestawu, co było wielkim sukcesem rynkowym. Komputer zyskał ogromną popularność wśród osób i przedsiębiorstw, które chciały mieć po prostu własny komputer i kupowały go jako złożony zestaw. Maszyna ta jest uznawana za pierwszy komputer osobisty.
Historia.
Podczas służby w Laboratorium Zbrojnym Bazy Wojsk Lotniczych w Kirtland, Ed Roberts i Forrest M. Mims III postanowili wykorzystać swoje zaplecze elektroniczne do produkcji małych zestawów dla modelarzy rakietowych. W 1969 r. Roberts i Mims, razem ze Stanem Cagle'em i Robertem Zallerem, założyli przedsiębiorstwo Micro Instrumentation and Telemetry Systems "(MITS)" w garażu Robertsa w Albuquerque, w stanie Nowy Meksyk, rozpoczynając sprzedaż nadajników radiowych oraz instrumentów do modeli rakiet.
Kalkulatory.
Zestawy modeli rakiet nie były wielkim sukcesem i MITS poszukiwało pomysłów na zestaw, który zainteresowałby większe grono hobbistów. W listopadzie 1970 r. w piśmie Popular Electronics pojawił się Opticom, zestaw z MITS, który przesyłał głos za pośrednictwem wiązki światła LED. Mims i Cagle tracili zainteresowanie rynkiem zestawów do samodzielnego montażu, więc Roberts wykupił swoich partnerów i rozpoczął pracę nad zestawem kalkulatora. Electronic Arrays zapowiedziała w tym czasie zestaw sześciu zintegrowanych układów scalonych, dzięki którym można było zaprojektować czterofunkcyjny kalkulator. Zestaw kalkulatora MITS 816 używał tego chipsetu i pojawił się w Listopadzie 1971 r. na okładce "Popular Electronics". Zestaw sprzedawany był w cenie 175 USD (275 USD złożony). Forrest Mims napisał instrukcję montażu tego i wielu innych zestawów, które pojawiały się przez następne kilka lat. Często przyjmował egzemplarz kalkulatora, jako formę płatności.
Kalkulator odniósł sukces, czego następstwem było kilka kolejnych, ulepszonych modeli. Model MITS 1440 został opisany w lipcu 1973 r. w wydaniu "Radio-Electronics. "Posiadał 14-cyfrowy wyświetlacz, pamięć i operację pierwiastka kwadratowego. Zestaw sprzedawany był po 200 USD, a wersja złożona kosztowała 250 USD. Później MITS stworzyła jednostkę programującą, która podłączona do kodelu 816 lub 1440 pozwalała na zaprogramowanie do 256 kroków operacji.
Aparatury pomiarowe.
Poza kalkulatorami, MITS stworzyło linię urządzeń pomiarowych – tester obwodów elektrycznych, generator sygnału, cyfrowy woltomierz i kilka innych narzędzi. Aby sprostać wymaganiom, siedziba MITS została przeniesiona do większego budynku przy 6328 Linn NE w Albuquerque w 1973 r. W nowej siedzibie zainstalowano falowy automat lutowniczy oraz linię montażową. W 1972 r. przedsiębiorstwo Texas Instruments stworzyło własny chip kalkulatora i rozpoczęła sprzedaż gotowych kalkulatorów po cenie niższej niż połowa ceny rynkowej innych komercyjnych modeli. To wydarzenie wpłynęło negatywnie na MITS oraz wiele innych przedsiębiorstw i przyczyniło się do monopolu Texas Instruments na rynku kalkulatorów. Ed Robers miał trudności z redukcją swojego ćwierćmilionowego długu.
Popular Electronics.
W styczniu 1972 r., czasopismo "Popular Electronics" połączyło się z innym magazynem Ziff-Davis, "Electronics World". Wielu autorów negatywnie zareagowało na zmianę składu redakcji i postanowiło kontynuować pisanie swoich artykułów dla konkurencyjnego czasopisma, "Radio-Electronics. "W 1974 r., redaktorem "Popular Electronics" został Art Salsberg, który za cel postawił sobie przywrócenie wysokiej pozycji pisma o projektach elektronicznych. Był pod wrażeniem artykułu o urządzeniu TV Typerwiter (elektroniczna maszyna do pisania) autorstwa Dona Loncastera (Radio Electronics, wrzesień 1973 r.) i poszukiwał projektu komputerowego dla "Popular Electronics". Don Lancaster stworzył klawiaturę ASCII dla Popular Electronics w kwietniu 1974 r. Rozważano opublikowanie projektu komputerowego trenera autorstwa Jerry'ego Ogdina, kiedy Mark-8 – komputer Jonathana Titusa, oparty na procesorze 8008 pojawił się w lipcu na okładce "Radio-Electronics". Projekt komputerowego trenera został wstrzymany, a redaktorzy poszukiwali projektu opisującego budowę prawdziwego komputera. (Jerry Odgin otrzymał propozycję redagowania własnej kolumny "Computer Bits" w "Popular Electronics" od lipca 1975 r.)
Les Solomon, jeden z ówczesnych redaktorów, wiedział o pracach MITS nad komputerem opartym na procesorze 8080 i uważał, że Ed Roberts byłby w stanie przygotować projekt do chętnie czytanego wydania styczniowego. TV Typewriter i komputer Mark-8 były projektami zawierającymi jedynie szczegółowy zestaw planów i pustych płytek drukowanych. Hobbiści musieli sprostać trudnemu zadaniu pozyskania wszystkich układów scalonych i komponentów potrzebnych do ich budowy. Redaktorzy Popular Electronics chcieli zaoferować czytelnikom kompletny zestaw w profesjonalnie wyglądającym wydaniu.
Typowy produkt MITS posiadał generyczną nazwę, taką jak "Model 1440 Calculator" lub "Model 1600 Digital Voltometer". Ed Roberts był pochłonięty pracami nad projektem i pozostawił kwestię nazwania komputera redaktorom "Popular Electronics".
Jednym z wyjaśnień nazwy Altair, które później redaktor Les Solomon podał słuchaczom na pierwszej konwencji komputera Altair – Altair Computer Convention (marzec 1976 r.), jest historia, w której 12-letnia córka Solomona, Lauren podpowiedziała tacie nazwę komputera na podstawie serialu "Star Trek": „dlaczego nie nazwiesz go Altair? – właśnie tam Enterprise leci tej nocy.” Prawdopodobnie odcinkiem, który tego dnia widziała Lauren, jest "Amok Time", ponieważ tylko w tym odcinku serii oryginalnej załoga Enterprise podróżowała na Altair.
Bardziej prawdopodobną wersją jest to, że Altair miał być oryginalnie nazwany PE-8 (Popular Electronics 8-bit), ale Solomon uznał tę nazwę za mało interesującą, więc Les, Alexander Burawa (redaktor współpracujący) i John McVeigh (redaktor techniczny) zdecydowali, że to wydarzenie jest przełomowe, więc komputer powinien mieć nazwę gwiazdy. McVeigh zasugerował "Altair", jako dwunastą najjaśniejszą gwiazdę na niebie.
Ed Roberts i Bill Yates skończyli pierwszy prototyp w październiku 1974 r. i wysłali to do redakcji Popular Electronics w Nowym Jorku drogą kolejową (Railway Express Agency). Niestety ze względu na strajk przedsiębiorstwa przewozowego, komputer nigdy nie dotarł do przedsiębiorstwa. Solomon miał już w tym momencie kilka zdjęć maszyny i na nich oparł swój artykuł. Roberts zajął się budową nowej wersji. Komputer na okładce magazynu był w rzeczywistości pustym pudełkiem z przełącznikami i diodami na przednim panelu. Ukończony model komputera Altair miał zupełnie inny układ płyt obwodów drukowanych niż prototyp pokazany w czasopiśmie. Numer ze stycznia 1975 pojawił się w sklepach na tydzień przed Świętami Bożego Narodzenia 1974 r. i zestaw był już oficjalnie (nawet jeśli w praktyce nie było to jeszcze możliwe) dostępny na sprzedaż.
Intel 8080.
Ed Roberts projektował i konstruował programowalne kalkulatory, dlatego posiadał obeznanie wśród mikroprocesorów dostępnych w 1974 r. Model Intel 4004 oraz Intel 8008 nie były wystarczające, procesory National Semiconductor IMP-8 i IMP-16 wymagały zewnętrznego sprzętu, a układ Motorola 6800 był ciągle w fazie przygotowań, więc Ed Roberts zdecydował się na 8-bitowy procesor Intel 8080. W tym czasie, głównym interesem przedsiębiorstwa Intel była hurtowa sprzedaż chipów pamięci przedsiębiorstwom komputerowym (transakcje rzędu tysięcy sztuk). Sprzedaż małej liczby mikroprocesorów nie była popularna i przedsiębiorstwo nie miało doświadczenia w handlu detalicznym. Kiedy model 8080 został po raz pierwszy przedstawiony w kwietniu 1974 r., przedsiębiorstwo Intel ustawiło cenę pojedynczego zestawu na 360 dolarów (cena porównywalna z 1700 dolarów z roku 2014). "Ta liczba brzmiała dobrze", wspominał Dave House w 1984 r. "Poza tym, był to komputer, a one kosztował zwykle tysiące dolarów, więc uznaliśmy to za rozsądną cenę." Ed Roberts miał doświadczenie w kupnie zestawów OEM chipów do kalkulatorów, więc był w stanie wynegocjować cenę wysokości $75 (porównywalną z $350 dolarów z roku 2014) za mikroprocesory 8080.
Intel stworzył komputer Intellec-8 Microprocessor Development System, który sprzedawany był w bardzo dochodowej cenie 10 000 USD. Funkcjonalnie bardzo przypominał Alteir 8800, ale był to system wyższej klasy, przygotowany na rynek komercyjny, z szeroką linią urządzeń peryferyjnych i oprogramowaniem. Klienci pytali przedsiębiorstwo Intel, dlaczego Intellec-8 był tak drogi, podczas gdy Altair kosztował jedynie 400 USD. Niektórzy sprzedawcy odpowiadali, że MITS otrzymywał od przedsiębiorstwa Intel egzemplarze procesorów z kosmetycznymi usterkami lub innymi wadami. W lipcu 1975 r., przedsiębiorstwo Intel wysłało list do swoich sprzedawców i dystrybutorów, w którym oznajmiła, że komputer Altair 8800 przedsiębiorstwa MITS używa normalnych układów Intel 8080. Dystrybutorzy powinni sprzedawać system Intellec w oparciu o jego zasługi i nikt nie powinien dyskredytować wartościowych współpracowników takich jak MITS. List został wydrukowany w sierpniu 1975 r. w wydaniu MITS Computer Notes. Plotka o "defektach kosmetycznych" powracała później w wielokrotnie, pomimo iż zarówno MITS, jak i Intel zaprzeczali temu na piśmie w 1975 r.
Premiera komputera.
Przez dekadę uczelnie wymagały od studentów kierunków ścisłych oraz inżynierskich ukończenia kursu programowania komputerowego, zwykle w języku FORTRAN lub BASIC. To oznaczało, że istniała duża baza klientów, którzy wiedzieli o komputerach. W 1970 r. kalkulatory elektroniczne można było zobaczyć jedynie w laboratorium, ale w 1974 r. były już popularnym elementem wyposażenia domowego. Kalkulatory i gry wideo takie jak Pong, otworzyły komputery na szersze grono odbiorców. Elektroniczni hobbiści podejmowali się realizacji cyfrowych projektów, takich jak cyfrowy woltomierz i licznik częstotliwości. Komputery oparte na procesorze Intel 8008 były dostępne w 1974 r., ale nie były wystarczająco wydajne aby działać z językiem wysokiego poziomu, takim jak BASIC. Altair posiadał wystarczającą moc obliczeniową, która czyniła go faktycznie użytecznym i rozszerzalnym systemem nadającym się do różnego rodzaju zastosowań.
Ed Roberts optymistycznie powiedział swojemu bankierowi, że jest w stanie sprzedać 800 komputerów, podczas gdy w rzeczywistości, potrzebował kupców na jedynie 200 sztuk, aby wyjść z zyskiem w nadchodzącym roku. Kiedy czytelnicy otrzymali styczniowe wydanie "Popular Electronics", przedsiębiorstwo MITS zostało zalane falą zamówień. Konieczne było zatrudnienie nowych pracowników jedynie w celach odpowiadania na przychodzące telefony. W lutym MITS otrzymało 1000 zamówień na Altair 8800. Oficjalnym czasem realizacji zamówienia było 60 dni, ale w rzeczywistości musiały minąć miesiące zanim było to faktycznie zapewnione. Roberts skupił się na dostarczaniu komputerów; wszystkie inne opcje musiały czekać aż do uregulowania zamówień. Przedsiębiorstwo MITS oznajmiło, że do końca maja dostarczyła 2500 zestawów Altair 8800. Liczba ta przekroczyła 5 tys. w sierpniu 1975 r. Przedsiębiorstwo MITS zatrudniało poniżej 20 pracowników w styczniu, ale liczba ta wzrosła do 90 w październiku 1975 r.
Komputer Altair 8800 nie był rentowną sprzedażą dla MITS. Przedsiębiorstwo musiało sprzedawać dodatkowe karty pamięci, karty I/O oraz inne dodatkowe opcje, aby zwiększyć swój zysk. System domyślnie wyposażony był w pamięć "słowa maszynowego 1024" o pojemności 256 bajtów. Język BASIC został ogłoszony w lipcu 1975 r. i wymagał jednej lub dwóch dodatkowych płyt pamięci słowa maszynowego 4096 oraz rozszerzenie interfejsu.
Cennik MITS, "Popular Electronics", sierpień 1975 r.
Przedsiębiorstwo MITS nie miała konkurencji przez pierwszą połowę roku 1975. Sprzedawana kość pamięci 4K używała dynamicznego RAM-u i posiadała kilka błędów projektowych. Problemy z wysyłką opcjonalnych podzespołów i problemy z płytkami pamięci 4K były okazją dla zewnętrznych dostawców. Właściciel przedsiębiorczego Altair'a, Robert Marsh zaprojektował statyczną pamięć 4K, która była kompatybilna z Altair 8800 i sprzedawana po 255 USD. Jego przedsiębiorstwo, Processor Technology, stało się jednym z najbardziej pomyślnych dostawców rozszerzeń komputera Altair. Jego reklama w sierpniu 1975 r. pojawiła się w piśmie "Popular Electronics" i obiecywała interfejs oraz komponenty PROM dołączane do 4K kości pamięci. Później przedsiębiorstwo Processor Technology stworzyło popularny komponent wyświetlacza wideo, który mógł być połączany bezpośrednio do Altair'a.
Przedsiębiorstwo konsultingowe z San Leandro w Kalofonii, IMS Associates Inc., chciało zakupić kilka komputerów Altair, ale długi czas dostawy przekonał ich, że powinni zbudować swoje własne komputery. W wydaniu "Popular Electronics "z października 1975 r., małe ogłoszenie reklamowało komputer IMSAI 8080. Reklama zaznaczała, że wszystkie komponenty były "kompatybilne złączami" z komputerem Altair 8800. Komputer kosztował $439 za zestaw. Pierwsze 50 komputerów IMSAI zostało wysłane w grudniu 1975 r. Projekt IMSAI 8080 był w kilku aspektach lepszy od komputera Altair. Był łatwiejszy w złożeniu: Altair wymagał 60 połączeń przewodowych pomiędzy panelem przednim, a płytą główną. Płyta główna IMSAI posiadała 18 złączy. Płyta zaprojektowana przez MITS składała się z 4 segmentów złączy, które musiały być połączone ze sobą przy pomocy 100 przewodów. Ponadto, komputer IMSAI posiadał większy zasilacz, aby sprostać rosnącej liczbie komponentów rozszerzających, używanych w typowych systemach. Przewaga IMSAI była krótkotrwała, ponieważ przedsiębiorstwo MITS przewidziało te niedoskonałości i stworzyło Altair 8800B, który został wydany w czerwcu 1976 r.
Opis.
W pierwszym projekcie Altaira wszystkie komponenty nie mieściły się na pojedynczej płycie głównej, co skutkowało podzieleniem całej konstrukcji na 4 płyty ustawione jedna na drugiej i rozdzielonych wspornikami. Roberts w tamtym czasie nie był w stanie skonstruować naprawdę użytecznego komputera, ponieważ większość potrzebnych mu części nie była jeszcze dostępna, albo nie zostałaby ukończone na czas do styczniowej prezentacji. Na podstawie tych doświadczeń Roberts postanowił swój drugi model oprzeć na wymiennych kartach, redukując rolę płyty głównej do zwykłego łącznika pomiędzy podłączonymi płytami – tylnego panelu. Podstawowy zestaw składał się z 5 kart, m.in. CPU i pamięci. Następnie dzięki znalezieniu tańszych złączy opracował 100-pinowe złącze krawędziowe znane jako szyna S-100. Szyna zyskała uznanie wśród społeczności specjalistów komputerowych i została uznana za standard IEEE-696.
Szyna Altair składała się z pinów dla Intel 8080, które znajdowały się na tylnej płycie. Projekt konstrukcji całego komputera nie był w ogóle przemyślany, co było przyczyną wielu zwarć pomiędzy różnymi liniami zasilania o różnych napięciach, które znajdowały się obok siebie. Drugą niedogodnością było to, że system składał się z dwóch jednokierunkowych 8-bitowych szyn danych i tylko jednej dwukierunkowej 16-bitowej szyny adresowej. Umowa na zasilacze doprowadziła do zastosowania napięcia +8 V i +18 V, które musiały być lokalnie transformowane na kartach do standardowych napięć TTL (+5 V) albo RS-232 (+12 V).
Altair był dostarczany w dwuczęściowych walizkach. Tylny panel wraz z zasilaniem był montowane na głównej podstawie razem z przednią i tylną częścią obudowy. Przykrycie całej konstrukcji było w kształcie litery 'C', tworząc górę oraz lewy i prawy bok obudowy. Pomysł na przedni panel został zaczerpnięty od minikomputera przedsiębiorstwa Data General Nova. Panel składał się z dużej liczby przełączników, które służyły do wprowadzania poleceń i danych w postaci binarnej bezpośrednio do pamięci oraz podobnej liczby czerwonych diod LED, służących do odczytywania wprowadzonych danych oraz wyników przeprowadzonych obliczeń.
Programowanie na komputerze Altair było niesamowicie żmudnym procesem. Użytkownik musiał po kolei ustawić przełączniki w odpowiednim położeniu, aby odzwierciedlały wybraną przez niego instrukcję dla mikroprocesora 8080 albo binarnego kodu operacji, następnie całość musiał zatwierdzić specjalnym przełącznikiem 'enter', który powodował załadowanie wprowadzonej instrukcji do pamięci maszyny, a następnie powtarzać w kółko cały proces dopóki nie wprowadził wszystkich poleceń dla swojego jak miał nadzieję pełnego i poprawnego programu.
Początkowo komputer można było obsługiwać tylko za pomocą wspomnianych przełączników i diod, a jego zastosowanie ograniczało się do pisania programów, powodujących miganie światełek. Pomimo tych niedogodności i tak sprzedano wiele egzemplarzy Altair'a. Roberts nie zaprzestał szybko prac nad udoskonaleniem swojego komputera i opracowywał kolejne karty z rozszerzeniami, takimi jak czytnik taśm dziurkowanych jako zewnętrzna pamięć, dodatkową pamięcią RAM i interfejsem RS-232 do podłączenia terminala komputerowego.
W 2013 został zaprezentowany klon komputera Altair 8800 entuzjastom, którzy chcieli poczuć się jak dawni jego użytkownicy. Do budowy klonu użyto współczesnych części, ale zachowano cenę oryginału.
Oprogramowanie.
Altair BASIC.
Roberts w liście od Traf-O-Data otrzymał ofertę kupna języka programowania BASIC dla jego maszyny. List został wysłany przez Billa Gatesa oraz Paula Allena, którzy nie mieli w tamtym czasie gotowego języka BASIC do zaoferowania. Kiedy zadzwonili do Robertsa w sprawie odpowiedzi na otrzymany list, on wyraził swoje zainteresowanie, co zapoczątkowało ich pracę nad interpreterem dla języka BASIC. Użyli do tego samodzielnie napisanego symulatora mikroprocesora Intel 8080 na minikomputer PDP-10. Mieli 30 dni zanim ktoś ich wyprzedzi w stworzeniu interpretera i jak tylko skończyli wersję działająca na symulatorze, Allen poleciał do Albuquerque na demonstrację ich programu – Altair BASIC (MITS 4K BASIC), zapisanego na dziurkowanej taśmie. Jako wynik swojego pierwszego uruchomienia wyświetlił napis "READY", po czym Allen wpisał polecenie "PRINT 2+2", a następnie natychmiast pojawił się wynik "4". Następnie została uruchomiona gra Lunar Lander, która również zadziałała. Gates wkrótce dołączył do Allena i założyli przedsiębiorstwo Microsoft, wtedy znaną jako "Micro-Soft".

</doc>
<doc id="197651" url="https://pl.wikipedia.org/wiki?curid=197651" title="Fédération Internationale de Motocyclisme">
Fédération Internationale de Motocyclisme

Fédération Internationale de Motocyclisme, skrót FIM, pol. Międzynarodowa Federacja Motocyklowa – międzynarodowa organizacja pozarządowa, zrzeszająca 115 narodowych federacji sportów motocyklowych.
Historia.
Federacja została założona 21 grudnia 1904 roku w Paryżu jako "Fédération Internationale des Clubs Motocyclistes" (FICM). W 1949 roku zmieniła nazwę na FIM – "Fédération Internationale Motocycliste". Obecna nazwa – "Fédération Internationale de Motocyclisme", funkcjonuje od 1998 roku.
Władze.
Polacy we władzach.
Polacy wybrani do władz FIM w 2006:
Sporty.
FIM organizuje i sprawuje nadzór nad zawodami w pięciu dyscyplinach:

</doc>
<doc id="197652" url="https://pl.wikipedia.org/wiki?curid=197652" title="Knivskjellodden">
Knivskjellodden

Knivskjellodden (według pisowni nynorsk; w pisowni bokmål: "Knivskjelodden")‬ – najbardziej wysunięty na północ przylądek w Norwegii, w prowincji Finnmark, na wyspie Magerøya, około 4 kilometrów na północny zachód od Przylądka Północnego (norw. "Nordkapp") położonego na tej samej wyspie. Znajduje się na Morzu Norweskim tuż przy jego granicy z Morzem Barentsa. 
Najdalej na północ wysunięty punkt Europy. Knivskjellodden jest o około 1,5 km bardziej wysunięty na północ niż "Nordkapp", jednak ze względu na to, że nie prowadzi na niego żadna droga jezdna jest rzadko odwiedzany. 
Na "Knivskjellodden" ustawiony jest obelisk z betonowych płyt (ułożonych w ostrosłup ścięty) z napisem informującym o geograficznych współrzędnych przylądka.
Na przylądek Knivskjellodden można dotrzeć tylko pieszo. Szlak wiodący na przylądek ma 9 kilometrów, a rozpoczyna się z parkingu przy drodze E69, znajdującego się kilka kilometrów na południe od Nordkapp.

</doc>
<doc id="197654" url="https://pl.wikipedia.org/wiki?curid=197654" title="Klaus Sperber">
Klaus Sperber



</doc>
<doc id="197657" url="https://pl.wikipedia.org/wiki?curid=197657" title="Paweł Grzegorczyk">
Paweł Grzegorczyk

Paweł "Drak" Grzegorczyk (ur. 19 czerwca 1967 w Szczytnie) – polski gitarzysta i wokalista, założyciel zespołu Hunter.
Życiorys.
Wraz z grupą dwukrotnie otrzymał nominację do nagrody polskiego przemysłu fonograficznego - Fryderyka. W zespole pełni funkcję gitarzysty i wokalisty. Z wykształcenia skrzypek. Używa pseudonimu artystycznego Drak (kiedyś Dracula). Kompozytor niemal całości materiału oraz autor niemal wszystkich tekstów. Znany również ze współpracy z zespołem Acid Drinkers jako Paulo. Ma żonę oraz dwóch synów.
W 2011 wziął udział w nagraniu utworu "Mazurski cud", powstałego w ramach akcji "Mazury Cud Natury", promującego region Mazur. Autor kompozycji, Krzysztof "Dżawor" Jaworski, znany z występów w grupie Harlem, zaprosił do nagrań także innych artystów związanych z regionem, w tym: Janusza Panasewicza z Lady Pank, Ryszarda Rynkowskiego, Piotra "Petera" Wiwczarka z Vader oraz Norberta "Norbiego" Dudziuka.

</doc>
<doc id="197658" url="https://pl.wikipedia.org/wiki?curid=197658" title="Grodzieńszczyzna">
Grodzieńszczyzna



</doc>
<doc id="197661" url="https://pl.wikipedia.org/wiki?curid=197661" title="SLS">
SLS

SLS – akronim słów:

</doc>
<doc id="197678" url="https://pl.wikipedia.org/wiki?curid=197678" title="Voodoo 2">
Voodoo 2

Voodoo 2 – akcelerator grafiki 3D do komputerów PC produkowany przez firmę 3Dfx Interactive. Kartę podłączano złączem PCI do płyty głównej oraz specjalnym przewodem do właściwej karty graficznej. Możliwe było szeregowe połączenie dwóch kart Voodoo 2 ze sobą co dodatkowo zwiększało wydajność. Karta ta przyśpieszała obliczenia związane z grafiką 3D. Także w tym modelu akceleratora do działania była też wymagana karta graficzna 2D lub 3D.

</doc>
<doc id="197691" url="https://pl.wikipedia.org/wiki?curid=197691" title="Akcelerator grafiki">
Akcelerator grafiki



</doc>
<doc id="197700" url="https://pl.wikipedia.org/wiki?curid=197700" title="Branford Marsalis">
Branford Marsalis

Branford Marsalis (ur. 26 sierpnia 1960 w Breaux Bridge w stanie Luizjana) – amerykański saksofonista i kompozytor jazzowy. Laureat NEA Jazz Masters Award w 2011.
Branford jest najstarszym z sześciu braci Marsalisów, z których czterech jest muzykami jazzowymi, podobnie jak ojciec, Ellis Marsalis. Muzyczną karierę rozpoczął na początku lat 80., grając z zespołami Arta Blakey’ego (The Jazz Messengers) i Clarka Terry’ego. Od 1982 do 1985 grał w zespole swojego brata Wyntona, potem jako członek zespołu akompaniującego Stingowi. Uczestniczył również w trasach koncertowych Milesa Davisa. W 1986 założył własną grupę. Po 1995 eksperymentował z projektem Buckshot LeFonque, usiłując połączyć jazz z R&amp;B, hip-hopem i rockiem.
Jest współtwórcą muzyki do filmów Spike’a Lee: "Mo' Better Blues" i "Do the Right Thing" – kompozycje do nich tworzył wspólnie z Terence’em Blanchardem i Billem Lee – ojcem reżysera.
W 2007 zagrał gościnnie na albumie "ID" Anny Marii Jopek. Kilkakrotnie występował w Polsce.

</doc>
<doc id="197701" url="https://pl.wikipedia.org/wiki?curid=197701" title="Nordkinn">
Nordkinn

Nordkinn (także Kinnarodden, hist. Nordkyn) – najbardziej na północ wysunięty przylądek lądu kontynentu europejskiego, położony w norweskiej prowincji Finnmark, na półwyspie Nordkinnhalvøya. Najbliższa wioska rybacka Mehamn znajduje się ok. 30 km od tego przylądka. Przylądek Nordkinn (71°08'02"N 27°39'E) leży około 68 km na wschód od Przylądka Północnego, który wprawdzie rzeczywiście leży o 2'19" szerokości geograficznej (tj. ok. 4,3 km) bardziej na północ niż Nordkinn, ale znajduje się na wyspie Magerøya, a nie na kontynencie. Najbardziej na północ wysuniętym przylądkiem jest natomiast Knivskjellodden.
Nordkinn jest także znacznie trudniej dostępny dla turystów, mimo że leży na kontynencie, ale leży z dala jedynej drogi prowadzącej na półwysep Nordkinnhalvøya, praktycznie dostępny jest wyłącznie po dwudniowej wędrówce z Mehamn – początek trasy przy lotnisku; mapa dostępna w informacji turystycznej "Red Tree" zawiera proponowaną trasę wyznaczaną za pomocą systemu GPS. Na trasie nie ma szlaków, czy jakichkolwiek przepraw przez górskie potoki.

</doc>
<doc id="197703" url="https://pl.wikipedia.org/wiki?curid=197703" title="FIM">
FIM



</doc>
<doc id="197710" url="https://pl.wikipedia.org/wiki?curid=197710" title="Rajmund Kolbe">
Rajmund Kolbe



</doc>
<doc id="197711" url="https://pl.wikipedia.org/wiki?curid=197711" title="Drawno (gmina)">
Drawno (gmina)

Drawno – gmina miejsko-wiejska położona jest w województwie zachodniopomorskim we wschodniej części powiatu choszczeńskiego. Do 31 grudnia 1998 roku wchodziła w skład województwa gorzowskiego. Siedzibą gminy jest miasto Drawno. Pod względem powierzchni gmina jest największa w całym powiecie.
Gmina stanowi 24,2% powierzchni powiatu.
Położenie.
Gmina leży na Równinie Drawskiej i Pojezierzu Wałeckim. Przez gminę przepływa rzeka Drawa, na południe od Drawna wzdłuż niej wytyczony został fragment Drawieńskiego Parku Narodowego, w mieście znajduje się jego siedziba. Drawa i jej odnoga Korytnica dostępne są dla kajaków. Większą część gminy zajmuje Puszcza Drawska. Tereny leśne zajmują 68% powierzchni gminy, a użytki rolne 23%.
Sąsiednie gminy:
Historia.
Ślady osadnictwa na terenie Drawna i okolic sięgają epoki kamiennej, lecz większość pamiątek po działalności człowieka pozostało po czasach wczesnośredniowiecznych.
Demografia.
Dane z 30 czerwca 2008 roku:
Gminę zamieszkuje 10,7% ludności powiatu. Na 1 km2 przypada 17 osób - tym samym jest to gmina o najmniejszej gęstości zaludnienia w powiecie.
Komunikacja.
Transport drogowy.
Przez gminę Drawno prowadzi droga krajowa nr 10 w północnej części, łącząca Kalisz Pomorski z Reczem oraz droga wojewódzka nr 175 łącząca Drawno z Kaliszem Pomorskim (14 km) i Choszcznem (24 km).
Transport kolejowy.
Drawno uzyskało połączenie kolejowe w 1895 r. po połączeniu Choszczna z Kaliszem Pomorskim. Do 1903 r. linia prowadziła już z Kostrzyna nad Odrą do Połczyna-Zdroju. Od 1991 r. zamykane były kolejne odcinki linii, w 1996 r. zlikwidowano ruch pociągów na odcinku przez Drawno, a do 2000 r. nieczynna była już cała linia. Również w 1895 r. otwarto linię prowadzącą przez północną część gminy ze Stargardu przez Kalisz Pomorski do Piły Gł. Linia została zamknięta po 2000 r. i reaktywowana w 2006 r. Obecnie w gminie czynna jest 1 stacja: Żółwino.
Poczta.
W gminie czynny jest 1 urząd pocztowy: Drawno (nr 73-220).
Zabytki.
Do zabytków chronionych prawem w gminie należą m.in.: 
Administracja.
W 2016 r. wykonane wydatki budżetu gminy wynosiły 20,5 mln zł, a dochody budżetu 21,8 mln zł. Zobowiązania samorządu (dług publiczny) według stanu na koniec 2016 r. wynosiły 7,6 mln zł, co stanowiło 34,7% poziomu dochodów.

</doc>
<doc id="197714" url="https://pl.wikipedia.org/wiki?curid=197714" title="Clonmacnoise">
Clonmacnoise

Clonmacnoise (irl. "Cluain Mhic Nóis", dosł. "łąka synów Nósa") – wczesnośredniowieczny zespół klasztorny położony nad rzeką Shannon na południe od Athlone w hrabstwie Offaly w Irlandii.
Pierwszy klasztor w Clonmacnoise został założony ok. 545 przez świętego Kiarana (irl. "Ciarán") w miejscu, gdzie z rzeką Shannon krzyżował się ważny szlak handlowy wiodący na zachód.
Clonmacnoise było w średniowieczu znaczącym ośrodkiem kultury i sztuki – powstawały tu liczne bogato iluminowane manuskrypty (np. XII-wieczna "The Book of the Dun Cow", irl. "Lebor na hUidre"). Pochowano tu również wielu królów Connacht i Tary oraz w 1198 ostatniego wielkiego króla Irlandii, Rory’ego O’Connora (irl. "Ruaidri Ua Conchobair").
Ważniejsze budowle w obrębie zespołu to: katedra z X wieku, okrągła wieża ukończona w 1124, XII-wieczny romański kościół oraz przede wszystkim rzeźbione w kamieniu celtyckie wysokie krzyże. Najstarszy, Krzyż Północny, pochodzi z ok. 800 roku. Jednym z najciekawszych zachowanych w Irlandii krzyży jest tutejszy "The Cross of the Scriptures" ("Krzyż Pisma") z początku X wieku, przedstawiający religijne sceny ukrzyżowania, sądu ostatecznego i Chrystusa w grobie oraz jedną scenę świecką, ukazującą prawdopodobnie stawianie owego krzyża przez króla i opata.
W 2010 roku miasto klasztorne Clonmacnoise i jego krajobraz kulturowy zostało wpisane na irlandzką listę informacyjną UNESCO – listę obiektów, które Irlandia zamierza rozpatrzyć do zgłoszenia do wpisu na listę światowego dziedzictwa UNESCO.

</doc>
<doc id="197718" url="https://pl.wikipedia.org/wiki?curid=197718" title="Kinnarodden">
Kinnarodden



</doc>
<doc id="197719" url="https://pl.wikipedia.org/wiki?curid=197719" title="Karabinek wz. 29">
Karabinek wz. 29

Karabinek wz. 29 (kbk wz. 29) – polski karabinek ("karabin krótki") powtarzalny z zamkiem czterotaktowym, kalibru 7,9 mm. Opracowany w dwudziestoleciu międzywojennym w oparciu o konstrukcję systemu Mausera.
Według założeń konstrukcyjnych z przełomu lat 20. i 30. XX wieku był to karabin krótki – broń uniwersalna przeznaczona nie tylko dla kawalerii, lecz także dla piechoty. Karabinek wz. 29 był bronią krótszą, poręczniejszą i lżejszą od tradycyjnego karabinu, o mniejszym jednak praktycznym zasięgu strzału. Konstrukcja karabinka bliska była innym karabinom krótkim systemu Mausera z tego okresu, takim jak czechosłowacki karabinek vz. 24, belgijski M1924/30 oraz niemiecki Kar 98k. Do używania z karabinkiem wz. 29 przystosowany był bagnet wz. 29.
Produkcję karabinka rozpoczęto w roku 1930 w Fabryce Broni w Radomiu. W połowie lat trzydziestych, na skutek zmiany koncepcji w Wojsku Polskim, piechotę ponownie uzbrojono w karabiny wz. 98. Wycofane karabinki wz. 29, obok karabinków wz. 98 trafiły do uzbrojenia innych jednostek, m.in. kawalerii, artylerii i jednostek saperskich. Jego produkcję kontynuowano jednak aż do roku 1939.
Historia konstrukcji.
Po odzyskaniu przez Polskę niepodległości tworzące się Wojsko Polskie dysponowało 24 różnymi modelami karabinów i 22 modelami karabinków. Używano m.in. karabinów francuskich, angielskich, niemieckich, austro-węgierskich, rosyjskich, a nawet japońskich i amerykańskich. Już w pierwszych latach niepodległości zajęto się ujednoliceniem wyposażenia Wojska Polskiego w karabiny. Początkowo zastanawiano się nad przyjęciem francuskich karabinów Lebel lub Berthier.
Sytuacja zmieniła się na początku lat 20. XX wieku. Rada Ambasadorów uchwałą z 10 marca 1921 roku nakazała przekazanie Polsce maszyn i urządzeń, dokumentacji oraz dużych zapasów surowcowych z byłego pruskiego Arsenału Królewskiego w Gdańsku, gdzie w czasie I wojny światowej produkowano karabiny Mauser Gew98. Taki obrót sprawy spowodował, że ostatecznie Wojsko Polskie jako podstawowy karabin wybrało Gew98 (pod oznaczeniem "karabin wz. 98").
Otrzymane maszyny i urządzenia przewieziono do Warszawy, gdzie powstała następnie Państwowa Fabryka Karabinów. Wytwórnia rozpoczęła już w lipcu 1922 roku produkcję karabinów wz. 98. Jednakże produkcję zakończono w roku 1924 po wyprodukowaniu ok. 22 tys. karabinów. Powodem była zmiana koncepcji uzbrojenia piechoty. W połowie lat 20. XX wieku w wielu państwach pojawił się trend przezbrajania piechoty z długich karabinów na poręczniejsze i krótsze karabinki, określane też czasem mianem karabinów krótkich.
Wobec tego w roku 1924 w Polsce opracowano wersję karabinka opartą na niemieckim Kar 98a (AZ). Produkcję polskiej wersji karabinka Mauser (polskie oznaczenie: "karabinek wz. 98") rozpoczęto w roku następnym. Polski karabinek w porównaniu do niemieckiego pierwowzoru miał m.in. inną konstrukcję koźlika oraz celownika, a także inny kształt trzewika kolby. Szybko okazało się, że broń ta ma pewne wady przejęte od niemieckiego pierwowzoru. W zamyśle niemieckich konstruktorów Kar 98a projektowany był jako broń dla oddziałów pomocniczych. Jedną z jego głównych wad były problemy w prowadzeniu ognia po założeniu bagnetu, gdyż jego nasada kończyła się zaledwie 15 cm od wylotu lufy. Powodowało to, że bagnet zamocowany był niestabilnie, a ponadto drewniane okładziny bagnetu narażone były na ogień wylotowy. Wady te nie były tak istotne w przypadku oddziałów pomocniczych i tyłowych, jednakże w przypadku liniowej piechoty miały duże znaczenie. Do innych wad polskich karabinków wz. 98 należały też niedostateczna zamienność części oraz duży odrzut wpływający ujemnie na celność strzelania.
Karabinki wz. 98 produkowano w latach 1925–1931 w Państwowej Wytwórni Karabinów w Warszawie (ok. 190 tys. sztuk) oraz w latach 1927–1931 w Państwowej Fabryce Broni w Radomiu (ok. 158 tys. sztuk).
W roku 1928 rozpoczęto prace nad opracowaniem nowego karabinka, który nie posiadałby wad kbk wz. 98. Dla nowej broni, oznaczonej jako karabinek wz. 29, przewidziano m.in. lufę o nowej konstrukcji oraz inne mocowanie bagnetu. Prace konstrukcyjne zakończono w 1929 roku, zaś w roku następnym rozpoczęto produkcję w Fabryce Broni w Radomiu.
Nieco wcześniej podobna konstrukcja powstała w Czechosłowacji. Mowa tu o karabinku vz. 24, który od połowy lat 20. XX wieku stał się przepisową bronią długą czechosłowackiej armii. Sylwetka czechosłowackiego karabinku vz. 24 była podobna do polskiego karabinka wz. 29.
Głównym użytkownikiem karabinków wz. 29 było Wojsko Polskie, któremu dostarczono co najmniej 264 000 sztuk tej broni. Policja Państwowa również otrzymała karabinki wz. 29 – 340 sztuk.
Na przełomie lat 1930/1931 w Wojsku Polskim nastąpiła kolejna zmiana założeń taktycznych walki piechoty. Uznano wówczas, że żołnierze piechoty powinni mieć możliwość prowadzenia skutecznego ognia z broni przepisowej na odległość do 1000–1500 m, co wymagało ponownego wprowadzenia długich karabinów w miejsce karabinków. Wobec tego w roku 1934 podjęto decyzję o przywróceniu produkcji karabinów wz. 98 (co nastąpiło dwa lata później) i przezbrojeniu w nie żołnierzy kompanii strzeleckich piechoty. Karabinki wz. 29 obok karabinków wz. 98 pozostały m.in. na uzbrojeniu pododdziałów funkcyjnych (np. sekcje ciężkich i ręcznych karabinów maszynowych, granatników), oddziałów artylerii, saperów oraz kawalerii.
Oprócz tego za pośrednictwem spółki SEPEWE wyeksportowano ponad 140 000 karabinków, głównie do republikańskiej Hiszpanii w czasie trwającej tam wojny domowej. Karabinki produkowane na eksport czasem oznaczano jako wz. 29e (e – od słowa eksport), ponadto nie posiadały one oznaczeń producenta na komorach zamkowych.
Doświadczenia kampanii wrześniowej wykazały, że karabinki wz. 29 parametrami były bliskie niemieckim karabinom Kar98k, zaś po jej zakończeniu obok innych karabinków i karabinów systemu Mausera znalazły się na wyposażeniu partyzantki.
Po zakończeniu kampanii wrześniowej znaczne ilości polskiej broni dostały się w ręce Niemców oraz Sowietów. Zarówno Wehrmacht, jak i Armia Czerwona zdobyte karabinki wz. 29 wykorzystały do uzbrojenia swoich żołnierzy. W armii niemieckiej karabinki wz. 29 otrzymały oznaczenie Gewehr 298(p) – G298(p).
Opis konstrukcji.
Karabinek wz. 29 był indywidualną bronią powtarzalną wyposażoną w zamek czterotaktowy, ślizgowo-obrotowy. Ryglowanie odbywało się za pomocą trzech rygli: dwóch głównych w przedniej części trzonu zamka i jednego pomocniczego w jego tylnej części, tak jak w przypadku karabinu Mauser Gew98. Zamek składał się z: trzonu zamkowego z rączką zakończoną kulistą gałką, zameczka, kurka bezpiecznika skrzydełkowego, iglicy, sprężyny iglicznej, wyciągu oraz zapadki. Karabinek miał długość całkowitą równą 1100 mm oraz masę 3,9 kg.
W porównaniu do kbk wz. 98 produkcji polskiej nowy karabinek różnił się m.in. posiadaniem łoża i nakładki lufy krótszych o 75 mm, posiadaniem podstawy do rozkładania zamka (tzw. „babki”) umieszczonej na kolbie, wyposażeniem w wycior chowany w łożu (które w związku z tym posiadało otwór i odpowiednie wyżłobienia), brakiem koźlika, innym kształtem bączka tylnego oraz wzmocnieniem komory zamkowej polegającym na zastosowaniu większej komory „karabinowej” (z dodatkowym przetoczeniem górnej części komory ryglowej) w miejsce mniejszej „karabinkowej”. Od karabinków kbk wz. 98 produkcji niemieckiej (Kar98a (AZ)) nowy karabinek różnił się zewnętrznie m.in. brakiem koźlika, prostą rączką zamkową (rączka zamkowa karabinka niemieckiego była zagięta pod kątem prostym w dół, gałka ścięta od wewnątrz i moletowana), brakiem otworu na pas nośny w kolbie, innym kształtem bączków i trzewika, niektóre egzemplarze Kar98a (AZ) nie posiadały też „babki”. Ponadto części karabinków wz. 29 miały większą tolerancję wymiarową, co zapewniało wymienność elementów.
Lufa karabinka wz. 29 kalibru 7,9 mm była gwintowana, z czterema bruzdami prawoskrętnymi. Miała ona długość 600 mm. Wykonana była z opracowanego w Polsce, nowego stopu stali węglowej, dzięki czemu charakteryzowała się dużą wytrzymałością, wynoszącą około 10 000 strzałów.
Łoże i kolba były jednolite, wykonane z drewna bukowego. Na dolnej krawędzi kolby umieszczone było strzemiączko do pasa nośnego. Stopkę kolby osłonięto stalowym trzewikiem. W celu obniżenia kosztów produkcji w okresie międzywojennym prowadzono próby z łożami wykonanymi ze sklejki bakelitowej. Nie osiągnięto zadowalających rezultatów, jednak w późniejszym okresie z powodzeniem wprowadzono łoża klejone z dwóch części.
W łożu pod zamkiem znajdował się stały, dwurzędowy magazynek pudełkowy, niewystający z łoża. Mieścił on 5 naboi. Przyrządy celownicze składały się z pryzmatycznej muszki oraz celownika krzywkowego z krzywizną w podstawie. 
Do karabinka wz. 29 stosowano bagnet wz. 29 z pierścieniem jelca. Dzięki pierścieniowi bagnet pewnie opierał się o lufę.
Karabinek wyposażony był w wycior prętowy, z główką i otworem na kwacz, chowany w łożu. Do przenoszenia broni służył pas ze strzemieniem i sprzączką, o regulowanej długości.
Jednostka ognia (JO) do karabinka wz. 29 wynosiła 30 naboi 7,9 x 57 mm Mauser (w tym 29 z pociskiem „S” (lekkim) i 1 z pociskiem P (przeciwpancernym)). Amunicję przenoszono w typowych skórzanych, potrójnych ładownicach wzoru niemieckiego. Jedna potrójna ładownica mieściła 45 załódkowanych naboi (po 15 w każdej z komór). Żołnierz zależnie od pełnionej funkcji miał na pasie jedną lub dwie takie ładownice. Wykonywano je ze skóry garbowanej, w naturalnym, lekko brązowym kolorze. Wyjątkiem było lotnictwo oraz Marynarka Wojenna, gdzie używano ładownic czernionych.
Karabinek wz. 1898/29.
Karabinek wz. 1898/29 powstał przez modyfikację niemieckich i polskich karabinków wz. 98 z zastosowaniem elementów karabinku wz. 29. Przebudowa obejmowała wymianę łoża, nakładki oraz innych mniejszych elementów. Cechą charakterystyczną odróżniającą karabinek wz. 1898/29 od wz. 29 była mniejsza komora ryglowa występująca w połączeniu z pierścieniem nakładki.
Przebudowy karabinków odbywały się w Zbrojowni nr 2 w Warszawie. Liczba przerobionych egzemplarzy była jednak niewielka, co wynikało z wysokiego kosztu przeróbki – cena przebudowy dwóch karabinków wz. 1898 była bliska cenie nowego karabinka wz. 29.
Karabinek KP-32.
W roku 1927 powstał projekt utworzenia na Politechnice Warszawskiej Katedry Wojskowej, która miała zająć się kształceniem specjalistów z zakresu budowy broni. Ostatecznie z powodu małych funduszy powstała tylko Sekcja Uzbrojenia przy Wydziale Mechanicznym PW. W roku akademickim 1930/1931 jeden z absolwentów tej sekcji Józef Maroszek otrzymał temat pracy dyplomowej – „Uproszczenie technologiczne karabinu krajowej produkcji”. Zdecydował on zająć się karabinkiem wz. 29.
Promotorem pracy był ówczesny wicedyrektor Fabryki Karabinów w Warszawie, A. Karczewski. Pozytywnie ocenił on pracę Maroszka i w ramach odbywanego stażu w Fabryce Karabinów umożliwił mu wykonanie prototypu. Model karabinka powstał w grudniu 1931 roku.
Nowy karabinek wyróżniał się uproszczoną technologią wykonania zamka, co zainteresowało przedstawicieli Ministerstwa Spraw Wojskowych. W kolejnych latach przeprowadzono badania i testy porównawcze z karabinkami wz. 98 i wz. 29. Wykazały one, że KP-32 m.in. ma lepiej położony środek ciężkości, wygodniejszy kształt kolby oraz większą celność.
Ujawniły się także wady, m.in.: mała odporność zamka na zanieczyszczenia, szybkie zużywanie się części mechanizmu oraz zła konstrukcja celownika. Konstruktor stwierdził, że wady i usterki są łatwe do usunięcia. Mimo to z nieznanych przyczyn nie zrobiono tego i ostatecznie nie podjęto produkcji seryjnej.
Gewehr G29/40.
Po zakończeniu kampanii wrześniowej w ręce niemieckie dostały się części oraz elementy polskich karabinów i karabinków zgromadzone w Fabryce Broni w Radomiu. Elementy takie jak: komory zamkowe, zamki oraz pudełka magazynka z zespołem donośnika i kabłąkiem przekazano do fabryki broni Steyr w Austrii.
Części i elementy te wykorzystano potem przy budowie karabinków w konfiguracji Kar98k. Broń zbudowana z użyciem polskich części pochodzących z karabinka wz. 29 otrzymały oznaczenie niemieckie Gewehr G29/40 (Gew. 29/40). Do roku 1942 wyprodukowano ponad 400 000 takich karabinków. Głównymi ich użytkownikami było Kriegsmarine oraz Luftwaffe.
Cechą charakterystyczną dla Gew. 29/40 były bicia na komorach zamkowych. W egzemplarzach wyprodukowanych w roku 1939 na komorach zamkowych oprócz roku produkcji znajdowały się: napis "FB RADOM", orzeł w koronie oraz wybita liczba "660", która była kodowym oznaczeniem producenta (Steyr-Daimler-Puch). Na lewej ściance komory zamkowej poziomą linią przekreślano "wz.", a także do "29" dodawano "/40". Od roku 1940 wybijano tylko rok produkcji, kod "660" oraz na boku komory "G. 29/40".

</doc>
<doc id="197720" url="https://pl.wikipedia.org/wiki?curid=197720" title="Tygrys Tasmański">
Tygrys Tasmański



</doc>
<doc id="197721" url="https://pl.wikipedia.org/wiki?curid=197721" title="Earl Hines">
Earl Hines

Earl Kenneth „Fatha” Hines (ur. 28 grudnia 1903 Duquesne w stanie Pensylwania, zm. 22 kwietnia 1983 w Oakland) – amerykański pianista jazzowy. 
Zarys biografii.
Pochodził z muzykalnej rodziny, ojciec grał na kornecie, matka była kościelną organistką. Naukę muzyki zaczynał od trąbki, stąd też jego styl gry został okrzyknięty jako „trumpet style”. Polegał na częstym stosowaniu pojedynczych dźwięków podczas frazowania i wykorzystywaniu arpeggia. Hines w sposób nowatorski podchodził również do rytmu i akcentowania, dlatego uważa się go za prekursora nowoczesnego jazzu. Pochodził z przedmieścia Pittsburgha, toteż właśnie w tym mieście około 1921 stawiał pierwsze kroki jako profesjonalny pianista, początkowo wyłącznie jako akompaniator.
W 1923 przeniósł się do Chicago, gdzie nawiązał współpracę z Deppe's Seranaders, Erskine Tate's Vendome Orchestra, czy Carrollem Dickersonem. W 1926 poznał Louisa Armstronga, z którym przyjaźnił się przez wiele lat. Krótko współdziałał z Louis Armstrong's Stompers. Rok 1928 był szczególny w twórczości Hinesa, nagrał dziesięć pierwszych solówek fortepianowych i powołał do życia swój pierwszy zespół. Współpracował wówczas z Jimmie Noone's Apex Club Orchestra. Był członkiem Hot Five i Hot Seven Louisa Armstronga i brał udział w ich sesjach nagraniowych. Do 1948 grał w zakładanych przez siebie zespołach. W latach 1948–1951 był członkiem grupy All-Stars Armstronga. W 1951 przeniósł się do Kalifornii. Jego twórczość cieszyła się dużą popularnością do końca lat 50. 
Wybrane kompozycje.
"A Monday Date", "Blues in Thirds", "Chicago High Life", "Stowaway", "Chimes in Blues", "Caution Blues", "Fifty-Seven Varieties", "Glad Rag Doll", "I Ain't Got Nobody", "Just Too Soon", "Panther Rag", "Off Time Blues".

</doc>
<doc id="197723" url="https://pl.wikipedia.org/wiki?curid=197723" title="Model powłokowy">
Model powłokowy

Model powłokowy – jeden z modeli jądra atomowego, wzorowany na modelu powłok elektronowych w atomie.
Model ten rozpatruje nukleony jądra jako niezależnie poruszające się cząstki w polu jądra utworzonym przez pozostałe nukleony: protony i neutrony. Pole wytworzone przez nukleony jądra nazywane jest potencjałem jądrowym i jest interpretowane jako uśrednienie oddziaływań międzynukleonowych.
Wnioskiem z modelu jest stwierdzenie, że jądra atomowe mające wypełnione powłoki powinny mieć większą energię wiązania od innych, czyli są stabilniejsze niż jądra sąsiednie. Liczby protonów i neutronów, dla których wypełnione są powłoki, nazwano "liczbami magicznymi". Liczby magiczne dla protonów i neutronów to: 2, 8, 20, 28, 50, 82, 126, a dla samych neutronów także 184. Dla protonów magiczna może być liczba 126, 120 albo 114. Jądra o "magicznej" liczbie protonów lub neutronów nazywa się "jądrami magicznymi", a "podwójnie magicznymi", jeśli zarówno liczba protonów jak i neutronów jest magiczna.
Z modelu wynika też, że jądra atomowe o liczbie protonów około 126 powinny mieć znacznie dłuższy czas życia niż jądra sąsiednie. Obszar ten nazwano "wyspą stabilności".
Jądra magiczne są jądrowym odpowiednikiem atomów gazów szlachetnych. Niektóre jądra podwójnie magiczne to: hel – 4, tlen – 16, cyna – 132, ołów – 208.

</doc>
<doc id="197728" url="https://pl.wikipedia.org/wiki?curid=197728" title="Centymorgan">
Centymorgan

Centymorgan, w skrócie cM – jednostka miary, która była stosowana w genetyce do wyrażenia odległości pomiędzy loci położonymi na tym samym chromosomie.
1 centymorgan (1 cM) to taka odległość pomiędzy dwoma loci, że szansa na ich rozdzielenie w procesie rekombinacji genetycznej w ciągu jednego pokolenia (podczas jednorazowego wydarzenia, np. crossing-over) wynosi 1%. Jednostka macierzysta – morgan – nie jest używana.
Centymorgany nie odzwierciedlają bezwzględnej odległości pomiędzy loci, ponieważ częstość rekombinacji jest różna w różnych rejonach chromosomów, na różnych chromosomach oraz w różnych organizmach. Stąd jednostka nie może być użyta do porównania bezwzględnej odległości pomiędzy loci nawet w tym samym organizmie. Ogólnie szansa na rekombinację pomiędzy danymi loci rośnie wraz z ich odległością od siebie.
Synonimem centymorgana jest jednostka mapowa. Jednostka mapowa została nazwana centymorganem przez Alfreda H. Sturtevanta, ku pamięci jego nauczyciela Thomasa Hunta Morgana.

</doc>
<doc id="197729" url="https://pl.wikipedia.org/wiki?curid=197729" title="Jednostka mapowa">
Jednostka mapowa



</doc>
<doc id="197732" url="https://pl.wikipedia.org/wiki?curid=197732" title="Coda (informatyka)">
Coda (informatyka)



</doc>
<doc id="197734" url="https://pl.wikipedia.org/wiki?curid=197734" title="Alicja (Alicja w Krainie Czarów)">
Alicja (Alicja w Krainie Czarów)

Alicja – fikcyjna postać z powieści pt. "Alicja w Krainie Czarów" i jej drugiej części "Po drugiej stronie lustra" autorstwa Charlesa Lutwidge’a Dodgsona, piszącego pod pseudonimem Lewis Carroll.
Inspiracją postaci była dziesięcioletnia córka przyjaciół Carrolla, Alice Liddell, która wraz z siostrami często słuchała jego fantastycznych opowieści. 
Pierwsze wydanie przygód Alicji (w roku 1865) opatrzone jest ilustracjami Johna Tenniela, jednak nie przedstawiają one Alice Liddell, gdyż ilustrator nigdy jej osobiście nie spotkał. 
Zwykle przedstawia się ją w błękitnej sukience do kolan z nałożonym białym fartuszkiem, chociaż w pierwszym wydaniu książki z kolorowymi ilustracjami (tzw. "The Nursery "Alice"") sukienka była koloru żółtego. Dziewczynka ma blond włosy przewiązane szeroką czarną opaską, która w Wielkiej Brytanii doczekała się nawet nazwy „opaska Alicji” (ang. "Alice band").

</doc>
<doc id="197735" url="https://pl.wikipedia.org/wiki?curid=197735" title="Saul Kripke">
Saul Kripke

Saul Aaron Kripke (ur. 13 listopada 1940 w Omaha w Nebrasce, zm. 15 września 2022) – amerykański filozof i logik. Pionier badań nad semantyką logiki modalnej. „Naming and Necessity” (książka, stanowiąca zapis jego wykładów z 1970 roku) stanowiła punkt przełomowy w badaniach semantycznych. Obok prac Hilarego Putnama była to pierwsza zapowiedź eksternalizmu semantycznego. Jednocześnie Kripke atakował w niej teorię identyczności umysł–ciało. Praca „Wittgenstein on Rules and Private Language” jest jednym z punktów odniesienia w analizie tekstów późnego Wittgensteina.
Wykładał w City University of New York.
Biografia.
Po krótkim nauczaniu na Harvardzie, w 1968 Kripke przeniósł się do Uniwersytety Rockefellera w Nowym Jorku, gdzie wykładał do 1976. W 1978 objął stanowisko profesora na Uniwersytecie Princeton. W 1988 otrzymał uniwersytecką Nagrodę Behrmana za wybitne osiągnięcia w naukach humanistycznych. W 2002 Kripke rozpoczął nauczanie w CUNY Graduate Center, aw 2003 został tam mianowany wybitnym profesorem filozofii.
Kripke otrzymał honorowe stopnie naukowe na Uniwersytecie Nebraska w Omaha (1977), Uniwersytecie Johnsa Hopkinsa (1997), Uniwersytecie w Hajfie w Izraelu (1998) oraz Uniwersytecie Pensylwanii (2005). Był członkiem Amerykańskiego Towarzystwa Filozoficznego i oraz wybrany na członka Amerykańskiej Akademii Sztuk i Nauk, aw 1985 był korespondentem British Academy. Zdobył nagrodę Schocka w dziedzinie logiki i filozofii w 2001 roku.
Filozofia.
Jako jeden z pierwszych wykorzystał zdobycze logiki modalnej w swojej filozofii. Jako jeden z pierwszych wprowadził pojęcie „światów możliwych”. W odpowiedzi na zarzuty, iż jest to termin narzucający skojarzenia metafizyczne, wprowadził jako równoprawne określenie termin „sytuacja kontrfaktyczna”.
Sytuacja kontrfaktyczna rozumiana jest jako wydarzenie alternatywne, które również mogłoby zaistnieć przy takim samym układzie początkowym. Mogłoby na przykład zdarzyć się, że Arystoteles nie został filozofem. Zatem istnieje taki świat możliwy (lub po prostu zaistniała taka sytuacja kontrfaktyczna), w którym nikt nie słyszał o Arystotelesie-filozofie. Nie byłby natomiast światem możliwym świat, w którym światło poruszałoby się dwukrotnie wolniej lub woda miała inne własności fizyczne.
Wprowadził także podział na sztywny oraz nie-sztywny desygnator. Sztywny desygnator oznacza wyrażenie, które desygnuje we wszystkich światach możliwych ten sam obiekt. Analogicznie nie-sztywny desygnator tej własności nie posiada. 
Oto wyrażenia „Arystoteles” oraz „Wychowawca Aleksandra Wielkiego” wskazują na jedną i tę samą osobę. Arystoteles bez względu na to jak potoczyłoby się jego życie pozostałby Arystotelesem, więc słowo „Arystoteles” jest sztywnym desygnatorem. Możliwy jest jednak świat, w którym Arystoteles nie wychowywałby Aleksandra, zatem „Wychowawca Aleksandra Wielkiego” należy zaklasyfikować jako nie-sztywny desygnator.
Był zdecydowanym krytykiem deskrypcjonizmu, teorii stawiającej znak równości pomiędzy nazwą przedmiotu a jego opisem. Na dowód przytaczał wyżej wspomniany fakt istnienia nie-sztywnych desygnatorów. Gdyby owa teoria była słuszna, taki podział nie byłby możliwy. Jako alternatywę wprowadza teorię „chrztu językowego”. Nazwa powstaje w momencie owego „chrztu”, gdy przedmiot po raz pierwszy jest w określony sposób nazywany. Dalej nazwa rozprzestrzenia się w procesie wzajemnej komunikacji międzyludzkiej.
Kripke nie uznawał pokantowskiego podziału prawd na: konieczne-analityczne oraz przygodne-syntetyczne. Wykazuje istnienie prawd koniecznych-syntetycznych. Oto „Gwiazda Poranna” i „Gwiazda Wieczorna” okazała się w historii astronomii tym samym obiektem, nie dzięki analizie umysłowej, lecz dzięki doświadczeniu.
Kripke był także krytykiem teorii identyczności umysłu z ciałem — teorii redukującej procesy psychiczne jedynie do zjawisk fizycznych zachodzących w mózgu. Gdyby owa teoria była prawdziwa, zdanie „Barwa czerwona to fala elektromagnetyczna od ok. 630 do ok. 780 nm.” byłoby zdaniem koniecznym. Jednak możliwy do wyobrażenia jest świat, w którym nie widzimy tego zakresu, a spostrzegamy ultrafiolet (jak np. pszczoły). Nie ma tutaj dwóch sztywnych desygnatorów, zatem nie jest to zdanie konieczne.
Właśnie owo podważenie teorii identyczności wydaje się być najważniejszym zastosowaniem, tak teorii desygnatów, jak i „światów możliwych”.
Życie prywatne.
Kripke był żonaty z filozofką Margaret Gilbert. Był spokrewniony z telewizyjnym scenarzystą, reżyserem i producentem Erikiem Kripke.

</doc>
<doc id="197738" url="https://pl.wikipedia.org/wiki?curid=197738" title="Magda Pokora">
Magda Pokora



</doc>
<doc id="197743" url="https://pl.wikipedia.org/wiki?curid=197743" title="Stanisław Noakowski">
Stanisław Noakowski

Stanisław Noakowski (ur. 21 marca 1867 w Nieszawie, zm. 1 października 1928 w Warszawie) – polski architekt, malarz, rysownik, historyk sztuki.
Życiorys.
Drugi syn Władysława Noakowskiego (1827-1879) rejenta okręgu nieszawskiego i Eleonory z Sandomierskich (1839-1910). Ojciec artysty w młodości bawił się piórem. Tłumaczył pisarzy francuskich (z oryginału) i angielskich (z francuskiego). Ojciec i brat Noakowskiego bardzo dobrze rysowali. Matka bardzo zajmująco opowiadała. Stanisław Noakowski od wczesnej młodości zdradzał zamiłowanie do rysunku i historii.
Uczył się najpierw w szkole realnej we Włocławku (1877–1884) – jego nauczycielem rysunku był Ludwik Bouchard, malarz, krytyk artystyczny i pisarz o sztuce – a później w gimnazjum w Łowiczu (1884–1886). Studiował architekturę w Cesarskiej Akademii Sztuk Pięknych w Petersburgu (1886–1894). W 1895 jako stypendysta Akademii odbył podróż po Europie.
Studia – łącznie z wyjazdami na stypendia zagraniczne – zajęły mu 12 lat, do roku 1898. Tuż po otrzymaniu dyplomu rozpoczął starania o stanowisko wykładowcy na Politechnice Warszawskiej, jednak bezskutecznie. Został więc w Rosji i w latach 1899–1918 zajął się nauczaniem. W roku 1906 został powołany na profesora Moskiewskiej Szkoły Malarstwa, Rzeźby i Architektury.
Od 1915 roku był członkiem Akademii Sztuk Pięknych w Petersburgu, w 1918 został powołany do Moskiewskiego Kolegium Plastycznego. W Rosji spędził 20 lat.
Profesurę na Politechnice otrzymał dopiero w roku 1919 i został jednym z najpopularniejszych i najbardziej cenionych wykładowców. Przez trzy lata był dziekanem Wydziału Architektury.
Uczył historii architektury nowożytnej.
Stanisław Noakowski spoczywa na cmentarzu Powązkowskim w Warszawie (kw. 233–I–5).
Twórczość.
Noakowski tworzył kolorowe rysunki na temat architektury europejskiej wszystkich epok i stylów, a także projekty nowoczesne. W jego twórczości widoczny jest wpływ secesji. Zaznaczył się on w projektach dworków wiejskich i mauzoleów parkowych, a także w ornamentyce exlibrisów. Malował tuszem, sepią lub akwarelą.
Wykonał tysiące rysunków i cykli rysunkowych, w których widać jego niezwykłą wrażliwość na piękno w architekturze. Noakowski tworzył tak zwaną fantazję architektoniczną, czyli pokazywał jak mógłby wyglądać dowolny obiekt w każdej epoce. Bardzo dużo pracował, stworzył wiele cykli rysunkowych.
Wystawiał w kraju i za granicą.
Upamiętnienie.
W 1934 roku w klasycystycznym domu z I połowy XIX w.,w którym rodzina Noakowskich mieszkała w latach 1868–1877, utworzono Muzeum im. Stanisława Noakowskiego w Nieszawie.
W 1930 jedna z warszawskich ulic położona w pobliżu Politechniki przyjęła Stanisława Noakowskiego jako swojego patrona.
Oprócz tego ulice Stanisława Noakowskiego znajdują się w Bydgoszczy, Częstochowie, Gdańsku, Gliwicach, Józefowie, Ostrowi Mazowieckiej, Nieszawie, Piastowie, Szczecinie, Włocławku i Wrocławiu.

</doc>
<doc id="197744" url="https://pl.wikipedia.org/wiki?curid=197744" title="HD 12661">
HD 12661

HD 12661 – żółta gwiazda typu widmowego G6, znajdująca się w gwiazdozbiorze Barana w odległości ok. 120 lat świetlnych od Ziemi. Gwiazda ta jest 1,1 raza masywniejsza od Słońca. Obiegają ją dwie planety – gazowe olbrzymy:

</doc>
<doc id="197746" url="https://pl.wikipedia.org/wiki?curid=197746" title="Virginia Military Institute">
Virginia Military Institute

Virginia Military Institute (VMI) – założona w 1839 roku akademia wojskowa położona w mieście Lexington w stanie Wirginia. Jest to najstarszy w Ameryce college stricte wojskowy – wszyscy uczęszczający do niego studenci są kadetami. Generał John Pershing nazwał VMI "West Pointem Południa".
Kadeci i absolwenci VMI odegrali ważną rolę podczas wojny secesyjnej. Absolwenci VMI byli uznawani za najlepszych oficerów Południa, kilku z nich wyróżniło się w siłach Unii. W armii Konfederatów piętnastu absolwentów awansowało do stopnia generała. Trzecia część oficerów polowych w pułkach Wirginii w 1861 była absolwentami VMI. Z 1902 uczniów uczęszczających do VMI 1781 walczyło dla Południa.
VMI była uczelnią wyłącznie męską aż do 1997 roku kiedy to sąd zadecydował, że szkoła, która jest utrzymywana z budżetu stanowego, nie może dyskryminować czy wykluczać potencjalnych studentów ze względu na ich płeć. W odróżnieniu od innych szkół wojskowych w których stosowane są inne standardy i regulaminy dla mężczyzn i kobiet w VMI obowiązuje tylko jeden, bardzo wymagający regulamin sprawności fizycznej.

</doc>
<doc id="197747" url="https://pl.wikipedia.org/wiki?curid=197747" title="VMI">
VMI



</doc>
<doc id="197749" url="https://pl.wikipedia.org/wiki?curid=197749" title="Szymbark (województwo małopolskie)">
Szymbark (województwo małopolskie)

Szymbark – wieś (dawniej miasto) w Polsce, położona w województwie małopolskim, w powiecie gorlickim, w gminie Gorlice.
W latach 1975–1998 wieś położona była w województwie nowosądeckim.
Szymbark uzyskał lokację miejską przed 1388 rokiem, zdegradowany przed 1595 rokiem.
Położenie.
Szymbark leży w północno-zachodniej części Beskidu Niskiego, zwanej Górami Grybowskimi. Położony jest w dolinie Ropy, pomiędzy masywami Suchego Wierchu (652 m n.p.m.) i Bartniej Góry (632 m n.p.m.) na południu oraz rozległym masywem Maślanej Góry (753 m n.p.m.) na północy. Obejmuje szereg przysiółków, rozrzuconych w dolinie rzeki (od "Łęgów" na zachodzie po "Kamieniec" na wschodzie) i na okolicznych stokach. Centrum wsi leży w zakolu Ropy powyżej ujścia Bielanki, ok. 6 km na południowy zachód od Gorlic, przy drodze krajowej nr 28.
Toponimia.
W okresie saskiej kolonizacji Podkarpacia wieś nosiła początkowo nazwę niemiecką niem. "Schönberg" ("Piękna Góra") – z czasem spolszczoną na "Szymbark".
Historia.
Szymbark w czasach średniowiecza był rezydencją obronną polskiego rodu rycerskiego Gładyszów h. Gryf, wokół której zaczął rozwijać się gród. Rezydencja Gładyszów sięga początkami XIV wieku, kiedy to w 1316 r. zamieszkał w Szymbarku, Paweł Gładysz h. Gryf, mieszczanin z Nowego Sącza pierwszy tenutariusz Szymbarku z rodu Gładyszów (ok. 1330), podrządczy sądecki, który wykazał się jako rycerz w walkach obrony Polski. Jego syn Jan Gładysz (zarządca dóbr królewskich) podrządczy sądecki, rządca sądecki (1356), właściciel Szymbarku, był też właścicielami terenów gorlickich, wszak 27 października 1359 w Sączu za rycerskie zasługi swoje i ojca od Kazimierza Wielkiego otrzymał tereny po obu stronach rzeki Zdyni Wielkiej i Zdyni Małej, cały las po obu brzegach rzeki Ropy, aby tam lokować mógł wsie na prawie magdeburskim. W tym też wieku Szymbark występuje już jako miasto. Następnie przejęli Szymbark potomkowie; Piotr Gładysz z Szymbarku i Mikołaj Gładysz z Łosia – burgrabia muszyński (w 1419 oczyszczony z zarzutu nieszlachectwa). Potem rezydencję przejął Stanisław Gładysz z Kowalowa h. Gryf, tenut Szymbarku, dziedzic Kowalowej, Gilowej (od 1477), Uścia, komornik ziemski biecki (1486), sędzia grodzki biecki, mąż Katarzyny Barczkowskiej c. Jakuba Barczkowskiego. W 1486 roku Jan Gładysz z Szymbarku nabył w tym terenie gorlickim miejscowości, takie jak np. pozostałe części wsi Polna od Jakuba Staszkowskiego, syna Stanisława za 400 grzywien. Po jego śmierci, opiekunem małoletnich dzieci dziedziców Bielanki był w 1504 roku bratanek Jakub Gładysz z Kowalowych. Po osiągnięciu wieku dorosłego, dziedzictwo szymbarsko-gorlickie przejął syn Jana, Erazm Gładysz.
Dwór obronny w Szymbarku postawiony w 1540 roku, stanowił centrum władzy rodu polskich rycerzy Gładyszów tzw. „dominium Ropa” z którego zarządzali pobliskimi terenami klucza Gorlickiego. Dwór przetrwał do dzisiejszych czasów.
W roku 1557 właścicielem był Stanisław Gładysz. Klucz szymbarski był następnie w posiadaniu Szymona Gładysza pisarza grodzkiego, spiskiego 1561 r.; właściciela Polany, Szymbarka i Szymanowic (1581). Ostatnim z rodu Gładyszów w tej miejscowości był Paweł Gładysz, syn Szymona, do którego należał Szymbark do roku 1590 i Piotr Gładysz, który zeznał w testamencie z roku 1611, że Gładyszowie na zawsze przenoszą się z ziemi bieckiej w Sandomierskie. Na miejsce Gładyszów przybyli Strońscy, później Siedleccy, Bronikowscy, którzy stają się właścicielami tej miejscowości. W 1657 r. Dwór został zniszczony przez Węgrów. W latach 1768–1772 przechodzą przez Szymbark konfederaci barscy pod dowództwem Kazimierza Pułaskiego staczając w okolicach walki z Rosjanami.
W XVIII w. Szymbark wraz z dworem opisał Ewaryst A. Kuropatnicki. Z końcem XVIII w nabył tę miejscowość ks. Jan Bochniewicz – prałat gnieźnieński, naukowiec, profesor Uniwersytetu Jagiellońskiego. Po 1808 roku przekazał on klucz szymbarski na własność swym siostrom i siostrzeńcom, dzieląc go na cztery części: I – Łęgi Szymbarskie, II – Dwór obronny Szymbark, III – Folwark Szymbark, IV – Bystrzycę Szymbarską.
W roku 1869 Szymbark i okolice opisał Wincenty Pol:
W czasie I wojny światowej w latach 1914–1915 Szymbark znajdował się na przedpolu frontu, o czym świadczą do dziś zachowane trzy cmentarze żołnierskie.
W latach 1930–1939 dwór Stanisławy Groblewskiej w Bystrzycy Szymbarskiej stał się miejscem wypoczynku Zygmunta Haupta, pisarza i malarza. W sierpniu 1933 roku w willi Perełka przebywała Maria Dąbrowska, o czym wspominała w Dziennikach.
7 września 1939 roku, w czasie kampanii wrześniowej, oddziały Armii Karpaty stoczyły pod Szymbarkiem bitwę z Niemcami. Poległo 7 polskich żołnierzy, pochowano ich na miejscowym cmentarzu parafialnym. W czasie okupacji niemieckiej działała tu placówka konspiracyjna Służby Zwycięstwu Polsce, Związek Walki Zbrojnej i Armia Krajowa, organizujące przerzuty kurierskie na Węgry, akcje dywersyjne i sabotażowe. W dniu 26 czerwca 1944 roku partyzanci z szymbarskiej placówki AK dokonali udanej akcji, uwalniając z rąk niemieckich aresztowanych AK-owców z Ropy.
W miejscowości znajduje się Stacja Naukowo-Badawcza Instytutu Geografii i Przestrzennego Zagospodarowania Polskiej Akademii Nauk (w dawnym majątku rodziny Groblewskich), zajmująca się badaniem zlewni potoku Bystrzanka.
24 lutego 2018 Aleksander Kalinowski odsłonił na swym terenie prywatnym pomnik pamięci Niebiańskiej Sotni i Rewolucji Godności.
Ochotnicza straż pożarna.
Ochotnicza straż pożarna w Szymbarku działa od 1956 roku, a od 7 września 2017 jest włączona do krajowego systemu ratowniczo-gaśniczego.

</doc>
<doc id="197750" url="https://pl.wikipedia.org/wiki?curid=197750" title="Pancho Villa">
Pancho Villa

Francisco (Pancho) Villa, właśc. José Doroteo Arango Arámbula (ur. 5 czerwca 1878 w Hacienda de Río Grande; zm. 20 lipca 1923 w Parral) – meksykański przywódca partyzantki chłopskiej, generał z okresu rewolucji meksykańskiej. Przeciwnik reżimów Porfiria Díaza i Victoriana Huerty. Przez Meksykanów jest uważany za bohatera, charyzmatycznego rewolucjonistę i generała o wybitnych zdolnościach taktycznych, natomiast w Stanach Zjednoczonych stał się ulubieńcem filmowców.
Życiorys.
Dzieciństwo.
Villa był synem robotnika rolnego Agustína Arango i Micaelli z domu Arambula. Po śmierci ojca w 1892 został głową rodziny, pomagając matce i rodzeństwu. Miał dwóch braci: Antonia i Hipolita oraz dwie siostry: Marianitę i Martinę. Początkowo pracował jako drwal a później pomagał handlarzowi Pablo Valenzueli. Wędrując z nim poznał dobrze okolice Durango i nauczył się rachunków. Wspominając dzieciństwo stwierdził: "Tragedia mojego życia rozpoczęła się 22 września 1894 roku". W tym dniu mszcząc się za gwałt na swojej dwunastoletniej siostrze, zastrzelił właściciela posiadłości ziemskiej, w której był zatrudniony. W obawie przed aresztowaniem uciekł w góry Sierra de la Silla. Jako wyjęty spod prawa był ścigany i po kilku miesiącach został schwytany i uwięziony w San Juan del Rio. Po ucieczce był ścigany przez oddział policji. Kiedy w zasadzce zastrzelił trzech uczestników pościgu jego nazwisko stało się głośne, dlatego ze względów bezpieczeństwa postanowił je zmienić. Przybrał nazwisko dziadka Jesusa Villi i od tego czasu występował jako Francisco Villa. W tym czasie stanął na czele grupy przestępczej, napadającej na bogate hacjendy oraz kopalnie. Nadmiarem pieniędzy Villa wspomagał rodzinę i biednych.
Rewolucja meksykańska.
W 1909 r. Villa przyłączył się do Francisco Madery, który rozpoczął walkę o władzę z dyktatorem Porfirio Díazem (był to początek rewolucji meksykańskiej). Villa wprawdzie nie posiadał formalnego wykształcenia, ale umiał czytać i pisać, ponadto przejawiał duże zdolności dowódcze i organizacyjne. Dzięki znajomości terenu i charakteru ludności zamieszkującej północny Meksyk, udało mu się stworzyć duży oddział zbrojny, który pozostawał do jego dyspozycji. Gdy Madero pokonał Diaza, Villa nie rozpuścił swoich ludzi i oczekiwał na dalszy rozwój wydarzeń.
W 1912 r., w czasie powstania wywołanego przez Pascuala Orozco, Villa służył w wojsku pod rozkazami gen. Victoriano Huerty. Huerta, chcąc się pozbyć niewygodnego podwładnego, po aresztowaniu oddał go pod sąd wojenny z powodu niesubordynacji. Wyroku sądu wojennego skazującego Pancho Villę na śmierć nie zatwierdził prezydent Madero, w związku z czym aresztant został odesłany do więzienia w stolicy. W listopadzie Villi udało się zbiec, a następnie przedostać się do Stanów Zjednoczonych. Z USA powrócił 13 marca przekraczając konno razem z ośmioma towarzyszami graniczną rzekę Rio Grande i rozpoczynając walkę o Meksyk. Dzięki zdobytej sławie stworzył kilkutysięczny oddział, który nazwał „Dywizją Północną” ("División del Norte"). Później zawarł porozumienie z Venustiano Carranzą, które dotyczyło wytępienia z Meksyku: plutokracji, soldateski i klerykalizmu. Razem z Carranzą wystąpił zbrojnie przeciwko coraz bardziej represyjnym rządom Huerty. Ponownie wykazał się dużym talentem wojskowym, wygrywając kilka bitew z wojskami federalnymi i opanowując stan Chihuahua. W grudniu 1913 r. Villa został mianowany gubernatorem stanu Chihuahua. W czerwcu 1914 r. z siłami Carranzy zdecydowanie pokonał Huertę. Następnie obydwaj zwycięzcy wkroczyli triumfalnie do miasta Meksyk.
Niedługo później, między Villą i Carranzą zaczął narastać coraz większy konflikt. Villa został zmuszony do opuszczenia stolicy, a towarzyszył mu inny przywódca chłopski – Emiliano Zapata. Carranza zadał oddziałom Zapaty i Villi kilka poważnych klęsk i zmusił ich do wycofania się w góry. Villa został odizolowany na północy a Zapata na południu .
Incydent graniczny.
Villa rozgoryczony mieszaniem się Stanów Zjednoczonych Ameryki w wewnętrzne sprawy Meksyku, w 1916 przekroczył granice USA i uderzył na miasteczko Columbus w stanie Nowy Meksyk. W czasie walk zginęło 17 Amerykanów: ośmiu żołnierzy i dziewięciu cywilów. Villa uzasadniał swój atak wsparciem materialnym (głównie uzbrojenie) i politycznym, udzielanym Carranzie przez USA. W odpowiedzi na to prezydent Woodrow Wilson wysłał przeciw niemu korpus liczący 6 tysięcy żołnierzy, pod dowództwem gen. Johna Pershinga. Villa sprowokował Pershinga do 500-kilometrowego pościgu po górach, w których to on miał przewagę. W czasie pościgu Amerykanie przekroczyli granicę Meksyku. Obecność armii amerykańskiej na ziemi meksykańskiej spotkała się z potępieniem ze strony Carranzy, pomimo że ten był wrogiem Pancho Villi. W lutym 1917 rząd USA nakazał powrót karnej ekspedycji Pershinga. Operacja kosztowała 130 milionów dolarów i zakończyła się fiaskiem narażając prestiż Amerykanów na szwank, a przyczyniając się do budowy legendy Villi.
Villa i jego zwolennicy w swojej walce posługiwali się szeroko zakrojoną propagandą, na której cele między innymi wywłaszczali wielkich właścicieli ziemskich i rozdzielali zdobytą w ten sposób ziemię pomiędzy chłopów, aby zdobyć sobie ich przychylność. Ich łupem padały liczne pociągi, ponadto villiści drukowali własne pieniądze. Taktyka stosowana przez Villę cechowała się szybkością przemieszczania, dzięki użyciu kolei i kawalerii, ponadto Villa często wcielał do swoich oddziałów żołnierzy pokonanego przeciwnika.
Zamach.
Villa kontynuował walkę partyzancką przez cały czas pozostawania Carranzy u władzy. Po jego obaleniu i zamordowaniu w 1920 r. przez Rodolfo Herrerę, Pancho Villa otrzymał od nowej władzy zapewnienie, że nie będzie ścigany w zamian za wycofanie się z polityki. Wtedy też złożył broń i zaczął prowadzić spokojne życie na swoim ranczu w Canutillo, niedaleko Parral w stanie Chihuahua. Porozumienie dotyczyło też jego żołnierzy którzy w zamian za złożenie broni mieli otrzymać ziemię i roczny żołd.
Na ranczu, gdzie dla swojego bezpieczeństwa dysponował 50-osobową ochroną, Villa zbudował szpital, szkołę i pocztę. W 1923 r. Villa padł ofiarą zamachu. Grupą zamachowców kierował Jesús Salas Barrazas. Zamach przeprowadzono w czasie wyjazdu Villi z rancza do miasta. W zamachu zginęli wszyscy pasażerowie auta, którymi byli Villa i jego czterej ochroniarze. Istnieją przypuszczenia, że za zabójstwem stali ówcześni prominentni politycy – albo Plutarco Elías Calles, albo Alvaro Obregon. W trakcie swojej kariery rewolucyjnej Villa zyskał wielu wrogów i dlatego trudno jest ostatecznie przesądzać o tożsamości zleceniodawców likwidacji Villi.

</doc>
<doc id="197752" url="https://pl.wikipedia.org/wiki?curid=197752" title="Krzyż Wybitnej Służby (Stany Zjednoczone)">
Krzyż Wybitnej Służby (Stany Zjednoczone)

Krzyż Wybitnej Służby, wzgl. Krzyż za Wybitną Służbę (ang. "Distinguished Service Cross", w skrócie DSC) – drugie w hierarchii ważności odznaczenie w armii amerykańskiej (po Medalu Honoru), ustanowione 2 stycznia 1918 przez prezydenta Woodrowa Wilsona i oficjalnie przyjęte przez Kongres amerykański 9 lipca 1918. Jest równorzędne z Krzyżem Marynarki Wojennej i Krzyżem Sił Powietrznych przyznawanym w marynarce wojennej i siłach powietrznych.
DSC przyznawany jest za nadzwyczajną odwagę i czyny na polu walki i w obliczu wroga. Odznaczony ma prawo do wyższej o 10% emerytury wojskowej o ile co najmniej 20 lat przesłużył w wojsku.
Kolejne nadania Krzyża oznacza się umieszczając na wstążce i baretce brązowe okucie w kształcie dębowego liścia ("oak leaf cluster"). Srebrne okucie zastępuje pięć brązowych.

</doc>
<doc id="197753" url="https://pl.wikipedia.org/wiki?curid=197753" title="DSC">
DSC



</doc>
<doc id="197754" url="https://pl.wikipedia.org/wiki?curid=197754" title="Ochrona gatunkowa grzybów">
Ochrona gatunkowa grzybów

Ochrona gatunkowa grzybów – analogicznie do ochrony gatunkowej roślin i zwierząt – to prawny sposób zabezpieczenia rzadko występujących gatunków dziko rosnących grzybów zagrożonych wyginięciem. Obecnie obejmuje to również porosty, ponieważ zgodnie z aktualną systematyką są one zaliczane do grzybów.
Ochrona grzybów do 2014 r..
Polska jest pionierem ochrony gatunkowej grzybów. Ochronę 21 najrzadszych gatunków grzybów wprowadziła w 1983 r. jako pierwsze państwo w Europie. W 1995 roku objęto ochroną częściową wszystkie gatunki grzybów. W 2004 r. podstawą prawną określającą szczegóły ochrony gatunkowej grzybów stało się rozporządzenie Ministra Środowiska, które zawiera między innymi listę gatunków chronionych objętych ochroną ścisłą (całkowitą) bądź ochroną częściową. Ochronie ścisłej podlegają 52 taksony (gatunki lub rodzaje) grzybów i 57 taksonów porostów. Ochronie częściowej podlegał 1 gatunek grzyba (włóknouszek ukośny) i 9 gatunków porostów. Dla 4 najrzadszych gatunków porostów dodatkowo wyznacza się 50 lub 100 m strefy ochronne wokół ich stanowisk.
Ochrona grzybów od 2014 r..
Aktualne rozporządzenie z dnia 9 października 2014 r. określa gatunki grzybów:
W stosunku do grzybów objętych ochroną ścisłą zabronione jest:
W stosunku do dziko występujących grzybów objętych ochroną częściową zabronione jest:

</doc>
<doc id="197759" url="https://pl.wikipedia.org/wiki?curid=197759" title="Kasowanie danych">
Kasowanie danych

Kasowanie danych – czynność usuwania zawartości nośnika komputerowego w sposób, który utrudnia lub uniemożliwia ich późniejsze odtworzenie osobom trzecim (porównaj: usuwanie pliku). Stosowane m.in. przy likwidacji nośników archiwalnych i złomowaniu sprzętu komputerowego.
Istnieją dwie podstawowe metody usuwania danych: programowa i sprzętowa.
Kasowanie programowe.
Polega na całkowitym wymazaniu wskazanych danych na nośniku poprzez ich jednokrotne nadpisanie dowolnym wzorem (zazwyczaj to jest tak zwany "zero fill", zerowanie). Nośnik po takiej operacji można wykorzystać ponownie.
Badania pokazały, że wbrew powszechnym opiniom odzyskanie danych po ich nawet jednokrotnym nadpisaniu jest niemożliwe.
Kasowanie sprzętowe.
Polega na usunięciu zapisanych danych z wykorzystaniem prostych procesów fizycznych (wliczając w to zniszczenie nośnika). W przypadku dysków twardych i innych nośników magnetycznych, może odbyć się z wykorzystaniem silnego pola magnetycznego.
Ponowne wykorzystanie medium może być niemożliwe lub utrudnione.

</doc>
<doc id="197760" url="https://pl.wikipedia.org/wiki?curid=197760" title="Ławrientij Canawa">
Ławrientij Canawa

Ławrientij Fomicz Canawa (gr. ლავრენტი ცანავა, ros. Лаврентий Фомич Цанава, ur. sierpień 1900 we wsi Nachunawo w guberni kutaiskiej, zm. 12 października 1955) – członek WKP(b), generał porucznik, funkcjonariusz radzieckich organów bezpieczeństwa, m.in. zastępca ministra bezpieczeństwa państwowego, szef II Zarządu Głównego Ministerstwa Bezpieczeństwa Państwowego Związku Radzieckiego w latach 1951–1952, deputowany do Rady Najwyższej ZSRR od 1 do 3 kadencji.
Jeden z największych zbrodniarzy stalinowskich. Był jedną z osób bezpośrednio odpowiedzialnych za mordy na obywatelach polskich dokonywanych w więzieniu w Mińsku (tzw. „Amerykance”); otrzymał ku temu szerokie uprawnienia od Ławrientija Berii. Liczbę polskich ofiar tego miejsca kaźni szacuje się na około 4460 osób. W 1940 roku jeden z wykonawców zbrodni katyńskiej.
Życiorys.
Urodzony w Gruzji. W organach bezpieczeństwa, kolejno CzeKa/GPU/OGPU/NKWD od wczesnych lat dwudziestych, m.in. jako szef różnych oddziałów tych organów, od sierpnia 1920 w RKP(b), od 21 marca 1939 do 5 października 1952 członek Centralnej Komisji Rewizyjnej WKP(b). Od 17 grudnia 1938 do 26 lutego 1941 roku ludowy komisarz spraw wewnętrznych Białoruskiej Socjalistycznej Republiki Radzieckiej (BSRR) (tzn. szef NKWD na Białorusi), od 29 lipca do 21 października 1941 szef Wydziału Specjalnego NKWD Frontu Zachodniego, ciężko kontuzjowany i ranny na froncie. Następnie zastępca szefa Zarządu Wydziałów Specjalnych NKWD ZSRR, równocześnie od 10 stycznia 1942 do 6 marca 1943 ponownie szef Wydziału Specjalnego NKWD Frontu Zachodniego. Od 6 marca do 7 maja 1943 szef Wydziału Specjalnego NKWD Frontu Centralnego. Po wydzieleniu Głównego Zarządu Bezpieczeństwa Państwowego z NKWD i utworzeniu osobnego Ludowego Komisariatu Bezpieczeństwa Państwowego, co nastąpiło w 1941 (i po raz drugi w 1943), 7 maja 1943 został ludowym komisarzem bezpieczeństwa państwowego BSRR (tj. szefem Ludowego Komisariatu Bezpieczeństwa Państwowego/MGB na Białorusi). Sprawując to stanowisko nadzorował zamordowanie Salomona Michoelsa, czego dokonano w jego daczy na przedmieściach Mińska. Stanowisko ministra bezpieczeństwa państwowego Białoruskiej SRR sprawował do 29 października 1951. W międzyczasie od stycznia do kwietnia 1945 roku sprawował także funkcję pełnomocnika NKWD/Ludowego Komisariatu Bezpieczeństwa Państwowego przy 2 Froncie Białoruskim. Od 29 października 1951 do 14 lutego 1952 roku sprawował funkcję zastępcy ówczesnego ministra bezpieczeństwa państwowego ZSRR, Siergieja Ogolcowa, i jego następcy Siemiona Ignatjewa. Pełniąc funkcję zastępcy ministra bezpieczeństwa państwowego, sprawował także stanowisko szefa II Zarządu Głównego Ministerstwa Bezpieczeństwa Państwowego ZSRR, zajmującego się kontrwywiadem i bezpieczeństwem wewnętrznym kraju.
Aresztowany 4 kwietnia 1953 w związku ze sprawą Ławrientija Berii, zmarł w więzieniu 12 października 1955.
Odznaczenia.
Oraz 2 medale ZSRR i 3 polskie medale.

</doc>
<doc id="197762" url="https://pl.wikipedia.org/wiki?curid=197762" title="Procesor sygnałowy">
Procesor sygnałowy

Procesor sygnałowy, procesor DSP (od ) – klasa specjalizowanych procesorów do cyfrowej obróbki sygnałów. Ich budowa charakteryzuje się posiadaniem osobnych obszarów pamięci przeznaczonych tylko dla programu i tylko dla danych (architektura harwardzka), możliwością równoczesnego pobierania instrukcji programu i danych, sprzętowym wykonywaniem prostych i zaawansowanych operacji występujących najczęściej przy przetwarzaniu sygnałów (np. filtracji FIR i IIR, transformacji Fouriera, korelacji wzajemnej) oraz potokowym przetwarzaniem instrukcji.
Procesory DSP pojawiły się jako odpowiedź na praktyczne zapotrzebowanie układów w zastosowaniach elektroniki przemysłowej.
Rys historyczny.
W 1978 roku, wraz z zabawką edukacyjną Speak &amp; Spell, został wprowadzony układ Texas Instruments TMS5100, będący jej elektronicznym sercem. Był to pierwszy w branży procesor sygnałowy, który także był pierwszym używającym kodowania z predykcja liniową (LPC) do realizacji syntezy mowy. W tym samym roku Intel wprowadził układ aspirujący do klasy DSP – 2920 – określany przez producenta jako „analog signal processor”, jednak nie posiadał on funkcji sprzętowego mnożenia i w rezultacie nie cieszył się dużą popularnością; zawierał procesor, pamięć EPROM, RAM, przetworniki analogowo-cyfrowe (ADC) i cyfrowo-analogowe (DAC) w pojedynczym chipie. 
Pierwszymi samodzielnymi i kompletnymi procesorami DSP, które wprowadzono w roku 1980, były układy NEC µPD7720 i AT&amp;T DSP1 zaprezentowane na "International Solid-State Circuits Conference" w San Francisco w tym właśnie roku. Oba procesory były inspirowane badaniami nad rozwiązaniami telekomunikacyjnymi w dziedzinie telefonii PSTN.
Innymi znaczącymi pionierami procesorów DSP były układy ADSP2181 produkcji Analog Devices lub TMS32010 z roku 1982 produkcji Texas Instruments.

</doc>
<doc id="197774" url="https://pl.wikipedia.org/wiki?curid=197774" title="WAP Push">
WAP Push

WAP Push to SMS, w którego nagłówku umieszczony jest link do adresu WAP-owego. Po otrzymaniu wiadomości typu WAP Push kompatybilne urządzenie przenośne (telefon komórkowy, PDA) automatycznie daje użytkownikowi możliwość dostępu do zawartości pod tym adresem.
Aplikacje wykorzystujące technologię WAP Push używane są do dostarczania użytkownikom urządzeń przenośnych danych takich jak:

</doc>
<doc id="197776" url="https://pl.wikipedia.org/wiki?curid=197776" title="1 Armia Konna">
1 Armia Konna

1 Armia Konna (Konarmia) (ros. "Первая Конная армия", "Конармия") – sowiecki związek operacyjny kawalerii okresu wojny domowej w Rosji i wojny polsko-bolszewickiej, powstały formalnie w listopadzie 1919 r. z przekształcenia konnych oddziałów Armii Czerwonej jako siła mająca się przeciwstawić armiom "białych".
Formowanie i działania.
Przyjmowano do niej każdego, kto umiał jeździć konno i słuchać rozkazów. Służyli w niej głównie Kozacy oraz zbuntowani, niepiśmienni chłopi. Dowódcą Konarmii został cieszący się dużym autorytetem kozacki watażka, były starszy wachmistrz Siemion Budionny stojący na czele grupy kawalerzystów, występującej pod szumną nazwą Płatowskiego Oddziału Partyzanckiego. Radę rewolucyjną Konarmii tworzyli: Klimient Woroszyłow (późniejszy ludowy komisarz obrony), Siemion Budionny i Jefim Szczadienko. Sztabem kierowali zaś: były carski pułkownik Nikołaj Szczołkow i były podpułkownik Sztabu Generalnego Leonid Klujew.
Konarmia walczyła z wojskami gen. Wrangla nad Donem i gen. Denikina, które rozbiła pod Woroneżem i Kastorną. Tylko w bitwie pod Woroneżem straciła 31 000 żołnierzy.
Decyzja o przerzuceniu Konarmii z Kaukazu na front polski zapadła 10 marca 1920. Armia przekroczyła Don w Rostowie i została podzielona na kolumny: 4 dywizję Gorodowikowa, 6 dywizję Timoszenki, 11 dywizję Morozowa oraz 14 dywizję Parchomienki. Konarmia liczyła w tym czasie ok. 12-16 tys. liniowych żołnierzy tzw. "szabel", łącznie zaś ok. 30 tys. ludzi. Była dobrze uzbrojona w karabiny maszynowe i artylerię. W jej skład wchodziły także jednostki pomocnicze, dywizjony samochodów pancernych, dywizjon czołgów, 4 pociągi pancerne i 3 eskadry lotnicze, które przetransportowano koleją. Konarmia miała też 30 (więcej niż cała polska armia) radiostacji polowych umożliwiających utrzymanie łączności i dowodzenie w ruchu, które było jej największym atutem.
Dniepr został przekroczony 6 maja na północ od Jekaterynosławia, punktem zbornym był Humań.
W wojnie polsko-bolszewickiej Konarmia weszła do boju 27 maja. Nacierała na polskie pozycje na południe od Kijowa, okopy w Kuratowie i miasteczko Lipowiec, ale żaden z tych ataków nie powiódł się. W starciach duże straty poniosła 6 dywizja. Na skutek kontrataku Polacy zdobyli dwa pociągi pancerne Konarmii: "Śmierć Dyrektoriatowi" oraz "Mikołaj Rudniew". Jednakże na skutek przełamania przez bolszewików frontu 5 czerwca i zajęciu Oziernej oraz Śnieżnej Konarmia mogła już siać postrach na tyłach polskich formacji. 7 czerwca 4 dywizja najechała Żytomierz, wycięła w pień polski garnizon (niszcząc przy tym stację i magazyny wojskowe oraz uwalniając kilka tysięcy sowieckich jeńców), a 11 dywizja wpadła do Berdyczowa, spaliła szpital z 600 rannymi Polakami oraz siostrami Czerwonego Krzyża. 10 czerwca Budionny zajął Równe.
Dyrektywą z 22 lipca dowódca Frontu Południowo-Zachodniego Aleksandr Jegorow wyznaczył Konarmii cel w postaci Rawy Ruskiej. 2 sierpnia Politbiuro postanowiło podzielić Front Południowo-Zachodni na dwie części, a Konarmię przenieść pod rozkazy Dowództwa Zachodniego (bez 8 dywizji czerwonych kozaków) w ramach połączonego frontu ofensywnego. Rozkaz (4774/1052) wydano 13 sierpnia lecz w praktyce kontrola Konarmii przekraczającej Bug i docierającej do Lwowa przez dowództwo Frontu Zachodniego nie była możliwa. 12 sierpnia bowiem Budionny otrzymał rozkaz z Politbiura deptania po piętach 3 i 6 armii oraz zajęcia Lwowa. 13 sierpnia sam dał rozkaz rozpoczęcia tej operacji (zdobywając Radziechów oraz Łopatyn). Natomiast 15 sierpnia dowódca Frontu Zachodniego Michaił Tuchaczewski wydał Konarmii rozkaz dotarcia w rejon Uściługa-Włodzimierza w ciągu czterech dni. 17 sierpnia Konarmia stoczyła z grupą 330 polskich Obrońców Lwowa pod dowództwem kpt. Bolesława Zajączkowskiego 11-godzinną bitwę o Zadwórze, którą określa się mianem "Polskich Termopil". Budionny, wykonujący wcześniejsze rozkazy, polecenie Tuchaczewskiego zrealizował (rezygnując z oblężenia Lwowa) dopiero 20 sierpnia, na skutek czego dotarł do obszaru, który opuściły już inne wycofujące się armie bolszewickie, i wpadł w okrążenie.
Po wojnie marszałek Tuchaczewski złożył raport na przewodniczącego Polibiura Frontu Południowego Józefa Stalina i dowódcę 1 Armii Konnej Siemiona Budionnego za niewykonanie rozkazu, co zapewniło mu nienawiść obu raportowanych zakończoną po latach fikcyjnym oskarżeniem o zdradę, procesem i rozstrzelaniem.
Największą bitwę Konarmia stoczyła w okolicach Zamościa. Nazywana jest ona powszechnie bitwą pod Komarowem. 30 sierpnia Konarmia zatrzymana została przez umocnienia Zamościa i otoczona przez oddziały gen. Stanisława Hallera. 31 sierpnia doszło pod Komarowem do największej bitwy kawalerii. Naprzeciw siebie stanęły: polska dywizja kawalerii pułkownika Juliusza Rómmla (złożona z dwóch brygad) oraz 6 i 11 dywizja Konarmii. W bitwie po stronie polskiej brały udział: 9 pułk ułanów (małopolski), 8 pułk ułanów Krzeczunowicza oraz 1 pułk (krechowiecki) z samym Rómmlem na czele. Od 1 września Konarmia wyrywając się z okrążenia wycofywała się już w kierunku wschodnim na Włodzimierz. 13 września Budionny został wyparty z Włodzimierza kierując się na Żytomierz – miejsce wyznaczonego odpoczynku. Tuchaczewski zgodził się na całkowite wycofanie Konarmii z walk 20 września, a 26 września wydano rozkaz translokacji jednostki na front przeciwko Wranglowi.
Według niektórych źródeł, Konarmia straciła w wojnie polsko-bolszewickiej 2/3 stanu osobowego. Jej główne siły zostały rozbite pod Zamościem, ocalałe jednostki były już fizycznie i psychicznie wyczerpane, morale upadło.
Na początku 1921 r. Wrangel został rozgromiony. Wtedy Konarmię skierowano na Syberię. Od początku 1923 r. armia toczyła walki na Ałtaju w Mongolii i Mandżurii. W listopadzie 1923 r. Konarmia przekroczyła Kołymę w celu zdobycia ostatniego terenu kontrolowanego przez białych – Kamczatki bronionej przez wojska generała Tołbuchina. Jej ostatnim zadaniem bojowym było zdobycie Półwyspu Czukockiego we wrześniu 1924.
Mit o legendarnej, niepokonanej Konnej Armii został stworzony dopiero przez sowiecką propagandę. Niemniej w istocie okazała się ona formacją na tyle mobilną i zdolną do szybkiej koncentracji, iż pozwalało jej to przełamywać front w jego najsłabiej obsadzonych miejscach i buszować na tyłach, niszcząc linie łącznościowe i komunikacyjne, zakłócać pracę sztabu, wzniecać zamęt i panikę. Siłę ogniową Konarmii stanowiły głównie taczanki – bryczki z zamontowanymi karabinami maszynowymi. Dzięki szybkości jednostka była w praktyce nieuchwytna dla piechoty, a dzięki liczebności nazbyt silna, aby mogły ją rozbić czy choćby zatrzymać pojedyncze pułki kawalerii.
Znanymi żołnierzami walczącymi w szeregach Konarmii byli: Izaak Babel – oficer polityczny w I brygadzie 6 dywizji, późniejszy pisarz, Nikołaj Ostrowski, Gieorgij Żukow, Klimient Woroszyłow, Andriej Grieczko i Siemion Timoszenko – późniejsi marszałkowie, Kiriłł Mierieckow – późniejszy szef Sztabu Generalnego, Grigorij Kulik i Jefim Szczadienko – późniejsi wicekomisarze obrony. Przynależność do 1 Armii Konnej z poręki Budionnego i Woroszyłowa stawała się przepustką do szybkiej i błyskotliwej kariery. Babel prowadził "Dziennik 1920", opublikował zbiór opowiadań "Armia konna", wrogo przyjęty przez Budionnego.
Struktura organizacyjna.
na froncie polskim:
Każda dywizja składała się z sześciu pułków kawalerii, a brygada do zadań specjalnych – z trzech pułków.
W chwili przybycia na front polski liczyła około 16 700-18 000 szabel, 48-60 dział, około 300-380 ckm. Wspierało ją pięć pociągów pancernych, 12-18 samolotów, około dwudziestu samochodów pancernych.

</doc>
<doc id="197778" url="https://pl.wikipedia.org/wiki?curid=197778" title="Thuraya">
Thuraya

Telefonia Thuraya (po arabsku: الثريا, co oznacza „plejady”) – regionalny operator telefonii satelitarnej. Zasięg sieci obejmuje większość Europy, Bliski Wschód, Afrykę Północną, Środkową i Wschodnią, Azję i Australię.
Operator ma siedzibę w Zjednoczonych Emiratach Arabskich. Udziałowcami Thuraya są firmy telekomunikacyjne działające na Bliskim Wschodzie i w Afryce Północnej (z których największą jest Etisalat) oraz firmy inwestycyjne.
Wszystkie telefony Thuraya (z wyjątkiem SO-2510) mają moduł obsługi zarówno sieci satelitarnej Thuraya, jak i GSM. Thuraya ma umowy na usługi roaming z ponad 200 operatorami sieci komórkowych na świecie i zapewnia swym klientom możliwość używania telefonów Thuraya poza zasięgiem satelitarnym. Podwójny system obsługi sieci satelitarnej i GSM jest podobny do zastosowanego w telefonach Telit (GSM/Satellite) i Qualcomm (CDMA/Satellite) w systemie Globalstar. Usługa roaming dla połączeń wychodzących jest dostępna tylko dla abonentów. Natomiast użytkownicy korzystający z usługi roaming w systemie pre-pay (zdrapka) mogą jedynie odbierać połączenia przychodzące.
Telefon satelitarny SO-2510 został wprowadzony w listopadzie 2006. Ma kolorowy wyświetlacz i jest uznawany za najmniejszy i najlżejszy telefon satelitarny na świecie. Wykorzystuje on system operacyjny VxWorks. Z kolei telefon SG-2520 został wprowadzony na początku 2007 r. Współpracuje on zarówno z siecią satelitarną, jak i GSM/GPRS. Działa w oparciu o system Windows CE. Produkuje go Apsat w Korei Południowej. Ten telefon jest nieco większy od SO-2510, ale ma też aparat, GPS i obsługuje Karty SD. Zastosowany w nim system operacyjny to przystosowana wersja Windows CE zupełnie inna niż Windows Mobile. Obsługuje tylko aplikacje Java J2ME. Obecnie w sprzedaży jest tylko druga generacja tych telefonów.

</doc>
<doc id="197779" url="https://pl.wikipedia.org/wiki?curid=197779" title="SkyDSL">
SkyDSL

skyDSL to satelitarny dostęp do Internetu. Zastosowanie takiego rozwiązania umożliwia upowszechnienie dostępu do Internetu w rejonach o słabo rozwiniętej infrastrukturze telekomunikacyjnej - zarówno w małych miastach, jak i na obszarach wiejskich.
Dostarczanie danych.
Dane docierają do użytkownika systemu za pośrednictwem łącza satelitarnego o przepływności do 8 Mbit/s. Użytkownik systemu dysponuje maksymalnym pasmem dostępnym dla danego abonamentu (4 Mbit/s lub 8 Mbit/s) zmieniając jedynie swój priorytet w sześciostopniowej skali. Możliwe jest wygodne bieżące regulowanie priorytetu za pomocą kokpitu. Szybkie - 38 Mbit/s - łącze między satelitą i serwerem danych zapewnia wysoką sprawność systemu.
Usługi dodatkowe.
System zapewnia korzystanie z usług i serwisów specjalnych, takich jak:
Kanał zwrotny.
System skyDSL do pracy wykorzystuje tzw. kanał zwrotny, który może być realizowany przez dowolny naziemny, komutowany dostęp do internetu: modem analogowy, sieć NMT, GSM z transmisją danych (w tym GPRS), ISDN. Jako kanał zwrotny można również wykorzystać łącze oferujące stały dostęp do internetu takie jak, np.: ADSL.
Polski operatorem skyDSL jest firma Technologie satelitarne.

</doc>
<doc id="197783" url="https://pl.wikipedia.org/wiki?curid=197783" title="Porozumienia Sierpniowe">
Porozumienia Sierpniowe



</doc>
<doc id="197785" url="https://pl.wikipedia.org/wiki?curid=197785" title="Aasvar">
Aasvar



</doc>
<doc id="197789" url="https://pl.wikipedia.org/wiki?curid=197789" title="Dolby Surround">
Dolby Surround

Dolby Surround – system dźwięku przestrzennego A/52 stworzony przez firmę Dolby Laboratories Inc., do powszechnej dostępności wprowadzony w roku 1982 i od tamtej pory stosowany powszechnie w salach kinowych oraz mieszkaniach prywatnych. System ten działa przy użyciu procesora Dolby, w którym odbywają się obliczenia mające na celu urealistycznienie dźwięku oraz poprawienie jego jakości i płynności.
Zasada działania.
System Dolby Surround wykorzystuje 3 głośniki, 2 z przodu, z lewej i prawej strony telewizora, oraz 1 surround z tyłu słuchacza.
Do 3 głośników podłączamy dekoder Dolby, jest on procesorem składającym się z modułu sterującego oraz z łańcucha Surround, który to składa się z synchronizatora czasowego, który synchronizuje czas przesyłania dźwięku do głośnika surround z głośnikami z lewej i prawej strony telewizora (opóźnienie czasu przesyłu dźwięku z głośników przed widzem i głośnika surround wynosi 2ms), filtra oraz reduktora szumów, które służą do jak najlepszej poprawy jakości dźwięku.
Dolby Surround Pro Logic.
System Dolby Surround Pro Logic działa na tej samej zasadzie co Dolby Surround, różni się jedynie tym, że wykorzystywany jest także głośnik centralny/głośnik telewizora.

</doc>
<doc id="197792" url="https://pl.wikipedia.org/wiki?curid=197792" title="Nowodruk">
Nowodruk

Nowodruk – odbitka wykonana z oryginalnych form drukowych na zlecenie poczty lub instytucji niepocztowej, dla celów pamiątkowych, dokumentacyjnych, handlowych. Nowodruki mogą powstawać po zakończeniu druku znaczków lub całostek do użytku pocztowego.
Nowo wydrukowany znaczek powinien wiernie kopiować oryginał tzn. powinien mieć taką samą barwę, rodzaj użytego papieru oraz to samo ząbkowanie. Oryginalne znaczki lub całostki mogą być drukowane techniką kombinowaną (tzn. przy produkcji korzysta się z więcej niż jednej formy drukowej), a nowodruki mogą być wykonane tylko jedną z form i tym samym różnić się od oryginału. Nominał nowodruku przeważnie jest przekreślony.
Nowodruki nie są przeznaczone do obiegu pocztowego lecz do celów filatelistycznych.

</doc>
<doc id="197794" url="https://pl.wikipedia.org/wiki?curid=197794" title="Hoyerswerda">
Hoyerswerda

Hoyerswerda (wym. ; , wym. ) – miasto w Niemczech, na Łużycach, w północnej części kraju związkowego Saksonia, w okręgu administracyjnym Drezno, w powiecie Budziszyn, położone ok. 40 km na południe od Chociebuża i ok. 60 km na północny wschód od Drezna. Miasto należy do Euroregionu „Nysa”.
Miasto znajduje się w oficjalnym obszarze osadniczym Serbołużyczan.
Do 31 lipca 2008 Hoyerswerda było miastem na prawach powiatu, 1 sierpnia zostało włączone do powiatu Budziszyn.
Nazwa.
Pierwsza wzmianka o miejscowości w formie "Hoyerwserde" pochodzi z 1268 roku. Później nazwa była także notowana w formach "Hogerswerde" (1272), "Hoierswerte" (1293), "Hoierswerd", "Hogerswerd" (1399), "Hoversswerde" (1431), "Hewerswerde" (1475), "Heyerswerde" (1513), "Hoierschwerda" (1577), "Hayerschwerda" (przed 1635), "Hoyerswerda" (1658). Nazwa górnołużycka pojawiła się w źródłach pisanych w XVIII wieku, po raz pierwszy w 1711 roku, kiedy odnotowano formy "Wojereze", "Worieze". Późniejsze zapisy to: "Woj(e)rez" (1744), "Wojrez", "Wojyrez" (1767), "Wojeŕezy" (około 1840), "Wojerecy" (1866).
Nazwa miasta złożona jest z nazwy osobowej "Hoyer" i nazwy pospolitej -"werd(a)", a oznacza ‘osadę Hoyera położoną nad wodą’. Pochodzi od imienia szlachcica Hoyera von Friedeberg, który założył osadę w połowie XIII wieku. Nazwa osobowa "Hoyer" jest późniejszą wersją imienia "Hōgēr", utworzonego z połączenia staro-wysoko-niemieckich wyrazów "hō(h)" ‘wysoki, wzniosły, duży’ i "gēr" ‘oszczep’. Rdzeń -"werd(a)" (staro-wysoko-niemieckie "warid", "werid", średnio-wysoko-niemieckie "wert", -"des", "werder"), czyli ‘wyspa, ostrów, półwysep, brzeg, wyniesiony kawałek lądu pośród mokradeł’, występuje z końcówką "-a" charakterystyczną dla nazw miejscowych regionu. Nazwa górnołużycka powstała wskutek sorabizacji nazwy niemieckiej. Człon -"werda" zastąpiony został sufiksem -"ecy", a początkowe "h"- przeszło w "w"-, odzwierciedlając przejście fonetyczne "h" w "u̯" w języku górnołużyckim.
W polskim piśmiennictwie od XIX wieku używane bywają zamiennie górnołużycka nazwa "Wojerecy" i spolonizowana forma "Wojrowice".
Historia.
W XII wieku okolice Hoyerswerdy były zasiedlone przez Serbów łużyckich i niemieckich osadników. W XIII wieku istniał tu należący do hrabiego Hoyera von Friedeberg zamek obronny przeciw Marchii Brandenburskiej, wokół którego rozwinęła się osada. Miejscowość wzmiankowana była po raz pierwszy w dokumentach w 1268 roku . Hoyerswerda stała się wówczas twierdzą na granicy Czech i Brandenburgii. W 1371 roku Karol IV Luksemburski zezwolił na organizację targów. W 1382 roku jego następca, Wacław IV Luksemburski, nadał miasto czeskiemu rodowi szlacheckiemu "z Dubé", który w 1423 roku nadał prawa miejskie. Od nazwiska rodu pochodzi też herb miasta, przedstawiający trzy dęby.
Po raz pierwszy do Elektoratu Saksonii miasto zostało włączone w 1448 roku, po czym we wrześniu 1467 czeski szlachcic Jaroslav ze Šternberka przystąpił do oblężenia, zdobywając miasto w sierpniu 1468 roku, jednakże walczył przeciw królowi Jerzemu z Podiebradów, a od 1468 po stronie króla Węgier Macieja Korwina, toteż miasto przypadło Węgrom. Po śmierci Macieja Korwina w 1490 powróciło do Czech.
W granicach Saksonii.
Na mocy pokoju w Pradze w 1635 roku przyłączone do Elektoratu Saksonii. W 1694 właścicielem miasta został elektor Saksonii Fryderyk August I. Na początku XVIII wieku znalazło się w posiadaniu ks. cieszyńskiej Urszuli Katarzyny Lubomirskiej (od 1704 do 1736 r.). Na polecenie księżnej w 1727 przebudowano zamek w stylu barokowym. Z rąk Lubomirskiej, miasto kupił elektor saski i król polski August III. Przez miasto przebiegała trasa przejazdów króla Augusta III z Drezna do Wschowy i Warszawy. Król August III wraz z królową Marią Józefą gościli w zamku w 1739 i 1740.
W czasie III wojny północnej w 1707 stacjonowały w mieście wojska szwedzkie. W 1759 Prusacy zwyciężyli Austriaków w bitwie pod Hoyerswerdą. W mieście zamieszkiwał pułkownik Jan Michał Dąbrowski, tu też w latach sześćdziesiątych XVIII wieku dorastał jego syn Jan Henryk Dąbrowski. W 1781 zamek stał się własnością publiczną, mieszcząc odtąd różne urzędy. W 1806 miasto zostało częścią Królestwa Saksonii, połączonego w latach 1807–1815 unią z Księstwem Warszawskim.
Miasto częścią prowincji Śląsk.
W 1815 r. na mocy postanowień kongresu wiedeńskiego wraz z częścią Górnych Łużyc miasto zostało oderwane od Saksonii i przyłączone do Prus. W 1825 zostało włączone w granice rejencji legnickiej prowincji Śląsk. Miasto dzieliło historię Śląska do 1945 roku jako część prowincji Śląsk (1825–1919, 1938–1941) oraz Dolny Śląsk (1919–1938, 1941–1945). Było siedzibą władz najbardziej na zachód wysuniętego powiatu prowincji. W 1871 znalazło się w granicach zjednoczonych Niemiec. Miasto zostało połączone z resztą kraju linią kolejową, którą wybudowano w 1873 r. Fakt ten miał pozytywny wpływ na rozwój lokalnej gospodarki. 23 maja 1873 przybył do miast pierwszy pociąg z Ruhland. U schyłku XIX wieku miasto zaczęło się rozrastać w związku z wydobyciem węgla brunatnego.
W miasteczku w październiku 1912 r. założono organizację Serbołużyczan, Domowina i wybrano jej zarząd. W 1918 r. miasto było widownią demonstracji Serbołużyczan protestujących przeciwko polityce wynaradawiania Łużyczan prowadzonej w pruskiej i saskiej części Łużyc. W 1921 r. na konferencji delagatów Domowiny w Hoyerswerdzie potępiono politykę germanizacji Łużyczan prowadzoną przez Niemcy.
W czasie II wojny światowej Niemcy więzili w mieście późniejszego wrocławskiego archiwistę Stanisława Wojtasa. Podczas działań wojennych wiosną 1945 r. toczyły się tutaj zacięte walki, w wyniku których w mieście uległo zniszczeniu 35% budynków. Armia Czerwona zdobyła miasto 20 kwietnia 1945.
Lata powojenne.
W 1945 decyzją Radzieckiej Administracji Wojskowej w Niemczech miasto wraz z leżącą na zachód od Nysy Łużyckiej częścią Prowincji Dolny Śląsk zostało włączone do Saksonii, której część stanowiło do jej likwidacji w 1952 roku. W czasach NRD rozpoczęto industrializację miasta. W 1955 r. zbudowano kombinat chemiczny „Schwarze Pumpe” "(Čorna Pumpa)" bazujący na węglu brunatnym wydobywanym w okolicach. Zakłady zatrudniały ponad 20 tys. pracowników, w większości pochodzących spoza Hoyerswerdy. Zbudowano dla nich nowe miasto-blokowisko obok już istniejącego. Na pocz. lat 80. XX w. liczba mieszkańców przekroczyła 70 tys. W 1989 r. w mieście uruchomiono system trolejbusowy. Po upadku NRD liczba mieszkańców spadła prawie o połowę, a trolejbusy zlikwidowano. Obecnie trwa wyburzanie blokowisk, które wcześniej opustoszały. Jednocześnie dąży się do przywrócenia dawnego charakteru miasta sprzed czasów industrializacji.
W latach 90. do miasta przyłączono okoliczne wsie: w 1993 Bröthen/Michalken, w 1994 Knappenrode, w 1996 Schwarzkollm i Zeißig, w 1998 Dörgenhausen.
Demografia.
Zmiany populacji miasta od 1632 do 2013 roku:
Najwyższą populację miasto osiągnęło w 1981 roku – 71 124 mieszkańców.
Otoczenie.
Najbliższe duże miasta (min. 200 tys. mieszkańców) wokół Hoyerswerdy:
Współpraca.
Miejscowości partnerskie:

</doc>
<doc id="197795" url="https://pl.wikipedia.org/wiki?curid=197795" title="Stanisław Szwarc Bronikowski">
Stanisław Szwarc Bronikowski



</doc>
<doc id="197797" url="https://pl.wikipedia.org/wiki?curid=197797" title="Dominique Georges Pire">
Dominique Georges Pire



</doc>
<doc id="197798" url="https://pl.wikipedia.org/wiki?curid=197798" title="Wampiurs Wars">
Wampiurs Wars

Wampiurs Wars – polski komiks undergroundowy. Jego twórcą (tekst i rysunki) jest Jan Plata-Przechlewski, plastyk i polonista z Wejherowa. Całość utrzymana w konwencji horroru i fantasy – jest jednak głównie parodią wielu utworów i nurtów popkultury, okraszoną licznymi aluzjami do absurdów PRL-u.
Historia.
Ogółem komiks liczy ponad 100 czarno-białych plansz. Komiks debiutował w 1981 r., gdy autor był jeszcze studentem. Główne historyjki cyklu powstawały w latach 80. i zostały kilkakrotnie wydane przez Gdański Klub Fantastyki (z posłowiem znawcy komiksu – dr. hab. Jerzego Szyłaka). Powstały też krótkie epizody obśmiewające absurdy wczesnych lat 90.
W 2009 roku Juliusz Michał Masłowski rozpoczął pracę nad stworzeniem prequela komiksu "Wampiurs Wars", w którym większość głównych bohaterów nie będzie się jeszcze wzajemnie znała. Powstały trzy epizody: "Karakany Ciemności", "Ostatnia beczka okowity" i "Wyprawa na smoka Dziaberlaka". Autor oryginału wyraził zgodę również na ten eksperyment twórczy.
Pod koniec maja 2007 roku ukazało się IV wydanie oryginału - po raz pierwszy w całości w formacie większym niż A-5 i z „popeerelowskimi” epizodami. Poza tym komiks "Wampiurs Wars" dostępny jest od kilku lat, w skromniejszej formie, na stronie internetowej "Wampiur Zone".
W kwietniu 2008 roku w 228 numerze „Informatora GKF” pojawił się primaaprilisowy żart w formie komiksowego zwiastuna, zapowiadającego kolejną część cyklu pt. "Upadek IV Monarchii". W numerze tym znalazł się również, odrzucony przez autora, jednoplanszowy komiks "Wątroba Frankensteina / Angel Heart" oraz dwie, nawiązujące do postaci Zizi i Zbója Madeja, grafiki Jerzego Szyłaka.
Odbiór i krytyka.
Astetyka komiksu wpisuje się w styl undergroundowy. Treść pariodiuje liczne elementy popkultury.
Swoistym uhonorowaniem "Wampiurów", uznawanych przez część środowiska komiksowego za legendę polskiego undergroundu, była praca zbiorowa młodych polskich rysowników tworzących (każdy autor po kilka plansz, na styl jazzowej improwizacji) własną wersję opowieści (fabuła bez zmian, różne style rysunków). Pierwsza część tego remake'u, "Na tropie wampiurów", ukazała się także nakładem GKF-u.
Komiksy.
Seria "Wampiurs Wars" obejmuje kilka dłuższych epizodów:
Poza tymi odcinkami ukazywały się też pojedyncze plansze i rysunki (m.in. "Wampiurs Wars - return!", "Wywiad z wampiurem", "Wolf" oraz "Wątroba Frankesteina / Angel Heart").
Seria byłą kilkukrotnie wydawana drukiem, także zbiorczo. M.in. w 2007 roku wyszła w czwartym numerze magazynu "Czerwony Karzeł"&lt;ref name="AK/WW"&gt;&lt;/ref&gt;, a w 2021 roku nakładem wydawnictwa Kurc ukazało się 132-stronicowe wydanie zbiorcze ().
Bohaterowie.
Postać wymyślona przez Jana Platę-Przechlewskiego i Marka Górnisiewicza jeszcze w gdyńskim liceum plastycznym.
Marcinek to wioskowy opój walczący najpierw z wampiurami o beczkę okowity, a następnie z inwazją potworów rodem z horrorów Lovecrafta.
Inny komiks z udziałem Marcinka to ukazująca się w pierwszej połowie lat 80. w tydodniku Wiadomości Elbląskie "Fantazja na Fujarkę" autorstwa Jerzego Szyłaka i Marka Górnisiewicza.
Klemens Madej to leśny zbój-alkoholik, nazwiskiem i wyglądem nawiązuje do ludowych baśni. W kolejnych częściach komiksu coraz bardziej staje się głównym bohaterem (a przynajmniej - najbardziej wyrazistą postacią) całej opowieści. Jako już eks-zbój wiąże się z Zizi (też „eks”). Dwukrotnie w swej karierze był też karczmarzem.
Nieustraszony łowca upiorów, wilkołaków i strzyg. Okazuje się być wysoko postawionym agentem tajnych służb miłościwego króla Ćwieczka w stopniu pułkownika, po zwycięskiej bitwie o Ciemnogród awansowany do rangi generała. Jego brat, Ralf, jest z kolei oficerem królewskich sił powietrznych.
Niewydarzony diabeł walczący z siłami zła wbrew swej woli, ale w imię przyjaźni.
Były anioł - alkoholik, degenerat i chuligan - prowokujący najpierw rozmaite awantury, a wreszcie walczący po stronie potworów. Najlepszym kumplem Pafnucego jest, sparodiowane w tym komiksie, monstrum Frankensteina.
Zdeklasowany czarownik, alkoholik, degenerat i oszust, były przewodniczący Gildii Czarodziejów - prowadzący najpierw ciemne interesy, a wreszcie sprzymierzający się z potworami. Jest ciągle okradany przez swego majordomusa.
Krwiożercze bestie o groteskowym wyglądzie, które dały tytuł komiksowemu cyklowi. Inspiracją do nich był żartobliwy rysunek wykonany przez Bogumiła Ferensa).
Na ich czele stoi Arcywampiur. Najpierw rabują wioski, a wreszcie stają po stronie inwazji potworów. Za swą wierną służbę Yog-Sothothowi otrzymały własne królestwo - Wampiurium.

</doc>
<doc id="197800" url="https://pl.wikipedia.org/wiki?curid=197800" title="Udo Steinke">
Udo Steinke

Udo Steinke (ur. 3 maja 1942 w Łodzi, zm. 12 października 1999 w Berlinie) – pisarz niemiecki.
Udo Steinke urodził się w Łodzi. Dorastał w NRD. W 1968 uciekł do Niemiec Zachodnich, gdzie pracował jako dziennikarz i kierownik reklamy w Instytucie Goethego w Monachium oraz później również jako redaktor naczelny gazety dla nauczycieli "Gimnazjum w Bawarii" (de. "Das Gymnasium in Bayern").
Przełom literacki w jego karierze nastąpił w 1980, kiedy pojawiła się jego nowela "Ich kannte Talmann", która została nagrodzona Bawarską Nagrodą Literacką. Do śmierci w 1999 ukazało się jeszcze 6 kolejnych książek. Często powracającym tematem w jego książkach jest podział Niemiec, jak np. w "Doppeldeutsch". Steinke przyjaźnił się między innymi z Heinrichem Böllem, Willy Brandtem, Hansem-Dietrichem Genscherem.
Instytut Steinkego w Bonn, którego współzałożycielką była wdowa po zmarłym pisarzu, zajmuje się literacką spuścizną Steinkego. Instytut przechowuje archiwa związane z pisarzem (pisma, korespondencję itp.), organizuje wieczory autorskie i jest jednocześnie szkołą języka niemieckiego dla zagranicznych kandydatów na studia.

</doc>
<doc id="197801" url="https://pl.wikipedia.org/wiki?curid=197801" title="Jan Plata-Przechlewski">
Jan Plata-Przechlewski

Jan Plata-Przechlewski (ur. 10 stycznia 1959 w Czarnkowie) – polonista i twórca komiksów. Jego najbardziej znanym dziełem jest cykl "Wampiurs Wars".
Życiorys.
Ukończył Liceum Plastyczne w Gdyni-Orłowie i filologię polską na Uniwersytecie Gdańskim.
Praca magisterska, pisana pod kierunkiem prof. Anny Martuszewskiej, dotyczyła kategorii przestrzeni w literaturze science fiction (fragment rozdziału o filmie SF opublikował w czerwcu 1988 r. Miesięcznik Literacki "Fantastyka"). Brał udział w konferencjach naukowych i popularnonaukowych na temat SF organizowanych przez uniwersytety: Jagielloński, Warszawski i Gdański. Od roku 1987 członek rzeczywisty Gdańskiego Klubu Fantastyki (klubowy pseudonim: PiPiDżej). Obecnie pełni funkcję redaktora naczelnego comiesięcznego "Informatora" GKF. Na łamach fanzinów GKF zamieszcza recenzje i eseje poświęcone literackiej i filmowej fantastyce.
Pisuje literacko-filmowe felietony (w tym o fantastyce i komiksie) do lokalnych mediów (m.in. "Panorama Powiatu Wejherowskiego"). Trafił na karty II i III wydania "Bedekera wejherowskiego" oraz I wydania "Leksykonu wejherowian" Reginy Osowickiej, a także IX-XI wydania szwajcarskiego leksykonu "Who is Who w Polsce".
Jego rysunki publikowane były m.in. w regionalnym roczniku "Kalendarz Gdański" i w dziecięcym dwutygodniku "Miś"; zaprojektował też m.in. logo gdańskiego Centrum Edukacji Teatralnej oraz okładkę "Kodeksu pracy z komentarzem" kilkakrotnie wznawianego przez gdyńską Fundację Gospodarczą.
Współtwórca turystycznej publikacji promocyjnej wydanej przez UM w Wejherowie (czerwiec 2009 r.) - scenarzysta komiksów "Dzień pod Trójmiastem" (rys. Aleksandra Spanowicz) i "Tajemnice Wejherowa" (rys. Bartłomiej Glaza i Tomasz Mering) oraz autor mapki-rozkładówki przedstawiającej zabytkowe centrum tego miasta. 28 czerwca 2013 roku zaproponowana przezeń trasa turystyczna po Wejherowie ukazała się w książkowym przewodniku "Polska. Daj się zaskoczyć. Trasy magiczne" - wydanym po ogólnopolskim konkursie zorganizowanym przez spółkę Agorę i firmę Continental.
Nie jest związany ze środowiskiem komiksowym, bywał jednak gościem na konwentach i brał udział w wielu zbiorczych wystawach komiksowych. Obecnie, wraz z Tomaszem Meringiem, publikuje na łamach "Informatora" GKF jednoplanszowe komiksy parodiujące słynne wątki filmowej i komiksowej fantastyki.
25 maja 2013 roku, podczas corocznego święta miasta (Dzień Jakuba), znalazł się wśród dwunastu osób związanych z kulturą, oświatą, sportem i gospodarką, którym została wręczona doroczna Nagroda Prezydenta Miasta Wejherowa.
Mieszka w Wejherowie.

</doc>
<doc id="197804" url="https://pl.wikipedia.org/wiki?curid=197804" title="Międzynarodowe Towarzystwo Nauk Politycznych">
Międzynarodowe Towarzystwo Nauk Politycznych

Międzynarodowe Towarzystwo Nauk Politycznych (IPSA – "International Political Science Association")
organizacja powstała w 1949 roku pod egidą UNESCO. Towarzystwo zajmuje się m.in. popularyzowaniem wiedzy na temat nauk politycznych, organizowaniem współpracy międzynarodowej naukowców w tej dziedzinie.
Zrzesza obecnie 42 narodowe towarzystwa zajmujące się naukami politycznymi, w tym Polskie Towarzystwo Nauk Politycznych.

</doc>
<doc id="197807" url="https://pl.wikipedia.org/wiki?curid=197807" title="List intencyjny">
List intencyjny

List intencyjny – pisemna, wstępna deklaracja zamierzeń dotyczących swoich działań, składana przez stronę możliwego przyszłego stosunku gospodarczego. 
W odróżnieniu od oferty list intencyjny nie wiąże składającego ani przyjmującego. Może zostać wystawiony zarówno przez jedną, jak i więcej osób, zarówno prawnych jak i fizycznych. 
List intencyjny określa zakres przyszłych działań czy umów oraz zarys planów dotyczących danego projektu. Zwykle jest podpisywany w chwili, gdy po zakończeniu wstępnych negocjacji zostało osiągnięte porozumienie co do podjęcia dalszych działań. Stanowi więc pierwsze uregulowanie przyszłej współpracy, które zobowiązuje sygnatariuszy do uczestnictwa w danym projekcie. 
List intencyjny może na przykład zawierać:

</doc>
<doc id="197809" url="https://pl.wikipedia.org/wiki?curid=197809" title="Empik">
Empik

Empik – działająca w Polsce sieć sprzedaży książek, wydawnictw muzycznych, filmów, gier, programów, odbitek, audiobooków i akcesoriów komputerowych oraz prasy, a także biletów na wydarzenia kulturalne i rozrywkowe, artykułów wyposażenia wnętrz i kulinarnych, gadżetów podróżniczych, zabawek kreatywnych i łamigłówek, przyborów fitness i spa.
Historia.
W 1948 Zarząd Główny Robotniczej Spółdzielni Wydawniczej „Prasa” założył ogólnopolską sieć domów kultury i księgarni Klubu Międzynarodowej Prasy i Książki (KMPiK). Spółka Empik powołana została do życia w 1991 przez Jacka Dębskiego (z ramienia RSW Prasa-Książka-Ruch), biznesmena Janusza Romanowskiego i Ronny Brucknera. RSW Prasa-Książka-Ruch wniósł do spółki 74 placówki KMPiK. W 1994 firmę Empik Sp. z o.o. nabył od Skarbu Państwa koncern Eastbridge N.V. z siedzibą w Holandii.
W 2011 roku sieć działała w ramach należącego do Eastbridge NFI Empik Media &amp; Fashion (wcześniej NFI Hetman), grupy zarządzającej w Polsce również markami Aldo, Esprit, Chanel, Clarins, Dior, Mexx, Sephora, Zara, Shiseido i Smyk. Przez pierwsze lata działalności salony Empik posiadały działy perfumeryjne; obecnie są to zazwyczaj niezależne sklepy w obrębie tego samego centrum handlowego. Z końcem lat 90. XX wieku, działy multimediów posiadały kawiarenki internetowe i proponowały korzystanie z gier komputerowych za opłatą.
Na dzień 17 stycznia 2021 Empik posiada 289 salonów w całej Polsce a firma zapowiada dalszą ekspansję mimo trudnej sytuacji na rynku związaną z pandemią. W samym 2020 roku zostało otworzonych 15 nowych salonów, czyniąc Empik jednym z liderów sprzedaży wielokanałowej.
W 2012 prezesem Empiku został Olaf Szymanowski. 2 lutego 2015 stanowisko prezesa objęła Ewa Szmidt-Belcarz.
W 2016 roku Penta Investments oraz Krockella Limited przejęły 37,2% akcji Empik Media &amp; Fashion należących do podmiotów zależnych Eastbridge. Firmy posiadają teraz łącznie 75,4% akcji Empik Media &amp; Fashion. Dodatkowo ogłosiły wezwanie na pozostałe udziały w spółce.
9 września 2017 roku sieć Empik zamknęła jeden z trzech salonów w Koszalinie przy ulicy Zwycięstwa, był to jeden z najdłużej, nieprzerwanie działających sklepów tej sieci w Polsce – został otwarty w lutym 1967 roku (jeszcze jako KMPiK), w tym roku obchodził 50-lecie istnienia.
Obecnie, w ramach grupy Empik funkcjonują różne podmioty wyspecjalizowane w poszczególnych segmentach rynku: Empik Foto, Empik Go, Empik Bilety, Empik Music czy Livro.
W 2022 r. dotychczasowa prezeska zarządu firmy Ewa Szmidt-Belcarz przejęła kontrolny pakiet 51% akcji w Grupie Empik od Penta Investments, który zachował pakiet 49% akcji.

</doc>
<doc id="197810" url="https://pl.wikipedia.org/wiki?curid=197810" title="Elitserien na żużlu">
Elitserien na żużlu

Elitserien (szw. "Elitserien i speedway") – Najwyższa klasa rozgrywkowa drużynowych mistrzostw Szwecji na żużlu, jedna z najsilniejszych lig żużlowych na świecie. Rozgrywki prowadzone są na torach klasycznych pod patronatem szwedzkiej federacji motocyklowej SVEMO. Początki ligi sięgają 1948 roku – pierwszym drużynowym mistrzem Szwecji został klub Filbyterna Linköping.
Zasady rozgrywek.
W lidze szwedzkiej od 2018 roku nie występuje system spadków i awansów. Podobnie jest w lidze duńskiej Danske Speedway Liga i brytyjskiej Premiership. Drużyna może spaść z ligi, jeśli nie stać jej na jazdę w najwyższej klasie rozgrywkowej. Obecnie w Elitserien występuje 9 zespołów.
Mecze Elitserien rozgrywa się systemem kołowym (raz na własnym torze, tydzień później na wyjeździe lub odwrotnie), następnie rozgrywa się dwumecze (mecze i rewanże) półfinałowe oraz finałowy, wyłaniający zespół drużynowego mistrza Szwecji. Za zwycięstwo w meczu drużynie przyznaje się 2 punkty w tabeli, za remis 1. Ponadto za lepszy bilans punktów w dwumeczu przyznaje się dodatkowy punkt bonusowy.
Mecz ligowy składa się z 15 wyścigów, tak jak w polskiej lidze. Każdy z zawodników startuje maksymalnie sześciokrotnie, w tym jako rezerwa taktyczna za innego zawodnika swojej drużyny. W ostatnim, 15 biegu, startują najlepsi zawodnicy w danym meczu.
Na siedmiu zawodników w każdej drużynie maksymalnie pięciu może być obcokrajowcami. W lidze szwedzkiej regularnie startuje wielu polskich żużlowców, bowiem w ligach żużlowych, ze względu na brak międzynarodowych rozgrywek drużyn ligowych, zawodnik może reprezentować równocześnie barwy zespołów z różnych krajów. Od 2018 roku szwedzkie drużyny nie muszą zatrudniać ani jednego zawodnika poniżej 21 roku życia. 
Zespoły obecnie jeżdżące w Elitserien.
W Elitserien 2022 startuje 9 zespołów:

</doc>
<doc id="197819" url="https://pl.wikipedia.org/wiki?curid=197819" title="Islamski Ruch Uzbekistanu">
Islamski Ruch Uzbekistanu

Islamski Ruch Uzbekistanu (IRU; ) – radykalna organizacja islamska wywodząca się z Uzbekistanu.
Islamski Ruch Uzbekistanu został utworzony w połowie 1998 (na bazie radykalnych środowisk i organizacji religijnych) pod przywództwem Tohira Yoʻldosha (Tohira Juldaszewa) i Jumy Namangoniya (Dżumy Namanganiego) – stojących wcześniej (do jej likwidacji w 1992 przez władze uzbeckie) na czele działającej w Kotlinie Fergańskiej grupy islamistycznej Adolat.
Jej głównym celem było utworzenie w Uzbekistanie państwa muzułmańskiego. Następnie rozszerzyła swoje plany na całą Azję Centralną, w której miałby zostać utworzony ponadnarodowy kalifat, głosząc radykalne poglądy ruch zdobył poparcie Al-Ka’idy. IRU dążyła do obalenia prezydenta Uzbekistanu Isloma Karimova,wobec czego została ona oskarżona przez rząd Uzbekistanu o zorganizowanie zamachów w Taszkencie w lutym 1999 roku.
Jej założycielami byli Juma Namangoniy (obecnie prawdopodobnie nie żyje) oraz Tohir Yoʻldosh (zabity w nalocie w Południowym Waziristanie 27 sierpnia 2009), pochodzący z Namanganu, uzbeckiego miasta leżącego w Kotlinie Fergańskiej. Obaj brali wcześniej udział w wojnie domowej w Tadżykistanie (1992–1997).
Islamski Ruch Uzbekistanu dąży do osiągnięcia swoich celów głównie metodami terrorystycznymi i militarnymi. Do najbardziej spektakularnych akcji należą przede wszystkim tzw. "kryzysy batkeńskie". W sierpniu 1999 bojownicy Islamskiego Ruchu Uzbekistanu przedarli się z Tadżykistanu do Uzbekistanu i Kirgistanu. W rejonie miasta Batken w Kirgistanie doszło do starć partyzantów IRU z wojskami uzbeckimi i kirgiskimi. Wzięto także zakładników. Do ponownego ataku IRU w tym samym rejonie doszło latem 2000 roku. Walki trwały do jesieni.
W końcu lat 90. nasiliły się represyjne działania władz uzbeckich wobec IRU. Jednocześnie uzbeckie formacje fundamentalistów islamskich zintensyfikowały działalność terrorystyczną. Przy czym administracja prezydenta Karimova wielokrotnie wykorzystywała oskarżenie o związki z muzułmańskimi terrorystami jako argument w walce z opozycją polityczną i organizacjami niezależnymi. Władze Uzbekistanu wskazywały na działalność terrorystów islamskich jako główną przyczynę wystąpień społecznych w Andiżanie w maju 2005.
Jednym ze źródeł utrzymania są dochody z przemytu narkotyków w regionie Azji Centralnej. Uważa się także, że IRU jest finansowany przez inne międzynarodowe grupy fundamentalistów islamskich oraz jest związana z Al-Ka’idą. W związku z tym zwalczany jest nie tylko przez władze Uzbekistanu i innych państw Azji Centralnej, ale również przez władze Stanów Zjednoczonych (IRU jest wpisany na listę organizacji terrorystycznych Departamentu Stanu USA).
W połowie 2015 roku lider IRU Usmon Gʻoziy zdeklarował, że ruch jest częścią Państwa Islamskiego. Wcześniej, w 2014 roku, ogłoszono sojusz z ISIS, jednak organizacja kontynuowała współpracę z afgańskimi Talibami. Ta została zerwana dopiero w marcu 2015. W lipcu 2016 roku powstała nowa frakcja w IRU, potępiająca Państwo Islamskie i powracająca do współpracy z Al-Ka’idą.

</doc>
<doc id="197822" url="https://pl.wikipedia.org/wiki?curid=197822" title="Port lotniczy Słupsk-Redzikowo">
Port lotniczy Słupsk-Redzikowo

Port lotniczy Słupsk-Redzikowo – nieczynny port lotniczy zlokalizowany w Redzikowie koło Słupska. Obecnie nie przyjmuje lotów pasażerskich, lecz obsługiwał w swojej historii regularny ruch pasażerski. Trwały wysiłki samorządu miasta Słupska mające na celu wznowienie regularnego ruchu. Wznowić ruch w tym porcie chciała spółka Port Lotniczy Gdańsk. We wrześniu 2006 prowadzono na ten temat rozmowy z samorządem Słupska.
W obecnej sytuacji niemożliwe jest przywrócenie pierwotnej funkcji lotniska cywilnego. Planowano przywrócenie funkcji lotniska cywilnego i pozyskanie podróżnych działając w oparciu o tanie linie lotnicze. Proponowano zmianę toponimicznej nazwy obecnie wojskowego lotniska w Redzikowie na nową, obejmującą większe aglomeracje w jego pobliżu, np. "Słupsk Pomorze Airport". Aktualnie na terenie dawnego portu lotniczego trwa budowa Tarczy Antyrakietowej.
Historia portu.
Lotnisko w Redzikowie powstało w początkach XX wieku jako lotnisko wojskowe. W 1916 niemieckie władze wojskowe rozpoczęły budowę lotniska pod nazwą Stolp-West. Do 1919 wybudowano hangary oraz budynki obsługi lotniska. W 1920 uruchomiono port lotniczy, który przyjmował wiele samolotów prywatnych, a w 1927 port Słupsk-Zachód (Stolp-West) przyjmował międzylądowania na linii Berlin – Gdańsk. W latach 30. port lotniczy był na powrót zajęty do celów militarnych, i wybudowano też nowe hangary. Z tego portu nastąpił atak lotniczy na Polskę we wrześniu 1939.
Po II wojnie światowej port lotniczy był w użytkowaniu cywilnym i wojskowym. W roku 1975 wprowadzono kursujące dwa razy dziennie połączenie lotnicze z Warszawą. Były okresy, kiedy można było polecieć również do Wrocławia i Katowic. Utrzymało się ono do początku lat 90. Były też próby wznowienia ruchu w latach 90. W przedsięwzięcie to zaangażowały się m.in. państwowe przedsiębiorstwo "Porty Lotnicze" (PPL) i polski biznesmen, ale już po jednym kursie przekonano się o nierentowności połączenia i wycofano je. W 1999 zlikwidowano stacjonującą w porcie lotniczym jednostkę wojskową – 28 Pułk Lotnictwa Myśliwskiego, a w jego miejsce powstała baza zapasowa pułku lotniczego z Malborka.
Po lotnictwie została droga startowa, obsługująca jeszcze ok. 300 lądowań rocznie, jednostka sanitarna stacjonująca na lotnisku i osiedle wojskowe w Redzikowie.
Byłe połączenia.
Przed drugą wojną światową:
Od 1975 do ok. 1990, okresowo:

</doc>
<doc id="197823" url="https://pl.wikipedia.org/wiki?curid=197823" title="Kazimierz Boratyński">
Kazimierz Boratyński

Kazimierz Boratyński (ur. 30 lipca 1906 w Gródku, zm. 8 grudnia 1991 we Wrocławiu) – polski chemik, specjalista chemii rolniczej, profesor Uniwersytetu Wrocławskiego i Wyższej Szkoły Rolniczej (później Akademii Rolniczej) we Wrocławiu, członek Polskiej Akademii Nauk.
Życiorys.
Wyższe studia chemiczne ukończył w 1928 r. na Uniwersytecie Poznańskim, uzyskując stopień magistra filozofii. Stopień doktora filozofii w zakresie chemii uzyskał na tamtejszym Uniwersytecie w 1932 r. Zainteresowania chemiczno-rolnicze pogłębił w czasie swoich studiów zagranicznych: w 1934 r. w Zurichu, w 1936 r. w Sztokholmie i w 1938 r. w Uppsali.
W czasie wojny pracował w Poznaniu jako robotnik, a następnie od 1941 r. aż do wyzwolenia spod okupacji w Instytucie Rolniczym w Puławach, początkowo jako asystent Zakładu Nawożenia, a później jako kierownik Stacji Chemiczno-Rolniczej. Habilitował się w 1945 r. na Wydziale Rolno-Leśnym Uniwersytetu Poznańskiego w zakresie chemii gleby. W 1945 r. jako zastępca profesora był kierownikiem Katedry Żywienia Roślin i Nawożenia Uniwersytetu Marii Curie-Skłodowskiej w Lublinie.
Od 1946 r. pracował stale we Wrocławiu. W latach 1946–1951 był profesorem nadzwyczajnym Uniwersytetu Wrocławskiego, przez krótki czas (w 1951 r.) pełnił funkcję dziekana Wydziału Rolniczego tej uczelni. Od 1951 r. był profesorem wrocławskiej Wyższej Szkoły Rolniczej, dziekanem Wydziału Rolniczego (1951–1954) i prorektorem (1956–1959); od 1956 r. profesor zwyczajny.
Od 1964 r. Boratyński był członkiem korespondentem, a od 1973 r. członkiem rzeczywistym PAN; w latach 1961–1964 pełnił funkcję wiceprezesa Polskiego Towarzystwa Gleboznawczego.
Otrzymał tytuły doktora "honoris causa" Wyższej Szkoły Rolniczej w Poznaniu (1969) i Akademii Rolniczej we Wrocławiu.
W pracy naukowej zajmował się chemią nawozów mineralnych, chemią i fizyką gleb, procesami próchniczymi w glebie, geografią gleb. Ogłosił około 150 prac, m.in.:

</doc>
<doc id="197824" url="https://pl.wikipedia.org/wiki?curid=197824" title="Renata Dąbkowska">
Renata Dąbkowska

Renata Dąbkowska (ur. 31 lipca 1972 w Żebrach-Laskowcu) – polska piosenkarka i prezenterka telewizyjna. Członkini Akademii Fonograficznej ZPAV.
W latach 1991–1996, a następnie od 2010 wokalistka zespołu Dystans. W latach 1996–1998 wokalistka zespołu Sixteen, z którym reprezentowała Polskę w finale 43. Konkursu Piosenki Eurowizji (1998). Również artystka solowa, wydała dwa albumy studyjne: "Jedna na cały świat" (1999) i "Bo taka jest" (2004).
Laureatka Nagrody Publiczności 36. Krajowego Festiwalu Piosenki Polskiej w Opolu.
Młodość.
Ma dwóch starszych braci, Wojciecha i Wiesława.
Kariera muzyczna.
Karierę artystyczną rozpoczęła w disco polowym zespole Dystans, do którego dołączyła w 1991, będąc w klasie maturalnej. Śpiewała w chórkach u Natalii Kukulskiej.
W 1996 została wokalistką zespołu Sixteen. W 1997 wydali pierwszy wspólny album studyjny pt. "Lawa", który uzyskał status platynowej płyty i za który była nominowana do nagrody Fryderyka w kategorii "Fonograficzny debiut roku". W 1998 wraz z zespołem reprezentowała Polskę w Konkursie Piosenki Eurowizji z piosenką „To takie proste”. W finale konkursu zajęli 17. miejsce. Miesiąc później, po śmierci Jarosława Pruszkowskiego, zakończyła współpracę z Sixteen.
Solowo wydała dwa albumy studyjne, "Jedna na cały świat" (1999) i "Bo taka jest" (2004). W 1999 za wykonanie piosenki „Czasami (zbiera się na burzę)” otrzymała Nagrodę Publiczności w koncercie "Premiery" na Krajowym Festiwalu Piosenki Polskiej w Opolu. Na festiwalu w Opolu pojawiła się także w 2004, zajęła 15. miejsce w koncercie "Premiery", podczas którego wykonała piosenkę „Na grosze”. Uczestniczyła w nagraniu milenijnej piosenki nagranej dla telewizji Polsat.
Kilkukrotnie brała udział w trasie koncertowej "Lato z Radiem" organizowanej przez Polskie Radio. W 2010 reaktywowała zespół Dystans.
Działalność pozamuzyczna.
Prowadziła programy telewizji Polsat "Miłość od pierwszego wejrzenia" i "Podryw kontrolowany".
Życie prywatne.
Była żoną gitarzysty i wokalisty Grzegorza Kloca, z którym rozwiodła się w czerwcu 1998. Ma z nim córkę Zuzannę.

</doc>
<doc id="197825" url="https://pl.wikipedia.org/wiki?curid=197825" title="Roman Rybarski">
Roman Rybarski

Roman Franciszek Rybarski (ur. 3 sierpnia 1887 w Zatorze, zm. 6 marca 1942 w Auschwitz-Birkenau) – polski ekonomista i polityk narodowej demokracji, poseł na Sejm II RP (1928–1935), dyrektor Departamentu Skarbu Delegatury Rządu na Generalne Gubernatorstwo na początku 1941 roku, więzień i ofiara niemieckiego obozu koncentracyjnego Auschwitz-Birkenau.
Życiorys.
Od 1906 studiował na Wydziale Prawa Uniwersytetu Jagiellońskiego, gdzie związał się z ruchem narodowym, działał w Związku Młodzieży Polskiej. Był członkiem Ligi Narodowej w 1910 roku. Od 1916 wydawał miesięcznik "Rok Polski" o tematyce społeczno-gospodarczej. W 1917 został profesorem Uniwersytetu Jagiellońskiego. W latach 1919–1921 pełnił różne funkcje (podsekretarz stanu, wiceminister) w ministerstwach gospodarczych, następnie porzucił działalność polityczną dla pracy naukowej, w latach 1920–1923 na Politechnice Warszawskiej, a następnie na Uniwersytecie Warszawskim, gdzie objął Katedrę Skarbowości. W 1923 na zlecenie Władysława Grabskiego przygotowywał projekt statutu Banku Emisyjnego, a w 1924 redagował ostateczny projekt ustawy o Banku Polskim i po jego powołaniu wszedł w skład pierwszej Rady Banku. Po zamachu majowym powrócił do aktywnej polityki. Wszedł do władz Obozu Wielkiej Polski, a od 1928 do 1935 zasiadał w Sejmie (II i III kadencji), gdzie pełnił funkcję prezesa klubu Stronnictwa Narodowego. Po uchwaleniu Konstytucji kwietniowej wraz z całym stronnictwem zbojkotował wybory parlamentarne i dalszą działalność polityczną prowadził poza parlamentem. Po kampanii wrześniowej uczestniczył w tworzeniu struktur Polskiego Państwa Podziemnego jako dyrektor departamentu skarbu.
Aresztowany przez Gestapo w maju 1941, osadzony na Pawiaku. 23 lipca 1941 roku został wywieziony do niemieckiego obozu koncentracyjnego Auschwitz. W transporcie liczącym 350 innych więźniów znajdowało się również wielu wybitnych Polaków jak jedenastokrotny mistrz Polski w biegach długodystansowych Józef Noji, rektor Szkoły Głównej Gospodarstwa Wiejskiego Witold Staniszkis, polityk PPS Adam Kuryłowicz, publicysta Piotr Kownacki. W Auschwitz Rybarski był jednym z organizatorów ruchu oporu. Zmarł 5 lub 6 marca 1942. W literaturze i źródłach podaje się dwie przyczyny zgonu: z powodu choroby (angina bądź dyzenteria), albo rozstrzelanie, za uczestnictwo w obozowym ruchu oporu.
Poglądy gospodarcze.
Był zdecydowanym zwolennikiem umiarkowanego liberalizmu. Głosił konieczność: stałości prawa gospodarczego i niskich podatków, nienaruszalność własności prywatnej, szkodliwość: przymusowych ubezpieczeń społecznych, monopoli i koncesji. Uznawał 3 formy wspierania gospodarki przez państwo. Były to uwzględnienie interesów prywatnych z interesem publicznym, tworzenie ogólnych warunków rozwoju gospodarczego oraz popieranie korzystnych dla ogółu inicjatyw prywatnych oraz uzupełnienie działalności gospodarczej prywatnej. Odnośnie do kredytów opowiadał się za odpaństwowieniem kredytu, oddanie go w ręce prywatne, lecz oparte na zasadach opłacalności. W kwestiach kredytów zagranicznych postulował branie kredytów długoterminowych, dające szanse na realizację przez państwo nowych pomysłów produkcyjnych. Wpłynęłoby to na zmniejszenie stopy procentowej, spadek kosztów produkcji i eksportu. Obcy kapitał powinien zasilać w pierwszej kolejności branże zwiększające zdolność konkurencyjną i wpływającą na bilans handlu. Zabronione miały być pożyczki na wysoki procent, jawny czy ukryty. Uznaje się go za przedstawiciela krakowskiej szkoły ekonomicznej, która łączyła dedukcyjny model nauki w badaniach ekonomicznych wraz z badaniami historycznymi.
Kontrowersje.
W 1938 r. odmówił podpisania indeksów studentom III roku Wydziału Prawa Uniwersytetu Warszawskiego, którzy protestując przeciwko wprowadzonemu gettu ławkowemu słuchali jego wykładów na stojąco. Jego zachowanie było przedmiotem interwencji żydowskiego posła Emila Sommersteina w Ministerstwie Wyznań Religijnych i Oświecenia Publicznego.

</doc>
<doc id="197827" url="https://pl.wikipedia.org/wiki?curid=197827" title="Alice Liddell">
Alice Liddell

Alice Pleasance Liddell (ur. 4 maja 1852 City of Westminster, zm. 15 lub 16 listopada 1934 Westerham, Kent) – pierwowzór postaci Alicji z "Alicji w krainie czarów" autorstwa Lewisa Carrolla (pseudonim Charlesa Dodgsona). Była także jego fotomodelką.
Czwarte dziecko Henry'ego George'a Liddella i Loriny Hannah Liddell. W 1880 roku wyszła za mąż za Reginalda Hargreavesa.

</doc>
<doc id="197828" url="https://pl.wikipedia.org/wiki?curid=197828" title="Outcast (album Kreator)">
Outcast (album Kreator)

Outcast – ósmy album studyjny grupy Kreator wydany w 1997 roku. Płyta dotarła do 91. miejsca listy Media Control Charts w Niemczech.

</doc>
<doc id="197829" url="https://pl.wikipedia.org/wiki?curid=197829" title="Ford Capri (Europa)">
Ford Capri (Europa)

Ford Capri – samochód sportowy klasy kompaktowej produkowany pod amerykańską marką Ford w latach 1968 – 1986.
Pierwsza generacja.
Ford Capri I został zaprezentowany po raz pierwszy w 1968 roku.
Po tym, jak na rynku Ameryki Północnej koncepcja przystępnego samochodu sportowego pod postacią Forda Mustanga odniosła rynkowy sukces, Ford postanowił wprowadzić do europejskiej oferty podobny model. Prace trwały od 1964 roku w Wielkiej Brytanii i w Niemczech, efektem ich było tylnonapędowe coupé o nazwie Capri, którą stosowano już w latach 1961–1963 dla większego, średniej wielkości coupé Consul Capri. 
Pierwsza generacja Forda Capri wyróżniała się dynamicznie stylizowaną linią nadwozia, z podłużnym przodem, wyraźnie zaznaczonymi przetłoczeniami maski, a także listwą biegnącą przez panele boczne. Tył został łagodnie zakończony, a tylne błotniki zdobiła imitacja podwójnych wlotów powietrza. W 1970 roku ruszył eksport nieznacznie wizualnie zmodyfikowanego Capri do Ameryki Północnej jako Mercury Capri.
Capri RS2600.
W 1970 roku do oferty trafił model Capri RS2600. Był to pierwszy samochód Forda z wtryskiem paliwa odznaczając się jednostką napędową o pojemności 2550 cm3, 150 KM, 110 kW i przyspieszeniem 0-100 km/h w mniej niż 8 sekund.
Druga generacja.
Ford Capri II został zaprezentowany po raz pierwszy w 1974 roku.
Druga generacja Capri powstała na zmodernizowanej, nieznacznie skróconej platformie poprzednika. Samochód przeszedł ewolucyjny zakres zmian, zyskując łagodniej zarysowane kształty nadwozia. Z przodu pojawiły się duże, prostokątne reflektory z kanciastą, czarną atrapą chłodnicy położoną między nimi. Podobnie jak w przypadku poprzednika, krótko ścięty tył zyskał zaokrąglone kształty, a zdobiły go prostokątne, podłużne lampy.
Trzecia generacja.
Ford Capri III został zaprezentowany po raz pierwszy w 1978 roku.
Trzecie i ostatnie wcielenie europejskiego Forda Capri zostało przedstawione w marcu 1978 roku. Samochód powstał na zmodernizowanej platformie poprzednika, przechodząc głębokie wizualne zmiany. Producent udoskonalił aerodynamikę, a także osiągi i ekonomię jednostek napędowych. Z przodu pojawiły się dwie pary okrągłych reflektorów z ostro zabudowaną listwą, z kolei tył zdobił niewielki spojler, a także mniejsze niż w przypadku poprzednika, prostokątne lampy.
W przeciwieństwie do poprzedników, Capri III był produkowany tylko w RFN i oferowany wyłącznie na rynku Europy Zachodniej. Produkcja zakończyła się w 1986 roku, a miejsce Capri zajął importowany ze Stanów Zjednoczonych większy model Probe.

</doc>
<doc id="197830" url="https://pl.wikipedia.org/wiki?curid=197830" title="Prezydenci Mauretanii">
Prezydenci Mauretanii



</doc>
<doc id="197832" url="https://pl.wikipedia.org/wiki?curid=197832" title="Port lotniczy Warszawa-Radom">
Port lotniczy Warszawa-Radom

Port Lotniczy Warszawa-Radom im. Bohaterów Radomskiego Czerwca 1976 roku (dawn. Port Lotniczy Radom lub Radom-Sadków) – cywilny port lotniczy w Radomiu, położony ok. 4 km od jego centrum.
Lotnisko na Sadkowie jest wykorzystywane głównie przez wojsko. W 2012 rozpoczęto dostosowywanie lotniska dla potrzeb cywilnych. W maju 2014 radomskie lotnisko zostało wpisane do krajowego rejestru lotnisk cywilnych. Od 29 maja 2014 podmiotem zarządzającym lotniskiem jest spółka akcyjna Port Lotniczy Radom.
Według stanu na styczeń 2015 port zatrudniał 141 pracowników.
W lipcu 2013 miasto Radom dokapitalizowało port lotniczy kwotą 25,2 mln zł. Według władz spółki fundusze te miały zapewnić utrzymanie lotniska przez następne dwa lata i pozwolić na zrealizowanie inwestycji koniecznych do uruchomienia portu. W czerwcu 2014 spółka otrzymała od miasta pożyczkę w wysokości 18 mln zł.
Historia powstawania portu.
Port Lotniczy Radom.
Teren lotniska jest obecnie własnością Skarbu Państwa, pozostającą pod zarządem Ministerstwa Obrony Narodowej. MON w sierpniu 2006 r. zdecydowało o wydzieleniu 3 ha działki na uruchomienie działalności portu lotniczego. Wcześniej zawiązano podmiot operatorski pod nazwą „Port Lotniczy Radom” S.A.. Samorząd miasta Radomia przeznaczył w 2007 i 2008 roku 22 mln zł na wstępne prace przy uruchomieniu portu lotniczego.
Lotnisko otrzymało w 2008 r. pozytywną opinię Urzędu Lotnictwa Cywilnego. Z przedstawionego przez Politechnikę Wrocławską raportu wynikało, że z przebadanych na Sadkowie nawierzchni lotniskowych mogły, bez konieczności dokonywania modernizacji nawierzchni drogi startowej, korzystać samoloty Boeing 737-200, Boeing 737-300 oraz Airbus A320-200. Ogłoszono przetarg na wykonanie Master Planu Portu Lotniczego.
Pod koniec lutego 2012 r. zakończyły się badania środowiskowe terenu, na którym miało powstać lotnisko, a następnie spółka wystąpiła do Regionalnej Dyrekcji Ochrony Środowiska o wydanie decyzji środowiskowej, jednego z dokumentów niezbędnych do uruchomienia działalności. Opracowano także koncepcję zagospodarowania lotniska wojskowo-cywilnego oraz program funkcjonalno-użytkowy.
We wrześniu 2011 r. spółka otrzymała z Urzędu Lotnictwa Cywilnego zezwolenie na założenie lotniska. Zezwolenie to zawierało szereg warunków wynikających z przepisów krajowych oraz międzynarodowych, w tym 14 załącznika do Konwencji ICAO, po spełnieniu których port lotniczy Radom miał zostać wpisany do krajowego rejestru lotnisk cywilnych. 14 maja 2014 r. został wydany certyfikat lotniska użytku publicznego, a 29 maja 2014 r. Radom-Sadków został wpisany do rejestru lotnisk cywilnych. Od tego dnia podmiotem zarządzającym radomskim lotniskiem jest spółka Port Lotniczy Radom. Wiosną tego samego roku ukończono montaż terminala pasażerskiego zakupionego od portu lotniczego Łódź-Lublinek, który w założeniu był terminalem tymczasowym. Pierwszy samolot miał wystartować z radomskiego lotniska w czerwcu 2014 r., ale loty te zostały odwołane. 9 czerwca 2014 lotnisko podpisało umowę wstępną z przewoźnikiem, deklarującym uruchomienie regularnych połączeń z Radomia do Wielkiej Brytanii, krajów skandynawskich, Beneluksu i Włoch, jednak w późniejszym czasie ten przewoźnik upadł. Od 18 kwietnia 2016 do 29 października 2017 usługi świadczyła linia Sprint Air.
Port Lotniczy Warszawa-Radom.
19 lipca 2018 roku Port Lotniczy Radom złożył wniosek o upadłość, który został rozpatrzony pozytywnie, w wyniku czego został on sprzedany Państwowemu Przedsiębiorstwu „Porty Lotnicze” za prawie 13 mln złotych. Jego nazwa została zmieniona na „Port Lotniczy Warszawa-Radom im. Bohaterów Radomskiego Czerwca 1976 roku”. W związku z przebudową 1 stycznia 2019 lotnisko zostało zamknięte dla samolotów cywilnych. Nowy terminal na lotnisku ma być przygotowany na przyjęcie 3 mln pasażerów rocznie (z możliwością rozbudowy do 9 mln pasażerów). Przebudowana droga startowa i płyta postojowa mają umożliwić obsługę samolotów używanych przez linie czarterowe i niskokosztowe jak Boeing 737, Airbus A320 i A321neo. Zadaniem lotniska w Radomiu będzie przejęcie części ruchu z Lotniska Chopina w Warszawie w celu odciążenia go. Lotnisko w Radomiu ma także razem z Lotniskiem Chopina wytworzyć maksymalnie duży potencjał tranzytowy, który w przyszłości może zostać przeniesiony do planowanego Centralnego Portu Komunikacyjnego. 23 sierpnia Polskie Linie Lotnicze LOT ogłosiły, że od sezonu letniego 2023 uruchomią loty do Paryża, Rzymu i Kopenhagi. 27 sierpnia 2022 PPL odebrał budynek terminalu od wykonawcy budowy. 1 września 2022 Nekera jako pierwsze biuro podróży ogłosiło, że będzie operować z Radomia. 5 września 2022 Itaka ogłosiła, że w sezonie lato 2023 również uruchomi loty z Radomia.
Kierunki lotów i linie lotnicze.
Od 30 października 2017 loty pasażerskie nie są obsługiwane, jednak planowane jest ich przywrócenie w kwietniu 2023 roku.
Infrastruktura lotniska.
Jak opisano to w protokołach posiedzenia Sejmowej Komisji Infrastruktury stan infrastruktury lotniska wojskowego w Radomiu jest dobry. Droga startowa ma długość 2000 metrów (z możliwością przedłużenia o 500 metrów z jednej strony, a o 200 metrów z drugiej), szerokość 45 metrów i nośność PCN 59/R/B/W/T. Posiada nawierzchnię asfaltobetonową i betonowe końcówki 200 m i 230 m. Lotnisko posiada płytę postojową, która mieści dwa samoloty kodu C oraz drogi kołowania o szerokości 14 m. Niebawem rozpocznie się budowa płyty postojowej na 7 samolotów kodu C i 2 kodu D. Lotnisko jest wyposażone w zasilanie energetyczne, kanalizację, sieć wodociągową, sieć gazową i zaplecze techniczno-socjalne (bocznica kolejowa, budynki administracyjne i gospodarcze) oraz dwie radiolatarnie. Główną pomocą nawigacyjną jest radiolatarnia DVOR/DME. Brakuje na nim systemu precyzyjnego lądowania (ILS). W kwietniu 2015 roku zakończono prace nad oświetleniem drogi startowej. Jest to pierwszy w Polsce system świateł drogi startowej w pełni oparty na źródłach światła typu LED.
W pobliżu lotniska przebiegają drogi międzynarodowe E77 (DK7/S7) i E371 (DK9), droga krajowa (DK12/S12) oraz linie kolejowe prowadzące do Warszawy, Krakowa, Łodzi i Lublina. Port planuje budowę stacji paliw dla małych samolotów, płyt postojowych oraz rozbudowę pasa startowego.

</doc>
<doc id="197834" url="https://pl.wikipedia.org/wiki?curid=197834" title="Dubienka">
Dubienka

Dubienka – wieś w Polsce położona w województwie lubelskim, w powiecie chełmskim, w gminie Dubienka. Leży w Obniżeniu Dubieńskim (Polesie Wołyńskie), nad Wełnianką (lewy dopływ Bugu), w pobliżu granicy Strzeleckiego Parku Krajobrazowego. 
Wieś jest siedzibą gminy Dubienka. Od 1588 samodzielne miasto, zdegradowana w 1945 roku. Była miastem królewskim Korony Królestwa Polskiego. Miasto królewskie Dubno lokowane w 1588 roku położone było w XVI wieku w ówczesnym województwie bełskim. W XVIII wieku wchodziła w skład starostwa dubieńskiego. Miasto rządowe Królestwa Kongresowego położone było w 1827 roku w powiecie hrubieszowskim, obwodzie hrubieszowskim województwa lubelskiego. W latach 1975–1998 miejscowość położona była w ówczesnym województwie chełmskim.
Miejscowość w 2011 liczyła 967 mieszkańców (Narodowy Spis Powszechny: marzec 2011 r.).
Historia.
Pierwsza źródłowa informacja o istnieniu miejscowości pochodzi z roku 1472. W latach 1588–1945 było to miasto leżące na dawnym szlaku handlowym z Wielkopolski i Mazowsza przez Chełm do Kijowa, zwanym Drogą Królewską; w XVI i XVII wieku był to ośrodek handlu (spław drewna oraz zboża Bugiem) i szkutnictwa; port rzeczny. Dubienka zwana niegdyś Dębnem lub Dubnem była miastem królewskim i ma bogatą przeszłość historyczną. Korzystne położenie przy szlaku wodnym sprawiło to, że 10 lutego 1588 roku otrzymała ona przywilej lokacyjny od króla Zygmunta III Wazy. Miasto otrzymało szereg przywilejów, oraz w użytkowanie okoliczne łąki, lasy i wody. Szybko się rozwijało, słynęło z handlu i szkutnictwa. W 1592 roku starosta horodelski, wojewoda podolski Jan Sienieński uposażył kościół parafialny w Dubnej pw. św. Trójcy, a w 1599 roku – cerkiew, prawdopodobnie prawosławną. Świątynia ta przyjęła następnie unię. W XVIII wieku w Dubience znajdowała się parafia unicka z drewnianą cerkwią. W 1648 roku do Dubna dotarli Tatarzy, którzy spalili miasto, w tym także ratusz ze wszystkimi księgami miejskimi. Pomimo tego, że miasto było silnie obwarowane, w połowie XVIII wieku zrujnowały je wojny kozackie i dopiero pod koniec wieku nastąpił jego kolejny rozkwit. W tym też czasie utrwaliła się nowa nazwa – Dubienka. W mieście czterokrotnie bawił król Stanisław August Poniatowski. Podczas podróży z Warszawy na Podole w 1781 roku król zatrzymał się 13 października i 3 grudnia w drodze powrotnej. Kolejna podróż z Warszawy do Kaniowa odbywała się w 1787 roku. W czasie tej podróży król zatrzymał się w Dubience dnia 5 marca i 3 czerwca w drodze powrotnej. W 1789 roku Dubienka została stolicą województwa bełskiego i powiatu dubienieckiego.
W okolicy znajduje się pole bitwy stoczonej 18 lipca 1792 roku przez generała Tadeusza Kościuszkę. Została ona upamiętniona w 1861 roku usypaniem kopca ziemnego na południowym skraju wsi Uchańka. W 1964 roku został on odnowiony i częściowo zrekonstruowany, obecnie ma wysokość 10 metrów, a na szczycie trzy maszty. Od 1795 roku Dubienka znajdowała się na terenie zaboru austriackiego, od 1806 roku na terenie Księstwa Warszawskiego, od 1815 roku na terenie Królestwa Polskiego. W 1830 roku stacjonował tu 3 szwadron 4 Pułku Ułanów. W XIX wieku nastąpiło zahamowanie rozwoju miasta, co spowodowane było m.in. budową linii kolejowej, która ominęła Dubienkę. W 1875 roku, wskutek likwidacji unickiej diecezji chełmskiej, parafia unicka w Dubience przeszła do Rosyjskiego Kościoła Prawosławnego. Od 1878 roku przy prawosławnej cerkwi działała szkoła. Pod koniec XIX wieku świątynia prawosławna spłonęła, toteż w 1908 roku na jej miejscu postawiony został nowy sakralny budynek murowany.
W 1920 roku pod Dubienką stoczono jedną z bitew w trakcie wojny polsko-bolszewickiej.
W czasie okupacji hitlerowskiej osada była silnym ośrodkiem ruchu oporu. W 1942 roku Niemcy utworzyli getto (ok. 3000 osób, większość zginęła w obozie zagłady w Sobiborze). 21 lipca 1944 roku wojska radzieckie po sforsowaniu Bugu zdobyły Dubienkę. 23 lipca 1944 oku do Dubienki weszły oddziały 2 dywizji piechoty Wojska Polskiego im. Jana Henryka Dąbrowskiego (w 30. rocznicę tego wydarzenia ustawiony został pomnik – czołg). Do 1951 roku w okolicy aktywnie były oddziały Ukraińskiej Powstańczej Armii, zrzeszenia Wolność i Niezawisłość oraz Narodowych Sił Zbrojnych.

</doc>
<doc id="197836" url="https://pl.wikipedia.org/wiki?curid=197836" title="Narodowe Zjednoczenie Wojskowe">
Narodowe Zjednoczenie Wojskowe

Narodowe Zjednoczenie Wojskowe (NZW) – polska konspiracyjna organizacja wojskowo-polityczna o charakterze narodowym, we wczesnym okresie działająca pod nazwą Narodowego Związku Zbrojnego; istniała w latach 1944/1945-1956.
Zarys historyczny.
Po upadku powstania warszawskiego Armia Krajowa przeżywała poważny kryzys i nie była w stanie skutecznie przeciwstawić się przejmującym władzę komunistom. W związku z tym, inicjatywę w kraju postanowili przejąć narodowcy. Chodziło o odbudowanie konspiracyjnych struktur po załamaniu się działalności największej dotychczas organizacji i utworzenie nowej, która byłaby lepiej przystosowana do warunków po zajęciu ziem polskich przez Armię Czerwoną i powstaniu tzw. władzy ludowej. W listopadzie 1944 roku w Grodzisku Mazowieckim pod Warszawą doszło do spotkania przedstawicieli Stronnictwa Narodowego, na którym zostało formalnie utworzone Narodowe Zjednoczenie Wojskowe. Początkowo funkcjonowało ono także pod nazwą Narodowy Związek Zbrojny, która jednak nie przyjęła się na stałe. Inicjatorami jego utworzenia byli; ppor. Witold Borowski ps. „Witek”, „Witold”, „Wiktor Brzeziński” - szef Służby Oświatowo-Wychowawczej KG NSZ w pionie politycznym SN, August Michałowski ps. „Roman” – kierownik Wydziału Wojskowego Zarządu Głównego SN, ppłk Albin Walenty Rak ps. „Lesiński” – komendant główny NSZ-AK, mjr Tadeusz Danilewicz ps. „Kuba”, „Kossak” – szef sztabu KG NSZ (niescalonego z AK) oraz Zbigniew Stypułkowski ps. „Czemp” – b. sekretarz generalny Tymczasowej Narodowej Rady Politycznej, politycznego organu zwierzchniego nad NSZ. W skład NZW weszły struktury Narodowej Organizacji Wojskowej i Narodowych Sił Zbrojnych czy niektóre lokalne struktury AK, szczególnie w Białostockiem i na Mazowszu, które nie podjęły działalności w organizacjach powstałych na bazie rozwiązanej AK (tj. NIE, Delegatury Sił Zbrojnych na Kraj, Zrzeszenia Wolność i Niezawisłość, Ruchu Oporu Armii Krajowej czy Konspiracyjnego Wojska Polskiego). Oddziały partyzanckie NOW-AK i NSZ-AK w większości nie ujawniały się wobec wkraczających Sowietów, dlatego były, w porównaniu z tymi, którzy upublicznili swoją działalność w ramach tzw. Akcji „Burza”, w mniejszym stopniu rozpracowywane przez NKWD, a także przez rodzime siły komunistyczne (głównie PPR i AL). Siedzibą Komendy Głównej NZW była Łódź. Organizacja podlegała politycznie Wydziałowi Wojskowemu ZG SN. 
Do lutego 1945 roku trwał etap tworzenia struktur organizacyjnych NZW, w ciągu marca uformował się sztab i Komenda Główna, a do czerwca kształtowała się struktura terenowa i trwały próby akcji scaleniowej z innymi organizacjami podziemnymi. W połowie 1945 roku NZW liczyło ok. 30 tys. członków, w tym ok. 7 tys. w oddziałach partyzanckich. Na początku 1946 roku KG NZW podporządkowały się resztki NSZ-OP z przywódcami: ppłk. NSZ Stanisławem Kasznicą i mjr. NSZ Lechem Neymanem, zaś jesienią tego roku do NZW przyłączył się, rozbity przez UB, Okręg VII NSZ z kpt. Henrykiem Flame na czele. W marcu 1946 roku polityczni przedstawiciele NZW weszli w skład Komitetu Porozumiewawczego Organizacji Demokratycznych Polski Podziemnej, który był przedstawicielstwem antykomunistycznych organizacji niepodległościowych i działał do stycznia 1947 roku. W marcu i kwietniu 1946 r. w wyniku rozległych aresztowań UB rozbiło prawie całą KG NZW i niektóre komendy Okręgów. Nie były one już później odtwarzane w takiej skali, jak na początku działalności. W 1947 roku, wobec coraz większego terroru ze strony komunistów i spadku nadziei na wybuch III wojny światowej, część członków NZW ujawniła się po uchwaleniu przez Sejm amnestii 22 lutego 1947 roku. .
Program i cele NZW.
Głównymi celami polityczno-wojskowymi NZW były: prowadzenie walki zbrojnej o wyzwolenie Polski spod komunistycznej władzy, odbudowa suwerennego państwa polskiego z przedwojenną granicą wschodnią i granicą zachodnią na linii rzek Odry i Nysy Łużyckiej, nadanie przyszłemu państwu charakteru narodowo-katolickiego.
Program ten w zwięzły sposób został sformułowany w rozkazie komendanta głównego NZW mjr. T. Danilewicza z 1 września 1945 r., który mówił:
Narodowe Zjednoczenie Wojskowe realizowało koncepcję państwa narodu polskiego. Komendant Okręgu NZW Białystok mjr Florian Lwicki w rozkazie z 15 września 1945 roku odwoływał się do idei „Wielkiej, Wolnej, Sprawiedliwej, Katolickiej Polski Narodowej” oraz zapowiadał „Polskę dla Polaków”.
Działania zbrojne.
Narodowe Zjednoczenie Wojskowe było jedną z największych powojennych organizacji niepodległościowych działających w warunkach tzw. drugiej konspiracji. W latach 1945-1947 oddziały partyzanckie NZW prowadziły liczne akcje zbrojne przeciwko komunistycznym siłom bezpieczeństwa (KBW, UB, MO, ORMO), i NKWD, natomiast w mniejszym stopniu przeciwko regularnym oddziałom LWP oraz białoruskiej ludności cywilnej.
Oddziały partyzanckie NZW od lipca 1945 roku wchodziły w skład pionu Pogotowia Akcji Specjalnej (PAS). W początkowym okresie liczyły one nawet po 200-300 partyzantów. Najmniejszymi jednostkami były kompanie i plutony (patrole). Najwięcej oddziałów działało na obszarze północnego Mazowsza, w Białostockiem, Lubelskiem, Rzeszowskiem i na Podlasiu. Do podstawowych zadań oddziałów PAS należało prowadzenie samoobrony i wykonywanie wyroków śmierci głównie na członkach PPR i funkcjonariuszach UB i ich współpracownikach.
Oddziały NZW rozbijały komunistyczne więzienia, zdobywały broń i fundusze, chroniły majątek narodowy przed sowiecką grabieżą, przeprowadzały akcje ekspropriacyjne. Do jednego z największych ich sukcesów zbrojnych można zaliczyć bitwę, która odbyła się 6 maja 1945 r. pod wsią Kuryłówka między zgrupowaniem oddziałów NZW Okręgu Rzeszowskiego pod dowództwem mjr. Franciszka Przysiężniaka ps. „Ojciec Jan” a grupą NKWD. Poległo wówczas kilkudziesięciu żołnierzy sowieckich.
Jedną z ważnych działalności NZW było opanowywanie miejscowości oraz organizowanie wieców, na których wzywano ludność do stawiania oporu władzy ludowej i do utrudniania procesu sowietyzacji Polski. Na przykład, w dniu 29 września 1948 roku oddział NZW pod dowództwem porucznika Stanisława Franciszka Grabowskiego ps. "Wiarus" opanował Jedwabne. Podczas tej akcji żołnierze NZW zerwali łączność telefoniczną, jak również, przy użyciu erkaemów, zablokowali posterunek Milicji Obywatelskiej. Porucznik Grabowski zorganizował na rynku w Jedwabnem wiec, na którym wezwał ludność do konsekwentnego stawiania oporu władzom komunistycznym.
Niektóre oddziały wchodzące w skład NZW popełniały podczas swojej działalności również zbrodnie na ludności cywilnej. IPN ustalił, że oddział Romualda Rajsa zamordował 79 mieszkańców powiatu Bielsk Podlaski. Działania Narodowego Zjednoczenia Wojskowego skierowane były przeciwko ludności białoruskiej. Spowodowały one ucieczkę kilkudziesięciu tysięcy Białorusinów z ich domostw. Niejako więc automatycznie większość Białorusinów stanęła po stronie władzy komunistycznej. Komendant powiatu NZW Bielsk Podlaski Zachariasz Tarnowski ps. „Kochanowski”, po przeprowadzeniu na przełomie stycznia i lutego 1946 roku niszczycielskiego rajdu oddziału NZW pod dowództwem Romualda Rajsa ps. Bury na terenie powiatu bielskiego pisał „ Operacje kol. Burego spowodowały na tutejszym terenie akcje wojska i aresztowania wśród ludności polskiej. Ludność ruska w panice i strachu wyjeżdża do Bielska. Stanowisko ludności polskiej w tej sprawie jest dodatnie ponieważ ludność polska doskonale się orientuje, że każdy Rusin to wróg sprawy polskiej.”.
 W późniejszych latach w terenie utrzymywali się jedynie pojedynczy partyzanci NZW, jak Michał Krupa ps. „Wierzba” (przetrwał w konspiracji do lutego 1959 roku) czy Andrzej Kiszka ps. „Dąb” (ukrywał się w leśnym bunkrze koło Huty Krzeszowskiej aż do 31 grudnia 1961 r.).
Akcje przeciwko ludności cywilnej Romualda Rajsa i Józefa Zadzierskiego.
Na przełomie stycznia i lutego 1946 roku Romuald Rajs (pseudonim „Bury”) dokonał serii ataków na wsie zamieszkiwane w przeważającej części przez ludność prawosławną. Rajs i podlegli mu partyzanci odpowiedzialni są za mord w Puchałach Starych, zbrodnię w Zaleszanach oraz atak na wsie Zanie i Szpaki. Według Oddziałowej Komisji Ścigania Zbrodni przeciwko Narodowi Polskiemu w Białymstoku, IPN zbrodnie te noszą znamiona ludobójstwa. Natomiast Józef Zadzierski ponosi odpowiedzialność za zbrodnię w Piskorowicach. W 2019 IPN zakwestionował częściowo wyniki śledztwa .
Struktura organizacyjna.
Podział terenowy NZW został ustalony w „Rozkazie Specjalnym Nr 1” komendanta głównego NZW ppłk. T. Danilewicza z 26 czerwca 1945 r. Cały kraj podzielono na Obszary i Okręgi, te zaś, w zależności od potrzeb i siły organizacji, dzieliły się na Powiaty. Część Okręgów używała nazwy NZW, ale część występowała do końca konspiracji pod nazwą NOW (np. Okręg Rzeszów, niektóre struktury Okręgu Śląskiego) bądź NSZ (Okręgi: Lublin, Podlasie, Radom). Przewidywano utworzenie 5 Obszarów, zorganizowano jednak tylko 3: I Warszawski, II Lubelski i V Pomorski. Każdy Obszar miał składać się z trzech Okręgów; Lubelski wyjątkowo z dwóch, ale po pewnym czasie wydzielono w nim także trzeci, tj. Okręg Podlasie. Podział organizacyjny w terenie był następujący:
Bibliografia.
Pozostałe pozycje:

</doc>
<doc id="197837" url="https://pl.wikipedia.org/wiki?curid=197837" title="Cause for Conflict">
Cause for Conflict

Cause for Conflict – siódmy album studyjny grupy Kreator wydany w 1995 roku. Płyta dotarła do 48. miejsca listy Media Control Charts w Niemczech.

</doc>
<doc id="197842" url="https://pl.wikipedia.org/wiki?curid=197842" title="Prefektura Hokkaidō">
Prefektura Hokkaidō



</doc>
<doc id="197844" url="https://pl.wikipedia.org/wiki?curid=197844" title="Peggy Guggenheim">
Peggy Guggenheim

Peggy Guggenheim, właśc. "Marguerite Guggenheim" (ur. 26 sierpnia 1898 w Nowym Jorku, zm. 23 grudnia 1979 w Padwie) – amerykańska kolekcjonerka i propagatorka sztuki XX wieku.
Życiorys.
Pochodziła z bogatej nowojorskiej rodziny szwajcarskich Żydów. We wczesnej młodości wyjechała do Europy, gdzie zetknęła się z artystyczną cyganerią przedwojennego Paryża. Dwukrotnie wyszła za mąż – jej pierwszym mężem był Laurence Vail (pisarz), a drugim malarz niemieckiego pochodzenia Max Ernst. Była założycielką dwóch ważnych galerii sztuki: "Guggenheim Jeune" w Londynie i "Art of this century" (gdzie debiutował m.in. Jackson Pollock). Pod koniec lat 40. XX wieku osiadła na stałe w Wenecji, gdzie zakupiła "Palazzo Venier dei Leoni". Wkrótce jej nowy dom i przynależący do niego ogród stały się centrum ekspozycji współczesnej sztuki (zwłaszcza rzeźby).
Dziś kolekcja Peggy Guggenheim (liczne obrazy Picassa, Ernsta, Miró, de Chirico, rzeźby Brancusiego) należy do fundacji założonej przez jej wuja Solomona Guggenheima. Zgodnie z wolą ofiarodawczyni pozostała w jej Palazzo w Wenecji, gdzie jest dostępna dla zwiedzających.

</doc>
<doc id="197845" url="https://pl.wikipedia.org/wiki?curid=197845" title="Lotnisko Koszalin-Zegrze Pomorskie">
Lotnisko Koszalin-Zegrze Pomorskie



</doc>
<doc id="197847" url="https://pl.wikipedia.org/wiki?curid=197847" title="Franciszek I (cesarz austriacki)">
Franciszek I (cesarz austriacki)



</doc>
<doc id="197850" url="https://pl.wikipedia.org/wiki?curid=197850" title="Pumps">
Pumps

Pumps - męskie buty do tańca irlandzkiego, używane w tańcach soft. W odróżnieniu od stepu, czyli hardshoe dancing/treble Dancing/heavy Dancing; baletki irlandzkie (ghillies).

</doc>
<doc id="197851" url="https://pl.wikipedia.org/wiki?curid=197851" title="Izabelin (B i C)">
Izabelin (B i C)

Izabelin – nieformalna nazwa odnoszona łącznie do dwóch sąsiadujących ze sobą wsi Izabelina B i Izabelina C leżących w województwie mazowieckim, w powiecie warszawskim zachodnim, na wschodnim krańcu Puszczy Kampinoskiej w gminie Izabelin (Izabelin C jest siedzibą gminy). Znajduje się tu dyrekcja Kampinoskiego Parku Narodowego. Miejscowości mają charakter letniskowo-mieszkalny.
W latach 1975–1998 miejscowości administracyjnie należały do województwa warszawskiego.
Historia.
Izabelin powstał w latach 20. XX w. Od samego początku była to miejscowość letniskowa dla oficerów zawodowych i rzemieślników z Warszawy. Nazwa Izabelin wywodzi się od imienia właścicielki okolicznych lasów Izabeli Zielińskiej. Następował bardzo szybki rozwój osady i jako pierwsze osiedle w Puszczy Kampinoskiej otrzymało status miejscowości. Pod koniec lat 20. XX w. otwarto prywatne połączenie autobusowe z Warszawą. Trasa autobusu zaczynała się na rogu ulic Okopowej i Powązkowskiej w Warszawie, następnie przebiegała ul. Księżycową do Gać. Jeszcze przed wojną w 1938 r. otwarto szkołę elementarną. Podczas wojny obronnej 1939 r. w Izabelinie 14 Pułk Ułanów Jazłowieckich przeprowadził kontratak na zgrupowane niemieckie oddziały pancerne. 17 stycznia 1945 r. na teren Izabelina wkroczył 4 pułk piechoty pod dowództwem ppłk. Mieczysława Melenasa.
W 1949 r. w Izabelinie zmarła literatka Maria Komornicka. W 1951 r. erygowano parafię w Izabelinie-Laskach, a w 1972 r. wybudowano nowy budynek szkolny. 30 grudnia 1994 na mocy decyzji Rady Ministrów północna część gminy Stare Babice została przekształcona w gminę Izabelin.
Działa tu ochotnicza straż pożarna, przychodnia lekarska, bank PKO BP w urzędzie gminy.
Transport.
Miejscowość położona jest ok. 18 km od centrum Warszawy, w kierunku północno-zachodnim. Izabelin ze stolicą (pętla Metro Młociny) połączony jest autobusami linii 210 obsługiwanej przez ZTM Warszawa, która kursuje przez ul. 3 Maja. Część kursów tej linii jednak jedzie także przez ul. Sierakowską, do Sierakowa, zaś kursy poranne i popołudniowe dodatkowo przejeżdżają przez Hornówek. Przez wieś kursują także autobusy weekendowej linii nocnej N58 (o tej samej trasie, co 210) oraz autobusy linii lokalnych L-7 i L18.
Szkoła w Izabelinie.
W Izabelinie szkola podstawowa znajduje się w dwóch budynkach. Klasy 1-3 szkoły podstawowej znajdują się w budynku na ul. Wojska Polskiego natomiast 4-6 przy ulicy 3 Maja.

</doc>
<doc id="197858" url="https://pl.wikipedia.org/wiki?curid=197858" title="Renewal">
Renewal

Renewal – szósty album studyjny grupy Kreator wydany w 1992 roku.

</doc>
<doc id="197859" url="https://pl.wikipedia.org/wiki?curid=197859" title="Brezent">
Brezent

Brezent – gruba, mocna bawełniana tkanina impregnowana, używana do wyrobu nieprzemakalnej odzieży, namiotów, plandek, pokrowców i plecaków. Charakteryzuje się nieprzemakalnością i dużą wytrzymałością.

</doc>
<doc id="197863" url="https://pl.wikipedia.org/wiki?curid=197863" title="Korzenna (gmina)">
Korzenna (gmina)

Korzenna – gmina wiejska w Polsce położona w województwie małopolskim, w powiecie nowosądeckim. W latach 1975–1998 gmina administracyjnie należała do województwa nowosądeckiego. Siedzibą gminy jest Korzenna.
Sąsiaduje z gminami Bobowa, Chełmiec, Ciężkowice, Gródek nad Dunajcem, Grybów i Zakliczyn.
Geografia.
Położona jest na terenie Pogórza Rożnowsko-Ciężkowickiego.
Gmina posiada obszar 106,78 km², w tym: użytki rolne 71%, użytki leśne 21%. Stanowi to 6,89% powierzchni powiatu.
Sołectwa.
Bukowiec, Janczowa, Jasienna, Koniuszowa, Korzenna, Lipnica Wielka, Łyczana, Łęka, Miłkowa, Mogilno, Niecew, Posadowa Mogilska, Siedlce, Słowikowa, Trzycierz, Wojnarowa.
Gospodarka.
Jest to gmina typowo rolnicza, miejscowi rolnicy zajmują się głównie produkcją roślinną, zwierzęcą oraz sadownictwem. Rozwijają się zakłady produkujące meble, materiały budowlane oraz piekarnie i ubojnie. Na terenie gminy działają pojedyncze gospodarstwa agroturystyczne.
Turystyka.
Osobliwością tutejszą jest rezerwat przyrody nieożywionej Diable Skały w Bukowcu, a w nim jaskinia Diabla Dziura w Bukowcu, z którą związanych jest wiele legend ludowych. Utworzony został on w 1953 roku, jego powierzchnia wynosi 16,7 ha. Znajdujące się na terenie rezerwatu liczne głazy skalne o różnych kształtach, są ściankami ćwiczeniowymi dla miłośników wspinaczki.
Na stoku Jodłowej Góry (651 m n.p.m.) znajduje się utworzony w 1963 roku rezerwat leśny Cisy w Mogilnie.

</doc>
<doc id="197864" url="https://pl.wikipedia.org/wiki?curid=197864" title="Lotnisko Biała Podlaska">
Lotnisko Biała Podlaska



</doc>
<doc id="197874" url="https://pl.wikipedia.org/wiki?curid=197874" title="Podkanclerzy">
Podkanclerzy

Podkanclerzy – zastępca kanclerza, jeden z najwyższych urzędników państwowych w dawnej Polsce, wchodził w skład rady królewskiej i Senatu. Początkowo urząd ten był lokalnej formy i małego znaczenia. Wysoki status podkanclerzy osiągnął za Bolesława Wstydliwego, który starając się osłabić rolę wojewody krakowskiego, promował kanclerza i tym samym jego zastępcę. W średniowieczu urzędy te pełnili przeważnie duchowni. W czasach Władysława Łokietka kanclerz i podkanclerzy osiągnęli status urzędników centralnych; od XIV wieku zastępca kanclerza tytułował się "podkanclerzy Królestwa Polskiego". Podkanclerzy prowadził korespondencję dyplomatyczną; jako szef kancelarii wystawiał przywileje i nadania królewskie oraz inne akty związane z wewnętrzną organizacją państwa. Moc prawna i zakres obowiązków podkanclerzego były identyczne z kanclerskimi; różniła ich tylko wielkość pieczęci (większa i mniejsza) stąd późniejsza nazwa pieczętarze.

</doc>
<doc id="197876" url="https://pl.wikipedia.org/wiki?curid=197876" title="James P. Johnson">
James P. Johnson

James Price Johnson (ur. 1 lutego 1894 w New Brunswick w stanie New Jersey, USA, zm. 17 listopada 1955 w Nowym Jorku, USA) – amerykański pianista jazzowy, okrzyknięty największą znakomitością swojego czasu na Wschodnim Wybrzeżu. Gruntownie wykształcony muzycznie, zarówno w zakresie muzyki poważnej, jak i ragtime’ach. Wylansował własny styl gry na fortepianie znany jako „stride”. W 1908 roku przeprowadził się z rodziną do Nowego Jorku, profesjonalnego angażu doczekał się cztery lata później na Coney Island. Uczestniczył w przeszło 400 sesjach nagraniowych jako akompaniator. Debiutował na Broadwayu w 1923 roku kompozycją „Charleston”, wykorzystaną w przedstawieniu „Running Wild”, motyw ten stał się szybko ogromnie popularny. Sławy klasycznego bluesa lat 20., takiej rangi jak Ida Cox, Ethel Waters czy Bessie Smith utrzymywały z Johnsonem stałą współpracę. Komponował również muzykę symfoniczną: „Yamecraw: A Negro Rapsody” (1928), „Tone Poem” (1930), „Symphony Harlem” (1932), czy „De Organizer” (1940) – operę jednoaktową do libretta Langstone’a Hughesa. Jego twórczość symfoniczna nie cieszyła się jednak uznaniem i była grana niezwykle rzadko. Jonhson jest postrzegany przede wszystkim jako „ojciec stylu stride”, wywarł również ogromny wpływ na takie znakomitości jazzowej pianistyki jak Duke Ellington, Fats Waller, Thelonious Monk, Count Basie, George Gershwin czy Art Tatum. Zmarł w wieku 61 lat w Nowym Jorku w dzielnicy Jamaica.

</doc>
<doc id="197880" url="https://pl.wikipedia.org/wiki?curid=197880" title="Rewolwer Typ 26">
Rewolwer Typ 26

Rewolwer Typ 26 (Meiji 26-Shiki) – japoński rewolwer kalibru 9 mm zaprojektowany w 1893. Oznaczenie „26” pokazuje, że został zaprojektowany w 26 roku okresu Meiji. Produkowany do 1920 w arsenale Koishikawa w Tokio był używany jeszcze w czasie II wojny światowej. Wyprodukowano 59 200 szt.
Historia.
Po objęciu w 1868 władzy cesarz Mutsuhito rozpoczął reformy mające przekształcić zacofane państwo w regionalną potęgę. Reforma objęła także siły zbrojne które otrzymały nowoczesne uzbrojenie. Długa broń strzelecka była produkcji krajowej (karabiny jednostrzałowe Murata Typ 13 i Typ 18 oraz powtarzalne Murata Typ 22), broń krótką (rewolwery Smith &amp; Wesson Model 3 i Smith &amp; Wesson New Model Number 3) importowano. Po zakupie około 16 tysięcy rewolwerów S&amp;W zdecydowano się na opracowanie rewolweru w kraju i uniezależnienie się w ten sposób od importu.
Prace nad nowym rewolwerem prowadzono od 1887 w "Tokio Hohei Zoheisho" (Tokijskim Arsenale Artylerii). Rewolwer miał zamknięty, łamany w przód szkielet wzorowany na szkielecie rewolweru S&amp;W Model 3, wyposażony w boczna pokrywkę kryjącą mechanizm spustowy (rozwiązanie zbliżone do zastosowanego w rewolwerze MAS Mle 1892) i uproszczony mechanizm spustowy systemu Schmidta-Galanda który pozwalał na prowadzenie ognia wyłącznie z samonapinaniem (DAO). Rezygnację z mechanizmu spustowego SA/DA uzasadniano przeznaczeniem broni dla kawalerzystów (którzy mogli mieć problemy z napinaniem kurka osobnym ruchem), ale możliwe że uproszczenie miało na celu ominięcie zastrzeżeń patentowych. Iglica znajdowała się na główce kurka. Typ 26 miał bęben sześcionabojowy. Lufa długości 120 mm, posiadała cztery bruzdy prawoskrętne. Rewolwer zasilany był nabojem 9 x 22 mm R. Amunicja początkowo była elaborowana prochem czarnym, po 1900 zastąpionym bezdymnym.
29 marca 1894 rewolwer został oficjalnie przyjęty do uzbrojenia. Ponieważ był to 26 rok ery Meiji otrzymał oznaczenie "Nijyurokunen Shiki" (typ z 26 roku). Później był nazywany również "Kaiten Kenju Meiji" i "Nenshiki Kenju".
Produkcję rewolweru Typ 26 uruchomiono w Tokijskim Arsenale Artylerii i Arsenale Koishikawa. Kilkaset powstało także w latach 1933–1935 w Arsenale w Kokura. Pierwsze seryjne pistolety trafiły w ręce żołnierzy w 1893, jeszcze przed oficjalnym przyjęciem do uzbrojenia i zostały użyte podczas wojny chińsko-japońskiej toczonej w latach 1894–1895. Następnym konfliktem, w czasie którego zostały użyte, była wojna rosyjsko-japońska (1904–1905).
Rewolwery Typ 26 były przydzielane głównie podoficerom, rzadziej żołnierzom funkcyjnym i załogom pojazdów pancernych. Używany był także przez japońską żandarmerię. Po 1925 pewna liczba tych rewolwerów została sprzedana przez armię na rynku cywilnym. Rewolwery te trafiły wtedy do uzbrojenia japońskiej policji.
Nasycenie Cesarskiej Armii Japońskiej bronią krótka było niewielkie, dlatego w 1920 zakończono produkcję Typ 26 w Arsenale Koishikawa. Po przyjęciu w 1925 do uzbrojenia armii japońskiej pistoletu samopowtarzalnego Nambu Typ 14 zaczęto wygaszać produkcję także w Arsenale Tokijskim. Pomimo przygotowań do zakończenia produkcji udało się w latach 30. XX wieku sprzedać 4700 nowych rewolwerów Typ 26 armii Tajlandii. Na bazie rewolweru Typ 26 opracowano także pistolet sygnałowy Taishō Typ 10. Ostatecznie produkcję rewolwerów Typ 26 w Arsenale Tokijskim zakończono w 1935. Po zakończeniu produkcji w Arsenale Nagoya rozpoczęto tam naprawy uszkodzonych egzemplarzy tej broni.
W czasie II wojny światowej rewolwer Typ 26 znajdował się na uzbrojeniu armii japońskiej, tajskiej oraz podporządkowanej Japończykom chińskiej Armii Nankińskiej dowodzonej przez Wang Jingweia. W tym czasie była to już broń przestarzała, strzelająca amunicją której pociski miały energię wylotową o ponad 30% niższą od powszechnie używanej amunicji pistoletowej.

</doc>
<doc id="197881" url="https://pl.wikipedia.org/wiki?curid=197881" title="Dyplomatyka">
Dyplomatyka

Dyplomatyka (od gr. diplōma, a to z łac. diploma = "podwójnie złożony") – nauka badająca dokumenty od strony krytyki naukowej, czyli określająca przydatność zachowanych dokumentów do badań historycznych. Pozwala m.in. wykryć falsyfikaty oraz ustalić procedury prawne i administracyjno-kancelaryjne stosowane przy powstawaniu dokumentów.
Po raz pierwszy termin "dyplomatyka" na określenie nauki o dokumencie użył Jean Mabillon.
Dyplomatyka bada zasady, według których w kancelariach powstawał dokument i stara się odkryć prawidłowości przemian form dokumentacji aktowej, a także samych kancelarii, traktowanych jako urzędy. Dyplomatyka, jako jedyna z nauk pomocniczych historii, stoi na pograniczu prawa.
Podwaliny pod nowożytną dyplomatykę położył francuski zakonnik z opactwa St. Germain-du-Pres, Jean Mabillon – autor dzieła "De re diplomatica libri VI" (1681).
Na początku XVIII wieku dyplomatyka stała się jednym z przedmiotów wykładanych na uniwersytetach.
Dokument.
Definicja dokumentu.
Dokument to akt, który sam z siebie tworzy nowy, konkretny stan prawny, jest środkiem dowodowym dla sądu lub urzędu, jest w mocy przenieść uprawnienia jednej osoby na drugą, ustala pewien stan prawny wynikający z prawa, lecz nie obejmujący wszystkich.
Budowa dokumentu.
Dokument składa się z wstępu (protokołu), treści (kontekstu) i zakończenia (eschatokołu).
Protokół.
Na wstęp składają się: inwokacja (wezwanie do Boga, pisemna lub znakami alfy i omegi), intytulacja (imię i godność wystawiciela), inskrypcja (godność i nazwisko odbiorcy lub nazwa grupy do której dokument jest kierowany).
Kontekst (corpus).
Na kontekst składają się: arenga (motyw wystawienia dokumentu), promulgacja (ogłoszenie woli), narracja (okoliczności wystawienia), dyspozycja (wola wystawcy), klauzule (nakazujące, zabraniające, zobowiązujące do zrobienia czegoś), sankcja (groźby za próby podważenia dokumentu), koroboracja (opisanie czym dokument powinien być uwierzytelniony).
Eschatokół.
Na zakończenie składają się: testacja (lista świadków lub ich podpisy), podpis (osobisty samego wystawcy, monogram, urzędnika kancelaryjnego), datacja (miejsce i czas powstania dokumentu), aprekacja (życzenie wieczności – amen, fiat).
Podział dokumentów.
Ze względu na moc prawną.
Dyspozytywny (stwarza nowy stan prawny i poświadcza go; prawo socjalne – przywilej – czasowy i wieczysty), poświadczeniowy (potwierdza istniejący już stan prawny), na pół dyspozytywny (symbol powstawania stanu prawnego) lub publiczny (nie można mu zarzucić, że jest falsyfikatem, z pieczęcią autentyczną – sigillum authenticum), prywatny (można podważać treść, bez podważania autentyczności).
Ze względu na formę kancelaryjną.
Stricte dyplom, dokument (zgodny z normami, reguluje stosunki prawne), listy (mogą być powodem powstania i wykonywania uprawnień), akty (inne pisma wystawione w kancelarii).
Formy przekazu dokumentu.
Oryginał (wystawiony przez kogoś, bez zmiany jego treści, spełnia wszystkie zalety środka dowodowego), falsyfikat (wprowadza w błąd – fałszerstwo, podaje fałszywe okoliczności, ale nie zmienia stanu prawnego – rzekomy oryginał, jeżeli w oryginale dokonano zmian – podfałszowany), koncept (minuta – brudnopis), kopia (wystawiona dla wystawcy – regest, dla odbiorcy – karta wpięta do kopiariusza – księgi będącej zbiorem dokumentów), powtarzający vidimus (potwierdzenie zgodności kopii z oryginałem), powtarzający insert (potwierdzenie z powtórzeniem treści).
Geneza dokumentu w Polsce i umacnianie się jego roli prawnej.
Dokument w Polsce jest znany od przyjęcia chrztu i sprowadzenia duchowieństwa (bulle papieskie i cesarskie) – np. "Dagome iudex". Nie jest jednak używany ze względu na dominację prawa ustnego. Zaczęto go używać dopiero gdy stało się to konieczne ze względu na rozwój stosunków zagranicznych (np. dokument Władysława Hermana). Dopiero rozkład władzy monarszej tworzy podstawy dla niektórych grup, aby chcieć wyegzekwować swoje prawa na papierze. Jako pierwszy dokumenty tworzy Kościół (notycje do kogo należy jaki majątek). Z zagranicy docierają liczne bulle protekcyjne dla klasztorów i kościołów. Upowszechnieniem dokumentu najbardziej zainteresowany był właśnie Kościół (dekret Aleksandra III nakazuje uwierzytelniać prawo dokumentami). Dokumenty licznie wystawiają biskupi. Ich styl jest podobny do stylu dokumentów papieskich.
Na przełomie XII/XIII wieku rośnie troska o dokumenty których rola stopniowo wypiera rolę świadków (na ten moment są to tylko dokumenty poświadczeniowe). Dokument w pełni rozwinął się w 1. poł. XIII wieku. Jest pełnoprawnym środkiem dowodowym w procesie sądowym i prawie prywatnym.
Występuje w trzech typach. Wydawane są: dokument książęcy (emanacja władzy, szybko zdobywa zaufanie i wypiera inne dokumenty, służy do celów fiskalnych), dokumenty kościelne (wydawane tylko w sprawach Kościoła i prawa kanonicznego, nie stanowi środka dla prawa polskiego, chyba że książę przywiesił tam swoją pieczęć). W XIII wieku maleje wartość dokumentu prywatnego (wystawiany przez osobę prywatną w prywatnej sprawie).
Kancelaria monarsza w Polsce.
Powstała prawdopodobnie pod koniec XI w. Pisarzami byli duchowni z zachodu, którzy przybywali tu świadczyć właśnie usługi pisarskie. Potem, wzorem zachodnim korzystano z pomocy kanoników świeckich (to na nich będzie się w XII/XIII wieku opierała kancelaria). Nie istniała wprawdzie struktura kancelaryjna, ale ludzie ci tworzyli struktury władzy monarszej. Pierwsze wzmianki o systematycznej kancelarii napływają w XII w. (gdy dokumenty zyskują popularność). Do roku 1189 mamy informacje o kanclerzach (do prawdopodobnie 1138 państwowych, potem dzielnicowych). O aparacie kancelaryjnym mamy wysyp informacji po 1189. W Małopolsce pojawia się podkanclerzy. Pisarzami są kapelani książęcy. Kanclerz przywieszał pieczęć. Nie był on związany z żadnym stanowiskiem kościelnym (za to wysoki rangą równy biskupowi).
XIII w. to zachowanie wzorów z XII w. oraz rozbudowa aparatu kancelaryjnego. Te same osoby zostają kanclerzami, notariusze zastąpili kapelanów. Personel jest bardziej wykształcony (kończą zagraniczne uniwersytety), dokumenty spełniają coraz bardziej wymogi europejskie. Pojawia się formuła "datum per manus" (potwierdzająca zgodność treści z czynnością). Po zjednoczeniu poszczególne kancelarie zanikają a funkcje kanclerza kraju przejmuje kanclerz krakowski jako kanclerz Królestwa lub królewski. Realnie kancelarią kieruje podkanclerzy krakowski. Kanclerze dzielnicowi stają się urzędnikami tytularnymi, a w XV wieku zanikają.
Nie było sztywnego podziału kompetencji. Kanclerz opiekuje się pieczęcią majestatyczną, podkanclerzy mniejszą królewską, sekretarz wielki pieczęcią sekretną. Do końca XV wieku podkanclerzym i kanclerzem mogli być w tym samym czasie duchowni. Od 1504 r. nie mogli nimi być abp. gnieźnieński, krakowski, wrocławski, płocki, poznański, warmiński. Od 1507 r. jeden z tych urzędów musiał być piastowany przez osobę świecką. Dokumenty wystawiano na prośbę monarchy. Kanclerz wydawał niektóre dokumenty sam tylko w XV w. gdy stwierdził, że nie naruszają one prawa. Od 1504 r. pojawia się formuła "ad relationem" jako zgoda kanclerza na wydanie dokumentu i jej nienaruszalność prawa a także, że został on wydany w porozumieniu z radą i pozwoleniem rady królewskiej. Gdy wydawał sam stosowano formułę "dominus rex per se". Podpis monarchy pojawia się za Jana Olbrachta (umieszczany z lewej strony, kanclerski z prawej). Osobistym podpisem zaopatrywał dokumenty tylko na Węgrzech Władysław Warneńczyk. Kancelaria królewska od końca XIV w. zaczyna prowadzić księgi, które dały początek Metryce Koronnej.

</doc>
<doc id="197888" url="https://pl.wikipedia.org/wiki?curid=197888" title="Pistolet Nambu Typ 14">
Pistolet Nambu Typ 14

 – japoński pistolet samopowtarzalny kalibru 8 mm zaprojektowany przez generała Kijirō Nambu w 1925 roku, tzn. w 14. roku ery Taishō.
Pistolet stanowił rozwinięcie wcześniejszych pistoletów Nambu, produkowanych na rynek cywilny i nieprzyjętych jako etatowa broń wojskowa. Nambu Typ 14 był w stosunku do nich uproszczony i tańszy i został zaadaptowany jako broń wojskowa. Zasada działania automatyki Nambu Typ 14 była oparta o krótki odrzut lufy, zamek ryglowany wahliwym ryglem (opora ryglowa za chwytem), bezpiecznik nastawny i automatyczny, działający z chwilą wyjęcia magazynka. Zamek był wewnętrzny, schowany w komorze zamkowej połączonej z lufą, posiadający pierścieniowy chwyt wystający z tyłu broni. Po wystrzeleniu ostatniego naboju zamek zatrzymywał się w tylnym położeniu.
Pistolety produkowane od 1939 roku miały powiększony kabłąk spustu.
Istniał też pistolet Nambu Typ 94, który w odróżnieniu od Typ 14 miał tylko jeden bezpiecznik automatyczny, w przedniej części chwytu, który wyłączał się samoczynnie z chwilą przepisowego ujęcia broni przy strzelaniu.
Standardowa broń boczna oficerów Cesarskiej Armii Japońskiej w czasie II wojny światowej. Zasilany z magazynka o pojemności 8 naboi.

</doc>
<doc id="197889" url="https://pl.wikipedia.org/wiki?curid=197889" title="Lotnisko Łask">
Lotnisko Łask

Lotnisko Łask – lotnisko Sił Powietrznych położone na południe od Łasku. 
Lotnisko położone jest na terenie wsi Gucin w gminie Buczek i ma adres Gucin 58a.
19 września 2006 Minister Obrony Narodowej wpisał lotnisko wojskowe Łask (kompleks nr 6030) do rejestru lotnisk wojskowych, a głównym wojskowym użytkownikiem lotniska uczynił Jednostkę Wojskową Nr 1158.
Z uwagi na to, że w przeszłości w aglomeracji łódzkiej brakowało portu lotniczego mogącego przyjmować samoloty pasażerskie wymagające drogi startowej o długości 2500 metrów, dążono do wykorzystania łaskiego lotniska wojskowego do celów cywilnych. W ten sposób powstał plan rozbudowy lotniska i utworzenia w Łasku portu lotniczego dla Polski środkowej, obsługującego Łódź, Piotrków Trybunalski, Bełchatów, Sieradz, Turek, Zduńską Wolę.
Biuro Studiów i Projektów Lotniskowych określiło prognozy ruchu dla lotniska w Łasku. Według tych prognoz w 2010 mogło tu być obsługiwanych od 150 do 200 tys. pasażerów rocznie, a w 2030 – 500 tys. Ideą przystosowania do ruchu pasażerskiego tego lotniska zajmuje się spółka "Port Lotniczy Łódź", która istnieje od 1998. Ostatnio jednak, z uwagi na rozbudowę portu lotniczego Łódź im. Władysława Reymonta, gdzie wydłużono drogi startowe do 2500 metrów, zbudowano terminal 2 i 3 – działania mające na celu wykorzystanie łaskiego lotniska do celów cywilnych uległy zahamowaniu.
Pod koniec 2017 roku rozpoczęto wydłużanie pasa startowego lotniska w celu przyjmowania największych samolotów NATO. Takie działania to m.in. wynik ustaleń szczytów NATO w Newport 2014 r. i w Warszawie 2016 r.
Lotnisko Łask było wykorzystywane kolejno przez następujące jednostki Wojska Polskiego:

</doc>
<doc id="197891" url="https://pl.wikipedia.org/wiki?curid=197891" title="Rotschild">
Rotschild



</doc>
<doc id="197892" url="https://pl.wikipedia.org/wiki?curid=197892" title="Pistolet Nambu Typ 94">
Pistolet Nambu Typ 94

 – japoński pistolet samopowtarzalny kalibru 8 mm z okresu II wojny światowej, wprowadzony na uzbrojenie Cesarskiej Armii Japońskiej w 1934 roku.
Typ 94 został zaprojektowany przez generała Kijirō Nambu jako mniejsza wersja pistoletu Nambu Typ 14, przeznaczona dla jednostek piechoty, a także dla wojsk pancernych, lotniczych i marynarki. Używano do niego tej samej amunicji 8 × 22 mm co do Typ 14, podawanej z sześcionabojowego magazynka.
Była to tania i szybka w produkcji broń, ale posiadała dużo wad konstrukcyjnych: 
Typ 94 nie był udaną konstrukcją a bezpieczeństwo żołnierza strzelającego z tego pistoletu było zagrożone.
Ogółem w latach 1934–1945 wyprodukowano 71 tysięcy pistoletów Typ 94. Producentem był Arsenał Armii w Nagoi.

</doc>
<doc id="197894" url="https://pl.wikipedia.org/wiki?curid=197894" title="César Delgado">
César Delgado

César Fabián „Chelito” Delgado Godoy (ur. 18 sierpnia 1981 w Rosario) – argentyński piłkarz występujący na pozycji ofensywnego pomocnika lub skrzydłowego.
Od czerwca 2014 posiada również obywatelstwo meksykańskie.
Początkowo grał w Rosario Central, a w 2003 roku trafił do meksykańskiego Cruz Azul. W 2007 roku został zawodnikiem francuskiego Olympique Lyon, natomiast w cztery lata później powrócił do Meksyku, do CF Monterrey.
Z reprezentacją Argentyny grał na Copa América 2004 i w Pucharze Konfederacji 2005. Był członkiem drużyny, która zdobyła złoto na Igrzyskach w Atenach w tym samym roku. Grał też dla reprezentacji w eliminacjach do Mistrzostw Świata w Niemczech, które odbyły się w 2006 roku.
W sierpniu 2016, jako zawodnik Rosario Central, został zawieszony na rok za stosowanie dopingu.

</doc>
<doc id="197895" url="https://pl.wikipedia.org/wiki?curid=197895" title="Lotnisko Sochaczew-Bielice">
Lotnisko Sochaczew-Bielice



</doc>
<doc id="197905" url="https://pl.wikipedia.org/wiki?curid=197905" title="Jarosław Gugała">
Jarosław Gugała

Jarosław Rafał Gugała (ur. 13 kwietnia 1959 w Młynarach) – polski dziennikarz i prezenter radiowy oraz telewizyjny, aktor, muzyk, nauczyciel akademicki i dyplomata, w latach 1999–2003 ambasador RP w Urugwaju.
Życiorys.
Urodził się jako syn nauczycieli. Z wykształcenia jest iberystą, absolwentem Uniwersytetu Warszawskiego. Odbył również studia doktoranckie z zakresu ekonomii w Szkole Głównej Handlowej. W okresie studiów pod koniec lat 80. wyjeżdżał w celach zarobkowych do Włoch, gdzie pracował na farmie.
W 1983 założył z kolegami Zespół Reprezentacyjny, specjalizujący się w adaptacjach polskich piosenek i prezentacjach scenicznych utworów różnych obszarów kulturowych (Lluís Llach, Georges Brassens, piosenki sefardyjskie, brazylijskie). Nagrał z tą grupą płyty: "Za nami noc… (pieśni Lluisa Llacha)" (1985), "Śmierć za idee – ballady Georgesa Brassensa" (1986), "Sefarad" (1991), "Pornograf" (1993) i "Kumple to grunt" (2007).
W 1990 rozpoczął pracę w nowo powstałych "Wiadomościach" w TVP1, początkowo jako reporter, następnie także wydawca i prezenter. W 1992 objął najpierw funkcję dyrektora I programu TVP, a potem dyrektora Telewizyjnej Agencji Informacyjnej. Pozostał na tym stanowisku do 1995. W 1997 został prezenterem i wydawcą programu publicystycznego "W centrum uwagi".
W 1999 został powołany na stanowisko ambasadora nadzwyczajnego i pełnomocnego w Urugwaju. Urząd ten sprawował do 2003. Przyczynił się do odebrania tytułu konsula honorowego w Urugwaju Janowi Kobylańskiemu. W 2005 został przedstawiony jako kandydat na ambasadora na Kubie. Ostatecznie nie objął funkcji ze względu na odmowę otrzymania agrément przez Kubę.
Po zakończeniu działalności w dyplomacji rozpoczął pracę w komercyjnej stacji telewizyjnej Polsat jako prezenter i wydawca programu "Informacje". Od października 2004, kiedy "Informacje" zastąpiono "Wydarzeniami", prezentował wydania popołudniowe oraz główne w weekendy. W październiku 2004 został jednym z prezenterów głównego wydania "Wydarzeń" w dni powszednie. We wrześniu 2007 zastąpił Tomasza Lisa na stanowisku redaktora naczelnego tego programu. Od 2008 związany też z Polsat News jako prowadzący m.in. magazyny "Gość Wydarzeń" i "Wydarzenia Opinie Komentarze", a także program "Prezydenci i Premierzy". W czerwcu 2010 był jednym z trzech prowadzących drugą debatę prezydencką między ówczesnymi kandydatami na ten urząd (Bronisławem Komorowskim a Jarosławem Kaczyńskim). Od lutego 2011 do sierpnia 2012 zajmował w strukturach grupy Polsat stanowisko dyrektora Pionu Informacji i Publicystyki. W 2018 zaczął pracować nad wieczornym pasmem w Polsat News.
Od 2005 do 2007 był również gospodarzem wtorkowych wydań "Poranka Radia TOK FM". Od 2006 w TV4 prowadził autorski program publicystyczny "IV władza". Zajął się także pisaniem felietonów w tygodniku „Newsweek Polska” oraz prowadzeniem wykładów na Uniwersytecie Warszawskim i w Wyższej Szkole Dziennikarskiej im. Melchiora Wańkowicza. W 2012 wydał książkę "Doskonale, a nawet gorzej. Świat we mgle absurdu", będącą zbiorem jego felietonów prasowych.
W 2021 został współpracownikiem internetowej rozgłośni Halo.Radio, m.in. jako jej stały felietonista.
Odznaczenia.
W 2014, "za wybitne osiągnięcia w działalności na rzecz wolności słowa w Polsce, za wkład w rozwój wolnych mediów i niezależnego dziennikarstwa", odznaczony został Krzyżem Oficerskim Orderu Odrodzenia Polski.

</doc>
<doc id="197907" url="https://pl.wikipedia.org/wiki?curid=197907" title="Lotnisko Katowice-Muchowiec">
Lotnisko Katowice-Muchowiec

Lotnisko Katowice-Muchowiec (kod ICAO: EPKM) – cywilne lotnisko sportowe w Katowicach z betonową drogą startową, częściowo zniszczoną przez szkody górnicze i dwiema drogami trawiastymi. Ponieważ port lotniczy Katowice-Pyrzowice jest położony w dużym oddaleniu od centrum miasta, w 2005 władzom Katowic zaproponowano przystosowanie lotniska w Muchowcu do przejęcia od portu w Pyrzowicach mniejszych lotów rejsowych i części intensywnego ruchu małych samolotów lotnictwa ogólnego (ang.: "general aviation").
Wymagana infrastruktura.
W obliczu rozległych szkód górniczych na terenie lotniska, uznano za najlepsze rozwiązanie wybudowanie zupełnie nowej utwardzonej drogi startowej o wymiarach 850 x 25 metrów wzdłuż ul. Lotnisko Dodatkowa wymagana infrastruktura to rozbudowana płyta postojowa samolotów, odpowiedni terminal pasażerski, zmodernizowane oświetlenie nawigacyjne, oraz system ILS lub jego odpowiednik GPS dla lądowania precyzyjnego wg instrumentów przy ograniczonej widoczności. Modernizacja portu jest hamowana sporem na tle własnościowym pomiędzy aeroklubami.
Lotnisko miejskie ("city airport").
Zmodernizowany port lotniczy Katowice-Muchowiec należałby do kategorii lotnisk miejskich (ang.: "city airports"), która pojawiła się na świecie ok. 10 lat temu. Mógłby przyjmować rejsowe loty wykonywane niewielkimi (do 18 pasażerów) samolotami typu STOL i zorientowany byłby pod obsługę mniejszego ruchu regionalnego i biznesowego. Powstanie tego typu portu lotniczego jest postrzegane przez jego zwolenników jako kluczowe dla dalszego rozwoju Katowic jako miasta o dużym znaczeniu gospodarczym.
Z drugiej strony, nie jest wcale pewnym, że ruch lotniczy nowego portu zarobiłby na jego utrzymanie, nie mówiąc już o pokryciu kosztów jego modernizacji, lub że Komisja Europejska zgodziłaby się na częściowe finansowanie tego projektu z funduszy UE.

</doc>
<doc id="197910" url="https://pl.wikipedia.org/wiki?curid=197910" title="Drammen">
Drammen

Drammen – miasto w południowej Norwegii (41 km na południowy zachód od Oslo) ośrodek administracyjny gminy () oraz była stolica prowincji Buskerud, u ujścia rzeki Drammenselva do fiordu Drammenfjord. Powierzchnia 137 km², 67 895 mieszkańców (w  01/2016), współrzędne geograficzne 59°44′N 10°09′E.
Drammen jest 367. norweską gminą pod względem powierzchni.
Historia.
Pierwsze ślady aktywności człowieka w okolicach Drammen pochodzą z neolitu, sprzed około 6-7 tysięcy lat, kiedy powstały rysunki w skałach w Åskollen i Skogerveien; największym i najcenniejszym z nich jest wizerunek łosia, liczący 1,75 m długości.
Z 1070 roku pochodzą pierwsze zapiski o istnieniu portu w Drammen – autorstwa wikińskiego barda Snorre Sturlusona. W XIV wieku na terenach dzisiejszego miasta powstały osady "Bragernes" i "Tangen", które po połączeniu w 1811 utworzyły dzisiejsze Drammen.
W 1870 doprowadzono do Drammen kolej żelazną, a w 1909 uruchomiono tu pierwszą w Skandynawii linię trolejbusową. Sieć komunikacji trolejbusowej zlikwidowano w 1967.
Demografia.
Według danych z roku 2005 gminę zamieszkuje 57 148 osób. Gęstość zaludnienia wynosi 415,59 os./km². Pod względem zaludnienia Drammen zajmuje 10. miejsce wśród norweskich gmin.
W Drammen mieszka 1,6 tys. Polaków, tj. 1,9% ludności (2013).
Edukacja.
Według danych z 9 października 2015:
Władze gminy.
Według danych na rok 2011 administratorem gminy () jest Osmund Kaldheim, natomiast burmistrzem (, d. ) jest Tore Opdal Hansen.
Turystyka.
Niezwykłością Drammen jest m.in. "„Spiralen”" – tunel drogowy w kształcie sięgającego 200 m n.p.m. korkociągu (lub gwintu śruby) łączącego miasto ze szczytem wznoszącego się nad nim wulkanicznego wzgórza Bragernesåsen. Wlot do tunelu znajduje się na wysokości ok. 50 m n.p.m., jego długość we wnętrzu góry – 1650 m, przy czym „gwint śruby” o promieniu kilkudziesięciu metrów zwinięty jest w sześć zwojów. Wysokość tunelu, 3,65 m, umożliwia przejazd nim autobusów wycieczkowych. Wybudowano go w roku 1961, na 150-lecie miasta (projektowano go już w połowie lat 50., kiedy uznano, iż istniejący w tamtym czasie kamieniołom, znajdujący się tylko 200 metrów od miejscowego szpitala powinien zostać przeniesiony w inne miejsce mniej uciążliwe dla pacjentów), a wydobyty z wnętrza materiał skalny (kwarce i porfiry z dolnej części, bazalty – z górnej) wykorzystano do budowy pobliskich dróg. Na szczycie wzgórza znajduje się doskonały punkt widokowy, restauracja "Åspaviljongen" oraz wymierzona w port armata model "Cockerill" 1904, która jest jedną z dwunastu, ustawionych tam w 1905 do obrony miasta w związku z obawami przed inwazją po rozpadzie unii ze Szwecją. Armata ta obecnie strzela co roku na wiwat w związku z norweskim świętem państwowym, przypadającym 17 maja. Wjazd autem na szczyt to koszt 35 koron. Alternatywą może być piesza wędrówka, która zajmie około 35 minut. Oprócz tego w Drammen znajduje się regionalne muzeum, teatr z roku 1870 oraz kościół i ratusz, oba z 1871 roku.
Bolączką Drammen są nieustanne problemy komunikacyjne w mieście; jest ono bowiem węzłem komunikacyjnym dla międzynarodowych tras E18 i E134. Naprzeciw tym problemom wyszło niezbyt często spotykane rozwiązanie inżynieryjne: pod ulicą Rosenkrantzgata w rejonie Instytutu Ortopedycznego znajduje się podziemne skrzyżowanie tuneli drogowych (Rosenkrantzgata i Lajordgata) w formie ronda.
Na początku XXI wieku polski nurek Leszek Piotr Zochowski odkrył w "Drammenfjord" rafę koralową. Znajduje się ona na głębokości 10–20 m, na pochyłości blisko brzegu i ma długość ok. 30–40 m, a wysokość do dwóch, a nawet trzech metrów. Norweski znawca koralowców Pål B. Mortensen ocenia ją, że powstała przed ok. siedmioma tysiącami lat i że należy do głębokowodnego typu "Lofelia". Prawdopodobnie powstała w czasach, kiedy fiord i rzeka koło Drammen były o kilkadziesiąt metrów płytsze i zamarła przed paru tysiącami lat.

</doc>
<doc id="197911" url="https://pl.wikipedia.org/wiki?curid=197911" title="Port lotniczy Toruń">
Port lotniczy Toruń



</doc>
<doc id="197917" url="https://pl.wikipedia.org/wiki?curid=197917" title="Core War">
Core War

Core War (ang. wojny rdzeniowe) – wieloosobowa gra komputerowa, w której gracze piszą programy (zwane „wojownikami”), które następnie walczą ze sobą o kontrolę nad wirtualnym komputerem. 
Programy pisane są w języku zbliżonym do asemblera. Najbardziej znanym językiem wykorzystywanym w grze jest Redcode i jego odmiany (np. Bluecode). Nieco mniej popularnym, choć prostszym językiem jest Corewars. 
Programy–wojownicy są uruchamiane w specjalnie wydzielonym obszarze pamięci, tzw. rdzeniu (ang. core), pod kontrolą symulatora. Charakterystyczną cechą rdzenia jest to, że tworzy on zamkniętą pętlę: po przekroczeniu najwyższego dopuszczalnego adresu następuje powrót do pierwszej komórki pamięci. Zwycięstwo w grze można osiągnąć na kilka sposobów: przez zajęcie całej przestrzeni rdzenia, zniszczenie procesu przeciwnika lub zmuszenie go do wykonania niedozwolonej instrukcji. Najbardziej zaawansowane programy potrafią ze sobą współdziałać, a nawet zmusić przeciwnika, by zaczął wykonywać ich własny kod.

</doc>
<doc id="197919" url="https://pl.wikipedia.org/wiki?curid=197919" title="Lotnisko Kielce-Masłów">
Lotnisko Kielce-Masłów

Lotnisko Kielce-Masłów (kod ICAO: EPKA) – cywilne lotnisko sportowe, znajdujące się w miejscowości Masłów Pierwszy, w gminie Masłów, w powiecie kieleckim, w województwie świętokrzyskim.
Z inicjatywą budowy lotniska wystąpił Kielecki Okręg Ligi Obrony Powietrznej i Przeciwgazowej (LOPP). Początki lotniska sięgają 1932 roku, kiedy to teren pod budowę lotniska przejęło Ministerstwo Spraw Wojskowych. Po pięciu latach budowy lotnisko zostało uroczyście otwarte 27 czerwca 1937 roku, a właścicielem terenu został LOPP. W dniach 10–23 lipca 1938 roku na lotnisku odbyły się VI Krajowe Zawody Szybowcowe.
28 grudnia 2012 roku prezes zarządu lotniska przesłał do sądu gospodarczego wniosek o ogłoszenie upadłości spółki. Powodem jest zajęcie kont spółki przez urząd skarbowy, w wyniku powstania zaległości wynoszących około 800 tys. zł z niepłacenia podatku od nieruchomości na rzecz gminy Masłów.

</doc>
<doc id="197920" url="https://pl.wikipedia.org/wiki?curid=197920" title="Filip Łobodziński">
Filip Łobodziński

Filip Łobodziński (ur. 24 marca 1959 w Warszawie) – polski dziennikarz i tłumacz, muzyk Zespołu Reprezentacyjnego. Znany także jako aktor dziecięcy.
Życiorys.
Ukończył VI Liceum Ogólnokształcące im. Tadeusza Reytana w Warszawie (1978) i iberystykę na Uniwersytecie Warszawskim.
Film.
W dzieciństwie wystąpił w filmach "Abel, twój brat" Janusza Nasfetera (1970), "Podróż za jeden uśmiech" (1971) i "Stawiam na Tolka Banana" Stanisława Jędryki (1973), "Poszukiwany, poszukiwana" Stanisława Barei (1973) i "Mysz" Wiktora Skrzyneckiego (1979). Podkładał również głos do polskich wersji językowych filmów zagranicznych. W 2009, po 30. latach przerwy, powrócił na ekran w krótkometrażowym filmie "Groby".
W 2008 napisał scenariusz filmu fabularnego "Dumka", do wyreżyserowania którego przygotowywała się Kasia Adamik.
Wystąpił w teledysku Yugopolis i Macieja Maleńczuka "Gdzie są przyjaciele moi", w którym razem z Henrykiem Gołębiewskim odtworzył rolę z serialu "Podróż za jeden uśmiech".
Muzyka.
Na studiach iberystycznych, wspólnie z Jarosławem Gugałą, założył grupę muzyczną o nazwie Zespół Reprezentacyjny, z którą nagrał płyty: "Za nami noc... (pieśni Lluisa Llacha)" (1985), "Śmierć za idee – ballady Georgesa Brassensa" (1986), "Sefarad" (1991), "Pornograf" (1993), "Kumple to grunt" (2007) i "Mur – piosenki Lluisa Llacha" (2014). Zespół, w którym Łobodziński jest gitarzystą i wokalistą, wykonuje piosenki katalońskiego barda Lluisa Llacha i francuskiego piosenkarza Georges’a Brassensa. We wrześniu 2005 w Barcelonie wręczył Lluisowi Llachowi medal na 25-lecie „Solidarności”.
Od 1983 współpracuje (sporadycznie) z zespołem Filharmonia im. Romualda Traugutta, specjalizującym się w polskim repertuarze patriotycznym.
Jest autorem hiszpańskich tekstów dwóch piosenek śpiewaczki operowej Małgorzaty Walewskiej na płycie "Mezzo i" trzech polskich tekstów piosenek do płyty "Ciepło zimno" jazzowej wokalistki Anny Serafińskiej i piosenki „Ema”, wykonywanej przez Pawła Kukiza na płycie "Yugoton".
Jest autorem wszystkich polskich tekstów na płytę "I na co mi to było" Justyny Steczkowskiej i serbskiej Boban i Marko Marković Orkestar.
W 2000 opublikował wspólnie z Grzegorzem Brzozowiczem książkę "Sto płyt, które wstrząsnęły światem. Kronika czasów popkultury".
Napisał wstęp do wyboru piosenek hiszpańskojęzycznych, które w 2002 ukazały się na dwupłytowym wydawnictwie "Vive El Amor - Tańcząc Z Bykiem Pod Rękę...".
24 marca 2017 ukazało się wydawnictwo płytowe z jego tłumaczeniami piosenek Boba Dylana w aranżacjach zespołu dylan.pl (poza nim także Jacek Wąsowski z Elektrycznych Gitar, Marek Wojtczak i Tomasz Hernik z Zespołu Reprezentacyjnego i Krzysztof Poliński z zespołu Urszuli).
Dziennikarstwo.
Od 1988 jest dziennikarzem. Najpierw muzyczny w miesięcznikach „Non Stop” (1988–1989) i „Rock’n’Roll” (1990–1991), potem redaktor działu zagranicznego dziennika „Obserwator Codzienny” (1992). Od 1992 do 2000 w redakcji Wiadomości TVP1, gdzie był reporterem, wydawcą, korespondentem zagranicznym i prezenterem. Przez pewien czas (1994) prowadził program Kawa czy herbata?.
W tym czasie współpracował też z miesięcznikami „Machina” i „Max”, i radiową Trójką.
W 1999 w Hawanie brał udział w rozmowach przedstawicieli dawnej polskiej i węgierskiej opozycji demokratycznej z dysydentami kubańskimi.
Po odejściu z telewizji krótko działał jako copywriter w agencji reklamowej Young &amp; Rubicam, by w 2001 wejść do redakcji tygodnika „Przekrój”. Od 2004 do 2011 był dziennikarzem tygodnika „Newsweek Polska”.
Od marca do grudnia 2009 był prowadzącym wznowionego po 5. latach programu kulturalnego TVP Pegaz. 5 grudnia program ponownie znikł z anteny TVP.
Od sierpnia do października 2012 współpracował z kanałem Polsat News w roli prowadzącego program publicystyki międzynarodowej To był dzień na świecie.
Był współautorem wydanego przez Instytut Adama Mickiewicza kalendarza na rok 2009 – "1989 – Year of Peaceful Revolutions – 2009 – Twenty Years After". Zredagowany po angielsku kalendarz służył unaocznieniu zachodniej opinii publicznej roli Polski i Polaków w przemianach 1989 roku.
We wrześniu 2013 na antenie TVN24 zaczął prowadzić wspólnie z Agatą Passent program Xięgarnia.
Przez dwa lata (2013–2015) był także pracownikiem Departamentu Komunikacji Społecznej Ministerstwa Spraw Wewnętrznych. Następnie pracował w Najwyższej Izbie Kontroli.
Tłumacz.
Od 1995 tłumaczy literaturę z języka hiszpańskiego (m.in. "Klub Dumas", "Fechtmistrz", "Szachownica flamandzka" i cykl "Przygody kapitana Alatriste" Artura Pereza-Revertego (nagroda Instytutu Cervantesa w Warszawie za najlepszy przekład 2004 roku), "Córka kanibala" Rosy Montero, "Zeszyty don Rigoberta" Maria Vargasa Llosy, "Na tropie Klingsora" Jorge Volpiego), z katalońskiego i literaturę faktu i piosenki z języka angielskiego, głównie do filmów dziecięcych, m.in. "Król Lew", "Toy Story", "Aladyn", "Szmacianki-Gałganki", "Kacze opowieści", "" i dla teatru, w tym piosenki Latającego Cyrku Monty Pythona.
W 1995 przetłumaczył i wykonał piosenki do dobranocki BBC "Pajączek". Jest też autorem nowego przekładu autobiografii Milesa Davisa "Miles. Autobiografia".
Za przekład prozy Boba Dylana "Tarantula" został nominowany do Nagrody Literackiej Gdynia 2019.
Życie prywatne.
Jest w trzecim związku małżeńskim. Ojciec dwóch córek: starszej Julii Mafaldy Blaisdell (ze związku z pierwszą żoną Anirą Wojan) i Marii Łobodzińskiej (zm. 1 października 2015, ze związku z Magdaleną Łobodzińską z d. Szkolnikowską).

</doc>
<doc id="197922" url="https://pl.wikipedia.org/wiki?curid=197922" title="Rotenburg an der Fulda">
Rotenburg an der Fulda

Rotenburg an der Fulda, Rotenburg a. d. Fulda – miasto w Niemczech, w północnej części kraju związkowym Hesja, w rejencji Kassel, w powiecie Hersfeld-Rotenburg, nad rzeką Fuldą.
Historia.
Pierwsze wzmianki pochodzą z roku 769. Miasto było stolicą księstwa Hesji-Rotenburga (1627–1815). Zaraz po II wojnie światowej nastąpił duży napływ uchodźców z Prus Wschodnich, Sudetów oraz Górnego i Dolnego Śląska. Tylko w 1946 r. przyrost ludności wynosił ok. 2 tys.
Współpraca.
Miejscowości partnerskie:

</doc>
<doc id="197923" url="https://pl.wikipedia.org/wiki?curid=197923" title="Port lotniczy Gdynia-Kosakowo">
Port lotniczy Gdynia-Kosakowo

Port lotniczy Gdynia-Kosakowo (inne funkcjonujące nazwy: Gdynia-Oksywie, Gdynia-Babie Doły) (kod IATA: QYD, kod ICAO: EPOK) – niedokończony port lotniczy. Lotnisko miało być przeznaczone dla obsługi tanich linii lotniczych, formalnie jest to w dalszym ciągu lotnisko wojskowe Gdynia-Oksywie/Babie Doły, położone w gminie Kosakowo nieopodal gdyńskich dzielnic Obłuże i Babie Doły, w odległości 32 km od lotniska im. Lecha Wałęsy w Gdańsku. Niewielki fragment południowej części lotniska (zakończenie głównej drogi startowej) znajduje się na obszarze Obłuża. Teren całego lotniska Gdynia-Kosakowo liczy 700 hektarów, a 85 procent podejść do lądowania na lotnisko odbywa się nad wodą. 7 maja 2014 Sąd Rejonowy w Gdańsku ogłosił upadłość likwidacyjną obiektu.
Infrastruktura.
Lotnisko posiada dwie utwardzone drogi startowe: betonową na kierunku 13/31 o długości 2500 m, szerokości 60 m i nośności PCN 52 R/B/W/T, jak i asfaltobetonową na kierunku 08/26 o długości 790 m, szerokości 30 m i nośności PCN 19 F/B/Y/T
Od listopada 2007 na lotnisku działa system ILS, czyli radiowy systemem nawigacyjny wspomagający lądowanie samolotów w bardzo trudnych warunkach atmosferycznych. W 2009 wybudowano wieżę kontroli lotów o wysokości 22,3 metra, będącą jednym z najnowocześniejszych obiektów tego typu w Polsce.
Historia.
4 kwietnia 1936 miał miejsce pierwszy lot samolotu pasażerskiego na trasie Gdynia – Warszawa z lotniska w Rumi-Zagórzu.
Lotnisko w Kosakowie powstało jeszcze przed II wojną światową na terenie dawnego folwarku "Amalienfelde" jako dodatkowe lotnisko dla portu lotniczego w Rumi. W czasie okupacji z lotniska w Babich Dołach startowały samoloty Luftwaffe przeprowadzające próby związane z torpedami. Po wojnie teren przejęło wojsko.
W 2006 podpisano umowę w sprawie wykorzystania tego lotniska na potrzeby lotnictwa cywilnego. Stroną zarządzającą miał być zarząd lotniska w Gdańsku-Rębiechowie. W sierpniu 2007 samorządy Gdyni i Kosakowa powołały spółkę „Port Lotniczy Gdynia-Kosakowo”, której celem jest zorganizowanie pracy portu. Od 2007 na terenie lotniska trwały prace budowlane nad dostosowaniem infrastruktury do nowych potrzeb.
6 marca 2008 opublikowane zostało streszczenie raportu wykonanego na zlecenie Portu Lotniczego Gdańsk im. Lecha Wałęsy przez firmę konsultingową PriceWaterHouseCoopers oraz York Aviation dotyczące „Oceny zasadności i koncepcji przejęcia roli zarządzającego w porcie lotniczym Gdynia Kosakowo”. W raporcie tym znalazły się m.in. prognozy ruchu pasażerskiego lotniska w Gdańsku (zgodnie ze scenariuszem pesymistycznym, bazowym i optymistycznym odpowiednio 3,9 mln, 5,6 mln i 6,4 mln w 2015 roku z dalszą tendencją wzrostową, szczególnie w obszarze ruchu czarterowego i General Aviation) oraz dynamiczny wzrost przeładunków cargo (z ich oczekiwanym podwojeniem najpóźniej do 2015 roku). Zwracano uwagę na zasadność stworzenia klastra transportu lotniczego obejmującego dodatkowo porty lotnicze w Gdyni-Kosakowie i Pruszczu Gdańskim, który obejmując w pierwszej fazie porty trójmiejskie miałby charakter duopolu, jednak zaznaczono, że bieżący (według danych za rok 2007) ruch pasażerski i towarowy nie jest wystarczający do tego, aby inwestycje te rozpoczynać w najbliższych latach, w związku z czym zalecono „nie angażowanie się Portu Lotniczego Gdańsk na obecnym etapie w rozwój lotniska Gdynia Kosakowo głównie ze względu na pesymistyczne prognozy finansowe oraz możliwość przeszkodzenia w pełnym wykorzystaniu potencjału rozwoju lotniska w Gdańsku”. Za datę rentowności procesu przeniesienia ruchu General Aviation z portu w Gdańsku do portu Gdynia-Kosakowo raport podaje okolice lat 2021–2025. Zwrócono uwagę na fakt, że konflikt obu akcjonariuszy portu w Gdańsku nie dotyczy zasadności budowy drugiego portu, lecz terminu tej inwestycji.
3 września 2009 ogłoszony został przetarg na plan generalny portu lotniczego o przepustowości 0,5 mln pasażerów rocznie, natomiast 18 grudnia oddano do użytku nową wieżę kontroli lotów.
18 października 2010 został ogłoszony przetarg na budowę terminalu pasażerskiego przeznaczonego do obsługi ruchu General Aviation.
W 2010 została powołana samorządowa spółka Pomorska Kolej Metropolitalna, której jednym z celów było skomunikowanie portu lotniczego w Kosakowie z aglomeracją trójmiejską.
W grudniu 2010 rozstrzygnięto konkurs na projekt terminala w Gdyni-Kosakowie, który wygrała warszawska firma ATI. W początku 2012 r. prace budowlane przy jego realizacji rozpoczęła firma Sport Halls z Wrocławia, która za 20,9 mln zł w niespełna rok wybudowała terminal GA (General Aviation): parterowy obiekt o powierzchni zabudowy 3,9 tys. m² i kubaturze 21,3 tys. m³.
Jednocześnie realizowana była budowa budynku dla lotniskowej straży pożarnej.
Do realizacji pozostała jeszcze modernizacja płyty postojowej dla samolotów (przewidywana realizacja w trybie "zaprojektuj i wybuduj") oraz budowa bazy paliwowej.
Planowano, że przez pierwsze lata istnienia lotnisko będzie przyjmować niewielkie samoloty biznesowe, loty cargo i czarterowe. Według założeń biznesowych port lotniczy w Gdyni do roku 2030 miało być w stanie przyjąć 1,5 mln pasażerów rocznie. Zakładano, że po 10 latach wydatki portu lotniczego będą pokrywane przez przychody.
We wrześniu 2012 r. Polska powiadomiła Komisję Europejską o publicznym dokapitalizowaniu przez władze gmin Gdyni i Kosakowa firmy odpowiedzialnej za budowę i prowadzenie portu Gdynia-Kosakowo kwotą o równowartości 52 mln euro.
Mając na względzie pojawiające się zarzuty o potencjalny niekorzystny wpływ lotniska na ruch w porcie lotniczym w Gdańsku, 28 czerwca 2013 prezydent Gdyni zaproponował zawarcie umowy, na mocy której Port Lotniczy Gdańsk sp. z o.o. pełniłby funkcję podmiotu zarządzającego lotniskiem gdyńskim oraz operującego na infrastrukturze portu lotniczego Gdynia-Kosakowo.
2 lipca 2013 Komisja Europejska ogłosiła, że wszczęła postępowanie wyjaśniające w sprawie finansowania budowy lotniska cywilnego w Gdyni. W szczególności wątpliwości KE wzbudziły zawarte w biznesplanie szacunki dotyczące wielkości ruchu lotniczego oraz przychodów w sytuacji, w której położony nieopodal port lotniczy w Gdańsku nie jest przeciążony (2012 – 2,9 mln osób przy przepustowości 5 mln) i oferuje niższe opłaty lotniskowe niż te przewidziane dla portu Gdynia-Kosakowo. Władze Gdyni w zgłoszeniu do KE badającego prawidłowość zachowania równowagi rynkowej w momencie udzielenia spółce Port Lotniczy Gdynia Kosakowo kwoty 52 mln euro dotacji (ca ~ 217 mln zł, według kursu Euro na dzień 12 sierpnia 2013), przekazały nieprawdziwe dane dotyczące poziomu ruchu pasażerskiego i przepustowości lotniska w Gdańsku.
W dniu 11 lutego 2014 zapadła decyzja Komisji Europejskiej stwierdzającej nielegalność przyznanej dotacji spółce Port Lotniczy Gdynia-Kosakowo. "Komisja Europejska stwierdziła, że środki publiczne przekazane przez gminy Gdynia i Kosakowo na rzecz portu lotniczego Gdynia-Kosakowo przyznają beneficjentowi nienależną przewagę konkurencyjną, w szczególności nad lotniskiem w Gdańsku, co stanowi naruszenie unijnych zasad pomocy państwa" – informuje Marta Angrocka-Krawczyk z przedstawicielstwa Komisji Europejskiej w Polsce. W komentarzach publicystycznych do tej decyzji często mylnie sugerowano, że dotyczy ona konieczności zwrotu środków unijnych wydatkowanych jakoby na rozbudowę lotniska (interpretując wysokość wsparcia gminnego nominowanego w euro jako wsparcie unijne) oraz pomijano fakt, że samo lotnisko w Gdańsku jest także inwestycją publiczną, sfinansowaną przez miasta Gdańsk, Gdynię i Sopot oraz z budżetu Skarbu Państwa, a także w istotnym stopniu ze środków unijnych (argument „nienależnej przewagi konkurencyjnej”).
Komisja Europejska prowadziła postępowanie na wniosek władz Gdyni.
W opracowanym w roku 2010 planie generalnym lotniska znalazła się informacja wskazująca, że działania podejmowane przez władze Gdyni względem lotniska w Kosakowie prędzej czy później mogą spotkać się z zarzutem Komisji Europejskiej o niezgodnym z regułami wspólnego rynku postępowaniu. Fakt ten pomijany był przez prezydenta Gdyni Wojciecha Szczurka w debacie publicznej.
Zarząd Portu Lotniczego Gdynia-Kosakowo Sp. z o.o. złożył w dniu 12 marca 2014 r. wniosek o ogłoszenie upadłości likwidacyjnej.
Sąd Rejonowy w Gdańsku ogłosił 7 maja 2014 r. upadłość spółki zarządzającej portem lotniczym.
Najwyższa Izba Kontroli opublikowała 14 stycznia 2016 r. raport z wynikami kontroli, potwierdzający zasadność inwestycji i podkreślający, że „rozbudowa lotniska wpisywała się w strategiczne cele na poziomie krajowym i regionalnym” (brak takiej celowości był podnoszony w decyzji Komisji Europejskiej).
W 2017 sąd uchylił decyzje Komisji Europejskiej, jednakże mimo tego władze Gdyni zrezygnowały z uruchamiania regularnych linii pasażerskich, zadowalając się jedynie dopuszczeniem ruchu małych samolotów cywilnych.
W 2020 syndyk masy upadłościowej lotniska Gdynia-Kosakowo ogłosił przetarg nieograniczony na sprzedaż przedsiębiorstwa zarządzającego portem lotniczym, z ceną wywoławczą w wysokości 7,1 mln zł. Najkorzystniejszą ofertę o wartości 8 mln 666 tys. zł netto złożyła spółka INBAP Intermodal z Białej Podlaskiej, jednak mimo zawarcia 14 stycznia 2021 wstępnej umowy sprzedaży, z uwagi na nieuzyskanie zaświadczeń wymaganych przez prawo lotnicze, transakcji nie sfinalizowano. W kolejnym przetargu port lotniczy został zakupiony przez gminę Kosakowo w celu prowadzenia działalności General Aviation, czyli obsługi prywatnych awionetek, szybowców, skoków ze spadochronem i ewentualnie szkoły pilotażu za kwotę 7 mln 150 tys. zł. Akt notarialny podpisano 7 maja 2021, a 14 maja 2021 protokolarnie przejęto majątek lotniska.
Od 2006 roku na terenie lotniska odbywa się Open’er Festival.

</doc>
<doc id="197925" url="https://pl.wikipedia.org/wiki?curid=197925" title="Adrahil">
Adrahil

Postacie ze stworzonej przez J.R.R. Tolkiena mitologii Śródziemia:

</doc>
<doc id="197926" url="https://pl.wikipedia.org/wiki?curid=197926" title="Narcyza Malfoy">
Narcyza Malfoy



</doc>
<doc id="197927" url="https://pl.wikipedia.org/wiki?curid=197927" title="Lotnisko Opole-Kamień Śląski">
Lotnisko Opole-Kamień Śląski



</doc>
<doc id="197928" url="https://pl.wikipedia.org/wiki?curid=197928" title="VCard">
VCard

vCard – standard formatu plików, używany do wymiany danych osobowych, czyli elektronicznych wizytówek. Wizytówki vCard są często dołączane do wiadomości e-mail, ale mogą być przekazywane na wiele innych sposobów, takich jak strony WWW czy telefony komórkowe. vCardy mogą zawierać informacje o personaliach, adresowe, telefoniczne, adresy internetowe, loga, fotografie, a także elementy dźwiękowe.
Format vCard, znany też jako Versitcard, został zaproponowany w 1995 przez konsorcjum Versit, do którego należały firmy Apple Computer, AT&amp;T (później Lucent), IBM i Siemens. W grudniu 1996 własność formatu została przekazana do Internet Mail Consortium, zrzeszenia firm zainteresowanych pocztą internetową.
Obok vCard stworzono także standard wymiany danych o nadchodzących spotkaniach - vCalendar, który został później zastąpiony przez iCalendar. Internet Mail Consortium ogłosiło, że ma nadzieję, że programiści wykorzystujący standard vCalendar uaktualnią swoje oprogramowanie tak, że będzie kompatybilne i z vCalendar 1.0 i z iCalendar.
Standard vCard w wersji 2.1 jest obsługiwany przez znaczną część oprogramowania do poczty elektronicznej. Wersja 3.0 jest obecnie zaproponowana przez IETF zawartą w i .
Tradycyjnym rozszerzeniem plików vCard jest .vcf.
hCard jest dokładnym odpowiednikiem vCard w semantyce XHTML.
Przykład zawartości vCard.
Nazwisko_Imie.vcf
 BEGIN:VCARD
 VERSION:2.1
 FN:Imie Nazwisko
 N:Nazwisko;Imie
 ADR;WORK;PREF;ENCODING=QUOTED-PRINTABLE:;Kacze Dołki 03-234=0APolska;Brzozowa 34
 LABEL;ENCODING=QUOTED-PRINTABLE;WORK;PREF:Brzozowa 34=0AUstrzyki Dolne 03-234=0APolska
 TEL;CELL:+48-602-602-602
 EMAIL;INTERNET:user@example.com
 UID:
 END:VCARD
Ktos.vcf
 BEGIN:VCARD
 VERSION:3.0
 N:;Ktos;;;
 FN:Ktos
 TEL;TYPE=HOME:575725696
 END:VCARD

</doc>
<doc id="197929" url="https://pl.wikipedia.org/wiki?curid=197929" title="Aleksandr Moroziewicz">
Aleksandr Moroziewicz

Aleksandr Moroziewicz, ros. Александр Морозевич (ur. 18 lipca 1977 w Moskwie) – rosyjski szachista, arcymistrz od 1994 roku.
Kariera szachowa.
Pierwsze sukcesy na arenie międzynarodowej odniósł w wieku szesnastu lat. W 1993 na turnieju w Tilburgu, rozgrywanym systemem pucharowym, wygrał mecz z Michaelem Adamsem (2-0), eliminując go z dalszych gier. Rok później zadziwił świat szachowy wygrywając silnie obsadzony turniej w Londynie wynikiem 9½ punktu z 10 partii. W tym samym roku zajął pierwsze miejsce na turnieju w Pampelunie.
Następne lata były mniej udane, dopiero rok 1998 przyniósł pasmo sukcesów i awans do ścisłej czołówki światowej. Moroziewicz zajął wówczas pierwsze miejsce w arcymistrzowskim turnieju w Kiszyniowe, deklasując rywali niezwykłym wynikiem 8½ punktu z 9 partii. Sięgnął następnie po tytuł indywidualnego mistrza Rosji, wygrywając turniej finałowy w Soczi. Wspólnie z Wadimem Zwiagincewem zwyciężył w turnieju o Puchar Rosji w Samarze. Po tej serii sukcesów jego ranking na liście FIDE wzrósł do 2723 punktów, co dawało mu piątą pozycję na świecie.
Od 1999 Moroziewicz jest stałym uczestnikiem turniejów na najwyższym poziomie, doskonałą grę przeplatając z wyraźnymi spadkami formy. Trzykrotnie zwyciężał w turniejach w Biel, w latach 2003 (z wynikiem 8 punktów z 10 partii), 2004 (7½ z 10) i 2006 (7½ z 10). Doskonałe rezultaty uzyskiwał w kombinowanym turnieju szachów szybkich i gry na ślepo w Monte Carlo: pierwsze miejsce w 2002, drugie w 2003 i pierwsze (wspólnie z Władimirem Kramnikiem) w 2004. W 2003 podzielił z Piotrem Swidlerem pierwsze miejsce w mistrzostwach Rosji, ustępując Swidlerowi punktacją pomocniczą. Pod koniec 2006 zwyciężył w silnie obsadzonym turnieju w Pampelunie (m.in. przed Dmitrijem Jakowienką i Aleksiejem Szyrowem). W 2007 podzielił II-III miejsce (wraz z Magnusem Carlsenem) w turnieju elity w Morelii i Linares, wystąpił w stolicy Meksyku w turnieju o mistrzostwo świata, zajmując VI lokatę, natomiast pod koniec roku zdobył drugi w karierze tytuł indywidualnego mistrza Rosji. W 2008 zwyciężył w tradycyjnym turnieju "Bosna" w Sarajewie, natomiast w 2011 w silnie obsadzonym turnieju w Saratowie. W 2014 samodzielnie zwyciężył w turnieju im. Anatolija Karpowa w miejscowości Pojkowskij.
Wielokrotny reprezentant Rosji w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2008, z wynikiem 2788 punktów zajmował wówczas drugie miejsce na światowej liście FIDE.

</doc>
<doc id="197932" url="https://pl.wikipedia.org/wiki?curid=197932" title="Szpital na peryferiach">
Szpital na peryferiach

Szpital na peryferiach () – czechosłowacki serial telewizyjny w reżyserii Jaroslava Dudka, według scenariusza Jaroslava Dietla. Opowiada losy pracowników oddziału ortopedii w peryferyjnym czeskim szpitalu oraz sprawy prywatne, szczególnie rodziny dr. Sovy, dr. Blažeja i dr. Štrosmajera.
Zdjęcia do serialu były kręcone w Pradze i Moście. 
Fabuła.
Serial opowiada o pracy oraz życiu prywatnym lekarzy ze szpitala w czeskim mieście Bor. Bohaterowie pracują na tamtejszym oddziale ortopedii. Do oddziału dołącza świeżo upieczona doktor Elżbieta Čeňková, która zostaje wprowadzona w fach przez doktora Józefa Štrosmajera – sarkastycznego, lecz optymistycznie podchodzącego do życia zastępcę ordynatora. Oprócz Štrosmajera do oddziału należą zalotny doktor Blažej oraz oczytany, lecz nieudolny doktor Cvach. Na oddział zostaje przewieziona młoda gwiazda hokeja Rezek, który znajdował się w stanie ciężkim, przez co konieczne było przeprowadzenie kilku operacji. Chłopak stawia grę ponad swoje zdrowie i z tego powodu dochodzi do konfliktu między nim a Štrosmajerem. Okazuje się, że to doktor Cvach przekazał Rezkowi informacje o nieudanych operacjach powodując problemy zarówno u Štrosmajera jak i Blažeja.
Ordynatorem ortopedii jest szanowany i bardzo doświadczony chirurg doktor Karol Sova senior, który szykuje się powoli na emeryturę. Ma on syna Karola juniora, który również jest świetnym fachowcem. Młody Sova ma jednak problemy z piciem w czasie pracy, przez co zostaje wyrzucony z praskiej kliniki. Na dodatek zmienia to jego podejście do zawodu, przez co wpada w konflikt z ojcem, zaś jego żona wnosi o rozwód. Ordynator Sova postanawia odejść z funkcji i przenosi się do ośrodka zdrowia w małej miejscowości Tynište.
Tymczasem doktor Blažej wdaje się w związek uczuciowy z piękną pielęgniarką Iną Galuškową, co stara się bez powodzenia kryć przed swoją żoną, córką miejscowego notabla. Po odejściu doktora Sovy z funkcji ordynatora ma zostać nim Štrosmajer, jednak nie dochodzi to do skutku, gdyż uderzył nieuczciwego chłopaka swojej córki. Ostatecznie funkcję ordynatora przejmuje Błażej i w zemście decyduje się wyrzucić Cvacha z pracy. Ina tymczasem bierze ślub z kierowcą pogotowia Jachýmem, którego ostatecznie zdradza, kontynuując swój romans z Blažejem i w efekcie zachodzi z nim w ciążę. Kiedy Blažej i Jachým wpadają w konflikt, kończy się to wypadkiem samochodowym w którym obaj ucierpieli. Aby uratować obydwu Čeňková jedzie do Týniště, aby poprosić o to ordynatora Sovę. Między nią, a jego synem pojawia się uczucie.
Odcinki.
Seria I (1977):
Seria II (1981):

</doc>
<doc id="197935" url="https://pl.wikipedia.org/wiki?curid=197935" title="Kurin">
Kurin



</doc>
<doc id="197936" url="https://pl.wikipedia.org/wiki?curid=197936" title="Lotnisko Legnica">
Lotnisko Legnica

Lotnisko Legnica (do 2016 r. kod ICAO: EPLE) – zlikwidowane formalnie w 2015 roku poniemieckie lotnisko zbudowane przed I wojną światową dla sterowców, zajęte po wojnie przez Północną Grupę Wojsk Armii Radzieckiej dla celów militarnych, położone w południowo-wschodniej części Legnicy. Od 2016 roku obszar inwestycyjny miasta o przeznaczeniu usługowym i produkcyjnym.
Historia.
1915-1945.
Lotnisko pod Legnicą, przy starej drodze do Jawora poza ówczesnymi granicami miasta, powstało w 1915 roku jako prowizoryczne lądowisko wojskowe z hangarem dla sterowców. Niemcy mieli plany uruchomić lotnisko pasażerskie z połączeniami regularnymi, ale po przegranej I wojnie światowej zostały one zarzucone i nigdy nie doczekały się realizacji. W 1933 roku w ramach budowy w Legnicy silnego garnizonu Wehrmachtu wzniesiono nowoczesne lotnisko wojskowe wraz z koszarami szkoleniowymi Luftwaffe. Pierwotnie w Legnicy ulokowano "IV grupę bojową 153 pułku lotniczego", następnie zastąpiono ją "II grupą bojową 252 pułku lotniczego". W 1939 roku istniały plany budowy na lotnisku trzech betonowych dróg startowych. Pierwsza powstała prawdopodobnie siłami jeńców wojennych w 1940 roku, pozostałe nie zostały zrealizowane.
1945-1993.
Po zajęciu Legnicy przez Armię Czerwoną do końca 1945 roku lotnisko nie było wykorzystywane. Północna Grupa Wojsk Armii Radzieckiej zajęła lotnisko po podjęciu decyzji o lokalizacji w Legnicy dowództwa Grupy. Do czasu wybudowania Lotniska w Krzywej w Legnicy stacjonowały samoloty myśliwskie, następnie ulokowano tutaj śmigłowce szturmowe. Lotnisko, rozbudowane przez wojska radzieckie w latach 50. XX w., pełniło również funkcje zaopatrzeniowe i pasażerskie na potrzeby sztabu i dowództwa PGWAR.
1993-2016.
Władze polskie przejęły lotnisko po opuszczeniu kraju przez wojska Federacji Rosyjskiej w 1993 roku. Z nieprzydatności dla Wojska Polskiego lotnisko przekazano gminie Legnica, która powołała spółkę Strefa Aktywności Gospodarczej i powierzyła jej obiekt.
2 czerwca 1997 roku na lotnisku w Legnicy miała miejsce msza święta z udziałem papieża Jana Pawła II (w ramach VI pielgrzymki Jana Pawła II do Polski).
Zarząd Miasta Legnicy przyjął model funkcjonowania lotniska zatwierdzając w 2001 roku „Koncepcję zagospodarowania lotniska w Legnicy”, która jednak nie proponowała wprowadzenia stałych połączeń pasażerskich. W przyjętym 28 stycznia 2002 przez Radę Miejską Legnicy „Studium uwarunkowań i kierunków zagospodarowania przestrzennego miasta Legnicy” jako jeden z elementów pozytywnie oddziałujących na rozwój miasta wskazano lotnisko, lecz nie podano bliższych propozycji wykorzystania tego rodzaju infrastruktury.
Po 2008 roku wysuwano postulaty uruchomienia w Legnicy portu pasażerskiego. Twierdzono, że lotnisko to z pewnymi problemami technicznymi nadawało się do wprowadzenia ruchu pasażerskiego.
W ostatnich latach formalnego funkcjonowania droga startowa oraz drogi kołowania lotniska były w bardzo złym stanie. Lądowanie groziło uszkodzeniem samolotu. Na lotnisku odbywały się nielegalne wyścigi samochodowe, co stanowiło dodatkowe zagrożenie dla ewentualnego ruchu lotniczego. 2 stycznia 2008 opublikowano NOTAM informujący o zamknięciu lotniska do 31 grudnia 2009 r. dla każdego ruchu powietrznego.
W dokumentach strategicznych województwa dolnośląskiego od 2012 roku przestano ujmować potrzebę funkcjonowania lotniska w Legnicy.
Lotnisko w latach 1999-2016 było wpisane do Rejestru Lotnisk Cywilnych (numer 47) jako lotnisko cywilne wyłączne o kodzie referencyjnym 3 B, z drogą startową o nawierzchni sztucznej. Współrzędne geograficzne: .
24 października 2016 uchwałą Rady Miejskiej lotnisko zostało zlikwidowane, a teren po obiekcie przeznaczono pod działalność produkcyjną i usługową. Gmina przewidywała utworzenie na obszarze byłego lotniska do 6000 miejsc pracy.
Współczesność.
Na obszarze byłego lotniska powstały obiekty handlowe, w tym hipermarket, oraz magazyny. Władze Legnicy usiłują sprzedać kolejne działki na terenie byłego lotniska.
Niewypełnienie przez spółkę Strefa Aktywności Gospodarczej zadania uruchomienia lotniska, a następnie fakt jego likwidacji przez władze Legnicy były przedmiotem wielokrotnych, bezskutecznych doniesień do prokuratury, kierowanych przez legnickie organizacje pozarządowe związane z opozycją władz miasta i popularyzacją lotnictwa (m.in. w latach: 2010, 2012 i 2017.).

</doc>
<doc id="197940" url="https://pl.wikipedia.org/wiki?curid=197940" title="Lotnisko Piła">
Lotnisko Piła



</doc>
<doc id="197942" url="https://pl.wikipedia.org/wiki?curid=197942" title="Kureń">
Kureń

Kureń (z ukr. "курінь" – „krąg, obozowisko”)

</doc>
<doc id="197944" url="https://pl.wikipedia.org/wiki?curid=197944" title="Supresor nowotworowy">
Supresor nowotworowy



</doc>
<doc id="197945" url="https://pl.wikipedia.org/wiki?curid=197945" title="Lotnisko Elbląg">
Lotnisko Elbląg

Lotnisko Elbląg (kod ICAO: EPEL) – lotnisko trawiaste położone w Elblągu przy ulicy Lotniczej. Lotnisko jest zarządzane przez Aeroklub Elbląski.
Historia.
Od 1912 do 1945.
Historia lotniska w Elblągu sięga 1912, kiedy to niemiecki pilot Otto Stiefvatter, lecąc z Berlina do Królewca, zmuszony był awaryjnie lądować na polu leżącym na południowym skraju Elbląga. Miejscy włodarze podjęli wówczas decyzję o budowie lotniska. W 1915 zakończono prace budowlane.
Lotnisko obsługiwało połączenia do Szczecina i Berlina, a nawet loty międzynarodowe. W związku z przygotowaniami III Rzeszy do wojny oraz rozwojem Luftwaffe lotnisko zyskało znaczenie militarne. 1 września 1939 z Elbląga startowały bombowce, które miały zapobiec wysadzeniu mostu kolejowego w Tczewie przez Wojsko Polskie. W okresie II wojny światowej na lotnisku mieściła się szkoła lotnictwa wojskowego.
Od 1945 do dziś.
W 1945 na lotnisku wylądował francusko-rosyjski Pułk Lotniczy Normandie-Niemen. Przez pewien okres Elbląg mógł się szczycić obecnością w mieście wojsk powietrznych – w latach 1948–1952 był siedzibą 6 Pułku Lotnictwa Szturmowego. Następnie znaczenie lotniska znacznie zmalało przede wszystkim ze względu na rozwój samolotów odrzutowych, nieprzystosowanych do startów z trawiastego pasa startowego.
W 1957 lotnisko stało się siedzibą Aeroklubu Elbląskiego. W 1999 na polu wzlotów odbyło się nabożeństwo odprawione przez papieża Jana Pawła II, który odwiedził Elbląg podczas swojej VII pielgrzymki do Polski. "Wieloletni Plan Inwestycyjny do 2020 roku dla miasta Elbląga" zakładał rozbudowę obecnego lotniska sportowego i przystosowanie do obowiązujących standardów dla potrzeb lotnictwa cywilnego w perspektywie lat 2016-2020.

</doc>
<doc id="197948" url="https://pl.wikipedia.org/wiki?curid=197948" title="Puchar Kontynentalny w skokach narciarskich">
Puchar Kontynentalny w skokach narciarskich

Puchar Kontynentalny w skokach narciarskich (zwany też w skrócie PK lub CoC – od ang. " Continental Cup") – cykl zawodów rozgrywanych na całym świecie, będący zapleczem Pucharu Świata mężczyzn.
W dniu, który poprzedza dzień głównego konkursu, odbywają się oficjalne treningi. Przed zawodami odbywają się jedynie treningi – nie odbywają się, jak w PŚ, kwalifikacje (w I serii startują wszyscy zgłoszeni zawodnicy).
Prawo startu w konkursach.
Prawo startu w PK mają zawodnicy, którzy kiedykolwiek zdobyli choć jeden punkt do klasyfikacji PŚ, Grand Prix, bądź PK, a także skoczkowie, którzy w aktualnym bądź poprzednim sezonie zapunktowali w FIS Cupie.
Kwoty startowe dla danych reprezentacji są przyznawane na podstawie liczby skoczków z danego kraju w pierwszej pięćdziesiątce Kontynentalnej Listy Rankingowej (CRL), które przyznaje się po zakończonym periodzie (etapie). Minimalna liczba skoczków, którą mogą wystawić reprezentacje to 3 zawodników, maksimum to 6. Można też sobie wywalczyć 3 dodatkowe miejsca z ostatniego periodu FIS Cup, uwzględniając limit, który wynosi 7 miejsc – gdy zostanie on przekroczony, 2 dodatkowe miejsca przejmują inne reprezentacje. Gospodarzom przysługuje dwa razy w sezonie zimowym oraz dwa razy w sezonie letnim jeszcze dodatkowo „kwota narodowa” licząca 6 nowych zawodników.
Zdobycie punktów w PK mężczyzn umożliwia zawodnikowi start w Pucharze Świata w aktualnym i kolejnym sezonie.
PK jest rozgrywany w dwóch edycjach w sezonie – letniej i zimowej. Klasyfikacje obu edycji od sezonu 2002/2003 nie łączą się.
Historia.
Międzynarodowa Federacja Narciarska zdecydowała o konieczności rozgrywania Pucharu Kontynentalnego, głównie ze względu na dużą liczbę zawodników chcących startować w Pucharze Świata. Pierwsza edycja odbyła się w sezonie 1993/1994. FIS jednak zalicza dwie ostatnie edycje Pucharu Europy (rozgrywanego od sezonu 1980/1981 do sezonu 1992/1993) jako dwie pierwsze edycje Pucharu Kontynentalnego. W sezonie 1993/1994 pojawili się zawodnicy z Azji i Ameryki Północnej (wcześniej zawodnicy z Azji i Ameryki startowali w Pacific Rim Cup, który uległ likwidacji w 1993). Na tamtejszych skoczniach także zaczęto rozgrywać zawody.
W sezonie 2002/2003 zrezygnowano z przeprowadzania kwalifikacji i ograniczono liczbę uczestników drugiej serii skoków do trzydziestu. Do 2003 nie istniała Lista Rankingowa Pucharu Kontynentalnego i liczba zgłaszanych zawodników była w dużej mierze dowolna, co doprowadzało do sytuacji, gdy przy braku serii kwalifikacyjnej, do pierwszej serii zawodów zgłaszało się nawet około stu skoczków. W tamtym czasie kalendarz zawodów CoC był bardziej obszerny niż PŚ i podzielony na trzy strefy: środkowoeuropejską, skandynawską i amerykańsko-azjatycką, a konkursy CoC mogły się odbywać w dwóch miejscach jednocześnie.

</doc>
<doc id="197950" url="https://pl.wikipedia.org/wiki?curid=197950" title="Mazowiecka Brygada Kawalerii">
Mazowiecka Brygada Kawalerii

Mazowiecka Brygada Kawalerii (Mazowiecka BK) – wielka jednostka kawalerii Wojska Polskiego.
Historia brygady.
Na podstawie rozkazu DDO MSWojsk. L.dz. 1428/org. tjn. z 4 marca 1937 roku przeprowadzona została reorganizacja 2 Dywizji Kawalerii w ramach, której:
23 marca 1937 roku dowódca 2 DK wydał rozkaz pożegnalny do 5 puł i 12 dak, ubywających ze składu dywizji.
Na podstawie rozkazu DDO MSWojsk. L.dz. 1820/org. tjn. "o nadaniu nazw wielkim jednostkom kawalerii", ogłoszonego 26 marca 1937 roku, 2 DK została przemianowana na Dywizję Kawalerii, a 1 SBK na Mazowiecką Brygadę Kawalerii.
Na podstawie rozkazu DDO MSWojsk. L.dz. 11420/tjn. Dowództwo Dywizji Kawalerii zostało z dniem 1 lutego 1939 roku rozwiązane, 1 psk został włączony w skład Mazowieckiej BK, natomiast 1 pszwol. nadal podlegał dowódcy brygady wyłącznie pod względem wyszkolenia.
Na podstawie rozkazu DDO MSWojsk. L.dz. 8849/tjn. z 27 lipca 1939 roku 1 psk z dniem 1 sierpnia został wcielony do Warszawskiej Brygady Pancerno-Motorowej. 12 sierpnia 1939 roku w Garwolinie odbyła się ceremonia pożegnania 1 psk z Mazowiecką BK. W tym samym miesiącu w skład brygady został włączony 1 pszwol.
Działania brygady w 1939.
Mazowiecka Brygada Kawalerii pod dowództwem płk. dypl. Jana Karcza wchodziła w skład Armii „Modlin”. 1 września broniła pozycji koło Mławy w kierunku na Przasnysz (prawe skrzydło reduty mławskiej), na który nacierała niemiecka 12 Dywizja Piechoty gen. por. Ludwiga von Leyena. Broniła odcinka rubieży w okolicach Chorzel i Krzynowłogi Małej, zabezpieczając skrzydło 20 Dywizji Piechoty płk. dypl. Wilhelma Liszki-Lawicza przed obejściem przez Niemców i atakiem od tyłu. Zagrożona okrążeniem w nocy wycofała się na drugą linię obrony od wsi Rudno Jeziorowe, Łoje, Łanięta aż niemal po Drążdżewo. Obronę odcinka zachodniego stanowiły 11 pułk ułanów i 3 batalion strzelców. Jego 1 kompania obsadziła bardzo istotne dla obrony wzgórze 190,5 na wysokości Moraw Wielkich. Niemcy nacierali od rana niemal na całej linii. Po południu zepchnęli kompanię strzelców ze wzgórza, co zagrażało polskiej linii obrony. Dowództwo nakazało jego odbicie. Skierowano tam kilka pododdziałów z 11 pułku ułanów i 3 batalionu strzelców oraz szwadron tankietek. Natarcie było zacięte. Polskie tankietki dostały się pod silny ostrzał niemieckiej artylerii, która rozbiła 5 wozów. Natarcie zostało przerwane przez dowódcę pułku. Nocą Brygada wycofała się na kolejną linię opóźniania – za Przasnysz. Jej odejście odsłoniło prawe skrzydło 20 Dywizji Piechoty w okolicy Rzęgnowa, gdzie wlały się niemieckie wojska. 3 września Brygadę zaatakowała niemiecka Dywizja Pancerna „Kempf” gen. mjr. Wernera Kempfa i 1 Brygada Kawalerii płk. Kurta Feldta. Po walkach pod Rostkowem i Dobrzankowem została odrzucona na południe od Przasnysza.
4 września wycofywała się w kierunku Pułtuska. Tego dnia została przydzielona do 5 Dywizji Piechoty gen. bryg. Juliusza Zulaufa miała bronić linii Narwi. 7 września otrzymała rozkaz wycofania się za Bug przez wyznaczone przeprawy. Z niewiadomych przyczyn Brygada skierowała się jednak na most w Wyszkowie. 8 września obsadziła linię od Wyszkowa do Serocka. Następnie wycofywała się na Kałuszyn i Mińsk Mazowiecki. 11 września pod Czernikiem prowadziła walkę z niemiecką 11 Dywizją Piechoty gen. por. Maxa Bocka, nacierającą na Mińsk Mazowiecki. Następnie Brygada miała osłaniać działania 1 DP Leg. gen. bryg. Wincentego Kowalskiego. W walkach tych została rozproszona. Jej resztki weszły w skład Frontu Północnego gen. dyw. Stefana Dęba-Biernackiego i razem z nim skapitulowały 26 września.
Obsada personalna Dowództwa Mazowieckiej BK w marcu 1939.
Obsada personalna Dowództwa Mazowieckiej BK w marcu 1939:
Organizacja wojenna Mazowieckiej BK we wrześniu 1939.
Poza strukturą organizacyjną brygady pozostawał Ośrodek Zapasowy Kawalerii „Garwolin”.

</doc>
<doc id="197951" url="https://pl.wikipedia.org/wiki?curid=197951" title="Prezydenci Mali">
Prezydenci Mali



</doc>
<doc id="197953" url="https://pl.wikipedia.org/wiki?curid=197953" title="Wileńska Brygada Kawalerii">
Wileńska Brygada Kawalerii

Wileńska Brygada Kawalerii (Wil. BK) – wielka jednostka kawalerii Wojska Polskiego.
Okres międzywojenny.
Minister spraw wojskowych rozkazem Dep. Dow. Og. 1820. Org. Tj. nadał z dniem 1 kwietnia 1937 roku dotychczasowej 3 Samodzielnej Brygadzie Kawalerii nazwę „Wileńska Brygada Kawalerii”.
W okresie międzywojennym dowództwo Wileńskiej Brygady Kawalerii rozmieszczono w dawnym pałacu Paców przy ulicy Wielkiej.
Udział w wojnie obronnej 1939.
Wileńska Brygada Kawalerii pod dowództwem płk. dypl. Konstantego Druckiego-Lubeckiego wchodziła w skład Północnego Zgrupowania Armii "Prusy". W nocy z 31 sierpnia na 1 września wyładowała się w Koluszkach i Rogowie z transportu kolejowego. W dniach 2–5 września osłaniała Piotrków Trybunalski. Następnie wraz z innymi jednostkami wycofała się na przeprawy na Wiśle. 8 września po południu 4 Pułk Ułanów Zaniemeńskich został zaatakowany pod Jedlnią przez niemiecką 1 Dywizję Lekką gen. mjr. Friedricha Wilhelma von Loepera. Po godzinnej walce i stracie 2 czołgów Niemcy zrezygnowali z ataków czołowych i zaczęli obchodzić skrzydło pułku, który w związku z groźbą okrążenia musiał się wycofać. Na drugiej linii obrony pułk stawiał opór aż do wieczora, niszcząc kolejne 3 niemieckie czołgi. Następnie oddziały brygady wycofały się do rejonu Maciejowic, prowadząc po drodze działania osłaniające odwrót 13, 19 i 29 Dywizji Piechoty oraz przeprawy przez Wisłę. 4. Pułk Ułanów Zaniemeńskich bronił tej pozycji do popołudnia 9 września i po stracie dział przeciwpancernych ustąpił. Brygada nie wykonała zadania obrony przedmościa w Maciejowicach i wycofała się przedwcześnie na północ (walka w obronie mostu nie trwała nawet godziny). Pułki otrzymały rozkaz do przeprawy w rejonie Magnuszewa na własną rękę i nie dysponując środkami przeprawowymi. W rezultacie Wileńska Brygada Kawalerii przestała się liczyć jako związek taktyczny. W ten sposób bez walki poniesiono bardzo duże straty. Wielu żołnierzy utonęło, a ciężki sprzęt pozostał na drugim brzegu. 
Jednocześnie 23 Pułk Ułanów Grodzieńskich został odcięty od reszty brygady i rozpoczął walkę partyzancką w Górach Świętokrzyskich. 10 września Wileńska Brygada Kawalerii, po przeprawie miała się ześrodkować w lesie pod Łaskarzewem. Przybył tam dowódca brygady tylko z dowódcą łączności, ponieważ nie miał już swojego sztabu. O świcie tego samego dnia dowódca 4. Pułku Ułanów Zaniemeńskich z drugim szwadronem przemieścił się do lasu pod Łaskarzewem. Wobec nienapotkania pozostałych pododdziałów pułku ani innych oddziałów brygady, ruszył w rejon ześrodkowania Armii "Prusy" w pobliżu Lubartowa. Z kolei ppłk dypl. Józef Szostak po przeprawieniu 13 Pułku Ułanów Wileńskich przez Wisłę nie uformował go w kolumnę i nie poprowadził do Łaskarzewa, lecz rozkazał dowódcom szwadronów maszerować samodzielnie do Garwolina. Część pododdziałów dołączyła 13 września do pozostałych jednostek na czele z ppłk. Eugeniuszem Święcickim, który zbierał rozproszone pododdziały brygady. Następnego dnia podporządkowano je dowódcy Kombinowanej Brygady Kawalerii płk. Adamowi Zakrzewskiemu. Stoczyła ona walki na szlaku od Lubartowa do Majdanu Sopockiego, gdzie weszła następnie w skład Grupy Operacyjnej Kawalerii gen. bryg. Władysława Andersa. Podczas przebijania się na Węgry oddziały tej grupy zostały rozbite 26 września. Inna część Wileńskiej Brygady Kawalerii trafiła do brygady płk. Zakrzewskiego i wzięła udział w II bitwie tomaszowskiej, podczas której skapitulowała.
Gros Ośrodka Zapasowego brygady wzięło udział w obronie Wilna przed Armią Czerwoną 18 września. Następnie spieszony oddział został wycofany do Mejszagoły w celu osłony tego ośrodka jako najlepszego miejsca do ewakuacji polskich oddziałów z Wilna na Litwę. 20 września OZ brygady przeszedł na Litwę. Jeden ze szwadronów ośrodka wpadł w ręce sowieckie 21 września w lesie koło Nowo-Wilejki. W Pohulance poddał się Armii Czerwonej szwadron koni remontowych ośrodka.
Żołnierze brygady.
Żołnierze Brygady (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="197954" url="https://pl.wikipedia.org/wiki?curid=197954" title="Suwalska Brygada Kawalerii">
Suwalska Brygada Kawalerii

Suwalska Brygada Kawalerii (Suw. BK) – wielka jednostka kawalerii Wojska Polskiego.
Formowanie i przekształcenia.
W maju 1921 „wojenna” VII Brygada Jazdy przemianowana została na IV Brygadę Jazdy. W jej skład weszły trzy pułki jazdy: 3 pułk Szwoleżerów Mazowieckich, 1 pułk Ułanów Krechowieckich i 2 pułk Ułanów Grochowskich oraz IV dywizjon artylerii konnej. W grudniu tego roku dowództwo brygady przeniesione zostało z garnizonu Grodno do Suwałk.
Wiosną 1924 IV BJ przemianowana została na IV Brygadę Kawalerii i podporządkowana dowódcy 1 Dywizji Kawalerii. Równocześnie z jej składu wyłączone zostały: 1 pułk Ułanów Krechowieckich (podporządkowany dowódcy XI BK) i IV dywizjon artylerii konnej (podporządkowany dowódcy artylerii konnej 1 DK). W lutym 1929 IV Brygada Kawalerii przemianowana została na BK „Suwałki” i usamodzielniona. W skład brygady ponownie włączony został 4 dywizjon artylerii konnej. Później dołączył 1 pułk Ułanów Krechowieckich z BK „Białystok”.
Minister spraw wojskowych rozkazem Dep. Dow. Og. 1820. Org. Tj. nadał z dniem 1 kwietnia 1937 roku dotychczasowej BK „Suwałki” nazwę „Suwalska Brygada Kawalerii”.
Brygada w kampanii wrześniowej 1939 roku.
Brygada pod dowództwem gen. bryg. Zygmunta Podhorskiego wchodziła w skład Samodzielne Grupy Operacyjnej „Narew”. Otrzymała zadanie osłony kierunku na Grodno z równoczesnym zapewnieniem osłony północnego skrzydła SGO. W dniach 1–2 września ukończyła koncentrację, osiągając ugrupowanie wyjściowe. 2 września Niemcy wykonali wypad na Bakałarzewo, lecz zostali odrzuceni ze stratami. Do 4 września akcja na tym odcinku ograniczyła się tylko do obustronnych wypadów.
W nocy z 3 na 4 września brygada z dużym sukcesem przeprowadziła wypad dwoma szwadronami 3 pułku Szwoleżerów Mazowieckich na Mieruniszki na terenie Prus Wschodnich. Naczelne Dowództwo poleciło jednak przesunąć ją do lasów między Pułtuskiem a Ostrowią Mazowiecką, jako konsekwencję planowanego uderzenia z rejonu Pułtuska na skrzydło wojsk nieprzyjaciela posuwających się wzdłuż zachodniego brzegu rzeki Orzyc i Narwi w kierunku południowym.
W nocy z 4 na 5 września brygada rozpoczęła marsz z rejonu Suwałk do Zambrowa przez Dąbrowę, Romanówkę, Knyszyn i Tykocin. 5 września cały dzień odpoczywała w lasach na południowy wschód od Augustowa. W nocy wykonała drugi etap przemarszu. Nadeszły też transporty kolejowe 3 pułku strzelców konnych. Transporty, zawrócone z Augustowa, skierowane zostały do Czerwonego Boru, gdzie pułk wyładował się i pozostał na postoju.
7 września brygada odpoczywała w rejonie Jabłoni Kościelnej pod Zambrowem. W dniach 9–10 września dowództwo brygady przejął czasowo płk Kazimierz Plisowski. W tym czasie wzięła ona udział w skutecznych, ale ciężkich walkach z niemiecką Dywizją Pancerną „Kempf” gen. mjr. Wernera Kempfa.
9 września o świcie dowódca brygady otrzymał rozkaz uderzenia na Piski i Księżopole. 1 pułk Ułanów Krechowieckich i 3 pułk Szwoleżerów Mazowieckich zaatakowały Niemców pod Ciągaczkami i Wiśniewem. Po południu opanowano Piski i Księżopole, biorąc licznych jeńców. O zmroku brygada wycofała się do lasów w rejonie Koskowa i Rząśnika. 2 pułk Ułanów Grochowskich został natomiast przydzielony do osłony skrzydła 18 Dywizji Piechoty od strony Wizny i 10 września toczył boje pod Rutkami z wojskami niemieckiego XIX Korpusu Armijnego gen. Heinza Guderiana.
O zmroku 9 września brygada rozpoczęła marsz do rejonu Koskowo – Rząśnik i osiągnęła przed świtem.
O świcie 10 września uderzyła na nieprzyjaciela. Działania prowadzono na dwóch kierunkach: 1 pułk ułanów nacierał po osi Koskowo – Piotrowo – Choromany-Witnice-Piski oraz 3 pułk szwoleżerów po osi Rząśnik – Lubotyń – Wiśniewo Wielkie. Pułki kawalerii wspierał ogniem 4 dywizjon artylerii konnej. 1 pułk ułanów wszedł do walki na linii Nadbory – Choromany-Witnice. Uderzeniem czołowych szwadronów zdobyto wieś Choromany-Witnice, pewną ilość jeńców i samochodów. Po odrzuceniu kontrataku 12 czołgów nieprzyjaciela, pułk rozpoczął natarcie na Piski i zdobył je. Podczas tych walk niemiecki 44 dywizjon rozpoznawczy poniósł znaczne straty w sprzęcie i w ludziach. Wykorzystując powodzenie, oddziały pułku zaatakowały stanowiska ogniowe artylerii Dywizji Pancernej „Kempf”, zdobyły 4 działa i kilka samochodów pancernych, przy stratach własnych 11 rannych.
Na drugim kierunku nacierał 3 pułk szwoleżerów i zdobył Księżopole. Próba obejścia nieprzyjaciela od południa przez 2/3 p. szwol. spowodowała wycofanie się Niemców za rzekę Orz. Wieczorem brygada otrzymała rozkaz przejścia do lasów w rejonie Głębocz Wielki, a następnie wykonania marszu do rejonu na północny zachód od Zambrowa.
11 września brygada wyrwała się z kotła zambrowskiego i wycofywała się na południe od Zambrowa.
12 września razem z Podlaską Brygadą Kawalerii utworzyła Grupę Operacyjną gen. bryg. Zygmunta Podhorskiego.
W nocy z 13 na 14 września brygada stoczyła pod Olszewem walkę spotkaniową, w której poniosła duże straty i częściowo została rozproszona.18 września poszczególne jej oddziały zaczęły zbierać się w Puszczy Białowieskiej w rejonie miejscowości Doktorce. 20 września z zebranych w Puszczy Białowieskiej oddziałów brygady utworzono Brygadę Kawalerii „Plis”, która weszła w skład Dywizji Kawalerii „Zaza”.
Ośrodek Zapasowy brygady współtworzył Rezerwową Brygadę Kawalerii w Wołkowysku. Do Wołkowyska dotarł także spieszony 31 dywizjon pancerny działający wcześniej w składzie brygady.
Organizacja wojenna we wrześniu 1939.
Pododdziały przydzielone:
Obsada personalna w latach 1921–1939.
Żołnierze Brygady (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Tradycje.
Tradycje pułków Suwalskiej BK przejęła 4 Suwalska Brygada Kawalerii Pancernej im. Generała Brygady Zygmunta Podhorskiego z Orzysza, istniejąca w latach 1994–2000

</doc>
<doc id="197956" url="https://pl.wikipedia.org/wiki?curid=197956" title="Podlaska Brygada Kawalerii">
Podlaska Brygada Kawalerii

Podlaska Brygada Kawalerii (Podl. BK) – wielka jednostka kawalerii Wojska Polskiego.
Formowanie i zmiany organizacyjne.
W lutym 1929 sformowana została Brygada Kawalerii „Białystok”. W jej skład włączony został 10 pułk Ułanów Litewskich z XVIII Brygady Kawalerii oraz 1 pułk Ułanów Krechowieckich i 9 pułk strzelców konnych z XI Brygady Kawalerii, a także 14 dywizjon artylerii konnej i szwadron pionierów z 1 Dywizji Kawalerii. Do lata 1930 w składzie brygady znajdował się także 1 szwadron samochodów pancernych w Białymstoku (przy 10 puł)
Minister spraw wojskowych rozkazem Dep. Dow. Og. 1820. Org. Tj. nadał z dniem 1 kwietnia 1937 roku dotychczasowej BK Białystok nazwę „Podlaska Brygada Kawalerii”. Dowódcy brygady podporządkowany został 5 pułk Ułanów Zasławskich z XII Brygady Kawalerii. Jednocześnie 1 pułk Ułanów Krechowieckich podporządkowany został dowódcy Suwalskiej Brygady Kawalerii. W tym samym roku utworzony został 10 szwadron łączności.
Udział w wojnie obronnej 1939.
Podlaska Brygada Kawalerii pod dowództwem gen. bryg. Ludwika Kmicica-Skrzyńskiego wchodziła w skład Samodzielnej Grupy Operacyjnej „Narew” generała brygady Czesława Młota-Fijałkowskiego. 2 września zakończyła koncentrację, wysuwając część szwadronów do rejonu m. Grabowo. Do 3 września miała ograniczony kontakt z nieprzyjacielem, ubezpieczając kierunek na Łomżę i Nowogród oraz wykonując tylko ograniczone wypady na stronę niemiecką. 
Po raz pierwszy brygada zorganizowała wypad na teren Prus Wschodnich nocy z 2 na 3 września. Do wykonania działań rozpoznawczych wyznaczono dwa szwadrony 10 pułku ułanów. 
Walczono tam z oddziałami Landwehry, wspartymi plutonami artylerii. W tym samym czasie pododdziały 5 pułku ułanów i szwadronu kolarzy brygady wykonały uderzenia pomocnicze na niemieckie placówki graniczne.
3 września dowódca SGO „Narew” gen. Czesław Młot-Fijałkowski zarządził wypad całością sił brygady. Brygada o świcie 4 września weszła do działania z rejonu Milewo – Glinki w kierunku na Białą. Siły główne brygady maszerowały po osi Glinki – Sokoły – Kózki – Biała.
Kolumna wschodnia w składzie 9 pułk strzelców konnych wraz ze szwadronem TK, wsparta baterią 14 dywizjonu artylerii konnej rozpoznawała po osi Brzózki Wielkie – Brzózki Małe – Ostra Góra.
Po przekroczeniu granicy napotkano opór niemieckiej piechoty. W odległości około 2 km od granicy obie kolumny zostały zatrzymane ogniem ckm i artylerii strzelającej z rejonu Kowalewa. Około 13.00 dowódca brygady wprowadził do walki odwodowy 10 pułk ułanów z zadaniem opanowania Kowalewa. Natarcie brygady nie osiągnęło do wieczora nakazanych celów, a oddziały wróciły do rejonu Chełsty – Brzeźno – Grabowo.
W nocy z 3 na 4 września wycofała się nad dolną Narew. 5 września brygada odpoczywała w rejonie na północ od Stawisk. Wieczorem otrzymała rozkaz przemarszu w dwu etapach, poprzez Łomżę i Nowogród, do rejonu Nadbory. Przed odejściem, na przedpolu Narwi, miały zostać wykonane zniszczenia. W pierwszym etapie brygada miała osiągnąć rejon Stary Płock – Cwalony – Popki. 7 września brygada odpoczywała pod Nadborami, Gniazdowem i Lubotyniem. 8 września ruszyła na Ostrów Mazowiecką, aby wypadami atakować niemiecką Dywizję Pancerną „Kempf” gen. mjr. Wernera Kempfa, która w nocy z 6 na 7 września przełamała polską obronę pod Różanem i posuwała się szybko w kierunku Bugu. Dowódca SGO „Narew” wydał Podlaskiej Brygadzie Kawalerii rozkaz opóźniania jej marszu. Atak na Ostrów Mazowiecką został jednak wstrzymany. 
Rano 9 września dowódca brygady postanowił uderzyć kawalerią i zaimprowizowanym oddziałem mjr. Zygmunta Strubla na Ostrów Mazowiecką. Jednak pod wpływem informacji uzyskanej od miejscowej ludności, postanowił uderzyć na Brok i zniszczyć most przez który Niemcy przeprawiają swoje wojska.
Około godziny 12.00 brygada wyruszyła w dwóch kolumnach z zadaniem zdobycia Broku przez działanie od wschodu i północy. 9 psk z baterią zabezpieczał tyły brygady, maszerującej na Brok w lasach na południowy wschód od rejonu m. Biel, od strony Ostrowi Mazowieckiej.
O zmierzchu walka o Brok rozpoczął 10 pułk ułanów wzmocniony baterią 14 dywizjonu artylerii konnej i opanował wschodnią część miasteczka. Natarcie załamało się. W tym czasie gen. Ludwik Kmicic-Skrzyński otrzymał informację, że most jest zniszczony, a Niemcy przeprawiają się na pontonach. 
W tej sytuacji dowódca brygady nie wprowadzał już do walki 5 pułk ułanów, a około godziny 22.00 powziął decyzję zaprzestania walki i wycofania się na Złotorię. 
11 września brygada wycofywała się na południe od Zambrowa. 12 września razem z Suwalską Brygadą Kawalerii utworzyła grupę gen. Zygmunta Podhorskiego. Następnie po wejściu do Domanowa została zaatakowana z dwóch stron przez niemieckie oddziały pancerne. Wytrzymała ten atak, a następnie zmniejszona do rozmiarów dwóch pułków ruszyła na północny wschód do Białowieży. 10. Pułk Ułanów Litewskich pod wsią Mienia natknął się na Niemców, uchylił się od walki i oderwał od Brygady, dalej przebijając się na własną rękę do Białowieży. 16 września Brygada dotarła do Puszczy Białowieskiej i zbierały się w rejonie wsi Eliaszuki. Następnie resztki jej oddziałów weszły w skład Dywizji Kawalerii „Zaza”. Ostatnie walki toczyły one z wojskami radzieckimi i niemieckimi w składzie SGO „Polesie”. Skapitulowały wraz z resztą zgrupowania 6 października.
Obsada personalna dowództwa.
Żołnierze Brygady (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="197959" url="https://pl.wikipedia.org/wiki?curid=197959" title="10 Brygada Kawalerii">
10 Brygada Kawalerii

10 Brygada Kawalerii (10 BK) – wielka jednostka kawalerii Wojska Polskiego istniejąca w latach 1921–1939 (początkowo jako X Brygada Kawalerii). Pierwotnie istniała jako związek taktyczny kawalerii, powstały z połączenia kilku pułków kawaleryjskich oraz jednego dywizjonu artylerii konnej. W 1937 rozpoczęła się jej reorganizacja i przezbrojenie w „oddział pancerno-motorowy”. Na początku kampanii wrześniowej 1939 była jedyną wielką jednostką motorową Wojska Polskiego. Była też „jedyną polską wielką jednostką, która nie uległa rozbiciu lub rozproszeniu, ani też nie dostała się do niewoli”.
Dowodzona przez płk. Stanisława Maczka jednostka wzięła udział w walkach na południowym odcinku polskiej obrony, początkowo jako mobilny odwód Armii „Kraków”. Wysłana na front w rejon przełęczy beskidzkich, 3 września brygada stoczyła całodzienną bitwę pod Jordanowem. Mimo olbrzymiej przewagi niemieckiej, jednostkom 10. brygady w tej i kolejnych potyczkach udało się zadać im spore straty nie tracąc przy tym spójności bojowej. 7 września brygada została wycofana z frontu i skierowana do odwodu Armii „Małopolska” w rejon Rzeszowa. Po utracie miasta jednostka przebiła się w rejonie Jarosławia przez linie niemieckie i dotarła w rejon Lwowa, gdzie w dniach 14–17 września uczestniczyła w obronie miasta. Po agresji ZSRR jednostka otrzymała rozkaz wyrwania się w kierunku na tzw. przedmoście rumuńskie, a następnie wobec postępów Armii Czerwonej – przekroczenia granicy z Węgrami. 19 września ok. 1,5 tysiąca żołnierzy brygady wraz z resztą ciężkiego sprzętu przekroczyło granicę na Przełęczy Tatarskiej i trafiło do obozów internowania.
Choć jednostka przestała istnieć, dużej grupie jej żołnierzy udało się wydostać z obozów internowania i przedostać do Francji, gdzie w 1940 brygadę odtworzono pod nazwą 10. Brygady Kawalerii Pancernej. W 1942 na jej podstawie sformowano w Wielkiej Brytanii 1 Dywizję Pancerną, która od 1944 do końca II wojny światowej walczyła na froncie zachodnim we Francji, Belgii, Holandii i w północnych Niemczech.
Historia.
Okres przedwojenny.
Początki brygady.
Początki brygady sięgają 1921 roku. Wówczas, w garnizonie Przemyśl została sformowana X Brygada Jazdy. Nowo utworzona jednostka podlegała dowódcy Okręgu Korpusu Nr X w Przemyślu.
W 1924 roku brygada została przemianowana na X Brygadę Kawalerii i podporządkowana dowódcy 4 Dywizji Kawalerii. Doszło również do reorganizacji, w ramach której:
Po rozwiązaniu 4 DK w 1930 roku, brygada została usamodzielniona i przemianowana na 10 Brygadę Kawalerii.
Motoryzacja.
W II Rzeczypospolitej już w końcu lat 20. XX wieku dostrzegano konieczność przeformowania brygad kawalerii, niedostatecznie wyposażonych w broń przeciwpancerną, przeciwlotniczą i artyleryjską, w nowoczesne jednostki zmotoryzowane. Za krokiem tym przemawiały nie tylko względy taktyczne, ale także ekonomiczne: koszt utrzymania na stopie pokojowej brygady kawalerii wynosił przeciętnie 88 proc. kosztów utrzymania dywizji piechoty, a więc o wiele liczniejszego związku o znacznie większej sile ognia. Tymczasem brygady motorowe siłą mogły dorównywać dywizjom piechoty.
Już w 1923 roku generał broni Tadeusz Rozwadowski domagał się utworzenia oddziałów pancernych, zdolnych do samodzielnych działań. Trzy lata później generał brygady Edmund Kessler zaproponował utworzenie mieszanej brygady szybkiej. W 1929 ówczesny I wiceminister spraw wojskowych, generał dywizji Daniel Konarzewski wykazał, że koszty utrzymania brygad zmotoryzowanych byłyby niższe niż brygad kawalerii. W 1933 roku pułkownik Roman Saloni ponowił propozycję zorganizowania brygady pancerno-motorowej.
Motoryzacja i unowocześnienie jednostek przemieszczających się konno stanowiło jednak długotrwały i kosztowny proces. Oceniano, że koszt wystawienia i wyposażenia kompletnej dywizji pancernej na podobieństwo tych, które formowano w owym czasie w Niemczech czy ZSRR przekraczałby roczny budżet całego państwa. Ponadto państwo polskie nie posiadało rozwiniętej sieci utwardzonych dróg, a samochody traktowane były przez władze jako dobra luksusowe i obłożone wysokimi podatkami. Skutkiem tego w 1938 w Polsce zarejestrowane były zaledwie 34 324 samochody osobowe i ciężarowe (9,9 na 10 000 mieszkańców). Pod tym względem Polskę wyprzedzały nie tylko kraje wysoce zmotoryzowane, jak Stany Zjednoczone, Kanada, Australia, Nowa Zelandia, Wielka Brytania czy Francja (odpowiednio 2197, 1092, 1006, 1357, 476, 517 pojazdów na 10 000 mieszkańców), ale także kraje Europy Środkowej, jak Niemcy, Czechosłowacja czy Rumunia (odpowiednio 214, 71 i 12).
14 listopada 1936 roku ppłk dypl. Stanisław Sadowski opracował referat „Oddziały motorowo-pancerne”, w którym stwierdził: „istnienie jednostek pancerno-motorowych typu ciężkiego u obu sąsiadów już w okresie pokoju (dywizje pancerne w Niemczech i korpusy zmechanizowane w ZSRR) oraz intensywne studia prowadzone nad organizacją i użyciem tych związków każą się realnie liczyć z ich wystąpieniem na polu walki w czasie wojny (...) Aby przeciwstawić się działaniom jednostek pancerno-motorowych nieprzyjaciela, nasuwa się przede wszystkim myśl stworzenia analogicznych jednostek w Polsce. Rozwiązanie to jest w naszych warunkach niemożliwe (koszty, rozwój przemysłu) (...) W naszych warunkach nasuwa się nieodparcie konieczność tworzenia szybkich i lekkich oddziałów specjalnych, dla uzupełnienia środków walki z wielkimi jednostkami pancernymi nieprzyjaciela. Będą to oddziały motorowe, wyposażone w niezbędną broń pancerną i przeciwpancerną. Zadaniem głównym OM będzie współudział w walce przeciwko wielkim jednostkom pancerno-motorowym i zgrupowaniom broni pancernej przeciwnika (...) Oddziały pancerno-motorowe winny być jednostkami dyspozycyjnymi dowódcy armii, a do czasu niezbędnej ich rozbudowy ilościowej jako jednostki dyspozycyjne Naczelnego Wodza”.
W 1937 roku 10 Brygada Kawalerii uległa przeformowaniu w oddział pancerno-motorowy. Pomimo zmiany specjalizacji, jednostka zachowała dotychczasową nazwę i tradycję kawaleryjską. Ponadto:
Dotychczasowy dowódca brygady, płk Wincenty Jasiewicz, mianowany został zastępcą dowódcy Nowogródzkiej BK, a na jego miejsce wyznaczony został płk dypl. Antoni Durski-Trzaska.
10 czerwca 1937 roku szef Departamentu Kawalerii MSWojsk, generał brygady Piotr Skuratowicz zatwierdził do użytku służbowego opracowanie podpułkownika dyplomowanego Kazimierza Dworaka zatytułowane „Użycie i działanie kawalerii zmotoryzowanej”. Praca ta w liczbie 60 egzemplarzy trafiła do 10 BK.
Mimo planów doposażenia jednostki w silny komponent pancerny na wzór jednostek szybkich Niemiec, Francji, Włoch, Wielkiej Brytanii czy ZSRR, ostatecznie zamiast planowanego batalionu czy nawet pułku pancernego 10 Brygada otrzymała na manewrach wsparcie w postaci dwóch kompanii czołgów lekkich i jednej czołgów rozpoznawczych. Podczas późniejszej mobilizacji liczbę czołgów lekkich ograniczono do jednej kompanii, jednostka nie otrzymała także oddziału samochodów pancernych, które mogłyby zostać wykorzystane do dalekiego zwiadu. Największą część wojsk brygady stanowiły oddziały piechoty zmotoryzowanej (45 proc.), podczas gdy na oddziały pancerne przypadało zaledwie 4,5 proc. stanu osobowego jednostki (dla niemieckich dywizji pancernych było to odpowiednio 25 i 30 proc.). Dodatkowo negatywnie na zgraniu jednostki odbijał się fakt, że jej pododdziały stacjonowały z dala od siebie w obrębie pięciu różnych Dowództw Okręgu Korpusu i na stopie pokojowej podlegały czterem różnym dowództwom i departamentom ministerialnym. Dopiero w 1939 roku 10 BK wyszła z gestii Departamentu Kawalerii M.S.Wojsk i została podporządkowana Dowództwu Broni Pancernych M.S.Wojsk.
W 1938 roku podczas wielkich manewrów wojskowych na Wołyniu zostały przećwiczone działania zaczepne z jej udziałem, ale wypadły niezbyt zachęcająco ze względu na słaby potencjał ofensywny jednostki.
W czerwcu 1938 roku nastąpiła kolejna istotna zmiana w organizacji obu pułków brygady. Otrzymały po jednym szwadronie rozpoznawczym, składające się z plutonu tankietek TK – TKS, plutonu ppanc., i plutonu motocyklistów. Niestety, tankietki w szwadronach rozpoznawczych pułków przydzielono tylko na wypadek ćwiczeń.
1 lipca 1938 roku został sformowany Dywizjon Rozpoznawczy 10 Brygady Kawalerii.
20 września 1938 roku brygada została wprost z manewrów przetransportowana koleją na Śląsk Cieszyński i podporządkowana dowódcy SGO „Śląsk”, gen. bryg. Władysławowi Bortnowskiemu. SGO „Śląsk” miała być użyta, w zależności od potrzeb, albo do demonstracji siły, albo do działań zbrojnych. Gdy 2 października 1938 Wojsko Polskie przekroczyło Olzę, 10 BK pozostała w odwodzie. Pułkownik Dworak, dowódca 24 pułku ułanów, został mianowany dowódcą Oddziału Wydzielonego (OW) 10 BK, który miał za zadanie zajęcie ważnego węzła komunikacyjnego – Bogumina. Wyjazd OW nastąpił 8 października, a węzeł zdobyto następnego dnia. Niemcy byli zaskoczeni tym manewrem. 16 października brygada została cofnięta do Bielska, gdzie stanowiła odwód SGO „Śląsk”.
31 października 1938 dowództwo brygady objął pułkownik dyplomowany Stanisław Maczek, dotychczasowy dowódca piechoty dywizyjnej 7 Dywizji Piechoty w Częstochowie, a w czasie wojny z bolszewikami dowódca batalionu szturmowego 1 Dywizji Jazdy.
Pułkownik Maczek nie wywodził się jednak z Legionów Polskich i jako takiemu brakowało mu poparcia politycznego w kręgach Sanacji. John McGilvray sugeruje wręcz, że przyznanie dowództwa nad brygadą Maczkowi było w istocie próbą odsunięcia niewygodnego oficera na boczny tor.
Pułkownik dyplomowany Roman Saloni w piśmie do Biura Rejestracyjnego Ministerstwa Spraw Wojskowych z 2 maja 1940 roku napisał „wiem, że pan Szef Sztabu był przeciwny kawaleryjskim tendencją panującym w 10 BK (konie wierzchowe dla oficerów, noszenie ostróg). Chciał w niej mieć raczej piechotę zmotoryzowaną, solidniejszą w walce. Staraniom pana Szefa Sztabu, zdaje mi się, należy przypisać oddanie Dowództwa 10 BK oficerowi piechoty, ppłk. Maczkowi, z osobą którego łączono nadzieje, że postawi wysoko jej bojową wartość”.
W ramach tzw. mobilizacji alarmowej wynikającej z planu mobilizacyjnego „W” brygada została uzupełniona rezerwistami powołanymi na ćwiczenia już w pierwszym rzucie, między 15, a 23 marca 1939. Naczelny Wódz skierował ją w rejon Rzeszowa, gdzie otrzymała zadanie osłony mobilizacji głównych sił Wojska Polskiego. W planie operacyjnym „Zachód” z marca 1939 brygada była przeznaczona dla odwodowej Armii „Warszawa” (późniejszej Armii „Prusy”) z rejonem koncentracji w Łowiczu.
W połowie sierpnia rozkazem Ministra Spraw Wojskowych Brygada została wysłana w rejon Krakowa, gdzie – wraz z 11 i 45 Dywizją Piechoty – stworzyła główny odwód Armii „Kraków”. Brygada dotarła w rejon Krakowa rankiem 15 sierpnia i została rozlokowana na zachód od miasta, po obu stronach Wisły, w rejonie Bronowic, Woli Justowskiej (miejsce postoju dowództwa brygady), Liszek i Skawiny.
Niemal do samego wybuchu wojny trwało szkolenie żołnierzy, w tym także rezerwistów powołanych pod broń w sierpniu. Organizowano próbne alarmy przeciwlotnicze i praca nad zgrywaniem poszczególnych pododdziałów brygady, a także kompletowanie brakujących sortów mundurowych, amunicji czy samochodów ciężarowych. Sam płk Maczek prowadził w tym czasie rozpoznanie rejonów, w których możliwe było przyszłe użycie brygady, a także rozmowy z dowódcami stacjonujących tam oddziałów.
Udział w kampanii wrześniowej.
Walki w Beskidach.
Jeszcze przed szóstą rano 1 września brygada została postawiona w stan alarmu. Już w pierwszych godzinach natarcia niemieckiego stało się jasne, że siły Armii Kraków są atakowane na całym froncie przez nie mniej niż 10 bądź 11 niemieckich dywizji, w tym dwie pancerne i jedną zmotoryzowaną. Największe zagrożenie dla armii stanowiło silne niemieckie zgrupowanie pancerne uderzające od strony słowackich Tatr w kierunku Jordanowa i Chabówki, którego przełamanie słabych pozycji obronnych obsadzonych jedynie przez 1 pułk piechoty KOP groziło wyjściem nieprzyjaciela na tyły wojsk polskich i zdobyciem przez niego Krakowa.
Wobec zaistniałej sytuacji gen. Szylling zdecydował ok. 8:00 o użyciu 10 BK właśnie na tym odcinku, bez pytania o zgodę naczelnego dowództwa. Półtorej godziny później brygada dostała rozkaz jak najszybszego zamknięcia nieprzyjacielowi wyjścia z doliny Czarnego Dunajca i zatrzymania wojsk niemieckich przed Myślenicami i Dobczycami, aby nie dopuścić do ich wyjścia z wąwozów górskich. Pod jej dowództwo został oddany 1 pułk piechoty KOP z 1 Brygady Górskiej oraz 12 pułk piechoty. Brygada około południa wyruszyła z miejsc postoju na południe, a do wieczora wszystkie jej siły znalazły się na pozycjach 1 pułku piechoty KOP pod Jordanowem i Chabówką. Płk Maczek obsadził najważniejszą pozycję, Wzgórze Wysoka oraz Górę Ludwiki przed Jordanowem siłami 24 pułku ułanów, wspartym przez kompanię szkolną 1 pułku, dywizjon przeciwpancerny oraz 16 dywizjon artylerii motorowej i pociąg pancerny nr 51, reszta brygady pozostała w drugim rzucie i w odwodach, w rejonie Krzeczowa, Lubnia i Suchej.
Jeszcze tego samego wieczora wojska polskie odparły z ciężkimi stratami pierwsze uderzenie niemieckiego XXII Korpusu. Płk Maczek zarządził nocne uderzenie na niemiecki oddział pancerny w Spytkowicach, jednak nie przyniósł on większych efektów poza zdobyciem jeńców i książki kodowej niemieckiej 2 Dywizji Pancernej.
2 września zacięte walki z niemiecką 2 Dywizją Pancerną toczył o wzgórze Wysoka 24 pułk ułanów i szwadron przeciwpancerny. Po południu Niemcom za cenę dużych strat w wyniku polskich kontrataków udało się zdobyć wzgórze. Pod Chabówką 1 pułk KOP zatrzymał niemiecką 4 Dywizję Lekką. Brygada wykonała swoje zadanie, zatrzymując cały niemiecki XXII Korpus Armijny i zadając mu duże straty (zniszczenie ok. 50 czołgów). Jednak już wieczorem 2 września stało się jasne, że postępy wojsk niemieckich na innych odcinkach polskiej obrony, zwłaszcza w rejonie Nowego Targu, czynią dalszy bój pod Jordanowem bezcelowym. Dlatego w nocy z 2 na 3 września brygada wycofała się na północ od doliny Skawy, zamykając przejścia do Krzeczowa, Łętowni i Zarytego. Ruch ten współgrał z odwrotem wszystkich niemal wojsk armii, zarządzonym przez gen. Szyllinga na ten dzień.
3 września toczyła całodniowy bój w rejonie Krzeczowa i Mszany Dolnej. Mimo ponawianych od samego rana ataków pancernych, wspartych bombardowaniem artyleryjskim i lotniczym, siły brygady wytrwały na stanowiskach. Po południu lewe skrzydło 10 pułku strzelców konnych zaatakowały duże siły Niemców, na które z kolei spod Krzeczowa uderzyła 121 kompania Vickersów, co pozwoliło zlikwidować włamanie. Do wieczora położenie brygady znacznie się jednak skomplikowało: niemiecki 3 pułk pancerny zagroził okrążeniem polskich pozycji od strony Łętowni, gros 2 Dywizji Pancernej ponawiała ataki na Krzeczów, a 4 Dywizja Lekka wraz z oddziałami piechoty górskiej spychała 1 pułk KOP w kierunku Mszany, którą wojska polskie utrzymały z najwyższym trudem i za cenę ogromnych strat. W tej sytuacji rozkaz dowódcy armii na kolejny dzień przewidywał możliwość wycofania 10 Brygady, o ile tylko zdoła osłonić resztę wycofujących się za Wisłę i Dunajec wojsk polskich od południa i zamknąć kierunek na Dobczyce i Myślenice. Formalnie „zgrupowanie płk. Maczka” podporządkowano tego dnia Grupie Operacyjnej „Boruta”, jednak w praktyce gen. Mieczysław Boruta-Spiechowicz początkowo nie miał możliwości nawiązania kontaktu z płk. Maczkiem.
Nocą z 3 na 4 września płk Maczek przygotował jednak plan przeciwnatarcia mającego odciążyć atakowany 1 pułk KOP, a jednocześnie zadać nieprzyjacielowi poważne straty. W tym celu kierunek przez Pcim na Myślenice pozostawił obsadzony jedynie niewielkimi siłami, natomiast gros sił brygady przesunął transportem kołowym naokoło Pasma Glichowca. Wykorzystując swoją mobilność brygada przez Myślenice i Dobczyce dotarła w rejon Kasiny Wielkiej, gdzie po 60-kilometrowym marszu zajęła pozycje do przeciwnatarcia na pasma wzgórz otaczające tę wieś. Nim jednak atak się rozpoczął, w nocnym natarciu 4 Dywizja Lekka wyparła 1 pułk piechoty KOP z Mszany Dolnej w kierunku Kasiny i Woli Skrzydlańskiej.
O świcie zaczęła się niezwykle zacięta walka o wzgórza wokół Kasiny. Walki, ze zmiennym szczęściem, toczyły się do zapadnięcia zmroku. Poranne natarcie wzmocnionego dwiema kompaniami czołgów 24 pułku ułanów zaskoczyło Niemców szykujących się do ataku na pozycje pokonanego, jak przypuszczali, przeciwnika. Udało się wyprzeć ich ze wzgórz na południowy zachód od Kasiny, a następnie z grzbietu górskiego na północny wschód od Mszany Dolnej. Po początkowym odwrocie wkrótce 4 Dywizja Lekka przeszła do kontrataku: pierwsze natarcie na polskie pozycje odparto, jednak kolejne, wsparte huraganowym ogniem artylerii i znaczną ilością czołgów, wypchnęło siły 24 pułku z powrotem na pozycje wyjściowe na północ od Kasiny Wielkiej. Pozycję tę udało się utrzymać do końca dnia, jednak 4 Dywizja Lekka uzyskała ostatecznie możliwość wyjścia z dolin górskich w kierunku na Tymbark stanowiący strategicznie ważne miejsce styku pomiędzy armiami „Kraków” i „Karpaty”. Udało się jednak powstrzymać jej marsz o kolejny dzień, co miało kluczowe znaczenie dla dalszych losów armii „Kraków”, której większość sił znajdowała się wciąż na wysokości Krakowa. Tego dnia stracono 2 czołgi typu Vickers E i kilka tankietek typu TKS.
Walki wokół Myślenic.
Choć dotychczas siły brygady wykorzystywane były przez dowódcę armii do opóźniania postępów niemieckich w dolinach Beskidów, kwadrans przed północą 3 września marszałek Edward Śmigły-Rydz rozkazał gen. Szyllingowi wycofanie jej do Tarnowa „gdy tylko położenie na to pozwoli”. Zgodnie z planem Naczelnego Wodza brygada miała tam stworzyć obsadę linii Dunajca wraz z odtworzoną po bitwie pod Pszczyną 6 Dywizją Piechoty i 21 Dywizją Piechoty Górskiej. Jako że nowy rozkaz był w sprzeczności z rozkazem Naczelnego Wodza z dnia poprzedniego, a rozkazy na kolejne dni zostały już wydane, gen. Szylling zignorował go. Ostatecznie nakazał Grupie Operacyjnej „Boruta” uporczywą obronę linii Skawina – Myślenice – Kasina Wielka, w celu uniemożliwienia nieprzyjacielowi wyjścia na tyły linii obronnych zaplanowanych na Dunajcu. Następnie wojska grupy, a wraz z nimi 10 Brygada Kawalerii, miały przejść za Dunajec, pod rozkazy Armii „Karpaty” gen. Kazimierza Fabrycego. Brygada płk. Maczka miała stać się głównym odwodem armii.
Jeszcze 4 września gen. Boruta-Spiechowicz przekazał pod rozkazy płk. Maczka dodatkowe siły: kombinowany 156 pułk piechoty, 5 pułk artylerii ciężkiej oraz II batalion 2 pułku piechoty KOP (dawny batalion KOP „Wilejka”). W praktyce jednak jedynie ostatnia z wymienionych jednostek osiągnęła zdolność bojową. Rozkazał także dalsze osłanianie armii od południa, bowiem od wypełnienia zadań postawionych przed 10 Brygadą zależał los wszystkich podległych mu jednostek. Zgodnie z rozkazami płk. Maczka kolejnego dnia 24 pułk ułanów nadal miał opóźniać postępy 4 Dywizji Lekkiej, natomiast na kierunku myślenickim II baon 2 pp KOP miał wykonać wypad do doliny Raby w rejonie Pcimia, a w tym samym czasie siły 10 pułku strzelców konnych miały uderzyć na sam Pcim od północy. Pozostałe siły brygady miały ubezpieczać tę akcję trzymając rygiel obrony w trójkącie Myślenice – Wiśniowa – Skrzydlna.
Poranne natarcie 10 pułku strzelców konnych odrzuciło straż przednią 2 Dywizji Pancernej poza Pcim, jednak już około 9:00 siły dywizji przeszły do kontrataku w kierunku Myślenic, a w boju wsparły je pododdziały 3 Dywizji Górskiej posuwające się wzgórzami po obu stronach Raby. 10 pułk został zmuszony do wycofania się w rejon Stróży. Jednocześnie napór niemieckiej 7 Dywizji Piechoty zagrażał Myślenicom od strony Sułkowic; w ciężkiej sytuacji znalazły się również siły Brygady osłaniające pozostałe kierunki, a także siły całej Grupy Operacyjnej „Boruta”, naciskanej od zachodu przez cztery niemieckie dywizje piechoty. Wszystkie siły pod dowództwem płk. Maczka toczyły do wieczora ciężkie walki na całej długości frontu. Ostatecznie w wyniku koncentrycznego natarcia Niemcy zdobyli Pcim, a broniące go 12 pp, 2 pp KOP i 10 psk zmuszone zostały do odwrotu, ponosząc przy tym dotkliwe straty.
2 Dywizja Pancerna kontynuowała natarcie na Dobczyce, zagrażając zdobyciem Wieliczki, co w praktyce oznaczałoby okrążenie sił 10 Brygady Kawalerii od północy, południa i zachodu; elementy 4 Dywizji Lekkiej zdołały częściowo obejść siły brygady od wschodu. Po pięciu dniach uporczywej obrony przełęczy górskich 10 Brygada Kawalerii została zmuszona do odwrotu w kierunku Nowego Wiśnicza. Wraz z całą grupą operacyjną jej siły odskoczyły nocą na linię Niepołomice – Kłaj – Bochnia. Mimo olbrzymiej przewagi Wehrmachtu, który na kierunek grupy gen. Boruty-Spiechowicza rzucił dwie dywizje pancerne i cztery dywizje piechoty oraz dużą liczbę samolotów bombowych, siły Brygady wraz z przydzielonymi jej jednostkami zdołały osłonić południowe skrzydło Armii „Kraków”, co pozwoliło na wycofanie dużej części jej sił dalej na wschód. Mimo skutecznej obrony i zachowania przez Brygadę zdolności bojowej, w kolejnych dniach nadal istniało ryzyko odcięcia południowego zgrupowania armii od reszty polskich sił i ich unicestwienia; 5 września zakończył się jednak pierwszy etap obrony, zwany w polskiej historiografii bitwą graniczną.
W odwrocie na wschód.
Postępy Niemców pod Myślenicami zmusiły Brygadę do odwrotu w kierunku Nowego Wiśnicza. 6 września pod Nowym Wiśniczem i Bochnią Brygada walczyła z niemieckimi oddziałami 2 Dywizji Pancernej i 4 Dywizji Lekkiej. Obie miejscowości musiała jednak opuścić.
7 września osłaniała odwrót 6 Dywizji Piechoty i 21 Dywizji Piechoty Górskiej. Następnie otrzymała rozkaz przejścia do odwodu Armii „Małopolska”. W chwili przejścia brygady do odwodu jej straty w sprzęcie i ludziach oceniano na 40 – 50 procent stanów wyjściowych. 8 września siły jednostki znajdowały się w rejonie Mielca. Dostała wówczas rozkaz przejścia do odwodu w rejon Rzeszowa i osłony odwrotu 24 Dywizji Piechoty na kierunku Dębica – Jarosław. Tego samego dnia, po walkach z niemiecką 2 Dywizją Pancerną, Brygada oddała Rzeszów i wycofała się pod Łańcut. 9 września pod Łańcutem odrzuciła pierwsze natarcie niemieckie. Pod Albigową Niemcy przełamali jednak skrzydło polskiej obrony i dopiero kontratak kompanii TKS i dywizjonu rozpoznawczego ich odrzucił. Późnym wieczorem, wobec groźby okrążenia, Brygada opuściła Łańcut i przeszła za San w rejon miejscowości Makowisko – Ryszkowa Wola. 10 września walczyła w rejonie Jarosławia. Po przeprawieniu się niemieckich oddziałów zmotoryzowanych przez San pod Radymnem Brygada początkowo odrzuciła niemieckie wojska na pozycje wyjściowe, jednak ostatecznie otrzymała rozkaz wycofania się przez Krakowiec na Lwów pod groźbą oskrzydlenia przez wojska niemieckie, które przeprawiły się przez rzekę dalej na południe. W ciągłym kontakcie z nieprzyjacielem brygada cofała się nocą, za dnia tocząc walki opóźniające, m.in. 12 września przez cały dzień walczyła w rejonie Niemirowa i Jaworowa , po czym wieczorem odskoczyła w Lasy Janowskie. Tam brygada zostawiła niewielki oddział wydzielony w sile jednego dywizjonu z 10 psk wzmocnionego baterią dział przeciwpancernych, a resztą sił skierowała się w kierunku Żółkwi z zadaniem osłony Lwowa od północy, w szczególności z kierunku Rawy Ruskiej i Krechowa. Do tego momentu płk Maczek oceniał straty swojej jednostki na 70 proc. sprzętu i 60 proc. siły żywej.
Po drodze w Żółkwi do brygady dołączyły jednak szwadrony, które oderwały się od jednostki podczas walk wokół Łańcuta i dogoniły ją 13 września okrężną drogą przez Biłgoraj, Tomaszów, Bełz i Mosty Wielkie. Kilka dni wcześniej Wódz Naczelny obiecał dowódcy nowo utworzonego Frontu Południowego gen. Kazimierzowi Sosnkowskiemu w rozmowie juzowej przydział czołgów dla brygady, która miała zostać wzmocniona trzymanym dotąd w odwodzie przez Naczelnego Wodza 12 batalionem pancernym (przemianowanym w toku mobilizacji na 21 batalion czołgów lekkich), jednak ostatecznie uzupełnienia w postaci czołgów Renault R-35 nigdy nie nadeszły. Sam Sosnkowski planował wykorzystać część brygady do przebicia się wraz z nią do Przemyśla, jednak po naradzie z płk. Maczkiem odstąpił od tego zamiaru, bowiem brygada wymagała pilnych uzupełnień, odpoczynku i dostawy materiałów pędnych. Ostatecznie skierował więc brygadę na przedpola Lwowa, skąd miała wyjść mu na spotkanie gdy będzie przebijał się do miasta z wojskami, jakie planował przyprowadzić z Przemyśla i okolic. Rozkaz ten powtórzył Maczkowi również gen. Władysław Langner, dowódca obrony Lwowa, podczas narady w Dowództwie Okręgu Korpusu wieczorem 12 września. Langner wzmocnił także brygadę luźnymi jednostkami operującymi na północ od Kanału Rządowego.
14 i 15 września oddziały brygady pozostawały przeważnie bez styczności z nieprzyjacielem, po raz pierwszy od dwóch tygodni zyskały czas na odpoczynek i uzupełnienie amunicji i paliwa. Poszczególne jednostki brygady zajęły pozycje w samej Żółkwi, jak również w okolicznych miejscowościach (m.in. w Kulikowie, Soposzynie, Smerekach, Jaryczowie Nowym i Starym), a w Krechowie i Dobrosinie wydzielone oddziały urządziły zasadzki na nadciągające wojska niemieckiej 4 Dywizji Lekkiej. Tam też do brygady na powrót dołączyły kolejne jednostki, które zagubiły się w chaosie walk na linii Sanu i odwrotu spod Kolbuszowej, m.in. część taborów i szwadron czołgów rozpoznawczych TKF.
Walki w obronie Lwowa.
Wieczorem 13 września sztab brygady otrzymał meldunek o zajęciu przez Niemców Zboisk i okolicznych wzgórz górujących nad lwowskimi przedmieściami i drogą do Żółkwi. Tym samym brygada została odcięta od pozostałych polskich wojsk organizujących obronę miasta, dlatego zadanie odbicia Zboisk z rąk niemieckich zostało uznane za priorytet. Pierwsze natarcie na miejscowość i górujące nad nią wzgórze 324 rozpoczęło się ok. 14:00 14 września, jednak załamało się w ogniu obrony niemieckiej. Wobec niepowodzenia płk. Maczek zarządził ponowienie ataku, tym razem nocą i z użyciem większych sił. Natarcie rozpoczęło się ok. 2:00 15 września i z zaskoczenia zdobył Zboiska, jednak opanowanie strategicznego wzgórza nie powiodło się. Po całodziennej bitwie wojska polskie zostały zmuszone do odwrotu na pozycje wyjściowe, utracono również zdobytą nad ranem miejscowość. W walkach po stronie polskiej poległo kilku oficerów i 50 – 60 szeregowych, ranny został również dowodzący atakiem ppłk. Zygmunt Moszczeński, udało się jednak rozpoznać bojem siły i ugrupowanie przeciwnika, którym okazała się 1 Dywizja Górska.
W zaistniałej sytuacji płk Maczek zdecydował o ponowieniu natarcia kolejnego dnia, tym razem z użyciem całości dostępnych sił. Nad ranem 16 września 10 psk wzmocniony kompanią cyklistów z Grupy „Żółkiew” i szwadronem ppanc zaatakował Zboiska i wzgórze 324, z kolei 24 pułk ułanów wzmocniony szwadronem przeciwpancernym wyruszył przez grzbiet Michałowszczyzna w celu ataku pozycji niemieckich na wzgórzu od północy, a grupa kawaleryjska rtm. Murasika zaatakowała wzgórze od tyłu, przedostawszy się przez linie niemieckie w Lasach Brzuchowickich. Całość natarcia wspierała cała dostępna artyleria (trzy baterie) oraz 15 zdatnych jeszcze do użycia tankietek TKS. W toku natarcia ponownie udało się opanować Zboiska, okazało się także, że niemieccy strzelcy górscy nie dysponują bronią przeciwpancerną, dzięki czemu tankietki zadały im spore straty. Wprawdzie strategicznie położonych wzgórz nie udało się opanować z marszu, ale zostały one odcięte. Po południu niemieckie samoloty transportowe próbowały z niewielkiej wysokości zrzucać zasobniki z amunicją, żywnością i lekami dla okrążonych strzelców górskich, jednak duża ich część wpadła w ręce polskie. W toku ciężkich walk żołnierzom brygady udało się utrzymać Zboiska i zdobyć grzbiet Michałowszczyzna, sam tylko 24 pułk ułanów stracił jednak ośmiu oficerów i stu szeregowych, ciężko ranny został także dowódca 10 psk, ppłk Janusz Bokszczanin.
Mimo że do brygady nie dotarło planowane wsparcie w postaci obiecanego jej 21. batalionu czołgów lekkich, a siły polskie broniące Lwowa nie mogły jej udzielić żadnego wsparcia, płk Maczek zdecydował o kontynuowaniu natarcia. Od wziętych do niewoli jeńców dowiedział się, że sytuacja okrążonych strzelców 1 Dywizji Górskiej jest tragiczna, brakuje im żywności i amunicji, ponieśli też ogromne straty w dwóch poprzednich natarciach. Trzeci z kolei atak rozpoczął się o 5:00 17 września i wzięły w nim udział wszystkie siły, jakimi rozporządzał płk Maczek, z wyjątkiem trzymanego w odwodzie batalionu saperów brygady i niewielkiego oddziału wydzielonego pozostawionego w Żółkwi dla osłony na wypadek natarcia zbliżającej się 2 Dywizji Pancernej. Równolegle na tyły wojsk niemieckich w rejonie Hołoska Wielkiego uderzyły siły rtm. Murasika, co dodatkowo pogłębiło chaos w szeregach niemieckich. Ostatecznie 17 września ok. godziny 16 Wzgórze 324 zostało opanowane, za cenę znacznych strat. Łączne straty brygady w trzydniowych bojach o Zboiska i górujące nad nim wzgórza przekroczyły 300 zabitych, rannych i zaginionych.
Jednak wkrótce potem dowódca obrony Lwowa, gen. Władysław Langner zarządził zluzowanie brygady z nowo zdobytych pozycji przez piechotę i przesunięcie jej na tyły, w rejon Jaryczowa Nowego, a na wieczornej naradzie poinformował płk. Maczka i jego sztab o wkroczeniu wojsk ZSRR do Polski. Rozkazał jej odejście spod Lwowa i przejście za Dniestr na tzw. przedmoście rumuńskie, w rejon Halicza. Brygada wyruszyła spod Lwowa jeszcze przed północą tego samego dnia, a przed świtem 18 września dotarła przez Kurowice i Przemyślany do Halicza. Tam już czekał na płk. Maczka oficer łącznikowy z Naczelnego Dowództwa, który nakazał kontynuowanie marszu w stronę Stanisławowa. Tam płk Ludwik Rudka przekazał dowództwu brygady rozkaz szefa Sztabu Naczelnego Wodza gen. Wacława Stachiewicza, zgodnie z którym brygada wraz z całym sprzętem miała przekroczyć granicę węgierską.
Ewakuacja na Węgry i dalsze losy.
Mimo trzech tygodni ciągłych walk opóźniających, kontrataków i odwrotów, brygada wciąż zachowywała większość swojej siły bojowej. Wieczorem 18 września pierwsze jednostki brygady dotarły na Przełęcz Tatarską w okolicach Tatarowa, kolejne dołączyły do nich nocą. Wczesnym rankiem 19 września siły 10 Brygady Kawalerii przekroczyły granicę jako zwarta jednostka, w porządku bojowym, wraz ze sztandarami oraz kilkoma wciąż nadającymi się do akcji tankietkami, na czele z płk. dypl. Stanisławem Maczkiem.
Nie jest jasne ilu żołnierzy i oficerów przekroczyło granicę. Wkrótce po zakończeniu kampanii wrześniowej płk Maczek oceniał, że na Węgry udało się ok. 100 oficerów i ok. 2000 szeregowych, w wydanych w 1961 roku wspomnieniach "Od podwody do czołga" pisał jednak, że w toku walk stan brygady stopniał do ok. 1500 żołnierzy. Z kolei Franciszek Skibiński oceniał po wojnie, że granicę przekroczyło ok. 60 procent oryginalnego stanu osobowego jednostki, który wynosił ok. 3000 osób.
Po przekroczeniu linii granicznej, brygada przez wojska węgierskie została skierowana do Beregszasz. Początkowo jej żołnierze i oficerowie wierzyli, że będą mogli bez przeszkód przedostać się wraz ze sprzętem do Francji, jednak po pertraktacjach z dowództwem lokalnej 7 Brygady Honvedów, przedstawicielami poselstwa RP w Budapeszcie oraz najwyższym stopniem polskim oficerem przebywającym w tym mieście, generałem Bolesławem Jatelnickim ostatecznie płk Maczek zgodził się na rozbrojenie podległych sobie wojsk i internowanie żołnierzy zgodnie z warunkami stanowionymi przez prawo międzynarodowe. Jednocześnie uzyskał ciche zapewnienie od władz węgierskich, że nie będą one przeciwstawiały się przedostaniu się przez polskich żołnierzy do Francji, o ile ewakuacja zostanie przeprowadzona bez rozgłosu i w niewielkich grupach.
Po złożeniu broni pułki zachowały po kilka samochodów, kuchnie polowe, magazyny żywności oraz wyposażenie medyczne i kancelarii pułkowej, z którymi udały się do miejsc internowania rozsianych po całych Węgrzech. Przykładowo 10. psk został internowany w miejscowości Tapolca nad Balatonem, część oficerów internowano w specjalnym obozie oficerskim na terenie cytadeli w Wyszehradzie.
Zgodnie z wcześniejszymi ustaleniami z władzami węgierskimi, te faktycznie nie stawiały przeszkód przed ewakuacją polskich żołnierzy do Francji mimo ponawianych protestów Ministerstwa Spraw Zagranicznych III Rzeszy. Tajne Biuro Ewakuacyjne Ewa działające przy poselstwie polskim w Budapeszcie objęło pomocą w dostaniu się do Francji wszystkich wojskowych w wieku od 18 do 42 lat, w pierwszej kolejności wspierając podoficerów, szeregowych i ochotników w wieku do 35 lat oraz podoficerów zawodowych bez względu na wiek. Oficerowie wyżsi stopniem oraz sztabowcy mieli być wywożeni z Węgier jedynie na imienne wezwanie z Paryża. Takie wezwanie otrzymał płk Maczek, który już 22 października 1939 dotarł do Paryża koleją. W kolejnych miesiącach jego śladem podążyło wielu spośród żołnierzy 10 Brygady Kawalerii, część z nich oficjalnie, część wyposażono w fałszywe dokumenty zaniżające ich wiek bądź stwierdzające, że są cywilnymi uchodźcami. Osobną grupę stanowili żołnierze przeszmuglowani przez granicę kilkoma kanałami, m.in. z pomocą właścicieli browaru w miejscowości Denesta, którzy na ten cel udostępnili ciężarówkę do przewozu piwa, w której ukrywani byli polscy żołnierze. Po stronie jugosłowiańskiej pomocą polskim żołnierzom służyła tzw. gwardia Mačka, nieformalna grupa stworzona przez wicepremiera tego kraju, Vladko Mačka, prywatnie dalekiego krewnego płk. Maczka. Z samego tylko 10. psk między 13 a 22 grudnia 1939 ewakuowano do portu w Splicie i dalej do Marsylii 144 podoficerów i strzelców. Jeszcze wiosną 1940 żołnierze 10 Brygady przez Split lub Pireus trafiali do miejsc formowania się Samodzielnej Brygady Strzelców Karpackich w Syrii i Libanie. Jedynie niewielka grupa zgłosiła się do powrotu do okupowanej przez Niemców Polski, a ostatecznie w obozach internowania na terenie Węgier pozostali głównie starsi wiekiem podoficerowie, oraz osoby przewlekle chore, niezdolne do dalszej służby.
Po klęsce w wojnie obronnej 1939, 10 Brygada Kawalerii Pancernej została odtworzona w 1940 we Francji i wzięła udział w kampanii 1940 roku. W Wielkiej Brytanii w 1942, na jej podstawie utworzono 1 Dywizję Pancerną. Dzięki ewakuacji w 1939 roku 10 pułk strzelców konnych i 24 pułk ułanów były jedynymi polskimi jednostkami wojskowymi, które do końca II wojny światowej walczyły pod swoimi przedwojennymi sztandarami.
Za zaszczytną służbę podczas kampanii roku 1939 pułkownicy Jerzy Deskur, Kazimierz Dworak oraz Stanisław Maczek zostali odznaczeni Krzyżem Złotym Orderu Wojennego Virtuti Militari, IV klasą najwyższego polskiego odznaczenia wojskowego. Krzyże Srebrne otrzymało także 36 oficerów i żołnierzy brygady, w tym dziesięciu pośmiertnie. Za kampanię wrześniową przeszło 300 żołnierzy brygady otrzymało także Krzyż Walecznych, w tym wielu dwukrotnie. W 1984 roku jednostka odznaczona została Gwiazdą Wytrwałości.
Organizacja wojenna i obsada personalna 10 BK we wrześniu 1939 roku.
Kwatera Główna 10 Brygady Kawalerii (zmobilizowane w Rzeszowie)
Oddziały i pododdziały
Służby
Ośrodek Zapasowy Kawalerii Zmotoryzowanej.
Ośrodek Zapasowy Kawalerii Zmotoryzowanej nie występował w organizacji pokojowej Wojska Polskiego. Został zmobilizowany zgodnie z planem „W”, w Łańcucie, w I rzucie mobilizacji powszechnej. Formowanie miało się rozpocząć pierwszego dnia mobilizacji powszechnej (31 sierpnia 1939 roku), a zakończyć szóstego dnia mobilizacji (5 września). Jednostką mobilizującą był 10 Pułk Strzelców Konnych. Pod względem ewidencyjnym do ośrodka należały wszystkie jednostki mobilizowane przez jednostki 10 BK.
Obsada personalna ośrodka:
Tymczasowa organizacja 10 BK na stopie wojennej.
24 grudnia 1938 roku została zatwierdzona tymczasowa organizacja wojenna 10 BK na stopie wojennej:
Stan etatowy liczył ogółem 4294 żołnierzy, w tym 190 oficerów, 4104 szeregowych.
Na uzbrojeniu i wyposażeniu miało się znajdować:

</doc>
<doc id="197972" url="https://pl.wikipedia.org/wiki?curid=197972" title="Przetwarzanie potokowe">
Przetwarzanie potokowe

Przetwarzanie potokowe – jeden ze sposobów sekwencyjnego (szeregowego) przetwarzania danych.
Sposób działania: cykl przetwarzania dzieli się na odrębne bloki przetwarzania, z których każdy oprócz ostatniego jest połączony z następnym. Dane po przejściu przez jeden blok trafiają do następnego, aż osiągną ostatni blok.
Dzięki temu, że przetwarzanie odbywa się w rozdzielnych blokach, każdy z nich może wnieść swoją logikę (np. pierwszy blok sortuje dane, a drugi usuwa sąsiadujące duplikaty) bez konieczności wbudowywania jej na poziomie całego systemu. Bloki-następniki są zależne od pracy (danych i niezawodności) swoich, niekoniecznie bezpośrednich, bloków-poprzedników – jeśli np. pierwszy blok wpadnie w nieskończoną pętlę, to żaden z następników nigdy nie wykona swojej pracy.

</doc>
<doc id="197978" url="https://pl.wikipedia.org/wiki?curid=197978" title="Bohemund IV">
Bohemund IV



</doc>
<doc id="197983" url="https://pl.wikipedia.org/wiki?curid=197983" title="Maksymilian Kawczyński">
Maksymilian Kawczyński

Maksymilian Kawczyński (ur. 29 grudnia 1842 w Ostrorogu, zm. 12 kwietnia 1906 w Krakowie), polski historyk literatury, filolog, od 1890 profesor Uniwersytetu Jagiellońskiego, członek Akademii Umiejętności (1890).
Życiorys.
Był synem Antoniego (nauczyciela szkół powszechnych) i Magdaleny z Dobrzyckich. Uczęszczał do szkoły powszechnej w Ostrorogu, następnie do Gimnazjum Marii Magdaleny w Poznaniu (1853-1858); w latach 1858–1863 kształcił się w poznańskim Seminarium Nauczycielskim. Później studiował językoznawstwo, pedagogikę, psychologię i geografię na uniwersytecie w Lipsku i politechnice w Zurychu (1867-1870), językoznawstwo na Uniwersytecie Lwowskim (1877-1878); był również słuchaczem uniwersytetu w Monachium, Ecole des Hautes Etudes w Paryżu, College de France w Paryżu. Na uniwersytecie w Lipsku obronił doktorat na podstawie pracy "Studien zur Literaturgeschichte des XVIII Jahrhunderts" (w 1881). Na Uniwersytecie Lwowskim uzyskał habilitację z filologii niemieckiej (1882) i filologii romańskiej (1887, praca "Essai comparatif sur l’origine et l’histoire des rythmes").
Przez wiele lat pracował jako nauczyciel. Uczył języków obcych w miejskiej szkole łacińskiej w Rogoźnie (1864-1866), w szkole powszechnej w Szamotułach (1870), w szkole wydziałowej w Sokalu (1872-1875); później był profesorem języków obcych we lwowskim Seminariach Nauczycielskich – Męskim (1875-1878) i Żeńskim (1888-1892). W latach 1889–1892 pracował jako docent w Katedrze Filologii Romańskiej Uniwersytetu Lwowskiego. W 1890 został mianowany profesorem nadzwyczajnym w Katedrze Filologii Romańskiej Uniwersytetu Jagiellońskiego, dwa lata później objął kierownictwo tej katedry; od 1895 był profesorem zwyczajnym, a od 1898 kierował dodatkowo Seminarium Filologii Romańskiej. Z powodu postępującej choroby odszedł z pracy na uniwersytecie w 1905, rok przed śmiercią. Został pochowany na Cmentarzu Rakowickim w Krakowie.
W 1890 został powołany na członka korespondenta Akademii Umiejętności w Krakowie, od 1902 był członkiem czynnym AU.
Zainteresowania naukowe Kawczyńskiego obejmowały historię literatury i języka francuskiego, historię literatury włoskiej i hiszpańskiej w okresie średniowiecza i Odrodzenia, gramatykę historyczną, filologię klasyczną, pedagogikę. Badał m.in. historię rytmów w języku francuskim. Przeprowadził krytyczne interpretacje tekstów Nicolasa Boileau, Torquato Tassa, trubadurów prowansalskich. Zajmował się również działalnością redakcji czasopism angielskich w XVIII wieku. Interesował się wpływem Apulejusza na literaturę średniowieczną; ogłosił przekład "Amora i Psyche" Apulejusza (1901). Był uczestnikiem głośnych dyskusji lingwistycznych Jana Baudouina de Courtenay (1897-1899), prowadził liczne polemiki, często w mocno krytycznym tonie. Współpracował z czasopismem „Oświata” (1866-1867).
Do grona jego studentów należeli m.in. Roman Dyboski, Tadeusz Grabowski, Maurycy Mann, Mikołaj Rudnicki.

</doc>
<doc id="197985" url="https://pl.wikipedia.org/wiki?curid=197985" title="Boemund IV">
Boemund IV

Boemund IV Jednooki (zm. 1233) – hrabia Trypolisu od 1187 do 1233 i książę Antiochii od 1201 do 1216 i od 1219 do 1233.
Boemund IV był synem Boemunda III i jego pierwszej żony – Orgueilleuse d'Harenc. Boemund III miał też wnuka Rajmunda Rubena. Rajmund-Ruben dążył do objęcia władzy w Antiochii, mimo że został wykluczony z sukcesji.
Ostatecznie obalił on na krótko Boemunda IV, ponieważ w latach 1216-1219 wspierał go król Małej Armenii – Leo II.
Beomund IV poślubił Placencję (zm. 1217), córkę Hugona III Embriaco, pana Gibelet, i Stefanii de Milly. Mieli oni 4 synów:
W 1218 poślubił Melisendę Lusignan, córkę Amalryka II de Lusignan i Izabeli Jerozolimskiej, królów Cypru i Jerozolimy. Para ta miała 3 córki:

</doc>
<doc id="197990" url="https://pl.wikipedia.org/wiki?curid=197990" title="Rajmund Ruben">
Rajmund Ruben

Rajmund Ruben z Poitiers (ur. 1199, zm. 1221/1222) – książę Antiochii od 1216 do 1219, "Rex Iunior" Armenii od 1199 do 1221/1222.
Rajmund-Ruben był synem Rajmunda IV z Trypolisu (najstarszego syna Boemunda III) i jego żony Alicji, księżniczki armeńskiej. Został wykluczony z sukcesji na rzecz stryja – Boemunda IV. Zdołał opanować księstwo dzięki pomocy wuja – Leona II, króla Małej Armenii. Boemund IV odzyskał jednak władzę w Antiochii w 1219. 
Tuż przed rokiem 1210 Rajmund-Roupen ożenił się z Helwizą (Héloise) z Lusignan, córką Amalryka II, króla Cypru, i jego pierwszej żony Eschiwy z Ibelinu. Miał z nią dwie córki:
Rajmund-Ruben postanowił walczyć o tron Małej Armenii, ale zginął w bitwie lub według innych źródeł zmarł w więzieniu.

</doc>
<doc id="197994" url="https://pl.wikipedia.org/wiki?curid=197994" title="HD 37124">
HD 37124

HD 37124 – żółty karzeł (typu G4 V) znajdujący się w gwiazdozbiorze Byka. Gwiazda jest oddalona ok. 108 lat świetlnych od Ziemi i ma trzy odkryte planety.
Układ planetarny.
Trzy znane planety są bardzo zbliżone masą, krążą jednak po różnych orbitach i panują na nich z pewnością zupełnie różne warunki. Dwie spośród nich krążą w obrębie ekosfery gwiazdy, więc na powierzchni ich hipotetycznych księżyców mogą potencjalnie istnieć zbiorniki ciekłej wody.

</doc>
<doc id="197998" url="https://pl.wikipedia.org/wiki?curid=197998" title="Maciej Stolarczyk">
Maciej Stolarczyk

Maciej Paweł Stolarczyk (ur. 15 stycznia 1972 w Słupsku) – polski piłkarz grający na pozycji obrońcy, reprezentant Polski, trener Jagiellonii Białystok.
Kariera zawodnicza.
Dysponujący dobrymi warunkami fizycznymi (184 cm wzrostu i 84 kg wagi) zawodnik swoją karierę rozpoczynał w klubie Gryf Słupsk. W 1990 przeniósł się do Pogoni Szczecin, gdzie spędził najdłuższy okres w swojej piłkarskiej karierze, zaliczając 219 występów ligowych i strzelając dziewięć bramek w I i II lidze. W barwach Pogoni zadebiutował w ekstraklasie 8 sierpnia 1992 w meczu przeciwko Ruchowi Chorzów.
Przed sezonem 1999/2000 przeniósł się do Widzewa Łódź. W 2002 zmienił barwy klubowe na Wisłę Kraków. Z klubem tym zdobył trzy mistrzostwa Polski.
24 czerwca 2007 podpisał kontrakt do końca czerwca 2009 z zespołem wicemistrza Polski, GKS Bełchatów.
W reprezentacji Polski zadebiutował u selekcjonera Henryka Apostela 10 grudnia 1994 w Rijadzie w meczu towarzyskim z Arabią Saudyjską. W drużynie narodowej rozegrał do 2005 osiem spotkań.
Kariera trenerska.
Od czerwca 2009 pracował jako trener – wraz z Leszkiem Pokładowskim prowadził zespół rezerw Pogoni Szczecin. Od jesieni 2009 prowadził drużynę juniorów starszych Pogoni. W sierpniu 2010 zastąpił Piotra Mandrysza na stanowisku pierwszego trenera Pogoni (wcześniej był asystentem). 9 listopada 2010 został zwolniony.
Od 19 marca 2013 do 18 grudnia 2014 znów pełnił funkcję asystenta trenera Pogoni – najpierw Dariusza Wdowczyka, a potem Jána Kociana. Poprowadził w kilku meczach zespół w zastępstwie Wdowczyka. 27 stycznia 2015 został p.o. dyrektora sportowego klubu po odejściu Grzegorza Smolnego. 14 czerwca 2018 klub zakończył współpracę ze Stolarczykiem. W latach 2014–2017 pracował w PZPN jako trener młodzieży.
18 czerwca 2018 został zaprezentowany jako nowy trener Wisły Kraków. Jego asystentami zostali Kazimierz Kmiecik, Radosław Sobolewski i Mariusz Jop. 14 listopada 2019 został zwolniony po ośmiu z rzędu porażkach. Jego następcą został Artur Skowronek. 
Decyzją zarządu PZPN od 1 marca 2020 trenować miał reprezentancję Polski U-19, jednak nie zdążyła ona zagrać pod jego wodzą ani razu. Został następnie mianowany opiekunem drużyny U-17, jednak jej również nie poprowadził w żadnym spotkaniu. 15 października 2020 został ogłoszony selekcjonerem drużyny U-21.

</doc>
<doc id="197999" url="https://pl.wikipedia.org/wiki?curid=197999" title="Pistolet maszynowy Typ 100">
Pistolet maszynowy Typ 100

 – japoński pistolet maszynowy produkowany podczas II wojny światowej.
Historia konstrukcji.
W latach 20. rozpoczęto w Japonii prace nad skonstruowaniem pistoletu maszynowego. Pierwsze projekty opracowane pod kierunkiem generała Kijirō Nambu pojawiły się na przełomie lat 1924/1925. Jednak pierwsze prototypy były tak niedoskonałe, że kolejno były odrzucane w trakcie prób.
W efekcie niepowodzenia prac nad własnymi konstrukcjami pistoletów maszynowych, zakupiono niewielkie liczby pistoletów maszynowych SIG M1920 (licencyjny MP18) i MP34/I (zmodernizowany MP28II). Były one używane w czasie walk w Chinach, gdzie udowodniły przydatność tego rodzaju broni w czasie walk na małych dystansach.
Doświadczenia chińskie dały nowy impuls pracom nad pistoletami maszynowymi. W 1935 r. Kijirō Nambu opatentował pistolet maszynowy oznaczony jako Typ II Model A. Został on odrzucony przez armię, ale niewielką liczbę tych pistoletów maszynowych zakupiła Japońska Cesarska Marynarka Wojenna (dla żołnierzy piechoty morskiej). Jednak duża zawodność tej broni spowodowała, że dalszych zakupów zaniechano.
W 1939 r. powstał Typ III Model A. Po testach, zmodernizowana wersja Typ III Model B została przyjęta do uzbrojenia jako pistolet maszynowy Typ 100. Produkcję nowego pistoletu maszynowego rozpoczęto w sierpniu 1942 r. Produkowano wersję z kolbą stałą i z kolbą składaną (obie wersje często oznaczane są jako Typ 100/1).
W 1944 r. powstała uproszczona wersja Typ 100/2. Była ona produkowana od stycznia 1944 r. do zakończenia wojny.
Z powodu późnego rozpoczęcia produkcji pistoletów maszynowych i niewielkiej jej skali nasycenie jednostek japońskich tego rodzaju bronią było bardzo niskie. Wyprodukowane pistolety maszynowe Typ 100 były dostarczane głównie jednostkom elitarnym: spadochroniarzom i piechocie morskiej. Były one używane w trakcie walk o Leyte i na Marianach. Po II wojnie światowej były używane w czasie wojny domowej w Chinach, a później w czasie wojny koreańskiej.
Opis techniczny.
Pistolet maszynowy Typ 100 był indywidualną bronią samoczynną. Zasada działania oparta o odrzut swobodny zamka. Strzelanie z zamka otwartego seriami. Zasilanie magazynkowe (łukowe magazynki 30 nabojowe). Magazynki były dołączane z lewej strony broni. Lufa w osłonie metalowej, na osłonie lufy był montowany zaczep bagnetu. Przyrządy celownicze składają się z muszki i nastawnego celownika krzywkowego.

</doc>
<doc id="198001" url="https://pl.wikipedia.org/wiki?curid=198001" title="LCJ">
LCJ



</doc>
<doc id="198002" url="https://pl.wikipedia.org/wiki?curid=198002" title="EPLL">
EPLL



</doc>
<doc id="198008" url="https://pl.wikipedia.org/wiki?curid=198008" title="Socjopatia">
Socjopatia



</doc>
<doc id="198011" url="https://pl.wikipedia.org/wiki?curid=198011" title="Tereny zielone w Białymstoku">
Tereny zielone w Białymstoku

Tereny zielone zajmują około 32% powierzchni Białegostoku. Parki i skwery oraz 1846 ha lasów znajdujących się w granicach miasta tworzą specyficzny mikroklimat. W obrębie Białegostoku znajdują się dwa rezerwaty przyrody, o łącznej powierzchni 105 ha, będące pozostałościami Puszczy Knyszyńskiej. W granicach aglomeracji znalazł się również fragment Narwiańskiego Parku Narodowego.
Białostockie parki i tereny zielone.
W Białymstoku istnieje 10 parków. Łączna ich powierzchnia to ok. 82 ha:
Powstały również trzy parki kieszonkowe:
Park Branickich.
Zespół pałacowo-parkowy Branickich w Białymstoku, zwany także Wersalem Podlasia, Polskim Wersalem czy Wersalem Północy, znajduje się w obrębie ulic Legionowej i Akademickiej. Stanowią go liczne zabudowania i ogrody. Park ze względu na nierówną rzeźbę terenu usytuowany jest na dwóch parterach (poziomach): górnym i dolnym. Osią kompozycji jest aleja główna, wzdłuż której urządzono osiem bukszpanowych, strzyżonych parterów dywanowych, wysypywanych białym i czerwonym piaskiem. Wzdłuż alei ustawione są na postumentach kamienne rzeźby, naprzemiennie – rzeźby figuralne: (Diana I, Diana II, Wenus, Flora, Akteon, Adonis, Apollo, Bachus) i wazony. Główną aleję kończy most flankowany.
Po południowej stronie salonu parterowego, usytuowany jest dawny boskiet z alejkami, kontynuującymi osie widokowe i kompozycyjne części parterowej. Na zakończeniu głównej osi poprzecznej, przy murze ogrodzenia – zrekonstruowany został pawilon włoski.
Taras górny, otoczony od strony parterów bukszpanowych balustradą tralkową, wzmocniony jest murem oporowym biegnącym wzdłuż kanału w kształcie litery „L”.
Zwierzyniec.
Na południowych peryferiach Białegostoku rozciągał się ogromny zwierzyniec Branickich, stykając się swą północną granicą z terenami pałacowymi. Zwierzyniec miał ok. 14 wiorst obwodu, otoczony był różnymi ogrodzeniami i rowami, do jego wnętrza prowadziła wielka brama kamienna. Szczegółów o tym kolosalnym zwierzyńcu znamy mało. Obszar jego wskazuje, że prowadzony był według nowoczesnych wzorów, że zamieszkujące go zwierzęta nie odczuwały niewoli. Wiemy o wysoko postawionych, dobrze produkujących bażantarni i kuropatwiarni (znajdującej się naprzeciwko kaplicy św. Rocha). Gorzej przedstawiała się hodowla pstrągów, które stale ginęły, w końcu pstrągarnie zajęły dzikie kaczki i łabędzie. W sąsiedztwie parku pomieszczono dwa reprezentacyjne zwierzyńce jeleni i danieli. Liczba jeleni przewyższała 60, danieli zaś 100 okazów. Na początku XIX wieku nastąpił upadek tego wspaniałego kompleksu. Terenom Zwierzyńca nadano status lasu komunalnego, a jego obszar zaczął się zmniejszać. Część zachodnią zabudowano koszarami, połacie wykarczowano na pola uprawne i ogrody. Jednak już pod koniec XIX w. zadbano o Las Zwierzyniecki. Wytyczono alejki spacerowe, pobudowano bufety. W tak zwanym Parku Rozkoszy wzniesiono teatr letni, restauracje i inne obiekty rozrywkowe. Do miejsca tego w roku 1895 doprowadzono „konkę” – linię tramwajową. Zwierzyniec stał się miejscem wypoczynku i rozrywki. Po odzyskaniu niepodległości, przy skrzyżowaniu obecnych ulic 11 Listopada i Zwierzynieckiej założono cmentarz wojskowy, na którym w 1932 roku wystawiono pomnik, według projektu inż. Jarosława Girina, upamiętniający polskich żołnierzy poległych w wojnie o niepodległość. W głównej alei Parku Zwierzynieckiego wzniesiono pomnik poświęcony żołnierzom 42 pp., którego odsłonięcie miało miejsce 30 listopada 1930 roku, w setną rocznicę wybuchu powstania listopadowego. Po drugiej stronie ul. 11 Listopada zlokalizowano stadion sportowy, korty tenisowe i strzelnicę. W roku 1920 Las Zwierzyniecki nazwano „Parkiem Miejskim 3 Maja”. Obecnie na terenie Parku Zwierzyńca znajduje się m.in. Zoo „Akcent”, stadion lekkoatletyczny i lodowisko. Część Lasu Zwierzynieckiego stanowi rezerwat przyrodniczy.
Planty.
Ogród miejski powstał u schyłku XIX wieku, częściowo w miejscu osuszonego dawnego stawu pałacowego, w obrębie obecnych ulic Pałacowej, Branickiego i Mickiewicza. Został zaprojektowany przez warszawskiego ogrodnika Waleriana Kronenberga w stylu naturalistycznym. 
Posiadał zróżnicowaną szatę zieleni, przedzielała go nieregularna sieć dróg i alejek. Początkowo park ogrodzono parkanem drewnianym, a w latach 1908-1910 parkanem metalowym z trzema ozdobnymi bramami według projektu inż. Kołuby. Ogrodzenie to przetrwało do 1934 roku. W parku zbudowano jedną z dwóch fontann, przewidzianych w kontrakcie pomiędzy miastem a wodociągami oraz pawilon restauracyjny. Rozbudowę Parku Miejskiego, zwanego Plantami, rozpoczęto w 1933 roku z inicjatywy ówczesnego wojewody Mariana Zyndrama-Kościałowskiego, który przekazał miastu państwowe grunty o powierzchni 28 ha. Obszar ten był położony między obecnymi ulicami: Mickiewicza, Świętojańską, Akademicką i Legionową. Autorem projektu był inż. Stanisław Grall – od 1934 r. kierownik Plantacji Miejskich. W przeciągu dwóch lat wykonano roboty niwelacyjne, wytyczono nowe aleje, zasadzono ok. 600 drzew 34 gatunków, ustawiono oryginalne latarnie i żeliwne ławki. Park Miejski stanowił kompilację geometrycznego stylu francuskiego i swobodnego, naturalnego układu krajobrazowego. Przez park biegła szeroka promenada z kwietnymi parterami dywanowymi. W centrum umieszczono prostokątny basen z fontanną. Przy ul. Mickiewicza, vis-à-vis Izby Skarbowej i Gimnazjum Żeńskiego im. Anny z Sapiehów Jabłonowskiej, utworzono rosarium. Były to tunele z pnących róż, szpalery bukszpanów, bramy obrośnięte roślinami.
Połączenie Zwierzyńca z Plantami.
W marcu 1935 roku rozebrano dawną zajezdnię tramwajową przy ulicy Świętojańskiej, otwierając tym samym perspektywę z jednej strony na Zwierzyniec, z drugiej na budujący się Dom Ludowy im. Marszałka Piłsudskiego (1934-38, ob. Teatr Dramatyczny). W ten sposób nastąpiło połączenie Parku Miejskiego im. Księcia J. Poniatowskiego z Parkiem Miejskim 3 Maja. Białystok jest jednym z niewielu miast, w którym wchodząc do parku w śródmieściu, można wyjść poza granicę miasta, nie wychodząc wcale z terenów zielonych.
Park Centralny.
Park o powierzchni 3,27 ha jest zieloną enklawą w samym centrum miasta, w sąsiedztwie Placu Uniwersyteckiego u zbiegu ulic Kalinowskiego i Marjańskiego. Założony w 1948 roku ("faktycznie budowę parku zakończono w latach 70. XX w.") na terenie dawnego cmentarza żydowskiego. Na terenie parku znajdują się Białostocki Teatr Lalek, Opera i Filharmonia Podlaska oraz Pomnik Bohaterów Ziemi Białostockiej i zabytkowa cerkiew św. Marii Magdaleny.
Skwery i inne tereny zielone.
W Białymstoku istnieją również zielone place i skwery, są to m.in.:
Lasy.
Lasy w Białymstoku zajmują ok. 1846 ha, czyli ok. 18% całkowitej powierzchni. Siedliskami są przeważnie bory świeże i bory mieszane świeże.
Lasy należące do Skarbu Państwa zarządzane przez Nadleśnictwo Dojlidy
Lasy komunalne należące do gminy Białystok
Pozostałe lasy
Formy ochrony przyrody.
Rezerwaty przyrody.
W Białymstoku istnieją dwa rezerwaty przyrody.
Rezerwat przyrody Antoniuk.
Rezerwat przyrody położony na północnym obrzeżu Białegostoku (obręb Wysoki Stoczek), w uroczysku Antoniuk, na terenie Lasu Wesołowskiego zarządzanego przez Nadleśnictwo Dojlidy. Powierzchnia rezerwatu wynosi 70,07 ha. Celem rezerwatu jest zachowanie w naturalnym stanie fragmentu lasu charakterystycznego dla Wysoczyzny Białostockiej.
Rezerwat przyrody Las Zwierzyniecki.
Rezerwat o pow. 33,84 ha. Leży w południowej części Białegostoku, w północnej części Lasu Zwierzynieckiego. Celem rezerwatu jest zachowanie w naturalnym stanie fragmentu lasu dla potrzeb dydaktyki i rekreacji.
Pomniki przyrody.
W Białymstoku zarejestrowano 17 pomników przyrody, obejmujących łącznie 33 drzewa, w tym dwie aleje drzew.
Pozostałe.
Ogródki działkowe.
Ich całkowita powierzchnia wynosi 427 ha. Największe skupiska ogródków działkowych występują:
w dolinie Dolistówki, pomiędzy osiedlami Bagnówka i Pieczurki; w okolicach lotniska Krywlany; wzdłuż linii kolejowej Białystok-Sokółka, pomiędzy trasami wylotowymi na Augustów i Supraśl.
Cmentarze.
W Białymstoku istnieją 24 cmentarze zajmujące łączną powierzchnię 194 ha.

</doc>
<doc id="198012" url="https://pl.wikipedia.org/wiki?curid=198012" title="Kairuan">
Kairuan

Kairuan (ar. القيروان, trl. "Al-Qayrawān", trb. "Al-Kajrawan", czyli "karawana" lub "oddział kawalerii"; fr. "Kairouan") – miasto znajdujące się w Tunezji, ok. 160 km na południe od Tunisu, 57 km na zachód od Susy. Jedno z lokalnych świętych miejsc islamu.
Dzięki wielu tkalniom dywanów, firmom tekstylno-odzieżowym, zakładom wyrobów tytoniowych Kairuan jest ważnym miastem gospodarczym Tunezji. Dodatkowym źródłem dochodów jest turystyka zagraniczna. Są tu zlokalizowane kompleksy hotelowe i liczne zabytki udostępnione dla zwiedzających.
Historia.
Kairuan założony został w 671 roku przez arabskiego wodza Ukby ibn Nafiego z Półwyspu Arabskiego. Początkowo był posterunkiem arabskim strzegącym szlaków karawan przed napadami Berberów. Wybudowano również meczet.
W latach 800-909 był stolicą afrykańskiego państwa Aghlabidów i na te lata przypada największy rozkwit miasta. W 909 roku Kairuan przeszedł w ręce Fatymidów, którzy przenieśli stolicę do Al-Mahdijji. Od tego czasu miasto zaczęło się chylić ku upadkowi, a w 1057 r. zostało całkowicie zniszczone przez Hilalitów – już nigdy nie odzyskało politycznej pozycji sprzed wieków, mimo to zachowało swe znaczenie jako centrum religijne i święte miasto islamu.
Kairuan przez wieki był również prężnym ośrodkiem naukowym świata arabskiego. Istniała tu m.in. sławna szkoła medyczna i filozoficzna.
Zabytki.
Największą atrakcją Kairuanu jest Wielki Meczet, zwany również Meczetem Sidi Okba, od imienia fundatora i założyciela Kairuanu, powstały ok. 670 r. Pierwotna budowla została całkowicie zniszczona, a obecna świątynia to dzieło Aghlabidów (IX w.). Dach meczetu wspiera się na 414 filarach, pochodzących z rzymskich miast na terenie Afryki, a także Kartaginy i Susy. Wewnątrz meczetu jest 17 naw.
Otoczona murami medyna Kairuanu jest jednym wielkim bazarem. Pierwsze mury zbudowano pod koniec VIII w. Później były wielokrotnie przebudowywane, a ich obecny wygląd to efekt XVIII-wiecznych przeróbek. Najstarsza pośród licznych bram, Bab el-Khoukha z 1706 r., chlubi się wspartym na kolumnach łukiem w kształcie podkowy.
W mieście istnieje ponad setka meczetów.
Słynny Meczet Cyrulika (Zawija Sidi Sahab) jest oddalony o 1,5 km na północny zachód od medyny. W budynku mieści się grób Abu Zama el-Belawiego, przyjaciela Mahometa. Nosił on przy sobie trzy włosy z brody Proroka, dlatego był znany jako fryzjer, co wyjaśnia pochodzenie nazwy budowli – Meczet Fryzjera (Cyrulika). Osoby wyznające inną religię niż muzułmańska nie mogą go zwiedzać. Meczet stanowi ważny cel pielgrzymek, zwłaszcza młodych kobiet, które spodziewają się, że poprzez błogosławieństwo zostaną obdarzone płodnością.
Meczet Trzech Drzwi powstał w 866 r. z inicjatywy Mohammeda bin Kairoun el-Maafri, świętego z Kordoby.
Całą fasadę zajmują trzy portale, nad którymi umieszczono kufickie fryzy, zdobione roślinnymi motywami.
Baseny Aghlabidów pochodzące z 862 r. to dwa zbiorniki 48 i 17-kątne, w których gromadzono wodę dla miasta. Woda była dostarczana akweduktem z odległego o 36 km na zachód źródła na wzgórzu Dżabel Cherichera.
W sercu medyny znajduje się Bir Barouta, koło czerpakowe jest napędzane siłą mięśni wielbłąda. Wodę, uchodzącą za świętą, sprzedaje się pielgrzymom w plastikowych butelkach.
W mieście znajduje się również Muzeum du Tapis (Muzeum Dywanów), gdzie można poznać ich historię oraz procesy technologiczne ich produkcji. Wydawane są tu także państwowe certyfikaty, określające jakość i zalecaną cenę.
W Kairuanie znajduje się również pomnik postawiony narodowej tunezyjskiej potrawie czyli kuskusowi. Pomnik przedstawia ogromny gar kuskusu i znalazł się w "Księdze rekordów Guinnessa".
W tym mieście kręcono sceny z filmu "Poszukiwacze zaginionej Arki". Kairuan posłużył tutaj za Kair.
Wieki meczet wraz z medyną został wpisany na "Listę Światowego Dziedzictwa Kulturowego i Przyrodniczego Ludzkości UNESCO".

</doc>
<doc id="198013" url="https://pl.wikipedia.org/wiki?curid=198013" title="Kontralt">
Kontralt

Kontralt (alt głęboki) – rodzaj głosu żeńskiego o najniższej tessiturze. Skala kontraltu obejmuje co najmniej dźwięki od c do d2. Kontralcistki operują głosem o bardzo dużej skali – w niektórych przypadkach aż do wysokiego c-trzykreślnego sopranu.
Kontralt jest rzadko spotykanym głosem zwłaszcza w Europie. Znane osoby, które śpiewały kontraltem to m.in.: światowej sławy śpiewaczki operowe Adriana Basile, Marian Anderson, Ewa Podleś, Nathalie Stutzmann, Kathleen Ferrier i Sonia Prina.
W historii muzyki operowej znaczącą rolę odegrała kontralt Geltrude Righetti-Giorgi dla której Gioacchino Rossini napisał dwie główne role w operach "Cyrulik sewilski" (Rozyna) i "Kopciuszek" ("Angelina").
Przede wszystkim kontralt – wbrew powszechnemu mniemaniu – nie jest głosem niższym niż alt. Kontralt jest głosem bardziej wszechstronnym i rozległym. W przeciwieństwie do krótkiego altu, ma skalę ponad trzech oktaw. W dolnym rejestrze brzmi nisko i ciemno jak alt, lecz w górnym rejestrze, którego brak altowi, brzmi jak sopran. Różnica podstawowa: kontralt, w przeciwieństwie do altu, musi mieć biegłość techniczną, czyli umiejętność szybkiego śpiewania, zwaną koloraturą. Altowi na ogół ta umiejętność nie jest potrzebna.

</doc>
<doc id="198014" url="https://pl.wikipedia.org/wiki?curid=198014" title="Konrad Krzyżanowski">
Konrad Krzyżanowski

Konrad Krzyżanowski (ur. 15 lutego 1872 w Krzemieńczuku, zm. 25 maja 1922 w Warszawie) – polski malarz, przedstawiciel wczesnego ekspresjonizmu, portrecista, rysownik i ilustrator; pedagog.
Życiorys.
Wychowywał się w Kijowie, gdzie rozpoczął studia malarstwa w Szkole Rysunkowej Nikołaja Muraszki. Następnie studiował w Cesarskiej Akademii Sztuk Pięknych w Petersburgu pod kierunkiem Kławdija Lebiediewa i Iwana Tworożnikowa, korzystając z mentorstwa I. Riepina i A. Kuindżego. W sprzeciwie wobec tamtejszego systemu nauczania wdał się w konflikt z rektorem, po czym został wydalony z uczelni. W 1897 wyjechał do Monachium studiować w prywatnej szkole malarstwa Simona Hollósy’ego, z którą udał się do węgierskiej Nagybánya będącej znanym wówczas miejscem malarskich plenerów i siedzibą kolonii artystów. W 1900 osiadł w Warszawie, gdzie wraz z Kazimierzem Stabrowskim założył prywatną szkołę malarską, którą prowadził przez cztery lata. W latach 1904–1909 wykładał w Szkole Sztuk Pięknych w Warszawie. Utrzymywał kontakt ze środowiskiem twórczym z kręgu czasopisma „Chimera”, przyjaźnił się z Zenonem Przesmyckim, z małżeństwem Ostrowskich, znał się ze Stanisławem Przybyszewskim. W podróżach artystycznych odwiedził Wołyń, Polesie, Kijów, przebywał też w Paryżu i Londynie.
W 1906 ożenił się ze swą studentką, początkującą malarką Michaliną Piotruszewską pochodzącą z rodziny ziemiańskiej z Wołynia, którą wielokrotnie portretował.
Po wybuchu I wojny światowej przebywał na Wołyniu oraz u krewnych na Polesiu. W latach 1917–1918 był profesorem malarstwa w Polskiej Szkole Sztuk Pięknych w Kijowie.
Po odzyskaniu przez Polskę niepodległości reaktywował działalność swej prywatnej szkoły artystycznej w Warszawie. Do grona jego uczniów należeli m.in. Tadeusz Pruszkowski, Edward Butrymowicz, Michał Boruciński, Ludwik Konarzewski, Janusz Podoski, Maria Dunin-Piotrowska (Duninówna), Konrad Srzednicki, Krystyna Wróblewska, Pia Górska.
Malował głównie portrety i pejzaże. Wykonywał także winiety i inicjały dla czasopisma „Chimera”. Wystawiał w Monachium, Wenecji, Amsterdamie, Rzymie, Petersburgu, Kijowie, był również uczestnikiem dorocznych wystaw organizowanych przez krakowskie Towarzystwo „Sztuka”.
Pochowany na Starych Powazkach w Warszawie (kwatera 234-5-5/6).
Twórczość.
Będąc przede wszystkim portrecistą, Krzyżanowski malował liczne osoby ze swego otoczenia. Swe modele oświetlał nierzeczywistym światłem, stwarzając nastrój tajemniczości i swoiście dramatyczną wizję człowieka. Stopniowo odchodził jednak od demonicznego charakteru portretów, skupiając na problemach koloru. Całopostaciowe portrety często umieszczał w charakterystycznych wnętrzach, z towarzyszącym im sztafażem ("Portret Emilii Wysockiej", 1913; "Malarz J. Nawroczyński w studio", 1905; "Żona i teściowa w pokoju muzycznym", 1913). Wielokrotnie powtarzającym się w nich motywem był fortepian ("Przy fortepianie", 1904; "Fortepian", 1905; "Dziewczynka przy fortepianie", 1907). W portretowaniu operował raczej ciemną paletą barw z wykorzystaniem głównie różnych odcieni szarości i mocnej, nasyconej czerni z dodatkiem przyciemnionego różu, z rozjaśnieniami przy użyciu plam przytłumionej bieli i żółci.
Uprawiał również malarstwo krajobrazowe traktowane nie jako odzwierciedlenie natury, lecz jako płaszczyzna swobodnej interpretacji. Już we wczesnych latach (1904-1908) tworzył w plenerze nieduże szkice o intensywnej kolorystyce, malowane z wielką techniczną swobodą i oddające pejzaż w sposób syntetyczny (np. różne wersje obrazu "Chmury w Finlandii", 1908). Wzorem polskich symbolistów artysta z upodobaniem zestawiał w nich rozległą przestrzeń nieba z wąskim skrawkiem ziemi lub morza. Prace te przedstawiają ponadto scenerię i typy ludowe charakterystyczne dla Kresów (Polesia, Wołynia, Wileńszczyzny) i dla Beskidu (Istebna).

</doc>
<doc id="198016" url="https://pl.wikipedia.org/wiki?curid=198016" title="Ossip Zadkine">
Ossip Zadkine

Ossip Zadkine (ur. 14 lipca 1890 w Witebsku, zm. 25 listopada 1967 w Paryżu) – francuski rzeźbiarz.
Życiorys.
Urodził się w Witebsku w żydowsko-szkockiej rodzinie. Uczył się w Witebsku. W 1905 roku wyjechał do Anglii, gdzie studiował na politechnice londyńskiej. W 1909 wyjechał do Paryża. Przez pół roku uczęszczał do École des Beaux-Arts. Podczas I wojny światowej służył jako ochotnik w armii francuskiej. W 1917 roku został na froncie zatruty gazem.
W roku 1935 odbył podróż do Grecji, którą opisał w książce "Voyage en Grèce".
II wojnę światową spędził na emigracji w Stanach Zjednoczonych.
Po powrocie do Francji nauczał w swojej Szkole Rzeźby Zadkine’a (jego uczniem był m.in. Władysław Hasior).
Ossip Zadkine zmarł w Paryżu w wieku lat 77 i został pochowany na cmentarzu Montparnasse.
Twórczość.
Rzeźbiarzem, który wywarł na Zadkina znaczący wpływ, był Auguste Rodin.
Wcześnie zetkął się z rzeźbą afrykańską i sztuką prymitywną. Ich wpływ jest widoczny w jego twórczości z lat 1914–1915.
Rzeźby "Kobieta z wachlarzem" (1914), "Forma kobieca" (1918) są przykładami rzeźb typowo kubistycznych. Zadkin korzystał z doświadczeń rzeźby kubistycznej, nigdy jednak nie uczestniczył we wspólnych wystawach z kubistami.
W 1919 miał w Brukseli swoją pierwszą indywidualną wystawę. Z tego okresu pochodzi wykonana w gipsie rzeźna "Akordeonista" (1918), "Formy i światło" (1918) z polerowanej miedzi. W 1918 wyrzeźbił w kamieniu "Formy kobiece" pokrewne rzeźbom Laurensa.
Artysta osiągnął w ramach kubizmu swój własny, zindywidualizowany styl, który charaktreryzował się tendencjami barokowymi i ekspesjonizującymi: "Chrystus" (1939), "Więźniarka" (1943), "Krzyczący arlekin" (1944), "Poeta" (1954), "Orfeusz" (1956). Jego najbardziej znaną pracą jest rzeźba "Rozdarte miasto", poświęcona niczym nieusprawiedliwionemu zniszczeniu centrum Rotterdamu przez Niemców w 1940.
Obok wielkich masywnych kompozycji tworzył mniejsze złożone kompozycje: "Muzykantki" (1924), "Zegar słoneczny" (1929), "Henk i Nel Wiegersma" (1930), "Zakochani" (1953), "Las ludzki" (1958), "Narodziny form" (1958).

</doc>
<doc id="198018" url="https://pl.wikipedia.org/wiki?curid=198018" title="Dyszkant">
Dyszkant

Dyszkant – termin muzyczny; odmiana wysokiego głosu ludzkiego. Najczęściej głos ten posiadają chłopcy przed mutacją (w języku angielskim dyszkant to „sopran chłopięcy” – "boy soprano", choć w przypadku chórów mieszanych częściej stosuje się określenie "treble").
Charakterystyka.
Skala.
Dyszkant nie ma ściśle określonej skali. W zasadzie jest równy sopranowi, jednak od śpiewających tym głosem wymaga się zazwyczaj mniejszej skali, zazwyczaj nie wykraczającej w górnym zakresie poza skalę mezzosopranu bądź też sopranu chóralnego (średnio dyszkanty osiągają „a” dwukreślne, A5), w dolnym rejestrze zachowując skromne rezerwy do „b” w oktawie małej. Stosunkowo rzadko zdarza się, by dyszkanty śpiewając sięgały do oktawy trzykreślnej. W przeciwieństwie do altu nie plasuje się w naturalnej skali głosu mówionego.
Dzieci, podobnie jak dorośli, mogą swoją naturalną skalę głosu poszerzyć używając technik opartych na falsecie, bądź też rejestrze gwizdkowym. Przykładowo, 12-letni Afanasy Prokhorov (w rzeczywistości alt), jeszcze przed mutacją, występując na scenie był w stanie czysto i biegle operować skalą głosu do cis czterokreślnego.
Podłoże.
Specyficzne brzmienie dyszkantu wiąże się nie tylko z długością i grubością strun głosowych, ale także ogólnie z charakterystyczną dla wieku dziecięcego budową ciała (mniejsza pojemność rezonatorów – jamy ustnej, płuc itp.), a nawet z dziecięcą osobowością.
W okresie przed dojrzewaniem, u obu płci struny głosowe nie są w pełni wykształcone, dzięki czemu jest możliwe osiągnięcie skali dyszkantu zarówno przez chłopców, jak i dziewczęta. Po mutacji, mężczyźni śpiewają głosami męskimi, bądź też w dalszym ciągu głosem wysokim, stosując odpowiednie techniki (falset lub kontratenor). U płci przeciwnej zaś, dyszkant przekształca się w sopran lub mezzosopran i alt, w przypadku fizjologicznego pogrubienia strun oraz ich wydłużenia w okresie dojrzewania.
Z reguły dyszkant jest głosem w pewnym sensie uboższym od sopranu, odznacza się większą prostotą, wręcz surowością, mniejszą głębią, pozbawiony vibrata. W muzyce chóralnej nabiera nowego oblicza; chłopięce chóry cieszą się na całym świecie popularnością i uznaniem. Fenomen chórów chłopięcych nie znajduje odpowiednika wśród śpiewu dziewczęcego.
Dyszkant cechuje w górnym rejestrze jasna, niezwykle czysta barwa, klarowność. W związku z celowym i warunkowym ograniczeniem rejestru piersiowego i bazowaniu głównie na rejestrze głowowym, krystaliczny, dźwięcznie brzmiący głos w oktawie dwukreślnej traci atrakcyjność w oktawie razkreślnej gasnąc u jej podstawy. W porównaniu z głosami kobiecymi, dyszkant jest bliższy sopranowi lirycznemu niż dramatycznemu, zarówno ze względu na ubarwienie, jak i wymagania interpretacyjne.
Dyszkanty w chórach.
Profesjonalne chóry chłopięce przeważnie współpracują z chórzystami dorosłymi (basy, tenory, czasem męskie alty i okazjonalnie soprany kobiece). Profesjonalne chóry mieszane (dyszkanty chłopięce i dziewczęce) są raczej rzadkością (np. Salisbury Cathedral Choir).
W Polsce najpopularniejszym chórem chłopięcym były Polskie Słowiki, jednak większym dorobkiem i dłuższą tradycją szczycą się Poznańskie Słowiki. Na świecie najpopularniejszym chórem chłopięcym jest posiadający ponad 500-letnią tradycję Wiedeński Chór Chłopięcy.
Na świecie istnieje około 900 klasycznych chórów dyszkantowych. Zdecydowanie najwięcej chórzystów szkoli się w Wielkiej Brytanii, gdzie jest również najwięcej klasycznych chórów chłopięcych (blisko 200). Również w Stanach Zjednoczonych liczba chórów chłopięcych (co najmniej 170) i chórzystów jest znacząca. Inne państwa przodujące w liczbie chórów to Francja, Niemcy, Kanada, Holandia, Szwecja, Hiszpania i Austria. Uwzględniając stosunek liczby mieszkańców do liczby chórów uzyskujemy kolejność – Wielka Brytania, Szwecja, Irlandia (wszystkie na podobnym pułapie), Holandia, Austria, Szwajcaria, Kanada, Dania, Francja.
Różnice.
Dyszkant chłopięcy a dziewczęcy.
Różnice w dyszkancie chłopięcym i dziewczęcym znajdują swe podłoże w dymorfizmie płciowym. Różnice w objętości rezonatorów, w szczególności płuc, umięśnieniu (przepona, mięśnie odpowiedzialne za pracę krtani) dały szczególny wyraz w epoce baroku, gdy dorośli śpiewacy-kastraci wyróżniali się na tle sopranów kobiecych siłą głosu, jego barwą, właściwościami oddechowymi, klarownością i elastycznością głosu, skalą i biegłością koloraturową.
W związku z tym, że różnice w budowie ciała u chłopców i dziewcząt w okresie przed dojrzewaniem nie są tak znaczne, jak w życiu dorosłym, także różnice w wokalistyce nie przybierają tak znaczących rozmiarów, nie mniej jednak już są widoczne i nasilają się w miarę upływu lat.
Już w wieku 9 lat płuca chłopców są większe od dziewczęcych o około 15%. Chłopięce dyszkanty znacznie częściej wykonują utwory wymagające biegłości koloraturowej, wysokiej skali wykazując się przy tym nierzadko wirtuozerią, sięgając do trudniejszego repertuaru klasycznego i dysponując większą różnorodnością w zakresie barwy głosu.
Odniesienie sukcesu przez śpiewającego dyszkantem chłopca w znacznym stopniu uzależnione jest od wieku, w jakim zacznie przechodzić mutację głosu. W wypadku późniejszego dojrzewania płciowego u uzdolnionych młodych śpiewaków istnieje możliwość wypracowania umiejętności wokalnych, na poziomie umożliwiającym angaż w profesjonalnych rolach operowych: Alois Mühlbacher w wieku 15/16 lat występował na deskach Wiedeńskiej Opery Państwowej jako Oberto w „Alcinie” (Georg Friedrich Händel).
Dyszkant a kastrat.
Sam proces kształtowania strun głosowych w okresie dojrzewania związany jest ściśle ze zmianami hormonalnymi. Możliwe jest więc utrzymanie naturalnego, wysokiego głosu przez całe życie u chłopców i mężczyzn, pod warunkiem wykonania kastracji w okresie przed mutacją, tj. chirurgicznego usunięcia jąder, które są gruczołami kluczowymi w procesie wytwarzania męskich hormonów, biorących udział w procesie kształtowania się strun. Zabieg taki jednak nie jest w stanie utrzymać umiejętności śpiewania dyszkantem – nawet po kastracji głos, choć utrzymuje swoją wysokość, to jednak zmienia swą siłę, barwę, dynamikę dojrzewając do sopranu.
Błędnym i niosącym za sobą rozliczne żarty i dowcipy jest przekonanie, iż usunięcie rozrodczych gruczołów męskich w każdym okresie życia spowoduje uzyskanie głosu podobnego do dyszkantu. Mutacja raz przebyta kształtuje bezpowrotnie struny głosowe. Nie jest to proces odwracalny, jak często się sądzi na ten temat.
Dyszkant a sopran kobiecy.
Niektóre soprany kobiece kojarzone są z głosem chłopięcym. Sopranistki takie jak Emma Kirkby, Maria Keohane czy Ruth Holton obdarzone są głosem przypominającym dyszkant chłopięcy.
Dyszkant a muzyka dziecięca.
Dyszkant, pomimo dziecięcego charakteru i młodego wieku śpiewaków, dąży do klasycznej doskonałości i nie jest głosem białym, który – pomimo często dobrego poziomu technicznego – jest charakterystyczny dla większości popularnych wokalistów i zespołów dziecięcych. Mają one charakter amatorski, rozrywkowy oraz pełnią funkcje wychowawcze i edukacyjne.
Umiejscowienie w kulturze.
Miejsce sopranów chłopięcych w muzyce klasycznej.
Soprany chłopięce w epoce baroku były niezwykle silnie osadzone w muzyce wokalnej, zarówno w środowiskach, gdzie kobiety nie mogły publicznie śpiewać, jak i tam, gdzie nie istniały jakiekolwiek ograniczenia w tym względzie, odnotowując swój udział we wszystkich formach muzycznych, począwszy od opery, a skończywszy na drobnych formach muzycznych.
Współcześnie wiele sopranów chłopięcych współpracuje z Academy of Ancient Music, Taverner Consort and Players, Ars Antiqua Austria, z takimi muzykami, jak Emma Kirkby, Nikolaus Harnoncourt, James Thomas Bowman, René Jacobs, Christopher Hogwood, Marc Minkowski, Jordi Savall, i w niektórych sytuacjach wciąż stanowią alternatywę dla głosów dojrzałych.
Nikolaus Harnoncourt w jednym z wywiadów wyraził opinię, że najlepsze soprany chłopięce co najmniej dorównują pod względem muzykalności sopranom kobiecym. Nie precyzując tego poglądu, przeprowadzający z Harnoncourtem wywiad, Bernard Jacobson zwrócił uwagę na to, że głos chłopięcy zdecydowanie lepiej współbrzmi z dawnymi instrumentami muzycznymi.
Sceptycznie co do możliwości współczesnych sopranów chłopięcych odnosi się inny przedstawiciel autentyzmu, Ton Koopman, argumentując, że Jan Sebastian Bach mógł współpracować z sopranami chłopięcymi dzięki temu, że w jego czasach śpiewacy ci przechodzili mutację w znacznie późniejszym wieku (śpiewając do 17, a nawet 18 roku życia). Podkreślał także, że nagranie kantat Bacha przez soprany chłopięce (projekt Nikolaus Harnoncourt) okupione było ogromną pracą. Niekiedy jedna aria była nagrywana wiele godzin
Dyrektor muzyczny New College, Edward Higginbottom, stwierdził w wywiadzie, że chórzyści będący w wieku 10-13 potrafią śpiewać tak dobrze, jak dorośli.
Miejsce sopranów chłopięcych w muzyce popularnej.
Soprany chłopięce w muzyce popularnej gatunku crossover odgrywają istotne znaczenie. Znajdują tu jednak pewną przeciwwagę ze strony głosów dziewczęcych, czasami wręcz ustępując im popularnością (Jackie Evancho, Charlotte Church, Faryl Smith).
Do bardziej znanych przedstawicieli gatunku crossover zaliczyć można takich wykonawców, jak: Andrew Johnston, Richard Bonsall, Aled Jones (jednocześnie bardzo silnie osadzony w wykonawstwie klasycznym, historycznym, jak i znany z utworów popularnych), Jean-Baptiste Maunier, Joseph McManners, a nade wszystko chórzyści z zespołu Libera, czy też The Choirboys.
Bardzo często zdarza się, że mylnie do tej kategorii zalicza się takich wykonawców, jak młodociani Justin Bieber, Michael Jackson, Robertino Loreti, faktycznie śpiewających wyłącznie altem (nieklasycznym).
Prestiżowe nagrody w muzyce klasycznej dla sopranów chłopięcych.
Kilkukrotnie soprany chłopięce zostały nagrodzone prestiżowymi nagrodami przyznawanymi niemalże wyłącznie dojrzałym artystom, wspólnie z dorosłymi wykonawcami:

</doc>
<doc id="198022" url="https://pl.wikipedia.org/wiki?curid=198022" title="Gaśnica">
Gaśnica

Gaśnica – urządzenie (najczęściej przenośne) służące do gaszenia pożarów. Mniejsze gaśnice stosuje się w samochodach, większe w obiektach publicznych i przemysłowych. Istnieją także agregaty gaśnicze złożone z jednej lub większej liczby dużych gaśnic zaopatrzonych we wspólną dyszę i umieszczonych na dwukołowym podwoziu oraz zestawy gaśnicze na wózku trolley2 - zestawy takie składają się z kilku gaśnic przez co zwiększona jest skuteczność gaśnicza.
Historia.
Na pomysł pierwszej gaśnicy wpadł w 1734 niemiecki medyk M. Fuches, który proponował wrzucanie w ogień szklanych pojemników ze słoną wodą. Kolejna propozycja rozwiązania gaśnicy należała do George’a Manby’ego, który w 1816 skonstruował gaśnicę zawierającą wodny roztwór węglanu potasu oraz sprężone powietrze.
Oznaczenie gaśnic w Polsce.
Gaśnice zgodnie z przepisami polskiego prawa, muszą być pomalowane na kolor czerwony. Wymagania dotyczące koloru gaśnic śniegowych określa Polska Norma PN-EN 3-7:2004 Gaśnice przenośne – Rodzaje, czas działania, pożary testowe grupy A i B. Zgodnie z nią wskazane jest, aby gaśnice śniegowe były pomalowane na kolor czerwony, farbą typu RAL 3000.
Każda gaśnica posiada etykietę opisującą jej przeznaczenie i sposób użycia. 
Zgodnie z rozporządzeniem Ministra Spraw Wewnętrznych i Administracji z dnia 7 czerwca 2010 r. w sprawie ochrony przeciwpożarowej budynków, innych obiektów budowlanych i terenów:
Każda gaśnica powinna być wyposażona w zawór samozamykalny, umożliwiający przerwanie wypływu środka gaśniczego w dowolnym momencie. Uruchomienie gaśnicy powinno być możliwe bez konieczności odwracania jej do góry dnem (dawniej stosowano gaśnice które odwracało się, aby wbić specjalny zbijak uwalniający gaz napędowy). Gaśnice zawierające ponad 3 kg środka gaśniczego powinny być wyposażone w wąż odpowiedniej długości, to jest nie mniejszej niż 80% wysokości gaśnicy. Jako czynnik napędowy w gaśnicach mogą być stosowane wyłącznie gazy niepalne (obojętne), takie jak azot, hel, argon itp.
Ponieważ gaśnice mogą mieć różne kształty i różne wypełnienia, dla łatwiejszej orientacji, wprowadzono literowe oznaczenia określające jaki typ pożaru można nimi gasić.
Oznaczenia literowe środków gaśniczych stosowane w Europie:
Dawniej gaśnice przeznaczone do gaszenia pożarów urządzeń pod napięciem oraz pożarów znajdujących się w pobliżu urządzeń pod napięciem oznaczano literą E. W nowych gaśnicach informuje o tym napis na korpusie gaśnicy.
Rodzaje gaśnic.
Według środka gaśniczego gaśnice podzielone są na:
Często spotyka się urządzenia gaśnicze (np. spray gaśniczy; oznaczenie zależne od producenta), niespełniające wymagań dotyczących gaśnic lub do zastosowań specjalnych.
Ze względu na sposób magazynowania czynnika roboczego (gazu napędowego) wyróżniamy gaśnice:
Dodatkowo wyróżnia się gaśnice, w których środek gaśniczy jest magazynowany razem z gazem napędowym w tym samym zbiorniku – G (większość gaśnic produkowanych w dzisiejszych czasach, z wyjątkiem gaśnic zmiennociśnieniowych z nabojem zewnętrznym).
Określono także minimalny czas działania gaśnicy w zależności od stopnia napełnienia i wielkości:
Gaśnica samochodowa.
W Polsce według przepisów pojazd samochodowy, z wyjątkiem motocykla, oraz ciągnik rolniczy i pojazd wolnobieżny musi być wyposażony w gaśnicę. Wymagana jest "gaśnica umieszczona w miejscu łatwo dostępnym w razie potrzeby jej użycia""." Popularne modele gaśnic proszkowych do pojazdów mają masę 1 lub 2 kg i gaszą pożary typu BC lub ABC. Służą one do gaszenia niewielkich pożarów, zazwyczaj po ich rozpoczęciu – najczęściej są niewielkie pożary elektryki/elektroniki pojazdu. Nie są przeznaczone do gaszenia pożarów komory silnika – wtedy zaleca się wezwanie straży i oddalenie od pojazdu. Ewentualnie można, bez podnoszenia maski (dopływ powietrza może rozszerzyć pożar) próbować gasić ogień przez kratki pojazdu.
Gaśnica jest wymagana w krajach, które podpisały Konwecję o ruchu drogowym w Wiedniu – wymaga ona by pojazd posiadał obowiązkowe wyposażenie z kraju aktualnej rejestracji. Dlatego też jadąc do kraju sygnatariusza konwencji pojazdy zarejestrowane w Polsce muszą posiadać gaśnicę, nawet w tych krajach, gdzie zrezygnowano z obowiązku jej posiadania.

</doc>
<doc id="198025" url="https://pl.wikipedia.org/wiki?curid=198025" title="Javier Solana">
Javier Solana

Francisco Javier Solana Madariaga (ur. 14 lipca 1942 w Madrycie) – hiszpański polityk, fizyk i nauczyciel akademicki, parlamentarzysta, minister w różnych resortach od 1982 do 1995, w latach 1995–1999 sekretarz generalny NATO, w latach 1999–2009 wysoki przedstawiciel do spraw wspólnej polityki zagranicznej i bezpieczeństwa i sekretarz generalny Rady Unii Europejskiej.
Życiorys.
Krewny Salvadora de Madariaga. Kształcił się w szkole katolickiej El Pilar. W 1965 ukończył fizykę na Uniwersytecie Complutense w Madrycie. W trakcie studiów był czasowo zawieszony z powodów swojego zaangażowania politycznego w studenckie forum dyskusyjne. Otrzymał stypendium Programu Fulbrighta, studiując następnie w Stanach Zjednoczonych, gdzie doktoryzował się w 1968. Pracował na University of Virginia, po czym w 1971 powrócił do Hiszpanii. Został wykładowcą, a w 1975 następnie profesorem na Universidad Autónoma de Madrid. W pracy naukowej specjalizował się w zagadnieniach dotyczących fizyki ciała stałego.
Od 1964 należał do młodzieżówki socjalistycznej JSE, następnie został członkiem Hiszpańskiej Socjalistycznej Partii Robotniczej (PSOE), której działalność zalegalizowano w okresie przemian demokratycznych z połowy lat 70. W 1976 dołączył do komitetu wykonawczego tego ugrupowania jako sekretarz do spraw prasowych i informacji. W 1977 został posłem do konstytuanty. Pięciokrotnie następnie wybierany do Kongresu Deputowanych, w niższej izbie Kortezów Generalnych zasiadał do 1995.
Był członkiem czterech kolejnych gabinetów Felipe Gonzáleza (1982–1995). Od grudnia 1982 do lipca 1988 sprawował urząd ministra kultury, od lipca 1985 jednocześnie pełnił funkcję rzecznika prasowego rządu. Następnie przeszedł na stanowisko ministra edukacji i nauki, które zajmował do czerwca 1992, po czym do grudnia 1995 był ministrem spraw zagranicznych.
Od grudnia 1995 do października 1999 pełnił funkcję sekretarza generalnego NATO. W 1997 w imieniu tej organizacji sygnował porozumienie pomiędzy NATO i Rosją. W okresie jego urzędowania doszło również do operacji Allied Force, a także do przyjęcia w struktury paktu pierwszych krajów z Europy Środkowo-Wschodniej.
W czerwcu 1999 został desygnowany na stanowisko wysokiego przedstawiciela Unii Europejskiej do spraw wspólnej polityki zagranicznej i bezpieczeństwa. Urząd ten objął w październiku tegoż roku, łącząc go z funkcją sekretarza generalnego Rady Unii Europejskiej. Funkcje te pełnił przez dziesięć lat. Był również sekretarzem generalnym Unii Zachodnioeuropejskiej.
Odznaczenia i wyróżnienia.
Odznaczony m.in. Orderem Złotego Runa, Krzyżem Wielkim Orderu Karola III, Krzyżem Wielkim Orderu Izabeli Katolickiej, a także licznymi orderami zagranicznymi, w tym Krzyżem Wielkim Orderu Zasługi Rzeczypospolitej Polskiej, Orderem św. Michała i św. Jerzego III klasy, Krzyżem Wielkim Orderu Chrystusa oraz Orderem Księcia Jarosława Mądrego III klasy.
W 2007 uhonorowany Nagrodą Karola Wielkiego. W 2005 „Gazeta Wyborcza” wyróżniła Javiera Solanę tytułem „Człowieka Roku”. Laudację na cześć laureata wygłosił Bronisław Geremek. W 2010 otrzymał nagrodę „Rycerz Wolności” przyznawaną przez Fundację im. Kazimierza Pułaskiego.

</doc>
<doc id="198026" url="https://pl.wikipedia.org/wiki?curid=198026" title="Paweł Brożek">
Paweł Brożek

Paweł Łukasz Brożek (ur. 21 kwietnia 1983 w Kielcach) – polski piłkarz występujący na pozycji napastnika. Wieloletni zawodnik Wisły Kraków, w latach 2005–2014 reprezentant Polski. Złoty medalista Mistrzostw Europy U-18 2001.
Karierę rozpoczął w Polonii Białogon Kielce. Następnie grał w SMS Zabrze, skąd w 1998 trafił do Wisły Kraków. W latach 2001-2010, siedem razy sięgnął z klubem po mistrzostwo Polski oraz dwukrotnie zdobył puchar kraju. W sezonach 2007/2008 i 2008/2009 był królem strzelców polskiej Ekstraklasy, strzelając odpowiednio 23. i 19. bramek. W 2011, po dwunastu latach spędzonych przy Reymonta przeszedł do tureckiego Trabzonsporu, a następnie został wypożyczony do Celtiku, z którym w sezonie 2011/12 wygrał rozgrywki szkockiej Premier League. W sezonie 2012/13 występował w hiszpańskim Recreativo Huelva. W 2013 powrócił do Wisły Kraków. W 2020 zakończył karierę piłkarską.
Ma za sobą występy w reprezentacjach juniorskich i młodzieżowych swojego kraju. W 1999 wystąpił w barwach reprezentacji Polski U-17 na mistrzostwach świata odbywających się w Nowej Zelandii. Rok później, zagrał na mistrzostwach Europy U-16 rozgrywanych w Izraelu. W 2001 zdobył z reprezentacją Polski U-18 złoty medal na mistrzostwach Europy rozgrywanych w Finlandii. W seniorskiej reprezentacji Polski zadebiutował 27 kwietnia 2005 w meczu z Meksykiem. Z reprezentacją Polski wystąpił na Mistrzostwach Świata 2006 oraz na Mistrzostwach Europy 2012.
Należy do Klubu 100 piłkarzy, którzy podczas swojej kariery strzelili co najmniej sto bramek w polskiej ekstraklasie.
Kariera klubowa.
Początki kariery.
Pierwszym jego klubem była Polonia Białogon Kielce, do której zapisał się na treningi w 1992 roku, wraz ze swym bratem bliźniakiem Piotrem. Trenował tam sześć lat. Po zakończeniu szkoły podstawowej przeniósł się do SMS Zabrze. Pół roku później, razem ze swoim bratem zostali zauważeni przez trenera Adama Nawałkę, który zaoferował im przejście do Wisły Kraków. W grudniu 1998 roku obaj bracia zostali zawodnikami krakowskiego klubu.
Wisła Kraków U-17.
W czerwcu 1999 roku Brożek walczył wraz z drużyną juniorów młodszych Wisły Kraków o prawo zakwalifikowania się do finałowego turnieju mistrzostw Polski juniorów młodszych, który odbył się podczas Ogólnopolskiej Spartakiady Młodzieży w Zielonej Górze. Przeciwnikiem Wisły w eliminacjach była Stal Rzeszów. W pierwszym meczu w Rzeszowie wygrała Stal 2:1. W 55. minucie tego meczu bramkę dla Wisły zdobył Brożek. Rewanżowe spotkanie, w którym Brożek grał do 87. minuty zakończyło się wynikiem 2:1 dla Wisły i o awansie zadecydowały rzuty karne. Te lepiej wykonywali zawodnicy Wisły, tym samym zwyciężając w dwumeczu. Na finałowym turnieju mistrzostw Polski juniorów młodszych Brożek wywalczył z drużyną Wisły Kraków brązowy medal. W decydującym spotkaniu z Amiką Wronki, które zakończyło się wynikiem 3:1 dla Wisły, Brożek zdobył dwie bramki.
Debiut w pierwszej drużynie Wisły Kraków.
2 września 1999 roku zadebiutował w pierwszym zespole w meczu pierwszej rundy Pucharu Ligi z Ruchem Radzionków. Grał w tym spotkaniu przez pierwsze 45 minut, po przerwie został zmieniony przez Karola Wójcika. W listopadzie Brożek zagrał również w dwóch meczach drugiej rundy Pucharu Ligi z Polonią Warszawa.
Wisła Kraków U-19.
W 2000 roku występował w drużynie juniorów starszych Wisły Kraków. W ćwierćfinale mistrzostw Polski przeciwnikiem krakowskiego klubu była Stal Rzeszów. Pierwsze spotkanie, które odbyło się w Krakowie wygrała Wisła 5:1. W rewanżowym spotkaniu Brożek zdobył bramkę w 42. minucie meczu, wyprowadzając Wisłę na dwubramkowe prowadzenie do przerwy. Ostatecznie spotkanie wygrała Stal 4:2, ale to Wisła wywalczyła awans do półfinałowego turnieju mistrzostw Polski. W pierwszym meczu turnieju z Pogonią Szczecin, Wisła wygrała 4:1. Brożek zaliczył asystę przy bramce na 3:1, strzelonej przez Dariusza Zawadzkiego. Kolejny mecz z Petro Płock zakończył się zwycięstwem Wisły 5:1. Brożek asystował w tym meczu przy bramce swojego brata bliźniaka Piotra na 2:1. W ostatnim meczu półfinałowego turnieju mistrzostw Polski, juniorzy Wisły Kraków pokonali LKP Lublin 2:1. W tym spotkaniu po faulu na Brożku sędzia podyktował rzut karny, który skutecznie wykorzystał Dariusz Zawadzki. Juniorzy Wisły Kraków zapewnili sobie udział w finałowym dwumeczu o mistrzostwo Polski, a Brożek został wybrany najlepszym „technikiem” turnieju. Przeciwnikiem Wisły w finale mistrzostw Polski juniorów była Polonia Warszawa. W pierwszym meczu, którego gospodarzem była Polonia, padł wynik 1:3, a Brożek dwukrotnie wpisał się na listę strzelców. Pierwszą bramkę zdobył w 3. minucie meczu, dobijając strzał Piotra Brożka. W 46. minucie meczu, mijając po drodze sześciu rywali i bramkarza, strzałem do pustej bramki zapewnił Wiśle dwubramkowe prowadzenie. Trener juniorów Wisły Dariusz Wójtowicz, tak określił zagranie Brożka z 46. minuty: „Ta akcja była ozdobą meczu. To coś w stylu Maradony”. Rewanżowy mecz drużyna juniorów Wisły wygrała 1:0 i zdobyła Mistrzostwo Polski juniorów.
Wisła Kraków.
Awans do pierwszego zespołu (2001).
W styczniu 2001 roku Brożek został włączony do kadry pierwszego zespołu Wisły Kraków. W polskiej Ekstraklasie zadebiutował 8 kwietnia 2001 roku w spotkaniu Wisły z Górnikiem Zabrze. W tym spotkaniu zaliczył asystę przy bramce Macieja Żurawskiego i popisał się kilkoma odważnymi akcjami. 21 kwietnia tego samego roku w spotkaniu z Odrą Wodzisław zdobył swoją pierwszą bramkę na boiskach Ekstraklasy. W tym samym meczu po zagraniu Brożka z prawego skrzydła piłkę do bramki skierował Radosław Kałużny. W maju 2001 roku podpisał nowy, 10-letni kontrakt z Wisłą Kraków. W rundzie wiosennej sezonu 2000/2001 Brożek wystąpił w ośmiu meczach Ekstraklasy, strzelając jedną bramkę. Zagrał również w rewanżowym meczu finału Pucharu Ligi z Zagłębiem Lubin. Sezon zakończył zdobyciem Mistrzostwa Polski oraz Pucharu Ligi z „Białą Gwiazdą”.
Sezon 2001/2002 i wypożyczenie.
Przed sezonem 2001/2002 z posady trenera Wisły Kraków zrezygnował Adam Nawałka. Nowym szkoleniowcem krakowskiej drużyny został Franciszek Smuda, który rzadko wpuszczał Brożka na boisko w meczach ligowych. W rundzie jesiennej Brożek zaliczył trzy występy w Ekstraklasie, zagrał również w trzech meczach Pucharu Polski, gdzie zdobył jedną bramkę. W rundzie jesiennej sezonu 2001/2002 grał również w III-ligowej rezerwowej drużynie Wisły Kraków, dla której strzelił siedem bramek i razem z Marcinem Szałęgą był najlepszym strzelcem zespołu. W przerwie między rundami, zawodnikiem Wisły został Igor Sypniewski, ponadto działacze krakowskiego klubu prowadzili rozmowy w sprawie transferu innego napastnika, Arkadiusza Klimka. W związku z tym Brożek został wypożyczony na pół roku do ŁKS-u Łódź. Był tam głównie rezerwowym, w dwóch meczach wystąpił w podstawowej jedenastce i sześciokrotnie wchodził na boisko z ławki rezerwowych.
Sezon 2002/2003.
Po powrocie z wypożyczenia, trenerem Wisły był już Henryk Kasperczak. 3 października 2002 roku zadebiutował w europejskich pucharach, w spotkaniu I rundy pucharu UEFA z NK Primorje. W 74. minucie tego spotkania zanotował swoje debiutanckie trafienie w europejskich rozgrywkach. W sezonie 2002/2003 Brożek zagrał w pięciu meczach Ekstraklasy, w dwóch meczach Pucharu Polski, w których strzelił dwie bramki oraz w jednym spotkaniu Pucharu UEFA, w którym strzelił jednego gola. We wszystkich tych dziewięciu meczach pojawiał się na boisku wchodząc z ławki rezerwowych. Sezon 2002/2003 zakończył zdobyciem Mistrzostwa Polski oraz Pucharu Polski. W tym samym sezonie występował również w III-ligowej rezerwowej drużynie Wisły, dla której zdobył 21 bramek w 23 meczach. Wisła II Kraków zakończyła rozgrywki na pierwszym miejscu w tabeli. Brożek zagrał również w dwóch meczach barażowych z BKS Bochnia, po których rezerwy Wisły wywalczyły awans do II ligi.
Sezon 2003/2004 – runda jesienna.
Przed sezonem 2003/2004 zespół opuścił Marcin Kuźba, w związku z czym przed Brożkiem otworzyła się perspektywa częstszych występów w pierwszym zespole. Podstawowy duet napastników w tym sezonie stanowili jednak Tomasz Frankowski i Maciej Żurawski. 28 września 2003 roku Brożek zdobył zwycięską bramkę w spotkaniu z Dyskobolią Grodzisk Wielkopolski, ustalając wynik meczu na 3:2. Jedynym meczem, w którym Brożek wystąpił w pierwszym składzie było spotkanie z Polonią Warszawa. Zdobył w tym spotkaniu gola oraz wywalczył rzut karny, który na bramkę zamienił Żurawski. W rundzie jesiennej sezonu 2003/2004 wystąpił w ośmiu meczach w Ekstraklasie, strzelając dwa gole i asystując przy pięciu bramkach. Zagrał również w dwóch spotkaniach Pucharu UEFA.
GKS Katowice (2004).
Na rundę wiosenną sezonu 2003/2004, w ramach rozliczeń za transfer Jacka Kowalczyka do Wisły, został wypożyczony na pół roku do GKS-u Katowice. 20 marca 2004 roku w swoim pierwszym występie w barwach GKS-u Katowice na stadionie przy ulicy Bukowej, rozegrał świetny mecz zdobywając bramkę i pokazując kilka kapitalnych akcji. Gdy Brożek schodził z boisku w 76. minucie meczu, cały stadion żegnał go skandowaniem nazwiska i owacją na stojąco. Dzięki swoim dobrym występom został określony przez oficjalną stronę katowickiego klubu jako lider drużyny. Jednak w rundzie wiosennej sezonu 2003/2004 często był nękany urazami, dlatego zagrał tylko w ośmiu meczach Ekstraklasy, strzelając w nich trzy bramki. Wystąpił również w dwóch meczach Pucharu Polski. W tym samym sezonie został również z Wisłą Mistrzem Polski.Przez sezonem 2004/2005 do Wisły Kraków trafili dwaj napastnicy: Marcin Kuźba i Tomasz Dawidowski. W związku z tym, działacze Wisły postanowili ponownie wypożyczyć Brożka do innego klubu Ekstraklasy. Mógł trafić do Górnika Zabrze, ostatecznie ponownie został wypożyczony do GKS-u Katowice. W GKS-ie ponownie był wiodącą postacią i w grudniu 2004 roku został wraz z bratem Piotrem zaproszony na testy do angielskiego klubu West Ham United. W sezonie 2004/2005 Brożek zanotował sześć asyst w Ekstraklasie, najwięcej w drużynie GKS-u Katowice, pomimo tego, że występował tam tylko w rundzie jesiennej. Zdobył również dwie bramki w ośmiu spotkaniach w Ekstraklasie oraz jedną bramkę w czterech meczach Pucharu Polski.
Wisła Kraków.
Powrót do Wisły (2005).
Gdy trenerem Wisły został Verner Lička, zdecydował on w styczniu 2005 roku o powrocie Brożka do drużyny „Białej Gwiazdy” pomimo tego, iż okres wypożyczenia do GKS-u Katowice miał upłynąć za pół roku. Brożek w rundzie wiosennej sezonu 2004/2005 występował z numerem "10" na koszulce. W maju 2005 roku wystąpił w spotkaniu z Zagłębiem Lubin na pozycji prawego pomocnika, zastępując w tym meczu kontuzjowanego Jakuba Błaszczykowskiego. W rundzie wiosennej sezonu 2004/2005 Brożek był głównie zmiennikiem, zagrał w dziewięciu spotkaniach Ekstraklasy oraz w pięciu meczach Pucharu Polski, gdzie zdobył 2 bramki. Sezon zakończył zdobyciem Mistrzostwa Polski.
Sezon 2005/2006.
Po odejściu z klubu Aleksandra Kwieka, ponownie otrzymał swój ulubiony numer "23". Przed sezonem 2005/2006 zespół Wisły Kraków opuścił podstawowy napastnik Maciej Żurawski. Brożek wygrał rywalizację o miejsce w pierwszym składzie „Białej Gwiazdy” z Marcinem Kuźbą i na stałe zadomowił się w pierwszej jedenastce. W 2. kolejce Ekstraklasy, w spotkaniu z GKS Bełchatów Brożek wystąpił w pierwszym składzie Wisły obok Tomasza Frankowskiego i zdobył w tym meczu dwie bramki. 9 sierpnia strzelił gola w meczu eliminacji Ligi Mistrzów z Panathinaikosem. Po odejściu Frankowskiego z Wisły, stał się kluczowym zawodnikiem drużyny. 24 września w meczu z Lechem Poznań zdobył swojego pierwszego hat-tricka w barwach klubu. W marcu 2006 roku strzelił jedyną bramkę dla Wisły w zwycięskim spotkaniu z Odrą Wodzisław. W kwietniu, celnym strzałem w 43. minucie meczu, zapewnił Wiśle zwycięstwo nad Amicą Wronki. W sezonie 2005/2006 Brożek wystąpił w 30 meczach w Ekstraklasie i strzelił 13 goli. Zagrał również w czterech spotkaniach w europejskich pucharach zdobywając jedną bramkę oraz w czterech meczach Pucharu Polski, w których strzelił dwa gole. Dobre występy w sezonie 2005/2006 zaowocowały powołaniem na Mistrzostwa Świata.
Sezon 2006/2007.
W lipcu 2006 roku, podczas przygotowań do sezonu 2006/2007 Brożek doznał kontuzji w trakcie meczu sparingowego. Do gry powrócił pod koniec sierpnia, wchodząc na boisko z ławki rezerwowych w rewanżowym meczu Pucharu UEFA z SV Mattersburg. Swojego pierwszego gola w tym sezonie zdobył 1 października w remisowym spotkaniu z Legią Warszawa. Z dobrej strony pokazał się w Pucharze UEFA, gdzie zdobył 4 bramki w 3 meczach w fazie grupowej, pokonując bramkarzy AS Nancy, FC Basel oraz SC Feyenoord. W pierwszym meczu w rundzie wiosennej z Górnikiem Zabrze zdobył dwie bramki. Runda wiosenna w wykonaniu Brożka, jak i całej drużyny Wisły nie była jednak udana. Na wiosnę Brożek zdobył jeszcze dla Wisły gola oraz zaliczył asystę przy bramce Jeana Paulisty w zwycięskim meczu z Legią Warszawa. Zanotował również dwa trafienia w ćwierćfinałowym meczu Pucharu Ekstraklasy z Lechem Poznań. W sumie, w sezonie 2006/2007 w 23 spotkaniach Ekstraklasy zdobył 7 bramek. Dołożył do tego trzy bramki w sześciu meczach w Pucharze Ekstraklasy, jedną bramkę w dwóch meczach w Pucharze Polski oraz cztery bramki w sześciu spotkaniach Pucharu UEFA.
Sezon 2007/2008.
Sezon 2007/2008 Brożek rozpoczął od strzelenia zwycięskiej bramki w meczu z Zagłębiem Lubin. W następnych trzech kolejkach Ekstraklasy, czterokrotnie trafiał do bramki przeciwników. W szóstej kolejce zdobył dwie bramki w zwycięskim spotkaniu Wisły Kraków z Lechem Poznań. W listopadzie 2007 roku, w wyjazdowym meczu z Zagłębiem Sosnowiec zdobył w końcówce meczu dwie bramki, zapewniając Wiśle zwycięstwo. Rundę jesienną zakończył golem zdobytym w zwycięskim meczu Wisły z Zagłębiem Lubin. Rundę wiosenną sezonu 2007/2008 Brożek rozpoczął od zwycięskiej bramki strzelonej w meczu z Widzewem Łódź. 15 marca 2008 roku zdobył bramkę na wagę zwycięstwa w wyjazdowym meczu z Lechem Poznań, ustalając wynik spotkania na 2:1. W meczu z Ruchem Chorzów zdobył bramkę oraz zaliczył asystę przy bramce Tomáša Jirsáka. 20 kwietnia strzelił dwa gole w derbowym meczu z Cracovią. Dwie bramki zdobył również w spotkaniu z ŁKS Łódź. Sezon zakończył dwoma golami w meczu z Zagłębiem Sosnowiec. Wisła zdobyła mistrzostwo, a Brożek w 27 meczach, które rozegrał w Ekstraklasie zdobył 23 bramki, zostając tym samym królem strzelców Ekstraklasy. W tym samym sezonie wystąpił również w sześciu meczach Pucharu Polski, w których zdobył trzy bramki oraz w dwóch spotkaniach Pucharu Ekstraklasy.
Sezon 2008/2009.
Sezon 2008/2009 Brożek rozpoczął od strzelenia dwóch bramek w dwumeczu z Beitarem Jerozolima, który odbył się w ramach II rundy eliminacyjnej Ligi Mistrzów. W Ekstraklasie również był skuteczny i zdobył jedyną dla Wisły bramkę w zwycięskim dla „Białej Gwiazdy” spotkaniu pierwszej kolejki z Polonią Bytom. W drugiej kolejce strzelił dwa gole Polonii Warszawa, zapewniając Wiśle zwycięstwo 2:0. W kolejnym meczu, przeciwko GKS Bełchatów, ponownie wpisał się na listę strzelców. W tym samym spotkaniu po zagraniu Brożka piłkę do własnej bramki skierował Dariusz Pietrasiak. 27 sierpnia 2008 roku Brożek zdobył dwie bramki w meczu z Arką Gdynia. 18 września w meczu I rundy Pucharu UEFA z Tottenhamem Hotspur zaliczył asystę przy golu Tomáša Jirsáka, jednak mecz zakończył się wynikiem 2:1 dla Tottenhamu. W rewanżowym spotkaniu zakończonym remisem 1:1 Brożek wpisał się na listę strzelców, lecz Wisła ostatecznie odpadła z europejskich pucharów. 18 października w meczu ligowym z Piastem Gliwice Brożek zdobył bramkę oraz asystował przy golu Rafała Boguskiego. W meczu z Odrą Wodzisław strzelił bramkę oraz zaliczył asystę przy trafieniu Patryka Małeckiego. W kolejnym spotkaniu z Lechią Gdańsk zdobył dwa gole oraz wywalczył rzut karny, który na bramkę zamienił Patryk Małecki. 7 marca 2009 roku Brożek zdobył dwie bramki w zwycięskim spotkaniu z Polonią Warszawa. W następnej kolejce Ekstraklasy, w meczu z GKS Bełchatów doznał kontuzji kolana. Do gry powrócił 19 kwietnia, wchodząc na boisko w drugiej połowie meczu z Arką Gdynia. W następnym spotkaniu ligowym z Górnikiem Zabrze zagrał już od pierwszej minuty i zdobył dwie bramki. 17 maja w spotkaniu z ŁKS Łódź Brożek dwukrotnie pokonał bramkarza przeciwnika oraz zaliczył asystę przy golu Piotra Ćwielonga. Sezon 2008/2009 zakończył się zdobyciem przez Wisłę Mistrzostwa Polski. Brożek w lidze strzelił 19 bramek w 27 meczach, przez co został drugi raz z rzędu królem strzelców rozgrywek. W Ekstraklasie zaliczył ponadto siedem asyst. W sezonie 2008/2009 zagrał również w trzech meczach Pucharu Polski, w których strzelił dwie bramki. Wystąpił też w czterech meczach eliminacyjnych Ligi Mistrzów, zdobywając dwie bramki oraz w dwóch meczach Pucharu UEFA, w których strzelił dwa gole. Głosami kibiców został wybrany Piłkarzem Roku Ekstraklasy za sezon 2008/2009.
Sezon 2009/2010.
W lipcu 2009 roku na przedsezonowe zgrupowanie Wisły Kraków przyleciał przedstawiciel angielskiego klubu Fulham F.C. i zaoferował Brożkowi przejście do angielskiego klubu. Zawodnik był skłonny skorzystać z oferty Fulham, jednak zgody na transfer nie dała Wisła, która nie chciała sprzedawać swojego kluczowego napastnika przed zbliżającymi się eliminacjami do Ligi Mistrzów. Brożek miał również ofertę z rosyjskiego Rubina Kazań. W swoim pierwszym spotkaniu w sezonie 2009/2010, które odbyło się w ramach drugiej rundy eliminacyjnej Ligi Mistrzów z Levadią Tallinn, Brożek zaliczył asystę przy bramce strzelonej przez Piotra Ćwielonga, a mecz zakończył się wynikiem 1:1.. Rewanżowe spotkanie, w którym wystąpił Brożek, Wisła przegrała 0:1 i odpadła z europejskich rozgrywek.
Trabzonspor.
30 grudnia 2010 roku turecki Trabzonspor poinformował, że Brożek oraz jego brat Piotr zostaną zawodnikami tego klubu. Transfer został oficjalnie potwierdzony 5 stycznia 2011 roku, a obaj bracia podpisali z Trabzonsporem 2,5-letnie umowy. Brożek zadebiutował w barwach tureckiego klubu 26 stycznia w wyjazdowym spotkaniu Pucharu Turcji z Beşiktaşem JK i zaliczył asystę przy golu Alanzinho, zagrywając do Brazylijczyka piętą. 12 marca wystąpił po raz pierwszy w wyjściowym składzie Trabzonsporu w meczu ligowym, w spotkaniu z Kasımpaşą i asystował przy zwycięskiej bramce strzelonej przez Brazylijczyka Jaję. 1 maja w meczu z Gaziantepsporem po raz drugi zagrał w wyjściowym składzie w spotkaniu i strzelił swoją pierwszą bramkę na tureckich boiskach. Od tego czasu aż do końca rozgrywek w każdym meczu grał w podstawowej jedenastce Trabzonsporu. W spotkaniu z İstanbul Büyükşehir Belediyespor zdobył swoją drugą bramkę w lidze. Trabzonspor zakończył sezon z 82 punktami, tyle samo zgromadziło Fenerbahçe SK, ale drużyna z Trabzonu miała gorszy bilans bezpośrednich spotkań i zajęła drugie miejsce w tabeli tureckiej Superligi.
Wypożyczenie do Celtic FC.
29 stycznia 2012 roku szkocki klub Celtic F.C. poinformował, że uzgodnił warunki wypożyczenia Brożka. Następnego dnia zawodnik pomyślnie przeszedł testy medyczne i został wypożyczony do Celtiku na pół roku z opcją pierwokupu. Z drużyną „The Bhoys” wywalczył mistrzostwo Szkocji. Po zakończeniu sezonu odszedł z klubu, a 10 sierpnia rozwiązał za porozumieniem stron kontrakt z Trabzonsporem.
Recreativo Huelva.
31 sierpnia 2012 roku Brożek został piłkarzem Recreativo Huelva, podpisując z klubem z Segunda División dwuletni kontrakt.
Powrót do Wisły Kraków.
30 lipca 2013 roku Brożek podpisał roczny kontrakt z Wisłą Kraków. Pierwszy występ w sezonie 2013/2014 zanotował 4 sierpnia w meczu 3. kolejki Ekstraklasy ze Śląskiem Wrocław. Pierwszego gola strzelił 16 sierpnia w meczu 1/16 finału Pucharu Polski przeciwko Zagłębiu Sosnowiec, ustalając wynik spotkania na 4:0. Pierwszą bramkę w lidze zdobył 25 sierpnia, w wygranym 2:0 spotkaniu z Lechem Poznań, skutecznie wykonując rzut karny. W 11. kolejce ligowej 6 października strzelił zwycięskiego gola w meczu z ówczesnym liderem, warszawską Legią (1:0). Tym samym był to jego szósty gol w sezonie, co oznacza, że w dziewięciu pierwszych meczach sezonu 2013/2014 strzelił więcej goli ligowych niż łącznie uzyskał w ligach zagranicznych od momentu opuszczenia Wisły w latach 2011–2013 (przez 2,5 roku zdobył 5 goli w 40 meczach). 3 maja w meczu z Pogonią Szczecin, strzelił hat-tricka – jego drugi gol był jednocześnie setnym trafieniem w polskiej ekstraklasie.
W maju 2018 Wisła zapowiedziała, że nie przedłuży z nim kontraktu po sezonie 2017/2018. Odbyło się uroczyste pożegnanie zawodnika, który w pożegnalnym meczu strzelił Lechowi gola dającego Wiśle remis. Łącznie w 398 występach strzelił dla krakowskiego klubu 166 bramek. Brożek nie znalazł innego klubu, po zmianie trenera (Joana Carrillo zastąpił Maciej Stolarczyk) rozpoczął treningi z Wisłą, a 20 września podpisał umowę do końca sezonu 2018/2019.
Kariera reprezentacyjna.
Reprezentacje juniorskie i młodzieżowe.
U-16 i U-17.
Brożek wielokrotnie reprezentował barwy juniorskich oraz młodzieżowych reprezentacji Polski. Występował w reprezentacji rocznika 1982 prowadzonej przez Michała Globisza oraz reprezentacji rocznika 1983 prowadzonej przez Antoniego Szymanowskiego. W 1999 roku został powołany przez Michała Globisza na Mistrzostwa Świata U-17, które rozgrywane były w Nowej Zelandii. Zagrał we wszystkich trzech spotkaniach, jakie rozegrała reprezentacja Polski U-17 na tym turnieju.
W kwietniu 2000 roku Brożek zdobył bramkę dla reprezentacji Polski do lat 16 w towarzyskim meczu z Niemcami. W maju brał udział w Mistrzostwach Europy U-16, które odbyły się w Izraelu. Brożek zdobył dwie bramki w meczu z reprezentacją Hiszpanii. W sumie na Mistrzostwach Europy zdobył trzy bramki. Drużyna prowadzona przez Antoniego Szymanowskiego nie wyszła jednak z grupy na tym turnieju. W tym samym roku z reprezentacją Polski U-17 Brożek wygrał międzynarodowy turniej im. Václava Ježka i został najlepszym strzelcem turnieju z 6 golami na koncie. W spotkaniu z reprezentacją Czech zaliczył hat-tricka.
U-18 i Mistrzostwo Europy.
We wrześniu 2000 roku Brożek przygotowywał się z drużyną prowadzoną przez Michała Globisza do eliminacji Mistrzostw Europy U-18. W towarzyskim spotkaniu z reprezentacją Białorusi zdobył bramkę. 14 października zdobył bramkę dla Polski w spotkaniu grupowym eliminacji Mistrzostw Europy U-18 przeciwko Litwie. Wystąpił również w dwóch pozostałych meczach grupowych z Islandią oraz Armenią. 22 marca 2001 roku, w pierwszym spotkaniu drugiej rundy eliminacji Mistrzostw Europy U-18 z Anglią, które odbyło się w Londynie Brożek zdobył jedyną dla Polski bramkę w 82. minucie meczu, a spotkanie zakończyło się zwycięstwem Polski 1:0. Angielscy dziennikarze uznali Brożka za najlepszego gracza meczu. Rewanżowe spotkanie, w którym od pierwszej minuty wystąpił Brożek zakończyło się wynikiem 0:0 i do turnieju finałowego Mistrzostw Europy U-18 awansowali Polacy. Brożek zdobył złoty medal z reprezentacją Polski U-18 na Mistrzostwach Europy w Finlandii. Miał pewne miejsce w podstawowym składzie reprezentacji Polski U-18 na Mistrzostwach Europy. Był najmłodszym członkiem drużyny na tym turnieju. Wszyscy pozostali zawodnicy urodzili się w 1982 roku, Brożek jako jedyny w 1983.
U-19.
W 2001 roku przygotowywał się również z reprezentacją prowadzoną przez Antoniego Szymanowskiego do eliminacji Mistrzostw Europy U-19. W czerwcowym meczu z reprezentacją Rumunii, zakończonym wynikiem 1:1 Brożek zdobył bramkę, wykorzystując rzut karny podyktowany za faul na jego bracie Piotrze. W kwietniu 2002 roku zdobył bramkę w spotkaniu z Norwegią. Następnie wraz z reprezentacją Polski U-19 walczył o awans na Mistrzostwa Europy U-19. W decydującym o awansie meczu z Niemcami zdobył bramkę w 75. minucie spotkania, wyprowadzając reprezentację Polski na prowadzenie. Niemcy wyrównali jednak w 95. minucie meczu i spotkanie skończyło się wynikiem 2:2. Awans wywalczyli Niemcy dzięki lepszemu bilansowi bramkowemu.
U-20 i U-21.
W 2003 roku Brożek występował w reprezentacji Polski U-20, prowadzonej przez Władysława Żmudę. W reprezentacji Polski U-20 zagrał siedem meczów, strzelając w nich cztery bramki. 7 września zdobył trzy bramki w meczu ze Słowacją, natomiast 10 września strzelił gola w spotkaniu z Estonią.
W 2004 i 2005 roku Brożek grał w reprezentacji młodzieżowej U-21. W dwóch meczach towarzyskich przygotowujących drużynę młodzieżową do rundy eliminacyjnej Mistrzostw Europy U-21, z Węgrami oraz Irlandią, Brożek zdobył po jednej bramce. Następnie trzykrotnie wpisał się na listę strzelców w wyjazdowym spotkaniu rudny eliminacyjnej Mistrzostw Europy U-21 z reprezentacją Austrii, zapewniając Polsce zwycięstwo 3:0. W kolejnym meczu eliminacyjnym z Walią również zdobył bramkę, wyrównując stan meczu na 2:2. 8 lutego 2005 roku zdobył jedyną bramkę dla Polski w towarzyskim meczu ze Słowenią. Następnie zdobył gola w meczu rundy eliminacyjnej Mistrzostw Europy U-21 z Azerbejdżanem. 16 sierpnia zdobył jedyną dla reprezentacji Polski bramkę w meczu eliminacyjnym z reprezentacją Niemiec. W kolejnych dwóch meczach eliminacyjnych również był skuteczny. W meczu z reprezentacją Austrii strzelił jednego gola, natomiast w spotkaniu z Walią trafił dwukrotnie. Brożek zagrał w ośmiu meczach eliminacyjnych do Mistrzostw Europy U-21, strzelając w nich 9 goli. W sumie wystąpił w 11 meczach reprezentacji Polski U-21, zdobywając w nich 12 bramek.
Reprezentacja seniorska.
W pierwszej reprezentacji Polski zadebiutował 27 kwietnia 2005 roku w spotkaniu z Meksykiem. Swój debiut okrasił bramką zdobytą w 71. minucie meczu.
17 lipca 2005 roku strzelił gola dla reprezentacji Polski B w meczu z Austrią. W barwach reprezentacji B zagrał również 6 grudnia w spotkaniu ze Szkocją.
W 2006 roku wystąpił na Mistrzostwach Świata w Niemczech.
Zagrał we wszystkich trzech spotkaniach, jakie rozegrała reprezentacji Polski na tym turnieju, z Ekwadorem, Niemcami oraz Kostaryką. W meczu z Ekwadorem Brożek pojawił się na boisku w 83. minucie. Siedem minut później po jego strzale piłka trafiła w słupek. W spotkaniu z Niemcami pojawił się na boisku w 91. minucie meczu. Natomiast w meczu z reprezentacją Kostaryki grał przez całą drugą połowę.
15 grudnia 2007 roku w towarzyskim spotkaniu z Bośnią i Hercegowiną zaliczył asystę przy zwycięskiej bramce Michała Golińskiego. 11 października 2008 roku w meczu eliminacji do Mistrzostw Świata 2010 z Czechami w Chorzowie zdobył swojego drugiego gola w reprezentacji, przyczyniając się do wygranej Polski 2:1. 15 października 2008 roku w meczu eliminacji do Mistrzostw Świata 2010 ze Słowacją zaliczył asystę przy bramce Euzebiusza Smolarka. 7 lutego 2009 roku Paweł Brożek zdobył jedyną dla reprezentacji Polski bramkę w towarzyskim spotkaniu z reprezentacją Litwy. 12 sierpnia w towarzyskim meczu z Grecją asystował przy drugiej bramce strzelonej przez Ludovica Obraniaka. 5 września w meczu eliminacji Mistrzostw Świata 2010 przeciwko Irlandii Północnej asystował przy jedynej bramce dla Polaków strzelonej przez Mariusza Lewandowskiego, a mecz zakończył się wynikiem 1:1.
W maju 2012 roku Brożek został powołany przez selekcjonera kadry Franciszka Smudę na Euro 2012. Na turnieju wystąpił w dwóch meczach fazy grupowej, pojawiając się na boisku jako zmiennik.
Życie prywatne.
Brożek ma brata bliźniaka Piotra, który również jest piłkarzem. W kwietniu 2008 roku ożenił się z Joanną Bojarską, z którą ma córkę Lenę oraz syna Aleksandra (ur. 2015). Brożek jest kibicem koszykówki, numer "23" z jakim gra w drużynie Wisły Kraków nawiązuje do numeru z jakim występował na parkietach NBA Michael Jordan. Brożek jest absolwentem krakowskiej Szkoły Mistrzostwa Sportowego.

</doc>
<doc id="198028" url="https://pl.wikipedia.org/wiki?curid=198028" title="Jakub Błaszczykowski">
Jakub Błaszczykowski

, używający również zdrobnienia Kuba (ur. 14 grudnia 1985 w Truskolasach) – polski piłkarz występujący na pozycji pomocnika w Wiśle Kraków, której jest kapitanem, a także działacz sportowy i społeczny.
W latach 2006–2019 reprezentant Polski w piłce nożnej, w latach 2010–2014 kapitan drużyny narodowej. Uczestnik Mistrzostw Świata 2018 oraz Mistrzostw Europy 2012 i 2016. Członek Klubu Wybitnego Reprezentanta, jeden z pięciu polskich piłkarzy (obok Grzegorza Laty, Michała Żewłakowa, Roberta Lewandowskiego i Kamila Glika), który ma na koncie co najmniej 100 występów w reprezentacji narodowej.
Piłkarski mistrz Polski z Wisłą Kraków, dwukrotny mistrz Niemiec, zdobywca pucharu i superpucharu tego kraju oraz finalista Ligi Mistrzów UEFA w barwach Borussii Dortmund. Od 2019 ponownie związany z Wisłą Kraków jako piłkarz i współwłaściciel klubu. 
Dwukrotny laureat Plebiscytu Piłki Nożnej w kategorii „Piłkarz Roku” (2008, 2010). Odznaczony Krzyżem Komandorskim Orderu Odrodzenia Polski. Za działalność społeczną wyróżniony Orderem Uśmiechu i Medalem Świętego Brata Alberta.
Kariera klubowa.
Początki.
Wychowywał się w niewielkiej miejscowości Truskolasy koło Częstochowy. W wieku czterech lat zaczął grać w piłkę ze swoim starszym o trzy lata bratem Dawidem . Gdy miał siedem lat, rozpoczął treningi w Rakowie Częstochowa, gdzie spędził osiem lat. Latem 2002 trafił do Górnika Zabrze i przez ok. trzy miesiące występował w szkółce piłkarskiej tego klubu. Rozczarowany współpracą z pozostałymi zawodnikami Górnika, wiosną 2003 wrócił do Częstochowy i rozpoczął grę w IV-ligowym KS Częstochowa, a swoją pierwszą bramkę w barwach tego klubu zdobył 25 października 2003 w meczu z rezerwami Górnika Zabrze. Do końca sezonu 2003/2004 trafił jeszcze cztery razy (hat trick w spotkaniu przeciwko GKS Tychy'71 i gol w pojedynku z Szombierkami Bytom). W rundzie jesiennej kolejnego sezonu strzelił sześć bramek.
Był na testach w różnych klubach wyższych lig, m.in. w GKS-ie Bełchatów, Tirolu Innsbruck i Lechu Poznań; był bliski przejścia do tego ostatniego klubu, jednak strony nie doszły do porozumienia w sprawie kontraktu.
Wisła Kraków.
8 lutego 2005 przyjechał na testy do Wisły Kraków, a jego talent dostrzegł czeski trener tego zespołu Verner Lička, dzięki czemu 24 lutego strony podpisały pięcioletni kontrakt. W polskiej ekstraklasie zadebiutował 20 marca 2005, w wygranym 3:1 spotkaniu przeciwko Polonii Warszawa. W sezonie 2004/2005 zdobył mistrzostwo Polski. W tym sezonie został okrzyknięty odkryciem rundy wiosennej oraz zagrał łącznie w 15 meczach, strzelił dwie bramki i zaliczył dwie asysty. Otrzymał także propozycje transferu do kilku zagranicznych klubów, m.in. do Zenitu Petersburg, jednak zostały obe odrzucone.
W sezonie 2005/2006 zagrał z Wisłą Kraków w 20 meczach, w których zaliczył łącznie pięć asyst. W 2006 wraz z klubem zdobył wicemistrzostwo Polski, a także został wybrany przez czytelników „Gazety Krakowskiej” najlepszym piłkarzem Małopolski 2006 oraz zdobył piłkarskiego Oscara za rok 2006 w kategorii „najlepszy pomocnik Orange Ekstraklasy” w plebiscycie Canal Plus, w którym wyboru dokonują piłkarze 16 klubów ekstraklasy. W sezonie 2006/2007 zagrał w 32 meczach, strzelił trzy bramki i zaliczył dziewięć asyst.
W barwach Wisły rozegrał w ekstraklasie 51 spotkań, w których strzelił trzy bramki.
Borussia Dortmund.
22 lutego 2007 Wisła Kraków poinformowała, że Błaszczykowski przejdzie po zakończeniu sezonu 2006/2007 do klubu Borussia Dortmund, z którym zawodnik tego samego dnia podpisał czteroletni kontrakt. Transfer kosztował niemiecki klub 3 mln euro. Na prośbę kierownictwa klubu na swojej koszulce piłkarskiej umieścił zdrobnienie swojego imienia, ponieważ Niemcy mieli kłopoty z prawidłowym wymówieniem jego nazwiska. Swój pierwszy (nieoficjalny) mecz w barwach Borussii rozegrał 12 lipca 2007 w Brnie przeciwko belgijskiemu zespołowi Anderlecht Bruksela, a w trakcie spotkania strzelił swojego pierwszego gola jako gracz niemieckiego klubu. Po tym spotkaniu został uznany za najlepszego piłkarza meczu. 4 sierpnia 2007 zadebiutował oficjalnie jako zawodnik Borussii podczas wygranego 4:1 meczu z 1 FC Magdeburg. 12 sierpnia 2007 w spotkaniu z MSV Duisburg po raz pierwszy zagrał w Bundeslidze, a 25 kwietnia 2008 w meczu przeciwko Eintrachtowi Frankfurt strzelił swojego pierwszego gola w lidze niemieckiej. Sezon zakończył zagraniem w 27 meczach, podczas których strzelił jedną bramkę i zaliczył pięć asyst.
23 lipca 2008 zdobył z Borussią pierwszy w swojej karierze Superpuchar Niemiec – zespół pokonał w finale, na własnym stadionie, 2:1 zespół Bayernu Monachium, a Błaszczykowski w 29. minucie spotkania zdobył bramkę otwierającą wynik meczu. W grudniu 2008 został wybrany przez tygodnik „Piłka Nożna” najlepszym polskim piłkarzem roku. W styczniu 2009 został uznany przez kibiców najlepszym piłkarzem roku Borussii, zdobywając 35% głosów. W sezonie 2008/2009 zagrał w 29 meczach, strzelił trzy gole i zaliczył siedem asyst, a w kolejnym sezonie wystąpił podczas 34 spotkań, strzelił jednego gola i zaliczył cztery asysty.
W sezonie 2010/2011 zdobył z Borussią Dortmund mistrzostwo Niemiec. 20 listopada 2010 podczas meczu z SC Freiburgiem nie trafił piłką do pustej bramki, co było szeroko komentowane w międzynarodowej prasie, a dziennik „The Sun” określił najgorszym pudłem w historii Borussii od 25 lat oraz jednym z najbardziej spektakularnych chybień w historii futbolu. W 2010 ponownie zwyciężył w plebiscycie „Piłki nożnej” w kategorii piłkarz roku. W sezonie 2010/2011 zagrał podczas 37 spotkań, strzelił trzy gole i zaliczył pięć asyst. 13 września 2011 w meczu fazy grupowej przeciwko Arsenalowi (1:1), debiutował w Lidze Mistrzów, a 6 grudnia 2011 w spotkaniu z Olympique Marsylia (2:3) zdobył swoją pierwszą bramkę w tych rozgrywkach. W sezonie 2011/2012 z Borussią Dortmund wygrał rozgrywki Bundesligi oraz zdobył Puchar Niemiec, a także był nominowany do nagrody UEFA dla najlepszego piłkarza sezonu grającego na europejskich stadionach. Zagrał łącznie w 40 meczach, strzelił siedem goli i zaliczył 12 asyst, z czego dwie bramki trafił podczas meczu z HSV Hamburg w styczniu 2012, za co był chwalony w branżowej prasie. Magazyn „Kicker” w podsumowaniu roku 2012 okrzyknęli go największym dżentlemenem Bundesligi z uwagi na fakt, iż przez 5638 minut gry w ciągu trzech lat nie dostał ani jednej żółtej kartki.
W sezonie 2012/2013 zajął z Borussią Dortmund drugie miejsce w lidze niemieckiej oraz doszedł do finału Ligi Mistrzów. Po tym sezonie, zakończonym rozegraniem 41 meczów oraz strzeleniem 14 bramek i zaliczeniem 15 asyst, przedłużył kontrakt z klubem do 30 czerwca 2018. 27 lipca 2013 po raz drugi w karierze sięgnął po trofeum Superpucharu Niemiec, pokonując w finale zespół Bayernu. 25 stycznia 2014 w meczu ligowym przeciwko FC Augsburg doznał kontuzji kolana (zerwanie więzadeł krzyżowych przednich w lewym kolanie) i od tego czasu rozegrał jedynie 20 meczów, podczas których spędził na boisku raptem 966 minut; nie licząc kilkuminutowej gry podczas towarzyskiego meczu ze Śląskiem Wrocław w sierpniu, powrócił do gry 9 grudnia w 84. minucie spotkania z Anderlechtem Bruksela. 
Po sezonie 2014/2015 w Dortmundzie doszło do zmiany trenera, a Błaszczykowski doznał dwóch urazów podczas okresu przygotowawczego, w związku z czym nie wystąpił w żadnym z ośmiu oficjalnych spotkań Borussii Dortmund w kolejnym sezonie. Trudna sytuacja i składający się na nią brak regularnych występów zmusił go do opuszczenia klubu po ośmiu latach gry i udania się na wypożyczenie. Łącznie w barwach Borussii Dortmund rozegrał 253 mecze, w których strzelił 32 gole i zanotował 52 asysty. Dzięki boiskowej waleczności i przywiązaniu do klubowych barw zyskał sobie uznanie i szacunek tamtejszych kibiców; pozostawał w niemieckim zespole mimo ofert ze strony Juventusu (2013) czy lokalnego rywala Schalke 04 (2015). W zespole BVB przez pewien okres występował także z innymi reprezentantami Polski – w 2007 dzielił klubową szatnię z Euzebiuszem Smolarkiem, a od 2010 po przyjściu do klubu Lewandowskiego i Piszczka tworzył z nimi doskonale współpracujący na boisku i uwielbiany przez kibiców kolektyw, często nazywany „polskim trio z Dortmundu”.
ACF Fiorentina.
31 sierpnia 2015 w ostatnim dniu letniego okienka transferowego został zawodnikiem włoskiej Fiorentiny, do której trafił z Borussii Dortmund na zasadzie rocznego wypożyczenia z opcją pierwokupu. W Serie A zadebiutował 12 września 2015 w wygranym 1:0 meczu ACF Fiorentina – Genoa CFC, a swoje premierowe trafienie na włoskich boiskach zanotował 23 września 2015 w wygranym 2:0 meczu z Bolonią – strzelił gola w 71. minucie, otwierając wynik meczu. Drugą bramkę dla Fiorentiny strzelił 6 stycznia 2016, ustalając na 3:1 wynik wyjazdowego spotkania z US Palermo. Z "Violą" zagrał także w fazie grupowej Ligi Europy, gdzie rywalizował m.in. z Lechem Poznań. W barwach ACF rozegrał łącznie 20 spotkań, w których strzelił dwie bramki i zanotował cztery asysty.
VfL Wolfsburg.
Po powrocie wypożyczenia nie został uwzględniony w planach trenera Thomasa Tuchela, więc zmuszony był poszukiwać nowego zespołu. Wybór padł na niemiecki VfL Wolfsburg, który zapłacił za reprezentanta Polski 5 mln euro. 1 sierpnia 2016 podpisał trzyletni kontrakt z klubem. W Wolfsburgu oficjalnie zadebiutował 20 sierpnia 2016, w wygranym 2:1, meczu pierwszej rundy Pucharu Niemiec przeciwko FSV Frankfurt. 17 września 2016 w meczu z TSG 1899 Hoffenheim (0:0) zanotował swój 200. występ w Bundeslidze. W tym meczu wystąpił z opaską kapitana VfL. 18 lutego 2017 przed rozpoczęciem wyjazdowego, ligowego meczu z Borussią Dortmund, został oficjalnie pożegnany przez władze i kibiców BVB. Prezydent klubu Hans-Joachim Watzke wraz z dyrektorem sportowym Michaelem Zorcem wręczyli swojemu byłemu zawodnikowi bukiet kwiatów oraz pamiątkowy kolaż ze zdjęć ukazujących najlepsze momenty polskiego pomocnika w drużynie z Dortmundu. Fani Borussii podziękowali mu za lata gry, bijąc brawo i skandując głośno jego imię. 15 października 2017, zapewniając drużynie remis, 2:2, w wyjazdowym spotkaniu z Bayerem 04 Leverkusen, zdobył swoją jedyną bramkę dla Wolfsburga. Od listopada 2017 cierpiał na przewlekłe bóle pleców, które uniemożliwiały mu trenowanie. Leczony był w Niemczech, a także w Polsce, gdzie rehabilitował się pod okiem fizjoterapeuty Leszka Dyi. Do gry powrócił 28 kwietnia 2018, rozgrywając 75 minut w meczu z Hamburgerem SV (1:3). 3 stycznia 2019 rozwiązał kontrakt za porozumieniem stron.
Powrót do Wisły Kraków.
W styczniu 2019 powrócił do Wisły Kraków, pogrążonej w kłopotach finansowych. Wspomógł klub pożyczką w wysokości 1,33 mln zł, a 7 lutego podpisał z nim półroczny kontrakt. Zgodnie z warunkami umowy zarabiał 500 zł miesięcznie, a całą kwotę zobowiązał się przekazać na zakup biletów dla dzieci z domów dziecka. W sezonie 2018/2019 wystąpił w ośmiu spotkaniach i strzelił pięć bramek.
Kariera reprezentacyjna.
Polska U-19.
W reprezentacji Polski U-19 zadebiutował 30 marca 2004 w spotkaniu z Litwą. Wystąpił w dwóch meczach półfinałowego turnieju eliminacyjnego Mistrzostw Europy U-19, ze Szkocją i z Finlandią. W sumie w barwach reprezentacji do lat 19 wystąpił w ośmiu meczach. Był powołany na Mistrzostwa Europy U-19 2004 w Szwajcarii, zagrał na nich w jednym meczu z Hiszpanią.
Polska U-21.
W reprezentacji reprezentacji młodzieżowej U-21, prowadzonej przez Władysława Żmudę, zadebiutował 3 czerwca 2005 w spotkaniu rundy eliminacyjnej Mistrzostw Europy U-21 z Azerbejdżanem. Był powołany również na następny mecz eliminacji, ale nie mógł w nim wystąpić z powodu kontuzji stopy, której doznał podczas meczu Wisły Kraków z Panathinaikosem.
28 lutego 2006 zagrał w spotkaniu reprezentacji do lat 21 z Hiszpanią, a mimo przegranego meczu został wyróżniony przez trenera Andrzeja Zamilskiego za swoją postawę na boisku. 16 sierpnia zdobył bramkę w pierwszym meczu eliminacji młodzieżowych mistrzostw Europy z Łotwą, po którego rozegraniu Zamilski również go wyróżnił. Nie zagrał w drugim, ostatnim spotkaniu grupy eliminacyjnej z Portugalii, ponieważ został powołany do pierwszej reprezentacji Polski na mecz eliminacji Euro 2008.
Polska.
Do reprezentacji seniorskiej dołączył 6 grudnia 2005 w spotkaniu kadry B przeciwko Szkocji. W pierwszej reprezentacji zadebiutował 28 marca 2006 w towarzyskim meczu z Arabią Saudyjską w Rijadzie (wygranym 2:1). Ówczesny selekcjoner Paweł Janas zamierzał powołać Błaszczykowskiego do 23-osobowej kadry na turniej finałowy Mistrzostw Świata 2006, jednak z powodu urazu pleców do tego nie doszło. Podobna sytuacja miała miejsce dwa lata później za kadencji Leo Beenhakkera, kiedy to znalazł się w drużynie na Euro 2008, jednak kolejna kontuzja spowodowała, że jego miejsce w reprezentacji zajął Łukasz Piszczek.
Swoją pierwszą bramkę dla reprezentacji Polski zdobył 22 sierpnia 2007 w zremisowanym 2:2 towarzyskim spotkaniu z Rosją w Moskwie. 11 października 2008 w meczu eliminacyjnym do Mistrzostw Świata 2010 przeciwko Czechom przyczynił się do zwycięstwa Polski (2:1), asystując przy bramce Pawła Brożka oraz strzelając drugiego gola.
17 listopada 2010 zadebiutował w roli kapitana reprezentacji podczas meczu z Wybrzeżem Kości Słoniowej (wygranym 3:1). 10 sierpnia 2011 strzelił jedyną bramkę w towarzyskim meczu z Gruzją. Został powołany przez Franciszka Smudę do kadry reprezentacji Polski na Euro 2012, gdzie zagrał we wszystkich trzech meczach fazy grupowej. 8 czerwca 2012 w meczu inaugurującym turniej, z Grecją, zakończonym remisem 1:1, asystował przy bramce zdobytej przez Roberta Lewandowskiego na 1:0 w 17. minucie spotkania. W drugim spotkaniu przeciwko Rosji strzelił jedynego gola dla Polaków, ustalając wynik meczu na 1:1.
22 marca 2013 w meczu z Ukrainą rozegrał 60. spotkanie w barwach reprezentacji Polski i dołączył do Klubu Wybitnego Reprezentanta.
W 2014 z powodu kontuzji nie wystąpił w żadnym meczu polskiej kadry narodowej. 9 grudnia 2014 selekcjoner Adam Nawałka poinformował, że opaskę kapitana reprezentacji Polski przejmie na stałe Robert Lewandowski. W czerwcu 2015 po prawie dwóch latach przerwy powrócił do kadry. 13 czerwca 2015 w szóstym meczu eliminacyjnym do Mistrzostw Europy 2016 wszedł na boisko w 63. minucie meczu z Gruzją, zmieniając Sławomira Peszkę. W doliczonym czasie gry zaliczył asystę przy drugiej bramce Roberta Lewandowskiego.
12 maja 2016 został powołany przez selekcjonera Adama Nawałkę do szerokiej kadry na Mistrzostwa Europy 2016 we Francji. 30 maja 2016 selekcjoner oficjalnie powołał go do ścisłego składu na turniej. Podczas finałów Euro 2016 jako jeden z liderów drużyny zagrał we wszystkich pięciu meczach reprezentacji, czterokrotnie wychodząc w podstawowym składzie, i strzelił dwie bramki: zwycięską w meczu z Ukrainą (1:0, w meczu tym wszedł po przerwie) oraz dającą Polsce prowadzenie w wygranym, po rzutach karnych, meczu ze Szwajcarią. Zanotował także asystę przy zwycięskim golu Arkadiusza Milika w pierwszym meczu fazy grupowej z Irlandią Północną (1:0). Reprezentacja Polski ostatecznie dotarła wówczas do ćwierćfinału turnieju, gdzie po remisie 1:1 uległa w konkursie rzutów karnych, późniejszemu Mistrzowi Europy – Portugalii po tym, jak Błaszczykowski nie wykorzystał jedenastki. Ćwierćfinał okazał się najlepszym wynikiem, jaki Polska kiedykolwiek osiągnęła na Mistrzostwach Europy. 8 lipca 2016, w głosowaniu „Przeglądu Sportowego” został uznany przez kibiców najlepszym polskim piłkarzem Euro 2016.
Był jedną z wiodących postaci drużyny, która z pierwszego miejsca w grupie E awansowała na Mistrzostwa Świata 2018 rozgrywane w Rosji. W eliminacjach wystąpił we wszystkich 10 spotkaniach, strzelając jedną bramkę i notując trzy asysty. 4 czerwca 2018 selekcjoner Adam Nawałka oficjalnie powołał go do składu na Mistrzostwa Świata 2018. 19 czerwca 2018, wychodząc w podstawowym składzie na pierwszy mecz fazy grupowej turnieju z Senegalem (1:2), rozegrał swoje 100. spotkanie w reprezentacji Polski. Był to jego jedyny występ na Mundialu, na którym Polska odpadła z rywalizacji po fazie grupowej.
27 sierpnia 2018 nowy selekcjoner, Jerzy Brzęczek, powołał go do kadry na mecz Ligi Narodów z Włochami oraz towarzyski z Irlandią. W obu spotkaniach wystąpił w podstawowym składzie. 11 października 2018 w meczu Ligi Narodów przeciwko Portugalii zdobył bramkę na 2:3.
Życie prywatne.
Jest synem Zygmunta i Anny Błaszczykowskich, siostrzeńcem Jerzego Brzęczka, trenera, byłego piłkarza i kapitana reprezentacji Polski, oraz kuzynem judoki Janusza Wojnarowicza. Ma starszego o trzy lata brata Dawida, który również trenował piłkę nożną, a w latach 2010–2014 był asystentem trenera Jerzego Brzęczka w Rakowie Częstochowa. Ich ojciec był nauczycielem wychowania fizycznego, a matka ekspedientką w sklepie warzywnym. W wieku 11 lat przeżył rodzinną tragedię, kiedy to jego ojciec – zmagający się w tamtym czasie z chorobą alkoholową – 13 sierpnia 1996 zamordował jego matkę. Po śmierci matki był wychowywany przez babcię Felicję Brzęczek, której w opiece pomagał również jego wujek, Jerzy Brzęczek. Zygmunt Błaszczykowski odbył karę więzienia, zmarł 23 maja 2012.
21 czerwca 2010 w kościele w okolicach Ustronia ożenił się z Agatą Gołaszewską. 20 kwietnia 2011, tuż przed północą, urodziła się ich córka, Oliwia, 26 czerwca 2014 – druga córka, Lena, a 19 czerwca 2019 syn, Fabian.
W grudniu 2011 wystąpił wraz z raperem Eldo w spotach reklamowych marki sportowej Nike. W 2013 otworzył Centrum Rozrywki „Kubatura” w Opolu, którego jest właścicielem, a także stał się bohaterem piosenki „Kuba, Kuba!”, którą nagrał niemiecki raper M.I.K.I.. W 2015 wraz z dziennikarką Małgorzatą Domagalik wydał książkę autobiograficzną pt. "Kuba", a w 2018 – kontynuację pt. "Kuba. Dogrywka 2015–2018".
Był studentem Akademii im. Jana Długosza w Częstochowie na kierunku turystyka i rekreacja. 22 grudnia 2016 obronił pracę dyplomową kończącą studia I stopnia na tej uczelni i uzyskał tytuł licencjata.
Działalność społeczna.
Udziela się charytatywnie, m.in. wspiera akcje Wielkiej Orkiestry Świątecznej Pomocy i program społeczny „Szlachetna Paczka”.
Jest założycielem działającej w Opolu charytatywnej Fundacji „Ludzki Gest”, która powstała w celu pomagania dzieciom i młodym ludziom potrzebującym pomocy. Fundacja organizuje m.in. coroczny Ogólnopolski Turniej Halowy Piłki Nożnej Młodzików „Kuba Cup” w Truskolasach. Fundacja wspólnie z Kulczyk Foundation wspiera też nocne dyżury Telefonu Zaufania dla Dzieci i Młodzieży prowadzonego przez Fundację Dajemy Dzieciom Siłę. 6 stycznia 2018 fundacja otrzymała nagrodę Serce dla Sportu w Plebiscycie „Przeglądu Sportowego”. W 2022 fundacja przekazała 250 tys. zł. na pomoc dla obywateli Ukrainy po rosyjskiej inwazji w tym kraju.
W uznaniu swojej działalności dobroczynnej, 29 października 2016, został odznaczony Orderem Uśmiechu. 8 stycznia 2018 za działalność charytatywną w ramach Fundacji „Ludzki Gest” w Opolu na rzecz osób niepełnosprawnych i potrzebujących pomoc został wyróżniony Medalem Świętego Brata Alberta za rok 2017.
Został ambasadorem zorganizowanych w Krakowie Światowych Dni Młodzieży 2016 oraz odbywającego się w tym samym mieście w 2022 turnieju Ligi Mistrzów w amp futbolu.

</doc>
<doc id="198029" url="https://pl.wikipedia.org/wiki?curid=198029" title="Piotr Brożek">
Piotr Brożek

Piotr Brożek (ur. 21 kwietnia 1983 w Kielcach) – polski piłkarz występujący na pozycji lewego obrońcy lub pomocnika, reprezentant Polski. Brat bliźniak piłkarza Wisły – Pawła.
Swoją karierę piłkarską rozpoczynał w Polonii Białogon Kielce. Następnie grał w SMS Zabrze, skąd w 1998 roku trafił do Wisły Kraków. Z Wisłą Kraków Brożek pięć razy został mistrzem Polski oraz dwa razy zdobył puchar kraju. Po dwunastu latach spędzonych w Wiśle Kraków przeszedł do tureckiego klubu Trabzonspor, a następnie trafił do Lechii Gdańsk.
Brożek ma za sobą występy w reprezentacjach juniorskich i młodzieżowych swojego kraju. W 1999 roku wystąpił w barwach reprezentacji Polski U-17 na Mistrzostwach Świata odbywających się w Nowej Zelandii. W 2000 roku grał na Mistrzostwach Europy U-16 rozgrywanych w Izraelu. W pierwszej reprezentacji Polski zadebiutował 2 lutego 2008 roku w meczu z reprezentacją Finlandii.
Kariera klubowa.
Początki kariery.
Pierwszym jego klubem była Polonia Białogon Kielce, do której zapisał się na treningi w 1992 roku, wraz ze swym bratem bliźniakiem Pawłem. Trenował tam sześć lat. Po zakończeniu szkoły podstawowej przeniósł się do SMS Zabrze.
Wisła Kraków.
Pół roku później, razem z bratem Pawłem zostali zauważeni przez trenera Adama Nawałkę, który zaoferował im przejście do Wisły Kraków. I tak pod koniec 1998 roku znaleźli się w krakowskim klubie. W maju 2001 roku Piotr Brożek podpisał nowy, 10-letni kontrakt z Wisłą.
W polskiej ekstraklasie Piotr Brożek zadebiutował 8 września 2001 roku w spotkaniu Wisły Kraków z GKS Katowice. W przerwie między rundami sezonu 2001/2002 został wypożyczony na pół roku do ŁKS-u Łódź. Gdy wrócił do Wisły w sezonie 2002/2003, zastał w niej trenera Henryka Kasperczaka. 29 sierpnia 2002 roku zadebiutował w europejskich pucharach, w spotkaniu pucharu UEFA z Glentoran FC. Sezon 2002/2003 zakończył zdobyciem Mistrzostwa Polski z Wisłą Kraków. W sezonie 2003/2004 zdobył 3 bramki w 18 meczach w Ekstraklasie i przyczynił się do zdobycia przez Wisłę kolejnego Mistrzostwa Polski. Przed sezonem 2004/2005 do Wisły Kraków przyszedł Marek Zieńczuk i trener Henryk Kasperczak zdecydował się wypożyczyć Piotra Brożka do Górnika Zabrze. W grudniu 2004 roku Piotr Brożek został wraz z bratem Pawłem zaproszony na testy do angielskiego klubu West Ham United.
Dobre występy Brożka w Górniku Zabrze i reprezentacji młodzieżowej zaowocowały ofertą z klubu Bundesligi VfL Wolfsburg. Kluby dogadały się co do kwoty transferowej, jednak zawodnik nie zdecydował się na przeprowadzkę do Niemiec.
W sezonie 2005/2006, gdy trenerem Wisły Kraków został Dan Petrescu, Piotr Brożek w niektórych meczach był ustawiany w ataku, obok swojego brata Pawła. 24 sierpnia 2006 roku zdobył swoją pierwszą bramkę w europejskich pucharach, w spotkaniu z SV Mattersburg. W rewanżowym spotkaniu I rundy pucharu UEFA z Iraklisem Saloniki, w 10 minucie dogrywki ograł w polu karnym Mirosława Sznaucnera i wyłożył piłkę Mauro Cantoro, który zdobył bramkę decydującą o awansie „Białej Gwiazdy” do fazy grupowej pucharu UEFA. Sezon 2007/2008 Piotr Brożek zaczął jako zmiennik, dawał jednak bardzo dobre zmiany strzelając bramki z Polonii Bytom i Jagiellonii Białystok oraz zaliczając asysty w spotkaniach z Widzewem Łódź i Odrą Wodzisław. W listopadzie 2007 roku gdy kontuzji doznał Dariusz Dudka, Piotr Brożek wskoczył do pierwszego składu Wisły na pozycję lewego obrońcy. Do końca rundy jesiennej bardzo dobrze spisywał się, występując na tej pozycji. Na wiosnę wywalczył sobie pewne miejsce w pierwszym składzie Wisły i przebywał na boisku po 90 minut w każdym meczu ligowym, w którym występował. Sezon 2007/2008 zakończył zdobyciem Mistrzostwa Polski z Wisłą Kraków.
Trabzonspor.
30 grudnia 2010 roku turecki Trabzonspor poinformował, że Brożek oraz jego brat zostaną zawodnikami tego klubu. Transfer został oficjalnie potwierdzony 5 stycznia 2011 roku, a obaj bracia podpisali z Trabzonsporem 2,5-letnie umowy. W marcu Brożek wygrał rywalizację o miejsce na lewej obronie z Chorwatem Hrvoje Čale i zaczął regularnie występować w pierwszym składzie drużyny prowadzonej przez Şenola Güneşa. W kwietniu doznał kontuzji, która wykluczyła go z gry niemal do końca sezonu. Brożek powrócił do składu na mecz ostatniej kolejki ligowej z Karabüksporem. Trabzonspor wygrał to spotkanie 4:0 kończąc sezon z 82 punktami, tyle samo zgromadziło Fenerbahçe SK, ale drużyna z Trabzonu miała gorszy bilans bezpośrednich spotkań i zajęła drugie miejsce w tabeli tureckiej Superligi.
Lechia Gdańsk.
9 sierpnia 2012 roku Brożek podpisał roczny kontrakt z Lechią Gdańsk.
Wisła Kraków.
14 października 2013 roku Wisła ogłosiła, że Piotr Brożek wznowił treningi z krakowskim klubem, a 28 października podpisał kontrakt. Następnego dnia wystąpił w wygranym przez Wisłę 3:0 meczu z Widzewem, wchodząc w 63 minucie w miejsce Rafała Boguskiego,
Kariera reprezentacyjna.
Reprezentacje juniorskie i młodzieżowe.
Piotr Brożek wielokrotnie reprezentował barwy juniorskich oraz młodzieżowych reprezentacji Polski. Występował w reprezentacjach juniorskich prowadzonych przez Antoniego Szymanowskiego oraz Michała Globisza. W 1999 roku wystąpił na Mistrzostwach Świata U-17 w Nowej Zelandii, gdzie zagrał we wszystkich trzech spotkaniach, jakie rozegrała reprezentacja Polski U-17 na tym turnieju. W 2000 roku brał udział w Mistrzostwach Europy U-16 rozgrywanych w Izraelu. W reprezentacji młodzieżowej U-21 prowadzonej przez Władysława Żmudę zagrał 14 meczów strzelając w nich 3 bramki. Zagrał również jedno spotkanie w reprezentacji młodzieżowej U-21 prowadzonej przez Edwarda Klejndinsta, w którym zdobył bramkę.
Reprezentacja seniorska.
W listopadzie 2007 roku został po raz pierwszy powołany do pierwszej reprezentacji Polski na towarzyski mecz z reprezentacją Bośni i Hercegowiny przez trenera Leo Beenhakkera. Ostatecznie Brożek nie pojechał na zgrupowanie kadry z powodu choroby. W styczniu 2008 roku otrzymał kolejne powołanie do kadry, na towarzyski mecz z reprezentacją Finlandii. 2 lutego zadebiutował w pierwszej reprezentacji Polski w spotkaniu z Finlandią. Na boisku przebywał przez całą drugą połowę meczu, grając na pozycji lewego obrońcy, a spotkanie zakończyło się wynikiem 1:0 dla Polski.
Pomimo że Piotr Brożek wygrał rywalizację o miejsce w składzie Wisły Kraków z wielokrotnym reprezentantem Polski Dariuszem Dudką i podstawowym lewym obrońcą reprezentacji Kostaryki Júniorem Díazem, od czasu debiutu w kadrze był konsekwentnie pomijany przy powołaniach do reprezentacji Polski przez trenera Leo Beenhakkera. W maju 2009 roku Brożek znalazł się na liście rezerwowych, na towarzyskie mecze z RPA i Irakiem. Pomimo tego, że na zgrupowanie nie pojechało wielu pierwotnie powołanych zawodników, a w dodatku zdyskwalifikowany za stosowanie dopingu został Jakub Wawrzyniak, Brożek nie został powołany w miejsce któregoś z nich. Powołanie otrzymał za to lewy obrońca Marcin Komorowski, którego nie było na liście rezerwowych.
Dopiero kiedy nowym trenerem reprezentacji Polski został Franciszek Smuda, powołał on Brożka w październiku 2009 roku na towarzyskie mecze z Rumunią i Kanadą. 14 listopada zagrał w spotkaniu z Rumunią przez pełne 90 minut meczu. Pierwszego swojego gola strzelił w meczu przeciw Singapurowi.

</doc>
<doc id="198030" url="https://pl.wikipedia.org/wiki?curid=198030" title="Hubert I">
Hubert I



</doc>
<doc id="198031" url="https://pl.wikipedia.org/wiki?curid=198031" title="Umberto I">
Umberto I



</doc>
<doc id="198033" url="https://pl.wikipedia.org/wiki?curid=198033" title="Eliminacje do Konkursu Piosenki Eurowizji w Polsce">
Eliminacje do Konkursu Piosenki Eurowizji w Polsce

Polska zadebiutowała w Konkursie Piosenki Eurowizji w 1994. W latach 1994–1999, 2001, 2005, 2014, 2015, 2019 i 2021 reprezentanta Polski wybierała, specjalnie powoływana do tego celu, kilkuosobowa komisja artystyczna, składająca się z osób związanych z branżą muzyczną. Eliminacje publiczne odbywały się w pozostałych latach uczestnictwa kraju w konkursie.
Brak reprezentanta w 2000 i 2002 spowodowany był ówczesną konstrukcją regulaminu. Uczestnicy, którzy zajęli pięć ostatnich miejsc, nie mogli brać udziału w kolejnej edycji konkursu. W 2003 Telewizja Polska, za namową sympatyków konkursu, zorganizowała Krajowe Eliminacje do Konkursu Piosenki Eurowizji 2003. Po sukcesie krajowych eliminacji w 2003 również w 2004 TVP zorganizowała publiczny koncert finałowy. W 2005 reprezentanta wybrano wewnętrznie, zachowując jednak formułę głosowania z preselekcji z tą różnicą, że tym razem utwór wybierał panel jurorski, a nie widzowie. W 2006 roku format eliminacji powrócił pod nazwą "Piosenka dla Europy 2006". W latach 2007–2009 również odbywały się koncerty: "Piosenka dla Europy 2007", "Piosenka dla Europy 2008" i "Piosenka dla Europy 2009", tym razem jednak z użyciem tzw. dzikich kart, pozwalających na udział w selekcjach artysty wybranego wewnętrznie przez TVP, z ominięciem oceny jury). W 2010 i 2011 ponownie organizowano publiczne selekcje, jednak już pod nazwą "Krajowe Eliminacje". Reprezentanta i piosenkę w finale wybrali wyłącznie widzowie, bez udziału jurorów. W latach 2014–2015 reprezentant wybierany był wewnętrznie przez telewizję. W latach 2016–2018 reprezentant był wybierany poprzez krajowe eliminacje. W 2019 reprezentanta wybrano wewnętrznie, zachowując formułę głosowania z preselekcji z tą różnicą, że tym razem utwór wybierał panel jurorski bez udziału telewidzów. W 2020 reprezentant został wybrany poprzez program telewizyjny "Szansa na sukces". W 2021 reprezentant wybierany był wewnętrznie przez telewizję, a od 2022 przez jurorów i telewidzów podczas koncertu "Tu bije serce Europy! Wybieramy hit na Eurowizję!".
Historia.
W latach 1994–1999, 2001, 2005, 2014, 2015, 2019 i 2021 polski reprezentant na Konkurs Piosenki Eurowizji został wybrany przez komisję ekspertów powołaną przez Telewizję Polską. Kandydatami wyłonionymi w ten sposób byli, chronologicznie: Edyta Górniak („To nie ja!”), Justyna Steczkowska („Sama”), Kasia Kowalska („Chcę znać swój grzech...”), Anna Maria Jopek („Ale jestem”), Sixteen („To takie proste”), Mietek Szcześniak („Przytul mnie mocno”), Andrzej Piaseczny („2 Long”), Ivan i Delfin („Czarna dziewczyna”), Donatan i Cleo („My Słowianie – We Are Slavic”), Monika Kuszyńska („In the Name of Love”), Tulia („Fire of Love (Pali się)”) oraz Rafał Brzozowski („The Ride”). Polska nie wzięła udziału w konkursach w 2012 oraz 2013. W oświadczeniu dla prasy rzeczniczka prasowa TVP, Joanna Stempień-Rogalińska, uzasadniła decyzję wycofania się w 2012 roku „kierowaniem sił i środków na rzecz obsługi Euro 2012 i Igrzysk Olimpijskich”. W 2013 roku Telewizja Polska nie podała dokładnych powodów decyzji.
Publiczne eliminacje.
2003–2004: "Krajowe Eliminacje do Konkursu Piosenki Eurowizji".
W 2003 roku Telewizja Polska postanowiła wrócić do udziału w Konkursie Piosenki Eurowizji po rocznej przerwie spowodowanej ówczesnymi zasadami konkursu – w konkursie w 2002 nie mogły startować kraje, które zajęły pięć ostatnich miejsc w finale Eurowizji 2001. Chcąc uniknąć kolejnego niepowodzenia w konkursie, TVP zdecydowała się na zorganizowanie krajowych selekcji, oddając możliwość wyboru reprezentanta telewidzom. Komisja sędziowska, powołana przez TVP, wyłoniła 14 finalistów, którymi zostali: Zdobywcy Pewnych Oskarów, Gosia Orczyk, Stachursky, Varius Manx, Wilki, Bracia, Ich Troje, Ocean Front, IRA, Magda Femme i Spotlight, Blue Café, Georgina Tarasiuk, Adieu i Krzysztof Antkowiak, Ha-Dwa-O! i Jan Benedek. Po ogłoszeniu finalistów z konkursu została zdyskwalifikowana Georgina Tarasiuk. Polskie selekcje do 48. Konkursu Piosenki Eurowizji odbyły się 25 stycznia 2003 w Warszawie. W finale pierwsze miejsce zdobył zespół Ich Troje z utworem „Keine Grenzen – Żadnych granic”, dzięki czemu formacja została reprezentacją Polski w 48. Konkursu Piosenki Eurowizji w Rydze. Tekst piosenki nawoływał do pokoju i do zaprzestania wojen na świecie. Finał eliminacji obejrzało łącznie prawie 7,27 miliona telewidzów, co dało stacji wynik ok. 48% udziału na rynku tego dnia.
Sukces Krajowych Eliminacji do Konkursu Piosenki Eurowizji 2003 przyczynił się do zorganizowania w takiej samej formie polskich preselekcji w 2004 roku. We wrześniu 2003 TVP rozpoczęła etap nadsyłania propozycji, które miały szansę wziąć udział w krajowych eliminacjach do 49. Konkursu Piosenki Eurowizji. Pod koniec stycznia 2004 stacja zorganizowała Krajowe Eliminacje. Komisja jurorska dopuściła do finału 15 kandydatów, którymi zostali: Golden Life, Łzy, Alicja Janosz, Magda Steczkowska i Indigo, Katarzyna Klich, Marcin Rozynek, Janusz Radek, Sistars, Goya, Planeta, Łukasz Zagrobelny i Offside, Kowalski, Krzysztof Kiljański i Blue Café. Polskie selekcje do 49. Konkursu Piosenki Eurowizji odbyły się 24 stycznia 2004 roku w Warszawie. W finale największą liczbę 51 736 głosów od telewidzów otrzymała piosenka zespołu Blue Café „Love Song”, dzięki czemu wygrała eliminacje. Druga edycja konkursu preselekcyjnego spotkała się z podobnym odbiorem co pierwsza. Także i tym razem o możliwość reprezentowania kraju w Konkursie Piosenki Eurowizji ubiegało się wielu znanych i cieszących się popularnością wokalistów i zespołów, między innymi Alicja Janosz, Marcin Rozynek, Krzysztof Kiljański, Janusz Radek, Kasia Klich czy grupy Goya, Sistars i Blue Café. Finał eliminacji obejrzało 6 508 011 telewidzów, co dało stacji 39,49% udział na rynku.
2006–2009: "Piosenka dla Europy".
W listopadzie 2005 TVP poinformowała o wyborze reprezentanta kraju na konkurs w 2006 poprzez finał krajowych eliminacji. Do stawki finałowej koncertu zakwalifikowano 15 wykonawców, którymi zostali: Ich Troje, Brathanki, Maciej Silski, Sławomir Uniatowski, Agata Torzewska, Queens, Dezire, Ha-Dwa-O!, Kasia Cerekwicka, Kasia Moś, The Jet Set, Kto To, Danzel, Leonie Kuizenga i Mosqitoo, a na liście rezerwowej znaleźli się: Jerzy Grunwald, The Crakers, Sara May, Offside i Anabel Conde. Kandydatury przesłali też np. Mandaryna, Ivan i Delfin, Szymon Wydra czy Marcin Czyżewski. Finał selekcji "Piosenka dla Europy 2006" został rozegrany 28 stycznia 2006 w studiu telewizyjnej „Jedynki”. O zwycięzcy zdecydowali telewidzowie, którzy głosowali w systemie audiotele, oraz sześcioosobowa komisja jurorska – po raz pierwszy w historii eliminacji publicznych. Największą liczbę 17 pkt otrzymały dwie piosenki: „Follow My Heart” zespołu Ich Troje i „Na kolana” Kasi Cerekwickiej. Ówczesny regulamin określał, że w przypadku remisu ważniejsze są głosy przyznane przez publiczność, dlatego program wygrał zespół Ich Troje, który zajął pierwsze miejsce w głosowaniu widzów.
Pod koniec listopada 2006 roku Telewizja Polska opublikowała listę uczestników polskich eliminacji "Piosenka dla Europy 2007", których wybrała trzyosobowa komisja jurorska. Finalistami zostali: Vino, The Jet Set, Charizma, Kuba i Maciej Molędowie, Natasza Urbańska, Bikini, Button Hackers, Ania Szarmach, Hania Stach i Mikael Erlandsson. Na liście rezerwowej znaleźli się: Lidia, Zee, Kabri, Sandra Oldenstam i Plastic. Finał odbył się 3 lutego 2007. Faworytem internautów do wygrania selekcji była piosenka zespołu The Jet Set „Time to Party”. Propozycja zwyciężyła w programie, zdobywszy największą liczbę głosów od telewidzów. 
W grudniu 2007 TVP potwierdziła udział w 53. Konkursie Piosenki Eurowizji organizowanego w Belgradzie i poinformowała, że krajowy reprezentant zostanie wybrany 23 lutego 2008 podczas koncertu selekcyjnego "Piosenka dla Europy 2008". Termin nadsyłania zgłoszeń do siedziby nadawcy minął 2 stycznia 2008. Ostatecznie nadesłano łącznie ok. 100 propozycji, do stawki finałowej zakwalifikowanych zostało dziesięciu kandydatów: Maciej Starnawski i Urban Noiz, Afromental, Queens, Isis Gee, Edi Ann, Kasia Nova, Margo, Man Meadow, Sandra Oxenryd i Krzysztof Zalewski. O wynikach w programie decydowali telewidzowie i jurorzy (w stosunku głosów 50:50), którzy przyznali maksymalną liczbę 24 punktów utworowi Isis Gee „For Life”. Finał „Piosenki dla Europy 2008” obejrzało średnio 2,7 miliona widzów.
Po zajęciu przedostatniego miejsca w finale konkursu w 2008 TVP rozważała wycofanie się w udziału w 54. Konkursie Piosenki Eurowizji organizowanym w Moskwie. W połowie listopada TVP potwierdziła udział w konkursie w 2009. Poinformowała wówczas, że reprezentant zostanie wybrany w trakcie krajowych eliminacji "Piosenka dla Europy 2009". Zgłoszenia przyjmowano od 28 listopada do 16 stycznia 2009. 23 stycznia TVP opublikowała listę 12 finalistów, którymi zostali: Marco Bocchino i Aleksandra Szwed, Katarzyna Skrzynecka, Ira, Lidia Kopania, Renton, Stachursky, Det Betales, Mikromusic, Artur Chamski, Tigrita Project, Dali i Man Meadow. Kilka dni później TVP zdyskwalifikowała Katarzynę Skrzynecką, jedną z głównych faworytek do wygrania selekcji, i zespół Mikromusic za złamanie zasad regulaminowych mówiących, że konkursowa piosenka nie może być publikowana, emitowana lub/i wykonywana publicznie przed 1 października 2008. Zwycięzcę preselekcji wybierano w stosunku 50:50 (50% głosów należało do jurorów i 50% do telewidzów, którzy głosowali za pomocą systemu audio-tele). W finale selekcji zwyciężyła propozycja Lidii Kopanii „I Don’t Wanna Leave”, zdobywszy 22 punkty, w tym 12 pkt od widzów i 10 pkt od jury.
2010–2011: "Krajowe Eliminacje do Konkursu Piosenki Eurowizji".
W 2009 TVP potwierdziła udział w 55. Konkursie Piosenki Eurowizji i ogłosiła, że reprezentant zostanie wybrany poprzez krajowe eliminacje, których finał zostanie rozegrany 14 lutego 2010. Pod koniec listopada 2009 ogłoszono, że w finale wystąpią: Anna Cyzon, Aneta Figiel, Dziewczyny i PIN, który kilka dni później wycofał się z udziału. Stawkę konkursową uzupełniło siedmiu wykonawców, którzy otrzymali „dzikie karty” od TVP, czyli: Vir, Sonic Lake, Nefer, Leszcze, Iwona Węgrowska, Zosia Karbowiak i Marcin Mroziński. O zwycięzcy eliminacji decydowali telewidzowie, którzy mieli możliwość oddawania głosów po rozpoczęciu pierwszego występu konkursowego. 14 lutego 2010 propozycja Marcina Mrozińskiego „Legenda” zwyciężyła w finale selekcji, zdobywając 33,61% głosów telewidzów, zostając propozycją reprezentującą Polskę w 55. Konkursie Piosenki Eurowizji.
Na początku listopada 2010 TVP potwierdziła udział w 56. Konkursie Piosenki Eurowizji organizowanym w Düsseldorfie i rozpoczęła przyjmowanie zgłoszeń do udziału w krajowych eliminacjach. Termin nadsyłania propozycji minął 21 grudnia. Zgłoszono 200 propozycji. Nazwiska finalistów podano 29 grudnia, byli to: Anna Gogola, Magdalena Tul, Roan, SheMoans i The Positive, który później wycofał się z rywalizacji w eliminacjach. TVP przyznała także sześć „dzikich kart”, które otrzymali: Formuła RC, Zosia Karbowiak, Alizma, Ika, Ada Fijał i The Trash. O udział w krajowych selekcjach ubiegał się też m.in. Artur Chamski. Finał eliminacji odbył się 14 lutego. Zwyciężyła w nim propozycja Magdaleny Tul „Jestem”. W finale zdobyła łącznie 44,47% poparcie telewidzów (ponad 59 tys. głosów).
2016–2018: "Krajowe Eliminacje do Konkursu Piosenki Eurowizji".
26 stycznia 2016 dyrektor TVP1 Jan Pawlicki poinformował, że polski przedstawiciel na konkurs w 2016 zostanie wybrany poprzez krajowe eliminacje. 16 lutego w programie "Świat się kręci" ogłoszono listę uczestników eliminacji, którymi zostali: Edyta Górniak, Margaret, Michał Szpak, Natalia Szroeder, Napoli, Taraka, Aleksandra Gintrowska, Kasia Moś i Dorota Osińska. Finał selekcji odbył się 5 marca. Przed rozegraniem finału faworytkami do wygrania były Edyta Górniak i Margaret. O wynikach selekcji decydowali telewidzowie w głosowaniu SMS-owym. Największą liczbę 35,89% głosów otrzymała piosenka Michała Szpaka „Color of Your Life”, drugie miejsce zajęła Margaret (24,72%), a trzecie – Edyta Górniak (18,49%). Wyniki były szeroko komentowane w sieci ze względu na przegraną dwóch głównych faworytek, Margaret i Edyty Górniak. Krajowe Eliminacje do Konkursu Piosenki Eurowizji 2016 obejrzało średnio 2,38 miliona widzów.
Pod koniec 2016 TVP potwierdziła udział w 62. Konkursie Piosenki Eurowizji organizowanym w Kijowie. 23 grudnia poinformowała, że reprezentant zostanie wybrany za pośrednictwem krajowych eliminacji, którego finał zaplanowano na 18 lutego 2017. 11 lutego opublikowała listę 10 uczestników krajowych eliminacji, którymi zostali: Kasia Moś, Martin Fitch, Carmell, Agata Nizińska, Rafał Brzozowski, Isabell Otrębus-Larsson, Lanberry, Aneta Sablik, Paulla i Olaf Bressa. Zwycięzcę konkursu wybrali telewidzowie w głosowaniu SMS-owym i pięcioosobowa komisja jurorska. Pierwsze miejsce zajęła Kasia Moś z piosenką „Flashlight”, zdobywając największą liczbę 19 punktów, w tym 10 od jurorów i 9 od widzów. Po finale krajowych eliminacji kilku jurorów wyraziło swoje niezadowolenie ze słabego poziomu artystycznego finałowych utworów. Negatywne zdanie wyrazili m.in. Krzesimir Dębski i Maria Sadowska. Krajowe Eliminacje do Konkursu Piosenki Eurowizji 2017 obejrzało średnio 2,5 miliona widzów.
Reprezentant kraju na Konkurs Piosenki Eurowizji 2018 ponownie został wyłoniony za pośrednictwem krajowych eliminacji, których finał odbył się 3 marca 2018. Od początku grudnia 2017 do 1 lutego 2018 przyjmowano zgłoszenia do konkursu – nadesłano ich łącznie 200. 8 lutego ogłoszono, że finalistami zostali: Saszan, Monika Urlik, Isabel Otrębus, Ifi Ude, Future Folk, Gromee i Lukas Meijer, Marta Gałuszewska, Pablosson, Maja Hyży i Happy Prince. O wynikach selekcji decydowali telewidzowie i pięcioosobowa komisja jurorska w stosunku głosów 50:50. Po zsumowaniu głosów, największą liczbę 20 punktów zdobyli Gromee i Lukas Meijer za piosenkę „Light Me Up”, otrzymując 12 punktów w głosowaniu widzów oraz 8 pkt od jurorów (3. miejsce). Krajowe Eliminacje do Konkursu Piosenki Eurowizji 2018 obejrzało średnio 1,7 miliona widzów.
2020: "Szansa na sukces".
2 stycznia 2020 TVP poinformowała, że reprezentant kraju na Konkurs Piosenki Eurowizji 2020 zostanie wyłoniony w ramach specjalnego wydania programu "Szansa na sukces. Eurowizja 2020". Spośród 500 zgłoszeń wyłoniono 21 uczestników eliminacji, którymi zostali: Patryk Skoczyński, Emilia Sanecka, Julia i Wiktoria Szlachta, Kasia Dereń, Amelia Andryszczyk, Sargis Davtyan, Maja Hyży, Damian Kulej, Paulina Czapla, Weronika Curyło, Stashka, Saszan, Alicja Szemplińska, Aleksandra Nykiel, Marek Kaliszuk, Nick Sinckler, Basia Gąsienica Giewont, Albert Černý, Norbert Legieć, Marzena Ryt i Adrian Makar. Kandydaci zostali podzieleni na trzy odcinki eliminacyjne, a jurorzy – Cleo, Michał Szpak i Gromee – w każdym z nich wyłonili po jednym z finalistów. Finalistami zostali Kasia Dereń, Alicja Szemplińska i Albert Černý z zespołu Lake Malawi. 23 lutego wystąpili w odcinku finałowym, w którym wykonali po dwie piosenki – cover wybranego przeboju z Konkursu Piosenki Eurowizji oraz autorską propozycję eurowizyjną. Pierwsze miejsce w głosowaniu telewidzów i komisji jurorskiej (w składzie: Grzegorz Urban, Konrad Smuga, Anna Cyzowska–Andura) zajęła Alicja Szemplińska z utworem „Empires”.
2022–2023: Tu bije serce Europy! Wybieramy hity na Eurowizję.
Na 66. Konkurs Piosenki Eurowizji Telewizja Polska planowała wewnętrzny wybór reprezentanta spośród nadesłanych propozycji. 13 stycznia w mediach pojawiły się jednak informacje o zorganizowaniu krajowych eliminacji, co TVP potwierdziła dzień później w porannym programie "Pytanie na śniadanie", podając także listę 10 finalistów, którymi zostali: Ania Byrcyn (z utworem „Dokąd?”), Daria („Paranoia”), Mila („All I Need”), Karolina Lizer („Czysta woda”), Karolina Stanisławczyk &amp; Chika Toro („Move”), Kuba Szmajkowski („Lovesick”), Lidia Kopania („Why Does It Hurt”), Krystian Ochman („River”), Siostry Szlachta („Drogowskazy”) i Unmute („Głośniej niż decybele”). Eliminacje pod nazwą "Tu bije serce Europy! Wybieramy hit na Eurowizję!" odbyły się 19 lutego 2022. Finał eliminacji był podzielony na dwa etapy. System dwuetapowy zastosowany był w polskich preselekcjach po raz pierwszy. Zwycięstwo w głosowaniu widzów, a zarazem łączne (po policzeniu średniej głosów widzów i jurorów) odniósł Krystian Ochman z utworem „River”. Średnia widownia krajowych eliminacji według Modelu Oglądalności Rzeczywistej wyniosła 2,3 mln osób. Udziały kanału wyniosły 12,6%, zapewniając antenie pozycję lidera pasma.
19 września 2022 Telewizja Polska poinformowała o rozpoczęciu procesu zgłoszeniowego dla osób zainteresowanych udziałem w krajowych eliminacjach. Zwycięzcę wyłonią jurorzy oraz widzowie.Zgłoszenia do konkursu miały być przyjmowane początkowo do 15 stycznia 2023 roku, a 12 stycznia poinformowano o przedłużeniu terminu do 10 lutego 2023.. Oficjalna liczba uczestników została ujawniona 15 lutego 2023 roku w porannym programie "Pytanie na śniadanie", a podczas preselekcji 26 lutego wystąpili: Ahlena z utworem „Booty”, Alicja Szemplińska z utworem „New home”, Blanka z utworem „Solo”, Dominik Dudek z utworem „Be good”, Felivers z utworem „Never back down”, Jann z utworem „Gladiator”, Kuba Szmajkowski z utworem „You do me”, Maja Hyży z utworem „Never hide”, Natasza z utworem „Lift u up” oraz Yan Majewski z utworem „Champion”. Ostatecznie preselekcje wygrała Blanka z utworem „Solo", zdobyła ona pierwsze miejsce w głosowaniu jurorów oraz drugie miejsce w głosowaniu telewidzów. Wybór spotkał się z krytycznym odbiorem wśród fanów i dziennikarzy, nie tylko polskich i zagranicznych. Wątpliwości dotyczące uczciwego przebiegu preselekcji zostały wyrażone przez wiele różnych organizacji oraz sympatyków Konkursu Piosenki Eurowizji. Podczas ogłoszenia wyników jury, zostały one wybuczane. Tuż po finale konkursu pojawiły się oskarżenia wobec TVP i jury o powiązania ze zwyciężczynią konkursu, Blanką, co miało wiązać się z wygraną w preselekcjach. Ponadto sympatycy konkursu zarzucili celowe zaniżenie przez jury głównego faworyta Janna na korzyść Blanki i domagali się z tego powodu anulowania wyników preselekcji. Oburzenie wynikami wyrazili m.in. Ralph Kaminski, Michał Szpak i Sandra Kubicka. Powodami układów z Blanką miały być m.in. nie potwierdzona oficjalnie, przyjaźń artystki i Allana Krupy, syna Edyty Górniak (przewodniczącej jury). Krupa odwołał się do zarzutów, oświadczając że przed finałem nie znał prywatnie artystki, myśląc, że była to jedna z tancerek; pogląd, że jury miało zbyt duży wpływ na wybór reprezentanta, a głosy widzów, których według nieoficjalnych informacji oddano trzykrotnie więcej na zwycięzcę głosowania publiczności, Janna, niż Blankę miały wpływ za mały; występ tancerzy z grupy Volt Agustina Egurroli (jednego z członków jury) w trakcie wykonania Blanki; oraz wiadomość z serwisu TVP Rozrywka opublikowana o 15:33, co wykazały strony umożliwiające sprawdzenie archiwalnych stron internetowych, (dwie godziny przed rozpoczęciem gali), na co Telewizja Polska odparła, że wydawca serwisu tvp.pl pracę nad artykułem o reprezentancie Polski w 67. Konkursie Piosenki Eurowizji rozpoczął wcześniej, a w systemie zarządzania treścią rzekomo zapisany został moment utworzenia pliku, zamiast godziny publikacji.
Po finale na zwyciężczynię głosowania jury spadła spora krytyka. Poprzez profil na Instagramie zdobywca drugiego miejsca, Jann, zaapelował do swoich fanów o zachowanie szacunku do Blanki oraz kibicowanie piosenkarce podczas Konkursu Piosenki Eurowizji. Po finale konkursu pojawiły się dwie petycje, w których internauci domagali się zmiany reprezentanta. Wyrażono w niej niezadowalający wynik jury, który wpłynął na wygraną Blanki w preselekcjach. Petycję pierwszą w serwisie PetycjeOnline podpisało ponad 70 tysięcy osób, a druga, opublikowana poprzez organizację Avaaz, została podpisana przez ponad 7 tysięcy osób. Dzień po ogłoszeniu wyników, polskie portale eurowizyjne złożyły petycję pod adresem Telewizji Polskiej o publikację liczby głosów oddanych na poszczególnych uczestników, co wraz z wątkiem niezależności członków jury od Blanki miało by zostać przebadane przez „niezależną firmę zewnętrzną”. Nadawcami tej petycji były: Eurowizja.org, OGAE Polska, Dziennik Eurowizyjny, Dobry Wieczór Europo, Misja Eurowizja oraz Let's Talk About ESC. TVP w wydanym 9 marca oświadczeniu stwierdziła, że podczas finału konkursu „zastosowała się do zasad głosowania zgodnie z regulaminem” i wyjaśniła, że nad przebiegiem głosowania „czuwał obecny podczas finału notariusz”. Średnia widownia relacji na dwóch antenach wyniosła 1,45 mln osób. Przełożyło się to na 10,58 proc. udziału stacji w rynku telewizyjnym wśród wszystkich widzów, 7,98 proc. w grupie komercyjnej 16-49 (AMR na poziomie 351 tys. osób) oraz 7,73 proc. w grupie 16-59 (AMR - 505 tys. widzów). W TVP1 polskie preselekcje do Eurowizji 2023 śledziło średnio 1,36 mln widzów, a TVP Polonia było to 86 tys.

</doc>
<doc id="198039" url="https://pl.wikipedia.org/wiki?curid=198039" title="SAS (asembler)">
SAS (asembler)

SAS "(system adresów symbolicznych)" − rodzina makroasemblerów polskich komputerów XYZ, ZAM-2 i ZAM-41, oraz radzieckiego komputera Urał 2.
Lista rozkazów.
W literaturze podany jest zbiór rozkazów symbolicznych dla maszyny cyfrowej ZAM-2. Obejmuje on 32 pozycje. Liczba rozkazów wynika z liczby bitów przeznaczonej na część operacyjną rozkazu (5). 

</doc>
<doc id="198041" url="https://pl.wikipedia.org/wiki?curid=198041" title="Dzwonek pokrzywolistny">
Dzwonek pokrzywolistny

Dzwonek pokrzywolistny ("Campanula trachelium" L.) – gatunek rośliny z rodziny dzwonkowatych ("Campanulaceae" Juss.). Pochodzi z obszarów Eurazji o umiarkowanym klimacie oraz z Afryki Północnej (Algieria, Maroko, Tunezja). Rozprzestrzenił się także w USA i Kanadzie. W Polsce roślina pospolita, od niżu po niższe położenia górskie. 
Biologia i ekologia.
Bylina, kwitnie od lipca do września. Występuje w lasach liściastych, zaroślach i ich obrzeżach, najczęściej na glinach lekkich. W klasyfikacji zbiorowisk roślinnych gatunek charakterystyczny dla Cl. "Querco-Fagetea".
Zastosowanie.
Dawniej stosowany był przy bólach szyi jako ziele lecznicze.

</doc>
<doc id="198042" url="https://pl.wikipedia.org/wiki?curid=198042" title="Mateusz Bartczak">
Mateusz Bartczak

Mateusz Bartczak (ur. 15 sierpnia 1979 w Legnicy) – polski piłkarz, grający na pozycji pomocnika, mistrz Polski w sezonie 1999/2000 z Polonią Warszawa oraz 2006/2007 z Zagłębiem Lubin, obecnie zawodnik Chojnowianki Chojnów.
Kariera.
Dysponujący dobrymi warunkami fizycznymi zawodnik swoją karierę rozpoczynał w sezonie 1994/1995 występując w zespole Miedź Legnica. Przed sezonem 1997/1998 przeniósł się do Polonii Warszawa, a w trakcie sezonu 2002/2003 do Amiki Wronki. Po sezonie 2005/2006 przeniósł się do Zagłębia Lubin. W polskiej ekstraklasie debiutował 4 kwietnia 1998 roku w spotkaniu Polonii Warszawa z GKS-em Katowice. Na pierwszoligowych boiskach rozegrał dotychczas 210 spotkań, w których strzelił 10 bramek (stan na 18 sierpnia 2009 roku). 28 lutego 2011 został zawodnikiem Cracovii. Od jesieni 2013 zawodnik Chojnowianki Chojnów.

</doc>
<doc id="198043" url="https://pl.wikipedia.org/wiki?curid=198043" title="Jan Karol Kochanowski">
Jan Karol Kochanowski

Jan Karol Kochanowski-Korwin (ur. 30 stycznia 1869 w Rożenku, zm. 6 października 1949 w Cielądzu) – historyk polski, profesor i rektor Uniwersytetu Warszawskiego, członek Polskiej Akademii Umiejętności, prezes Towarzystwa Naukowego Warszawskiego w latach 1918–1925, poseł na Sejm II kadencji w II RP.
Życiorys.
Był synem Jana (1840–1892), właściciela majątku Straszowa Wola, i Eufemii z Poraj-Koźmińskich. Uczęszczał do szkoły powszechnej w Kielcach i gimnazjum w Piotrkowie Trybunalskim. W latach 1888–1892 studiował historię, historię prawa, historię literatury oraz archeologię na Uniwersytecie Jagiellońskim, m.in. u Józefa Łepkowskiego, Stanisława Smolki, Stanisława Tarnowskiego, Bolesława Ulanowskiego. Kontynuował następnie studia w dziedzinie historii i historii literatury na Uniwersytecie Wrocławskim (1892–1894), które ukończył ze stopniem kandydata nauk historycznych (1894, na podstawie pracy "O stosunkach włościańskich w Małopolsce XV wieku"). Uzupełniał wykształcenie w Deutsches Historisches Institut w Rzymie (1894).
W latach 1908–1912 wykładał historię średniowieczną Polski w Towarzystwie Kursów Naukowych w Warszawie. Od 1919 był profesorem zwyczajnym Uniwersytetu Warszawskiego, kierował Katedrą Historii Polski Wieków Średnich i Nauk Pomocniczych Historii; pełnił funkcję prorektora w roku akademickim 1921/1922 oraz rektora (1920/1921). Wykładał do 1934, później był profesorem honorowym. W latach 1922–1934 prowadził również zajęcia w Archiwum Akt Dawnych w Warszawie.
Był członkiem dwóch czołowych instytucji naukowych – Polskiej Akademii Umiejętności i Towarzystwa Naukowego Warszawskiego. Na członka korespondenta PAU został wybrany w 1919, na członka czynnego w 1920; w latach 1920–1926 pełnił funkcję delegata PAU na ośrodek warszawski. Był w gronie członków założycieli Towarzystwa Naukowego Warszawskiego (1907), zasiadał w jego Zarządzie (1907–1925), przewodniczył Wydziałowi II (1910–1922) i Komisji Historycznej (1911–1913); w latach 1918–1925 był prezesem TNW. Ustąpił z władz towarzystwa (wspólnie z Franciszkiem Pułaskim) w 1925 po naciskach działaczy endeckich. Należał ponadto m.in. do Towarzystwa Miłośników Historii w Warszawie, Polskiego Towarzystwa Historycznego (członek honorowy), Kasy im. Mianowskiego; współpracował z Międzynarodowym Instytutem Socjologii w Paryżu.
Brał udział w Międzynarodowych Kongresach Historycznych w Rzymie (1903) i Londynie (1912) oraz Międzynarodowych Kongresach Socjologicznych w Londynie (1906), Berlinie (1909) i Rzymie (1912).
W latach 1928–1930 zasiadał w Sejmie RP z ramienia Bezpartyjnego Bloku Współpracy z Rządem. Uniwersytet w Padwie nadał mu doktorat "honoris causa" (1922). Został Kanclerzem pierwszej Kapituły Orderu Odrodzenia Polski, powołanej 2 sierpnia 1921; ponownie wybrany w 1927. Jako jeden z pierwszych 15 osób odznaczonych Orderem „Polonia Restituta”.
Zainteresowania naukowego Kochanowskiego obejmowały historię średniowieczną Polski, historię prawa polskiego, heraldykę, paleografię, metodologię historii, socjologię narodu. Opracował m.in. zarys dziejów Akademii Zamojskiej na tle humanizmu europejskiego. Był redaktorem działu historycznego "Wielkiej Encyklopedii Powszechnej Ilustrowanej". Przygotował do wydania tom I "Codex Diplomaticus et Commemorationum Masoviae Generalis" (1919). Nie cieszył się szczególnym uznaniem jako wykładowca, natomiast ceniono go jako kierownika seminariów historycznych; Marceli Handelsman uznał za wzorowe opracowane przez Kochanowskiego indeksy i uzupełnienia odpisów ksiąg sądowych mazowieckich. Od połowy lat 30. zaprzestał badań historycznych (ograniczył również kontakty z przyjaciółmi ze środowiska historycznego, m.in. Szymonem Askenazym) i zajął się socjologią, ale jego prace w tej dziedzinie spotkały się z krytyką, m.in. Franciszka Bujaka. Podczas II wojny światowej swoje prywatne zbiory przekazał Bibliotece Ordynacji Krasińskich w Warszawie.
Prace naukowe.
Współpracował z pismami „Przegląd Akademicki”, „Poradnik dla Samouków”, „Przegląd Historyczny” (jego pierwszy redaktor naczelny w latach 1905–1916) oraz „Książka”. Ogłosił wiele prac naukowych, m.in.:
Był także encyklopedystą. Na prośbę Zygmunta Glogera napisał do jego Encyklopedii staropolskiej hasło "Kalendarz". Jego nazwisko jako współtwórcę tej encyklopedii wymienia autor w posłowiu tomu IV.

</doc>
<doc id="198045" url="https://pl.wikipedia.org/wiki?curid=198045" title="Rajmund Kanelba">
Rajmund Kanelba

Rajmund Kanelba "wł. Rajmund Kanelbaum" (ur. 1897 w Warszawie, zm. ok. 18 sierpnia 1960 w Londynie) – polski malarz.
Życiorys.
Studiował malarstwo w warszawskiej Szkole Sztuk Pięknych pod kierunkiem Stanisława Lentza i Tadeusza Pruszkowskiego. Naukę kontynuował w Wiedniu i Paryżu. Powrócił do kraju w 1924 i zamieszkał w Warszawie, dwa lata później na stałe opuścił kraj. Zamieszkał w Paryżu, gdzie nawiązał relacje artystyczne ze środowiskiem Montparnasse, należał do "Cercle des Artistes Polonais". Znane są jego dobre relacje z innym polskim twórcą Romanem Kramsztykiem. W 1927 wyjechał na plener do Pont-Aven, od 1928 zaangażował się w działalność istniejącej w Paryżu Grupy Artystów Polskich. W 1932 współpracował z działającym w Polsce stowarzyszeniem Nowa Generacja, w 1933 odwiedził Warszawę. W 1936 przebywał w Londynie, od 1937 lub 1938 przebywał w USA, najprawdopodobniej na Florydzie. Od 1939 przebywał w Londynie, ale w 1943 odnotowano, że został zaliczony do artystów polskich tworzących w USA. Od 1956 przebywał w Paryżu, Londynie oraz w Nowym Jorku.
Silny wpływ na jego malarstwo miał nurt école de Paris. Malował wizerunki kobiet, kwiaty, wnętrza, widoki ulic. Część prac podpisywał jako "Raymond Kanelba".
Udział w wystawach.
Wystawy zbiorowe (wybrane).
Ponadto wystawy w Edynburgu, Chicago, Filadelfii, na Florydzie.

</doc>
<doc id="198047" url="https://pl.wikipedia.org/wiki?curid=198047" title="Paweł Kaczorowski (piłkarz)">
Paweł Kaczorowski (piłkarz)

Paweł Kaczorowski (ur. 22 marca 1974 w Zduńskiej Woli) – polski piłkarz grający na pozycji obrońcy lub pomocnika, reprezentant Polski i trener piłkarski.
Kariera piłkarska.
Kariera klubowa.
Paweł Kaczorowski swoją karierę rozpoczynał w Pogoni Zduńska Wola. Następnie grał do 1996 roku w klubie LZS Rychłocice. W 1996 roku ponownie w Pogoni Zduńska Wola. W 1998 roku przeniósł się do KSZO Ostrowiec Świętokrzyski. W polskiej Ekstraklasie debiutował 8 marca 1998 roku w barwach KSZO w spotkaniu z Lechem Poznań (1-1). W KSZO rozegrał 11 spotkań. W sezonie 1999/2000 grał w Lechu Poznań. Rozegrał tam 22 spotkania i strzelił w 15 kolejce pierwszego gola w Ekstraklasie. W 2002 roku zmienił klub na Polonie Warszawa, rozegrał tam 54 spotkania i zdobył 1 gola. W 2001 roku zdobył Puchar Polski. Również w Polonii dostał przydomek od kibiców Legii „Chórzysta”, za przyśpiewki obrażające Legionistów. W 2003 roku wrócił do Lecha Poznań. Rozegrał tam 43 spotkania i strzelił 2 bramki, w 2004 roku zdobył Puchar Polski oraz Superpuchar. W 2005 roku przeniósł się do Legii Warszawa. W trakcie wchodzenia na boisko zostawał wygwizdywany i rzucali w niego gumowymi kaczkami kibice Legii, co spowodowane było tym, że piłkarz dopuścił się podczas gry w Lechu Poznań obrażania warszawskiego klubu. Rozegrał 10 spotkań i strzelił 1 bramkę. Po rundzie jesiennej zmienił klub na Wisłę Kraków. Rozegrał tam tylko 1 spotkanie w Pucharze Ekstraklasy. Po czym przeniósł się do Śląska Wrocław. Rozegrał 11 spotkań i strzelił 1 bramkę. Na ekstraklasowych boiskach rozegrał 140 spotkań, w których strzelił 5 bramek. W 2007 roku przeniósł się do Warty Poznań. W ciągu roku rozegrał 14 spotkań. W 2008 roku kontrakt podpisał z Stilonem Gorzów. Od rundy wiosennej w 2008 roku jednak w niej nie grał bo Mieczysław Broniszewski nie widział w kadrze. Po zmianie trenera na Adama Topolskiego wrócił do kadry. Występuje najczęściej pod koniec meczu, na ostatnie pół godziny. W debiucie w kadrze Adama Topolskiego strzelił gola. Po sezonie podpisał kontrakt jeszcze na rok. W 2009 roku jest lepiej przygotowany i gra całe mecze. W czerwcu 2010 roku działacze GKP nie przedłużyli kontraktu z nim. W Stilonie rozegrał 40 spotkań i trafił 3 razy do siatki. Od października 2010 został trenerem IV klubu w woj. lubuskim - Pogoni Skwierzyna. W rundzie wiosennej sezonu 2010/2011 wznowił karierę podpisując kontrakt z Turem Turek, gdzie w 2011 wraz z Wojciechem Wąsikiewiczem pełnił funkcję trenera.
Kariera reprezentacyjna.
W reprezentacji Polski zagrał w 14 spotkaniach i zdobył 1 gola, w 75 min. eliminacyjnego meczu do Mistrzostw Europy 2004 przeciwko San Marino (7 września 2002).

</doc>
<doc id="198052" url="https://pl.wikipedia.org/wiki?curid=198052" title="Lublinek">
Lublinek



</doc>
<doc id="198054" url="https://pl.wikipedia.org/wiki?curid=198054" title="Tomasz Kiełbowicz">
Tomasz Kiełbowicz

Tomasz Kiełbowicz (ur. 21 lutego 1976 w Hrubieszowie) – polski piłkarz, grający na pozycji lewego obrońcy lub lewego pomocnika, reprezentant Polski.
Życiorys.
Absolwent Szkoły Podstawowej nr 1 w Hrubieszowie. Karierę rozpoczął w miejscowym klubie Unia Hrubieszów, gdzie jego trenerami byli Mirosław Szuper i Andrzej Jaworski. Członek kadry województwa zamojskiego Juniorów młodszych w 1988 r. W barwach I zespołu Unii rozegrał zaledwie 4 mecze, a już na wiosnę 1993 roku trafił do Siarki Tarnobrzeg i w tym samym roku awansował z nią do ekstraklasy. Debiut w ekstraklasie zaliczył 24 lipca 1993 w przegranym 1:2 meczu z Widzewem Łódź. W swoim debiutanckim sezonie rozegrał 20 spotkań, strzelając 1 gola. W zespole Siarki grał do końca 1996 roku, a rundę wiosenną rozpoczął już w zespole Rakowa Częstochowa. Jednak gdy po sezonie 1997/1998 Raków podzielił wcześniejsze losy Siarki Tarnobrzeg i spadł do II ligi, Kiełbowicz po sezonie spędzonym w niższej klasie rozgrywkowej przeniósł się do Widzewa Łódź. Grał tam jednak krótko, tylko w rundzie jesiennej 1999 roku. Cały rok 2000 spędził już w Polonii Warszawa, z którą zdobył mistrzostwo i puchar ligi (1999/2000) oraz puchar krajowy i superpuchar (2000/2001).
W trakcie sezonu 2000/2001 przeniósł się do Legii Warszawa. Dotychczas rozegrał w jej barwach 338 spotkań, strzelając 19 goli. Z Legią zdobył 2-krotnie mistrzostwo Polski (2001/2002),(2005/2006) oraz trzykrotnie Puchar Polski (2008, 2011, 2012), Puchar Ligi (2001/2002) i Superpuchar Ekstraklasy (2008). Jego kontrakt ze stołecznym klubem wygasa 30 czerwca 2013 roku.
Na pierwszoligowych boiskach rozegrał dotychczas 382 mecze, w których strzelił 25 bramek (stan na 9 lipca 2012 roku).
Zakończył karierę dnia 2 lutego 2013 roku, mając 37 lat. Rozegrał 339 meczów dla Legii i strzelił 19 goli. Zadeklarował, że będzie dalej będzie pracował w warszawskim klubie jako skaut. Ostatniego gola strzelił w meczu z Arką Gdynia. Pożegnanie gracza nastąpiło 26 lutego 2013 roku w meczu z Olimpią Grudziądz
Reprezentacja Polski.
W reprezentacji Polski zagrał w 9 spotkaniach (312 min.), nie strzelił żadnej bramki.

</doc>
<doc id="198057" url="https://pl.wikipedia.org/wiki?curid=198057" title="Żarowo (województwo zachodniopomorskie)">
Żarowo (województwo zachodniopomorskie)

Żarowo (niem. "Saarow") – wieś w Polsce, położone w województwie zachodniopomorskim, w pow. stargardzkim, w gminie Stargard, nad rzeką Iną (szlak kajakowy).
W latach 1975–1998 wieś należała administracyjnie do województwa szczecińskiego.
Historia.
Bardzo stara osada słowiańska, owalnica o wydłużonej formie. W 1248 roku książę Barnim I przekazał Żarowo biskupom kamieńskim, a w 1356 roku przekazano je Stargardowi i do XIX w. było jego własnością.
W 1939 roku we wsi było 14 gospodarstw rolnych, o średniej powierzchni 20ha. Po 1945 roku indywidualne gospodarstwa rolne zostały reaktywowane.
Położenie i komunikacja.
W latach 1975–1998 miejscowość należała administracyjnie do województwa szczecińskiego.
Obecnie znajduje się w powiecie stargardzkim, gmina Stargard (ok. 2km na północny zachód od Stargardu, w kierunku na Goleniów).
Do Żarowa można dojechać linią MZK Stargard nr 31.
Dawniej można było również dojechać linią kolejki wąskotorowej (linia Stargard - Dobra), która jednak jest obecnie nieczynna. Ostatni pociąg kursował w 2001 roku.
W miejscowości znajdują się również dwa przystanki PKS.
Warto zobaczyć.
Kościół.
Neoromański granitowy kościół z XIX wieku. Wybudowany w latach 1856-60, prawdopodobnie oparty na XVIII-wiecznych murach. Dawna świątynia protestancka, obecnie katolicka pod wezwaniem Najświętszego Serca Pana Jezusa. Od wschodu posiada pięcioboczną absydę. Szczyty wschodni i zachodni schodkowane, dekorowane blendami.
Wieża kościelna trzykondygnacyjna, kryta dachem namiotowym. Obecny kształt dachu wieży różni się od przedwojennego, który miał kształt stożka.
Na wieży znajduje się dzwon, odlewany w Szczecinie, pochodzący prawdopodobnie z sąsiedniej wsi - Lubowa. W wieży kościelnej znajdują się 2 miejsca na dzwony, co pozwala przypuszczać, że zostały one zabrane przez wojska niemieckie bądź radzieckie. 
Według miejscowych opowieści, wieża kościoła została zniszczona przez wojska radzieckie z powodu niemieckiego snajpera, mającego tam swoje stanowisko ogniowe.
Wewnątrz świątyni znajdują się: strop belkowy, odeskowany. Istnieje empora organowa i ławki z czasów budowy kościoła.
Wokół kościoła znajduje się gotycki mur z bramką zamkniętą ostrym łukiem, dekorowaną fryzem wnękowym z XV w. Dawniej wokół kościoła był również cmentarz (świadczą o tym fragmenty pomników i skalnych bloków).
Cmentarz komunalny.
Cmentarz ewangelicko-katolicki najduje się w zachodniej części wsi. Na cmentarzu znajduje się stary, kamienny pomnik, postawiony dla uczczenia pamięci niemieckich żołnierzy z Żarowa poległych w czasie I wojny światowej. Na tablicy zostały wypisane nazwiska ofiar. Obecnie pomnik nie jest w zbyt dobrym stanie - większość nazwisk jest trudna do odczytania albo zupełnie nieczytelna, a sam pomnik wymaga natychmiastowej renowacji.
Most kolejowy.
Znajduje się na wschód od Żarowa, obok drogi do Lubowa. Żelaznej konstrukcji, poprowadzony nad rzeką Iną. Dawniej kursowała nim kolej wąskotorowa (obecnie nieczynna). Zbudowany w 1895 r.
Huta szkła.
Obecnie w hucie nie wyrabia się szkła, istnieje jedynie zdobnictwo na zamówienie. Położona jest na jednym ze wzniesień we wsi.
Stadnina koni „Horse Riding”.
Stadnina koni znajduje się również na jednym ze wzniesień. Jej właścicielem są państwo Cieśla.
Stadnina Żarowo.
Stadnina koni znajdująca się na jednym z wzniesień. Jej właścicielem są państwo Lewandowscy
Lipa drobnolistna.
Rozrosłe drzewo, znajdujące się na terenie przy kościele, wrośnięte w mur. Jest jedynym we wsi pomnikiem przyrody.
Krzyż pokutny (obecnie nieistniejący).
Według miejscowych opowieści, w Żarowie znajdował się krzyż pokutny, bardzo podobny do tego ze Stargardu. Prawdopodobnie zaginął w czasie II wojny światowej lub tuż po niej.

</doc>
<doc id="198060" url="https://pl.wikipedia.org/wiki?curid=198060" title="Dzwonek rozpierzchły">
Dzwonek rozpierzchły

Dzwonek rozpierzchły ("Campanula patula" L.) – gatunek rośliny z rodziny dzwonkowatych ("Campanulaceae"). Występuje w środkowej Europie oraz na części obszaru Azji (Syberia, Iran, Turcja). W Polsce jest pospolity na całym obszarze.
Biologia.
Roślina jednoroczna lub dwuletnia, rzadko bylina, hemikryptofit. Kwitnie od maja do lipca lub sierpnia. Kwiaty są przedprątne i posiadają specjalny mechanizm zapobiegający samozapyleniu. W młodych kwiatach stulonych w pąk, dojrzewające już pylniki wysypują pyłek na płatki korony pokryte drobnymi włoskami, po czym nitki pręcików kurczą się opadając wraz z pylnikami na dno kwiatowe. Następnie dojrzewa słupek i rozchylają się płatki korony. Wtedy może nastąpić zapylenie krzyżowe pyłkiem przyniesionym przez owady z innego kwiatu dzwonka. Gdyby jednak z jakichś powodów nie nastąpiło zapylenie krzyżowe, roślina zapewnia sobie możliwość samozapylenia – w ostatniej fazie rozwoju kwiatów znamiona słupka ślimakowato wydłużają się dotykając włosków na płatkach, gdzie jeszcze może znajdować się pyłek.
Liczba chromosomów 2n=20.
Ekologia.
Roślina światłolubna, zapylana przez pszczoły. Rośnie na obszarach o klimacie suboceanicznym lub umiarkowanie kontynentalnym, od niżu po średnie położenia górskie. Siedliskiem są łąki, polany, zręby, obrzeża lasów, widne lasy i parki. Występuje najczęściej na glebach średnio zasobnych i wilgotnych, chociaż może rosnąć także na glebach gliniastych i piaszczystych, tych bogatych w składniki mineralne jak i ubogich. W klasyfikacji zbiorowisk roślinnych gatunek charakterystyczny dla All. "Arrhenatherion".

</doc>
<doc id="198061" url="https://pl.wikipedia.org/wiki?curid=198061" title="Jakub Rzeźniczak">
Jakub Rzeźniczak

Jakub Beniamin Rzeźniczak (ur. 26 października 1986 w Łodzi) – polski piłkarz występujący na pozycji obrońcy w polskim klubie Wisła Płock. W latach 2008–2014 reprezentant Polski.
Profesjonalną karierę piłkarską zaczynał w Widzewie Łódź, skąd w 2004 trafił do Legii Warszawa. W barwach stołecznego klubu spędził dwanaście sezonów, zdobywając pięć tytułów mistrzowskich, sześć krajowych pucharów oraz Superpuchar Polski, stając się tym samym najbardziej utytułowanym piłkarzem w historii klubu, a z czasem także kapitanem drużyny, z którą pięciokrotnie wystąpił w rozgrywkach fazy grupowej Ligi Europy UEFA, a w sezonie 2016/2017 w fazie grupowej Ligi Mistrzów UEFA. W 2017 przeniósł się do Qarabagu Agdam, z którym zdobył dwa tytuły mistrzowskie ligi azerskiej. W 2019 podpisał kontrakt z występującą w Ekstraklasie Wisłą Płock.
Kariera klubowa.
Widzew Łódź.
Jest wychowankiem Widzewa Łódź, do którego trafił po tygodniowym epizodzie u lokalnego rywala - ŁKS Łódź. W wieku 16 lat w drużynie rezerw Widzewa Łódź rozegrał swój pierwszy mecz w seniorskiej karierze, na którym dobrym występem zwrócił na siebie uwagę trenera pierwszej drużyny Andrzeja Kretka. Dwa dni później został zaproszony na trening pierwszego zespołu. W I lidze zadebiutował 23 sierpnia 2003 w spotkaniu z Odrą Wodzisław Śląski, w wieku 16 lat i 10 miesięcy. W sezonie 2003/2004 rozegrał 11 spotkań na najwyższym szczeblu rozgrywek w Polsce. Widzew Łódź zajął ostatnią 14. pozycję w tabeli i został relegowany do II ligi.
Legia Warszawa.
Przed sezonem 2004/2005 przeniósł się do Legii Warszawa. W klubie zadebiutował w meczu 3. kolejki I ligi z Zagłębiem Lubin, zakończonym remisem 1:1. 26 sierpnia 2004 w meczu rewanżowym 2. rundy eliminacji Pucharu UEFA przeciwko FC Tblisi, zakończonym zwycięstwem Legii 6:0, rozegrał swój pierwszy mecz w europejskich pucharach. W pierwszym sezonie rozegrał w barwach Legii 28 spotkań, w większości będąc podstawowym zawodnikiem. W sezonie 2005/2006 rozegrał łącznie 23 spotkania i zdobywał z klubem pierwsze w swojej karierze mistrzostwo Polski. Sztab szkoleniowy nie był jednak w pełni zadowolony z jego postawy, dlatego zdecydował się na wypożyczenie zawodnika do jego poprzedniego klubu. Rzeźniczak powiedział: "Odbyłem poważną rozmowę z trenerem Dariuszem Wdowczykiem, który oficjalnie przekazał mi wiadomość, że zostałem na rok wypożyczony do Widzewa. Trener nie widział mnie w podstawowym składzie pierwszej drużyny, a dla mego dalszego rozwoju piłkarskiego siedzenie na ławce dla zawodników rezerwowych nie jest specjalnie wskazane".
Widzew Łódź (wyp.).
1 lipca 2006 potwierdzono roczne wypożyczenie zawodnika do Widzewa Łódź. W sezonie 2006/2007 był podstawowym zawodnikiem łódzkiego zespołu. Rozgrywając 25 spotkań zajął z drużyną 12. miejsce w tabeli Orange Ekstraklasy. Po zakończeniu sezonu wrócił do stolicy.
Powrót do Legii Warszawa.
Po zakończeniu sezonu wrócił do stolicy, gdzie wywalczył sobie miejsce w podstawowym składzie. 23 maja 2009 w meczu ze Śląskiem Wrocław strzelił swojego pierwszego gola w Ekstraklasie.
1 kwietnia 2014, w starciu półfinałowym Pucharu Polski przeciwko Podbeskidziu Bielsko-Biała, rozegrał swoje 300. oficjalne spotkanie w barwach Legii. Pełnił funkcję kapitana drużyny. Z Legią zdobył pięć mistrzostw Polski, sześć Pucharów Polski oraz jeden Superpuchar Polski i jest najbardziej utytułowanym piłkarzem w historii warszawskiego klubu.
Qarabag Agdam.
6 lipca 2017 podpisał dwuletni kontrakt z azerskim klubem Qarabağ Ağdam. 11 lipca, zmieniając Rəşada Sadıqova w 31. minucie wygranego 5:0 meczu II rundy kwalifikacyjnej do Ligi Mistrzów z gruzińskim zespołem SK Samtredia, zadebiutował w barwach azerskiej drużyny. Z Qarabağem dwukrotnie świętował zdobycie mistrzostwa kraju. 
Wisła Płock.
Po zakończeniu sezonu 2018/19 nie przedłużył umowy wygasającej z azerskim klubem, a następnie 11 czerwca 2019 podpisał roczny kontrakt z Wisłą Płock. W maju 2020 przedłużył kontrakt o kolejny rok. W marcu 2021 podpisał kolejny roczny kontrakt z klubem. W czerwcu 2022 ponownie przedłużył kontrakt z Wisłą o kolejny rok.
Kariera reprezentacyjna.
W reprezentacji Polski, prowadzonej wówczas przez Leo Beenhakkera, zadebiutował 14 grudnia 2008 w towarzyskim meczu z Serbią. W narodowej kadrze rozegrał 9 spotkań.
Życie prywatne.
W latach 2016–2020 był mężem Edyty Zając. Od marca 2020 do czerwca 2021 był związany z Magdaleną Stępień. W sierpniu 2021 potwierdził związek z Pauliną Nowicką, a w grudniu tego samego roku para się zaręczyła. W listopadzie 2022 wzięli ślub. 
Z pozamałżeńskiego związku z Eweliną Taraszkiewicz ma córkę Inez (ur. 2017). W lipcu 2021 urodził się jego syn Oliwier ze związku z Magdaleną Stępień. W styczniu 2022 Stępień poinformowała, że chłopiec cierpiał na rzadki nowotwór wątroby. Syn Rzeźniczaka i Stępień zmarł w lipcu 2022 w Izraelu, gdzie był poddany chemioterapii.

</doc>
<doc id="198062" url="https://pl.wikipedia.org/wiki?curid=198062" title="Żołd">
Żołd

Żołd – wynagrodzenie, jakie dostaje żołnierz odbywający zasadniczą służbę wojskową, dawniej również członek wojska najemnego. Pierwszy żołd w Polsce ustanowił w 1388 roku w Piotrkowie Władysław II Jagiełło: wynosił 3 grzywny od kopii.
Zygmunt August i Stefan Batory utworzyli oddziały kozackie dla obrony granicy Polski w zamian za żołd i wolność osobistą. Była to jedna z przyczyn powstania Chmielnickiego.
Żołd w legionach rzymskich nazywany był stipendium.

</doc>
<doc id="198064" url="https://pl.wikipedia.org/wiki?curid=198064" title="Grzędzice">
Grzędzice

Grzędzice – (niem. "Seefeld") wieś w Polsce, położona w województwie zachodniopomorskim, w powiecie stargardzkim, w gminie Stargard, przy linii kolejowej Szczecin-Poznań.
W latach 1954–1968 wieś należała i była siedzibą władz gromady Grzędzice, po jej zniesieniu w gromadzie Stargard Szczeciński. W latach 1975–1998 wieś administracyjnie należała do województwa szczecińskiego.
Historia.
Wieś została założona na początku XIII wieku jako własność biskupstwa kamieńskiego, a w 1364 roku została zakupiona przez miasto Stargard.
W 1939 roku we wsi było 17 gospodarstw o powierzchni 20-45 ha. Do sołectwa Grzędzice należy dawna osada folwarczna Mężyki, założona w latach dwudziestych XX wieku oraz Grzędziczki - trzyzagrodowe zabudowania po południowej stronie linii kolejowej (XIX w.). Ludność według stanu na 30 grudnia 2006 roku – 841 osób.
Architektura.
Wieś okolnica z centralnie położonym naturalnym stawem i kościołem. Późnogotycki kościół pw. św. Piotra i Pawła z XV w. Najbardziej cenne są w nim polichromie z lat 1450-1470.
Sport.
Swoją siedzibę ma tutaj klub sportowy: Ludowy Zespół Sportowy Orzeł Grzędzice (klasa okręgowa, grupa zachodniopomorska II).

</doc>
<doc id="198065" url="https://pl.wikipedia.org/wiki?curid=198065" title="Tomasz Sokołowski (ur. 1977)">
Tomasz Sokołowski (ur. 1977)

Tomasz Robert Sokołowski (ur. 27 kwietnia 1977 w Dębicy) – polski piłkarz grający na pozycji obrońcy lub pomocnika, zawodnik GKS Katowice.
Dysponujący średnimi warunkami fizycznymi (175 cm wzrostu i 67 kg wagi) zawodnik swoją karierę rozpoczynał w sezonie 1995/1996 występując w zespole Igloopol Dębica. W następnym roku przeniósł się do Amiki Wronki. Przed sezonem 2003/2004 trafił do Legii Warszawa. Od lata 2006 roku występuje w Arce Gdynia.
W polskiej ekstraklasie zadebiutował 17 sierpnia 1996 roku w spotkaniu Amiki Wronki z GKS-em Bełchatów. Dotychczas rozegrał w niej 280 meczów i strzelił 11 goli (stan na 24 grudnia 2009 roku).
Tomasz Sokołowski grając w barwach Amiki Wronki zdobył trzy Puchary Polski oraz jeden Superpuchar. Będąc graczem Legii Warszawa został mistrzem Polski w sezonie 2005/2006.
3 września 2010 został piłkarzem GKS Katowice.
W 2012 roku rozpoczął pracę jako trener z drużynami młodzieżowymi. Pracował też jako drugi trener w sztabie szkoleniowym reprezentacji Polski U-18.

</doc>
<doc id="198066" url="https://pl.wikipedia.org/wiki?curid=198066" title="Glikol">
Glikol



</doc>
<doc id="198067" url="https://pl.wikipedia.org/wiki?curid=198067" title="1,2-etanodiol">
1,2-etanodiol



</doc>
<doc id="198070" url="https://pl.wikipedia.org/wiki?curid=198070" title="Krąpiel (powiat stargardzki)">
Krąpiel (powiat stargardzki)

Krąpiel – osada w Polsce położona w województwie zachodniopomorskim, w powiecie stargardzkim, w gminie Stargard.
W latach 1975–1998 miejscowość administracyjnie należała do województwa szczecińskiego.
Miejscowość (owalnica), znana jako najstarsze lenno rodziny Wedel, położona jest na terenach bezleśnych. Leży niedaleko parku, gdzie znajduje się wiele pomników przyrody oraz trzy jeziora.
W osadzie istnieje drużyna Pomorzanin Krąpiel grająca w klasie A, gr. 2.

</doc>
<doc id="198073" url="https://pl.wikipedia.org/wiki?curid=198073" title="Przemysław Kaźmierczak">
Przemysław Kaźmierczak

Przemysław Kaźmierczak (ur. 5 maja 1982 w Łęczycy) – polski piłkarz występujący na pozycji pomocnika, piłkarz plażowy, reprezentant Polski.
Dysponujący dobrymi warunkami fizycznymi (191 cm wzrostu i 79 kg wagi) piłkarz swoją karierę rozpoczynał w sezonie 1999/2000, występując w zespole ŁKS-u Łódź. W następnym roku przeniósł się do Piotrcovii Piotrków Tryb., powołany został również do kadry U-18, z którą zdobył Mistrzostwo Europy na turnieju w Finlandii w 2001 roku. Następnie występował w Górniku Łęczna. Przed sezonem 2003/2004 przeniósł się do Pogoni Szczecin, z którą miał podpisany kontrakt do roku 2010. W polskiej ekstraklasie debiutował 1 sierpnia 2004 roku w spotkaniu z Legią Warszawa.
Na polskich pierwszoligowych boiskach rozegrał dotychczas 91 spotkań (49 w barwach Pogoni Szczecin i 42 w barwach Śląska Wrocław) i zdobył 16 bramek (5 w Pogoni Szczecin i 11 w Śląsku Wrocław).
5 marca 2006 w konkursie stacji TV Canal+ uhonorowany został „Piłkarskim Oscarem 2005” za najładniejszą bramkę roku zdobytą 16 września 2005 w 69. minucie meczu Pogoń – Legia (2:2).
W sezonie 2006/2007 został wypożyczony do portugalskiej Boavisty Porto, w której występował razem z Rafałem Grzelakiem i Krzysztofem Kazimierczakiem. W 29 występach zdobył 5 goli.
9 czerwca 2007 zagrał w meczu gwiazd ligi portugalskiej odbywającym się w Lizbonie, zmieniając Zinedine'a Zidane'a.
21 czerwca 2007 podpisał trzyletni kontrakt z FC Porto, jednak nie był w stanie przebić się do podstawowej jedenastki. Przed sezonem 2008/2009 został wypożyczony na rok do klubu Derby County. Po powrocie z wypożyczenia w Derby County F.C. do FC Porto, został ponownie wypożyczony tym razem do czternastego klubu Primeira Liga, Vitória Setúbal, z którym 22 lipca 2009 podpisał kontrakt na jeden sezon. Po wypełnieniu rocznej umowy 3 sierpnia 2010 podpisał dwuletnią umowę z klubem polskiej ekstraklasy Śląsk Wrocław. W sezonie 2010/2011 Kaźmierczak dla Śląska Wrocław strzelił 8 bramek, grał na pozycji defensywnego pomocnika. W sezonie 2011/2012 ze Śląskiem wywalczył mistrzostwo Polski. 13 lipca 2014 przeszedł ze Śląska Wrocław do Górnika Łęczna, lecz 1 lipca 2015 rozwiązał kontrakt z tym klubem.
Piłka nożna plażowa.
W 2018 zasilił szeregi pierwszoligowego BSCC Łódź.
Reprezentacja Polski.
W reprezentacji Polski zagrał w 11 meczach. Jedyną bramkę dla „Biało-czerwonych” zdobył 24 marca 2007 w meczu przeciwko Azerbejdżanowi.

</doc>
<doc id="198075" url="https://pl.wikipedia.org/wiki?curid=198075" title="Waldemar Goszcz">
Waldemar Goszcz

Waldemar Goszcz (ur. 14 grudnia 1973 w Wolborzu, zm. 24 stycznia 2003 pod Ostródą) – polski piosenkarz, aktor i model.
Życiorys.
Wczesne lata.
Urodził się w Wolborzu jako syn Zofii i Włodzimierza Goszczów. Miał młodsze rodzeństwo: siostrę Annę i brata Piotra. Jako nastolatek występował w zespołach muzycznych i tanecznych oraz uczestniczył w różnych zawodach sportowych. Uczył się w Technikum Mechanizacji Rolnictwa w Wolborzu. Po zdaniu matury dostał się na AWF w Poznaniu, na której naukę przerwał, gdyż nie mógł jej pogodzić z karierą modela. Studiował również w Wyższej Szkole Zarządzania w Warszawie.
Kariera.
Został odkryty na ulicy w Warszawie przez właściciela renomowanej agencji modeli. W 1993, w wieku 19 lat, wygrał prestiżowy konkurs i zdobył tytuł „Twarz Roku”. Chodził po wybiegach u najsłynniejszych projektantów i wygrywał castingi do reklam telewizyjnych, m.in.: chusteczek do nosa Velvet, sezamków Aha!, maszynek do golenia Polsilver, oraz billboardów, a także stał się twarzą kampanii takich projektantów mody jak Cerutti, Thierry Mugler i Nikos. Jego twarz stała się rozpoznawalna. 
W 1997 rozpoczął karierę muzyczną w boysbandzie Hi Street, który założył wraz z Markiem Sośnickim. Pozostali członkowie tej grupy to Maciej Adamek, Radosław Wojak oraz polski piosenkarz algierskiego pochodzenia Ferid Lakhdar. Rok później Hi Street zadebiutował na XXXV Krajowym Festiwalu Piosenki Polskiej w Opolu i jesienią ukazała się na rynku debiutancka płyta, wydana przez PomatonEMI, którą promował teledysk „Gdy czujesz życia rytm”. Od debiutu zespół zagrał ponad 200 koncertów, w tym jeden, obok kilku innych polskich gwiazd, dla siedmiotysięcznej publiczności w Berlinie. W 2001 grupa Hi Street rozpadła się.
W listopadzie 2001 wydał solowy album zatytułowany po prostu "Waldek Goszcz". Krążek promowały dwa single: „Orfeusz” i „Lalka”.
Pojawił się w teledysku do piosenki K.A.S.Y. „Zostań po koncercie” (2002). Był jednym z twórców hymnu akcji "I Ty możesz zostać św. Mikołajem".
Sporą popularność przyniosła mu rola Adama w telenoweli "Adam i Ewa" (2000). Gościnnie wystąpił również w sitcomie "Szpital na perypetiach" (2002).
Śmierć.
24 stycznia 2003 poniósł śmierć w wypadku samochodowym w okolicach Ostródy, gdy prowadzona przez niego Lancia Lybra podczas wyprzedzania zderzyła się z jadącym z naprzeciwka Fordem Escortem. Goszcz zginął na miejscu. Razem z nim jechali Radosław Pazura i Filip Siejka, którzy przeżyli wypadek. Poszkodowany w wypadku został także kierowca forda.
Waldemar Goszcz został pochowany na cmentarzu w Wolborzu.
Życie prywatne.
W 1997 poślubił Monikę, z którą miał córkę Wiktorię (ur. 1997). Małżeństwo zakończyło się rozwodem.

</doc>
<doc id="198076" url="https://pl.wikipedia.org/wiki?curid=198076" title="Rekordy świata">
Rekordy świata

Rekordy świata notuje się w sporcie i innych dziedzinach. Większość rekordów z innych dziedzin, znajduje się w Księdze rekordów Guinnessa, natomiast rekordy sportowe są zbierane przez organizacje sportowe (np. IAAF, FINA i FIFA).
Rekordy sportowe:

</doc>
<doc id="198078" url="https://pl.wikipedia.org/wiki?curid=198078" title="Smogolice">
Smogolice

Smogolice (niem. "Bruchhausen") – wieś w Polsce położona w województwie zachodniopomorskim, w powiecie stargardzkim, w gminie Stargard.
Leży nad rzeką Iną, na skraju Puszczy Goleniowskiej
W latach 1975–1998 miejscowość administracyjnie należała do województwa szczecińskiego.
Historia.
Z badań archeologicznych wynika że wieś Smogolice był zamieszkana już w epoce brązu (1700–1200 p.n.e.). Pierwsze wzmianki nowożytne o wsi pochodzą z XV w., jest to owalnica z centralnie położonym kościołem. 
Przyroda.
Wieś jest punktem wyjściowym wycieczek do Puszczy Goleniowskiej.

</doc>
<doc id="198079" url="https://pl.wikipedia.org/wiki?curid=198079" title="Żwirkowisko">
Żwirkowisko

Żwirkowisko – miejsce tragicznej śmierci 11 września 1932 roku polskich pilotów Stanisława Wigury i Franciszka Żwirki w Cierlicku Górnym koło Cieszyna na Śląsku Cieszyńskim (na Zaolziu), na terenie ówczesnej Czechosłowacji.
Historia.
Wypadek polskich pilotów miał miejsce podczas ich przelotu na zlot lotniczy do Pragi. Podczas gwałtownej burzy nastąpiło oderwanie skrzydła samolotu RWD-6 i maszyna runęła na ziemię. Piloci zginęli na miejscu.
W miejscu tragicznego wydarzenia ustawiono początkowo brzozowy krzyż ze śmigłem i pozostawiono zakonserwowane pnie świerków, o które roztrzaskał się samolot. Utworzono także symboliczne mogiły lotników. W roku 1935 wybudowano małe mauzoleum i bramę z napisem „Żwirki i Wigury start do wieczności”. Autorami tego założenia byli: budowniczy Rygiel z Frysztatu oraz rzeźbiarze Julius Pelikán z Ołomuńca i Jan Raszka. Dzwon ufundowano ze składek czytelników Ilustrowanego Kuriera Codziennego. Wkrótce Żwirkowisko stało się miejscem kultu polskości na Zaolziu.
Po zajęciu Czechosłowacji przez Niemców w grudniu 1940 roku rozebrano mauzoleum i zniszczono teren. Udało się ocalić pamiątkowy kamień i napis z bramy.
Po zakończeniu II wojny światowej rozpoczęto próby odtworzenia Żwirkowiska. Odbywały się one przy nikłym zainteresowaniu strony czeskiej. W końcu wybudowano istniejący w XXI wieku pomnik z figurą lotnika wspartego na śmigle oraz godłami Polski i ówczesnej Czechosłowacji, na którym do roku 1957 widniała tablica z mylnym napisem „Pamięci lotników, którzy zginęli w walce z faszyzmem”.
Uporządkowano także symboliczne mogiły, ponieważ obaj piloci spoczywają na Cmentarzu Powązkowskim w Warszawie w Alei Zasłużonych.
Kolejny napis w języku polskim i czeskim brzmi: „Pamięci Lotników polskich Żwirki i Wigury, którzy na tym miejscu polegli w katastrofie swego samolotu dnia 11.9.1932”.
W roku 1992, przy dużym udziale Polskiego Związku Kulturalno-Oświatowego na Zaolziu, otworzono w Cierlicku „Dom Żwirki i Wigury”, w którym, między innymi, znajduje się sala poświęcona historii polskiego lotnictwa.
Co roku na Żwirkowisku organizowane są obchody rocznicy śmierci polskich lotników. Żwirkowiskiem przez długie lata opiekował się Józef Stebel – był jedną z pierwszych osób, które zaczęły kultywować pamięć o lotnikach.

</doc>
<doc id="198080" url="https://pl.wikipedia.org/wiki?curid=198080" title="Patryk Rachwał">
Patryk Rachwał

Patryk Rachwał (ur. 27 stycznia 1981 w Gliwicach) – polski piłkarz grający na pozycji pomocnika, reprezentant Polski.
Przebieg kariery.
Rachwał jest wychowankiem Górnika Zabrze, w którego barwach zadebiutował w pierwszej lidze 16 maja 1998 w spotkaniu z Dyskobolią Grodzisk Wielkopolski. Dwa lata później przeniósł się do Energie Cottbus, grał też w Sachsen Lipsk i Widzewie Łódź. Latem 2004 przeszedł do Wisły Płock. Po zakończeniu sezonu 2006/07 jego kontrakt w Płocku wygasł i piłkarz postanowił nie podpisywać nowej umowy. Został zawodnikiem GKS Bełchatów, w którym występował przez cztery lata. Kolejnym jego przystankiem w karierze była Polonia Warszawa. W zespole ze stolicy rozegrał dwanaście spotkań w sezonie 2010/11. 1 lipca 2011 podpisał kontrakt z Zagłębiem Lubin, w którym spędził półtora roku. Od 1 lutego 2013 ponownie był zawodnikiem Bełchatowa, w którym w 2019 zakończył karierę.
Rachwał zaliczył również cztery występy w seniorskiej reprezentacji Polski. Zadebiutował w niej 11 grudnia 2003 w wygranym 4:0 spotkaniu z Maltą. Trzy dni później zagrał w meczu z Litwą. W lipcu 2004 wystąpił w pojedynku ze Stanami Zjednoczonymi, w kwietniu 2005 zaś z Meksykiem.

</doc>
<doc id="198081" url="https://pl.wikipedia.org/wiki?curid=198081" title="Rekordy świata w łyżwiarstwie szybkim">
Rekordy świata w łyżwiarstwie szybkim

Rekordy świata w łyżwiarstwie szybkim – najlepsze czasy uzyskane przez zawodników, zatwierdzone przez Międzynarodową Unię Łyżwiarską (ISU). Stan na 5 listopada 2022.

</doc>
<doc id="198082" url="https://pl.wikipedia.org/wiki?curid=198082" title="Marcin Zając">
Marcin Zając

Marcin Zając (ur. 19 maja 1975 w Łodzi) – polski piłkarz występujący na pozycji pomocnika, reprezentant Polski.
Kariera klubowa.
Zając swoją przygodę z piłką zaczynał w zespole Startu Łódź. Następnie przeniósł się do Widzewa Łódź. Przed sezonem 2002/2003 przeniósł się do Dyskobolii Grodzisk Wlkp. W polskiej ekstraklasie debiutował 27 lipca 1996 roku w spotkaniu Widzewa Łódź z Zagłębiem Lubin. Na pierwszoligowych boiskach rozegrał 307 spotkań, w których zdobył 55 bramek. Od sezonu 2006/07 reprezentował barwy Lecha Poznań. Za młodu był uważany za niezwykle uzdolnionego piłkarza, ale prześladujące go kontuzje nieco zmarnowały jego potencjał. Uznawany był za jednego z najszybszych piłkarzy w Orange Ekstraklasie. Od sezonu 2008/09 był zawodnikiem Ruchu Chorzów, z którym podpisał kontrakt do 2011 roku. Ostatnimi klubami w karierze Marcina Zająca były Sorento Zadębie Skierniewice i Widok Skierniewice.
Kariera reprezentacyjna.
W reprezentacji Polski zagrał w 11 spotkaniach.
Życie prywatne.
Żonaty z Karoliną. Mają dwie córki Julię oraz Maję. 

</doc>
<doc id="198083" url="https://pl.wikipedia.org/wiki?curid=198083" title="Akt mielnicki">
Akt mielnicki



</doc>
<doc id="198084" url="https://pl.wikipedia.org/wiki?curid=198084" title="Sowno (powiat stargardzki)">
Sowno (powiat stargardzki)

Sowno (niem. "Hinzendorf") – wieś w Polsce położona w województwie zachodniopomorskim, w powiecie stargardzkim, w gminie Stargard.
Miejscowość leży nad rzeką Iną, w sercu Puszczy Goleniowskiej, przy skrzyżowaniu drogi wojewódzkiej nr 142 i drogi ze Stargardu do Goleniowa, ok. 16 km od Stargardu.
Po II wojnie światowej, miejscowość nosiła nazwę Polska Wieś. W latach 1975–1998 miejscowość należała administracyjnie do województwa szczecińskiego.
Wieś o kształcie okolnicy z centralnie położonym kościołem, w średniowieczu należąca do cystersów z Kołbacza, obecnie wieś wypoczynkowa mieszkańców Szczecina i Stargardu. W osadzie Podlesie należącej do Sowna książęta pomorscy posiadali swój zamek myśliwski.
Swoją siedzibę ma tutaj klub sportowy „Podlesie” (A-klasa piłki nożnej).

</doc>
<doc id="198085" url="https://pl.wikipedia.org/wiki?curid=198085" title="Bartosz Ślusarski">
Bartosz Ślusarski

Bartosz Ślusarski (ur. 11 grudnia 1981 w Szamocinie) – polski piłkarz grający na pozycji napastnika bądź skrzydłowego, reprezentant Polski, dwukrotny zdobywca Pucharu Polski.
Kariera.
Dysponujący dobrymi warunkami fizycznymi (186 cm wzrostu i 81 kg wagi) zawodnik swoją karierę rozpoczynał w sezonie 1999/2000 występując w zespole Huragan Pobiedziska. W następnym roku przeniósł się do Lecha Poznań, skąd był wypożyczony do Widzewa Łódź. W Ekstraklasie debiutował 5 marca 2001 w spotkaniu Lecha Poznań z Zagłębiem Lubin. 6 kwietnia 2003 Ślusarski strzelił 1500. bramkę dla Lecha Poznań w Ekstraklasie. Przed rundą wiosenną sezonu 2003/2004 przeniósł się do Dyskobolii Grodzisk Wlkp.
W sezonie 2006/2007 był wypożyczony do portugalskiego União Leiria. Rozegrał w barwach tego zespołu 24 spotkania i z 7 strzelonymi bramkami był najskuteczniejszym zawodnikiem swojej drużyny oraz zdobył tytuł klubowego gracza roku. W klasyfikacji najskuteczniejszych strzelców bwinLIGI uplasował się na 13. pozycji. Pomógł swojemu zespołowi awansować do Pucharu Intertoto, lecz po zakończonym sezonie Portugalczycy nie zdecydowali się na przelanie żądanej przez Dyskobolię kwoty, w związku z czym zawodnik wrócił do Grodziska Wielkopolskiego.
Po czterech kolejkach sezonu 2007/2008 Orange Ekstraklasy, 24 sierpnia 2007 i w dniu swoich imienin, Ślusarski zmienił klub na angielski West Bromwich, gdzie przeszedł za cenę 680 tys. funtów (ok. 1 mln euro). Napastnik wystąpił tylko w jednym meczu nowej drużyny, nie strzelając gola. Było to w październiku 2007, w meczu przeciwko Colchester.
20 listopada 2007 został wypożyczony do Blackpool do 1 stycznia 2008 roku, będąc tym samym uprawnionym do gry w jedenastu spotkaniach drużyny. West Bromwich Albion w umowie z Blackpool zawarło także klauzulę, na mocy której mogło ponownie włączyć Ślusarskiego do swojej kadry po upływie 28 dni od wypożyczenia. 3 stycznia 2008 Blackpool przedłużył ze Ślusarskim wypożyczenie do dnia 28 stycznia tego samego roku. W sumie w sześciu występach dla Blackpool zawodnik zdobył jedną bramkę.
Po powrocie do West Bromwich piłkarz wciąż nie mógł przebić się do podstawowego składu drużyny, więc 27 marca 2008 został wypożyczony do końca sezonu do Sheffield Wednesday, grającego w angielskiej Football League Championship (II poziom). W siedmiu meczach Ślusarski zdobył jedną bramkę, a 27 listopada 2008 został wypożyczony do Sheffield na kolejny miesiąc. Po powrocie Ślusarskiego z wypożyczenia West Bromwich zdecydował 10 stycznia 2009 o rozwiązaniu kontraktu z zawodnikiem za porozumieniem stron. W sumie podczas 17-miesięcznego pobytu w angielskim zespole Polak zagrał w jednym meczu i nie zdobył żadnej bramki.
13 stycznia 2009 podczas konferencji prasowej Cracovia, walcząca o utrzymanie w sezonie 2008/2009, ogłosiła zakontraktowanie zawodnika do swojego zespołu. Bartosz Ślusarski związał się z Cracovią na trzy lata, w nowym zespole grał z numerem 20 na koszulce.
22 grudnia 2010 podpisał półtoraroczny kontrakt z Lechem Poznań. Po trzech latach został on rozwiązany, za porozumieniem stron. W efekcie 26 lutego 2014 napastnik został graczem Arki Gdynia.
17 czerwca 2014 został piłkarzem GKS Bełchatów, już w pierwszym meczu w nowym klubie strzelił bramkę w wygranym meczu z Legią Warszawa. W barwach Bełchatowa grał z numerem 18.
W sezonie 2015-2016 zawodnik I-ligowej Miedzi Legnica. Od sezonu 2016/2017 występuje w IV-ligowej Tarnovii Tarnowo Podgórne.
Na boiskach ekstraklasy rozegrał dotychczas 134 spotkania, w których strzelił 37 bramek. W reprezentacji Polski seniorów zagrał w dwóch spotkaniach, a w drużynie U-21 grał 12 razy i strzelił 3 gole.
Statystyki klubowe.
"Aktualne na 1 lipca 2019:"

</doc>
<doc id="198087" url="https://pl.wikipedia.org/wiki?curid=198087" title="Błażej Telichowski">
Błażej Telichowski

Błażej Telichowski (ur. 6 czerwca 1984 w Nowym Tomyślu) – polski piłkarz grający na pozycji obrońcy w polskim klubie KKS Wiara Lecha Poznań.
Kariera klubowa.
Telichowski swoją piłkarską karierę rozpoczynał Polonii Nowy Tomyśl. W 2002 roku przeniósł się do Lecha Poznań, gdzie zadebiutował w polskiej ekstraklasie 26 października 2002 w meczu z Dyskobolią Grodzisk Wielkopolski. Od 2006 roku zawodnik Dyskobolii. Następnie w wyniku fuzji klubów stał się piłkarzem Polonii Warszawa. Później występował w takich klubach jak Arka Gdynia (na wypożyczeniu), Polonia Bytom, Zagłębie Lubin czy Górnik Zabrze. 22 stycznia 2013 podpisał kontrakt z Podbeskidziem. 10 czerwca 2014 związał się dwuletnią umową z GKS Bełchatów. Od kwietnia 2015 pełnił funkcję kapitana drużyny GKS, w tej roli zadebiutował w rozegranym 4 kwietnia 2015 meczu z Lechem Poznań. W latach 2015–2017 był zawodnikiem Miedzi Legnica. 16 marca 2017 podpisał kontrakt z Tarnovią Tarnowo Podgórne. 13 lutego 2021 został wypożyczony do Kibolskiego Klubu Sportowego Wiara Lecha Poznań z V ligi, umowa do 30 czerwca 2021.
Statystyki.
Klubowe.
"Aktualne na 23 czerwca 2019:"

</doc>
<doc id="198089" url="https://pl.wikipedia.org/wiki?curid=198089" title="Strachocin (województwo zachodniopomorskie)">
Strachocin (województwo zachodniopomorskie)

Strachocin (niem. "Zartzig") - wieś w Polsce położona w województwie zachodniopomorskim, w powiecie stargardzkim, w gminie Stargard.
Miejscowość leży nad rzeką Krąpiel.
W latach 1975–1998 miejscowość położona była w województwie szczecińskim.
Pierwsze wzmianki o wsi pochodzą z 1229, kiedy to była w posiadaniu joannitów, ale wykopy archeologiczne świadczą o wcześniejszym osadnictwie już w VI wieku. Bardzo zniszczona podczas II wojny światowej. Tereny Strachocina są bezleśne o charakterze rolniczym.
Do Strachocina można dojechać linią MPK Stargard nr 33.
Znajduje się tam również 60-letnia szkoła podstawowa.

</doc>
<doc id="198090" url="https://pl.wikipedia.org/wiki?curid=198090" title="Paweł Sasin">
Paweł Sasin

Paweł Sasin (ur. 2 października 1983 w Radomiu) – polski piłkarz grający na pozycji pomocnika lub obrońcy, od sezonu 2022/2023 w Polonii Nysa.
Kariera piłkarska.
Swoją karierę rozpoczynał w sezonie 1999/2000 występując w zespole Beniaminek Radom. Następnie grał w SMS-ie Wrocław i Śląsku Wrocław. 8 września 2001 zadebiutował w pierwszej lidze w spotkaniu z RKS-em Radomsko reprezentując barwy Śląska Wrocław. W 2004 został wypożyczony do Lecha Poznań, który w roku następnym wykupił go ze Śląska. 
Dwa lata później podpisał kontrakt z Koroną Kielce, w której grał do stycznia 2009 roku, kiedy to związał się trzyletnią umową z Cracovią. W nowym zespole zadebiutował 28 lutego 2009 w ligowym meczu z Piastem Gliwice. W lutym 2011 Cracovia rozwiązała kontrakt za porozumieniem stron, a piłkarz na pół roku związał się umową z pierwszoligowym GKS Bogdanka. W lipcu zdecydował się podpisać kontrakt z poznańską Wartą. W rundzie jesiennej sezonu 2011/2012 zdobył jedną bramkę w 17 rozegranych spotkaniach. Piłkarz otrzymał od władz zespołu wolną rękę w poszukiwaniu nowego klubu w trakcie przerwy między rundami. 9 stycznia 2012 roku klub poinformował o rozwiązaniu kontraktu.
Od rundy wiosennej sezonu 2011/2012 stał się zawodnikiem Łódzkiego Klubu Sportowego, z którym rozwiązał kontrakt w styczniu 2013. W lutym związał się z pierwszoligowym Dolcanem Ząbki, z którego odszedł w czerwcu. Miesiąc później został piłkarzem Bogdanki Łęczna.
7 stycznia 2021 roku przeszedł na zasadzie transferu definitywnego z Górnika Łęczna do Arki Gdynia, z którą podpisał kontakt do 30 stycznia 2022 roku. Po sezonie 2022/2023, w którym Sasin zagrał w dwóch meczach, umowa nie została przedłużona. 26 lipca 2022 roku został zarejestrowany w PZPN jako zawodnik beniaminka III ligi Polonii Nysa.
Statystyki klubowe.
"Aktualne na 18 maja 2019:"

</doc>
<doc id="198091" url="https://pl.wikipedia.org/wiki?curid=198091" title="Marcin Kuś">
Marcin Kuś

Marcin Robert Kuś (ur. 2 września 1981 w Warszawie) – polski piłkarz, obrońca, reprezentant Polski.
Jest szwagrem piłkarza Rafała Szweda.
Kariera klubowa.
Piłkarską karierę rozpoczynał w Polonii Warszawa. W jej barwach 18 września 1999 zadebiutował w I lidze, wchodząc na boisko w 89. minucie wygranego 1:0 meczu z ŁKS-em Łódź za Arkadiusza Kaliszana. Był to jego jedyny występ w sezonie 1999/2000, gdyż rundę wiosenną spędził w rezerwach. W kolejnych rozgrywkach coraz częściej pojawiał się na boisku, a ze swoją drużyną zdobył puchar Polski – wystąpił pełne 90 minut w pierwszym finałowym spotkaniu. Przez następne dwa lata był podstawowy graczem stołecznego zespołu; strzelił także swoją pierwszą bramkę w najwyższej polskiej klasie ligowej. Uczynił to pod koniec kwietnia 2002, gdy zdobył gola w pojedynku z Pogonią Szczecin. Latem 2003 Kuś wyjechał na testy do Hannoveru 96. W jednym ze sparingów zerwał więzadła krzyżowe. W tej sytuacji drużyna Bundesligi zrezygnowała z jego transferu.
We wrześniu 2003 Kuś był bliski przejścia do Legii Warszawa. Do transferu jednak nie doszło, a kontuzja zerwania więzadeł krzyżowe wykluczyła go z gry w sezonie 2003/2004. W kolejnych rozgrywkach uczestniczył w treningach rezerw Polonii, zagrał także w spotkaniu pierwszego zespołu z Warmią Grajewo. Jego kontrakt ze stołecznym klubem został rozwiązany przez PZPN po orzeczeniu winy zawodnika. W styczniu 2005 podpisał dwuletnią umowę z Lechem Poznań. Występował w nim przez rok, w ciągu którego zaliczył 20 ligowych meczów. 15 stycznia 2006 został wypożyczony na pół roku z opcją wykupu do Queens Park Rangers. W angielskim zespole zadebiutował 4 lutego w spotkaniu z Leeds United, a łącznie rozegrał trzy mecze. Od lata 2006 do lutego 2007 bronił barw rosyjskiego Torpedo Moskwa, w którym był podstawowym zawodnikiem i wystąpił w 13 meczach.
W lutym 2007 Kuś podpisał kontrakt z Koroną Kielce. W sezonie 2006/2007 dotarł z nią do finału pucharu Polski, w którym kielecki zespół przegrał 0:2 z Dyskobolią Grodzisk Wielkopolski. W kolejnych rozgrywkach był podstawowym piłkarzem swojego klubu, strzelił także jednego gola – zdobył bramkę w wygranym 4:0 meczu z Polonią Bytom. Zaliczył także jedno trafienie samobójcze – w ostatniej minucie pojedynku z Górnikiem Zabrze, ale nie wpłynęło ono znacząco na końcowy wynik meczu, gdyż Korona zwyciężyła 3:2. Latem 2008 Kuś związał się trzyletnim kontraktem z tureckim zespołem İstanbul Büyükşehir Belediyespor, w którym jest graczem pierwszej jedenastki.
20 marca 2013 roku został zawodnikiem Górnika Zabrze, z którym związał się umową trwającą do końca sezonu 2012/13. 26 czerwca 2013 przeszedł do Cracovii. Od lipca 2014 zawodnik Ruchu Chorzów.
Kariera reprezentacyjna.
Do reprezentacji Polski Kuś po raz pierwszy został powołany na towarzyskie spotkanie z Belgią 21 sierpnia 2002, w którym debiut jak selekcjoner zaliczył Zbigniew Boniek. Mecz zakończył się remisem 1:1, a piłkarz wystąpił w nim w drugiej połowie, zmieniając w przerwie Michała Żewłakowa. W październiku 2002 zagrał w podstawowym składzie przeciwko Nowej Zelandii.
Na kolejne powołania do reprezentacji Polski Kuś czekać musiał do marca 2006. Został wówczas desygnowany przez Pawła Janasa na towarzyski mecz z Arabią Saudyjską. W spotkaniu rozegranym w Rijadzie na boisku przebywał przez ostatni kwadrans, a Polska po dwóch golach Łukasza Sosina pokonała rywali 2:1. Kuś zagrał także w dwóch majowych spotkaniach z Litwą i Wyspami Owczymi, które były przygotowaniami do Mistrzostw Świata w Niemczech, jednak na sam turniej nie pojechał.
Kolejny występ zaliczył w grudniu 2007, kiedy to zagrał w wygranym 1:0 meczu z Bośnią i Hercegowiną. W lutym następnego roku wystąpił w pojedynku z reprezentacją Finlandii. Był w nim najlepszym polskim obrońcą, nie pozwalał rywalom na konstruowanie akcji prawą stroną. Z dobrej strony pokazał się także w drugiej połowie, gdy włączał się w akcje ofensywne. Dotychczas był to jego ostatni mecz w barwach narodowych.

</doc>
<doc id="198092" url="https://pl.wikipedia.org/wiki?curid=198092" title="Strumiany (województwo zachodniopomorskie)">
Strumiany (województwo zachodniopomorskie)

Strumiany (niem. "Karlsbach") – wieś w województwie zachodniopomorskim, w pow. stargardzkim, w gminie Stargard.
Wieś położona jest w dolinie Iny, w obrębie Puszczy Goleniowskiej, ok. 17 km. na północny zachód od Stargardu, 14 km na południe od Goleniowa i 22 km na wschód od Szczecina.
Wieś została założona w XVII wieku. Przez Strumiany przebiega Szlak Anny Jagiellonki (od Szczecina-Załomia do Stargardu). 
W latach 1961–1996 mieszkali tu Jan i Joanna Kulmowie.
W latach 1975–1998 miejscowość położona była w województwie szczecińskim.

</doc>
<doc id="198096" url="https://pl.wikipedia.org/wiki?curid=198096" title="Sugestia">
Sugestia

Sugestia – rodzaj bezpośredniego przekazu, poprzez który dana osoba wywiera wpływ na decyzje, przekonania, myśli, opinie i zachowanie innej osoby lub grupy osób, nie odwołując się do racjonalnej argumentacji i nie stosując przymusu. 
Sugestia psychologiczna to proces, w którym idea (myśl) jest indukowana lub przyjęta przez drugiego człowieka, bez argumentów czy polecenia lub przymusu. W komunikacji interpersonalnej to sekwencyjny proces, w którym jedna myśl lub wyobrażenie prowadzi do drugiego.

</doc>
<doc id="198098" url="https://pl.wikipedia.org/wiki?curid=198098" title="HD 74156">
HD 74156

HD 74156 – gwiazda, będąca żółtym karłem (typu G1), znajdująca się w gwiazdozbiorze Hydry, ok. 211 lat świetlnych od naszego Układu Słonecznego.
Układ planetarny.
Wokół gwiazdy krążą po ekscentrycznych orbitach dwie znane planety pozasłoneczne, będące gazowymi olbrzymami. Trzecia planeta, HD 74156 d, której odkrycie ogłoszono w 2007 nie została potwierdzona przez dalsze badania i jej istnienie jest wątpliwe.

</doc>
<doc id="198099" url="https://pl.wikipedia.org/wiki?curid=198099" title="Mariusz Zganiacz">
Mariusz Zganiacz

Mariusz Daniel Zganiacz (ur. 31 stycznia 1984 w Wodzisławiu Śląskim) – polski piłkarz grający na pozycji pomocnika. Karierę rozpoczął w Czarnych Gorzyce, następnie występował w SMS-ie Zabrze, Odrze Opole i Odrze Wodzisław Śląski, z której trampkarzami zdobył mistrzostwo Śląska. W 2001 testowany był przez Polonię Warszawa, ale ostatecznie trafił do innego stołecznego zespołu – Legii. W jej barwach zadebiutował w I lidze, jednak brak miejsca w podstawowym składzie spowodował, że w sezonie 2003/2004 został wypożyczony do Świtu Nowy Dwór Mazowiecki. Później przez półtora roku grał w Odrze Wodzisław Śląski, a w styczniu 2006 trafił do Korony Kielce. Wywalczył w niej miejsce w pierwszej jedenastce, choć początkowo rywalizował o nie z doświadczonym Arkadiuszem Bilskim. Jako jeden z niewielu nie odszedł z kieleckiego zespołu po spadku drużyny do nowo utworzonej I ligi. 31 grudnia 2009 jego kontrakt z Koroną wygasł i nie został przedłużony. W styczniu 2010 podpisał półtoraroczną umowę z Piastem Gliwice. W przerwie zimowej sezonu 2013/2014 odszedł za porozumieniem stron z Piasta podpisując dwuletnią umowę z GKS-em Tychy.
Mariusz Zganiacz regularnie występował w młodzieżowych reprezentacjach Polski, a trener Michał Globisz uznał go za najlepszego zawodnika turnieju eliminacyjnego do mistrzostw Europy drużyn do lat 19, który odbył się w Skandynawii. W zespole U-21 zadebiutował w spotkaniu z Łotwą, w którym strzelił też swojego pierwszego gola. Później był podstawowym zawodnikiem kadry do lat 21 i rozegrał w niej kilkanaście meczów.
Kariera klubowa.
Pierwsze piłkarskie treningi Zganiacz rozpoczął w zespole trampkarzy Czarnych Gorzyce. W wieku 10 lat był wyróżniającym się zawodnikiem, mimo iż rywalizował z chłopcami starszymi od siebie. Występował zawsze w koszulce z numerem dziesiątym, tak jak jego ówczesny idol Gheorghe Hagi z Rumunii. W 1997 utalentowany zawodnik trafił do Odry Wodzisław Śląski. Po tym jak ukończył szkołę podstawową doszło do konfliktu pomiędzy działaczami Czarnych a Wodzisławia na tle finansowym i piłkarz rozpoczął grę w Odrze Opole. Wcześniej jego talent dostrzegł trener kadry regionu śląskiego, Ferdynand Holewa, który wysłał go do zabrzańskiego SMS-u, gdzie zawodnik był szkolony przez dwa lata.
Legia Warszawa i Świt Nowy Dwór Mazowiecki.
Wiosną 2001 Zganiacz powrócił do Gorzyc, a latem przebywał na testach w Polonii Warszawa, której nie został jednak zawodnikiem. Wkrótce potem pojawiła się oferta ze stołecznej Legii, która wypożyczyła go na rok. W sezonie 2001/2002 był czołową postacią trzecioligowych rezerw, dlatego też trener Dragomir Okuka dał mu szansę zaprezentowania swoich umiejętności w pierwszym zespole. Wystąpił więc w końcówkach półfinałowych meczów pucharu Ligi z RKS-em Radomsko oraz w drugim spotkaniu finału tych rozgrywek, w którym Legia pokonała Wisłę Kraków. W lipcu 2002 klub z Warszawy wykupił Zganiacza za 120 tys. złotych.
W sezonie 2002/2003 Zganiacz zadebiutował w I lidze oraz europejskich pucharach. Na krajowych boiskach po raz pierwszy zagrał 3 sierpnia 2002 w meczu z Dyskobolią Grodzisk Wielkopolski, zmieniając w 86. minucie Dariusza Dudka. Debiut w Lidze Mistrzów zaliczył cztery dni później podczas zremisowanego 1:1 pojedynku z Vardarem Skopje. Wystąpił także w końcówce spotkania z Barceloną, przegranego przez stołeczny klub 0:1 po golu Mendiety. Łącznie rozegrał 10 meczów, jednak w żadnym z nich nie wyszedł w podstawowym składzie. Pomimo dużej rywalizacji w zespole czuł się w nim dobrze i nie myślał o odejściu. Przed kolejnym sezonem Zganiacz przygotowywał się ze swoją drużyną na zgrupowaniu we Francji, jednak w sierpniu został wypożyczony do Świtu Nowy Dwór Mazowiecki, w którym miał nabrać doświadczenia, by w przyszłości stać się podstawowym rozgrywającym Legii. W jego barwach strzelił pierwszego gola w I lidze. Uczynił to w kwietniowym meczu z Górnikiem Łęczna, a bramka ta dała Świtowi wygraną. Była także ozdobą tego spotkania – strzałem z powietrza z ok. 18 metrów Zganiacz nie dał szans bramkarzowi rywali, Robertowi Mioduszewskiemu.
Odra Wodzisław Śląski.
Po zakończeniu sezonu, w którym Świt zajął przedostatnie, 13. miejsce, Zganiacz powrócił do Legii i podjął rozmowy w sprawie swojej przyszłości w stołecznym klubie. Ustalono, że nie ma wielkich szans na występy w pierwszym zespole. Miał zostać wypożyczony do Odry Wodzisław Śląski, ale ostatecznie przeszedł do niej na zasadzie transferu definitywnego, podpisując 2,5-letni kontrakt. Zadebiutował w niej w przegranym 1:2 meczu z Amicą Wronki, w którym wystąpił w drugiej połowie. Następnie jednak regularnie pojawiał się w podstawowym składzie, a jego dwa gole w barażowym meczu z Widzewem Łódź w dużej mierze przyczyniły się do pozostania Odry w I lidze. W rundzie jesiennej kolejnego sezonu wystąpił łącznie w 21 spotkaniach oraz zdobył jednego gola w wygranym 3:0 pojedynku z GKS-em Bełchatów. Po jej zakończeniu Zganiacz został wybrany przez internautów Piłkarskim Królem Wodzisławia AD 2005.
Korona Kielce i Piast Gliwice.
W styczniu 2006 Zganiacz podpisał czteroletni kontrakt z beniaminkiem Orange Ekstraklasy, Koroną Kielce. Zadebiutował w niej 7 marca w wygranym po dogrywce 3:0 meczu z Legią Warszawa, rozegranym w ramach pucharu Polski. Pierwszego gola zdobył natomiast w kończącym ligowe zmagania pojedynku przeciwko Dyskobolii Grodzisk Wielkopolski. W rundzie wiosennej o miejsce w podstawowym składzie walczył z doświadczonym Arkadiuszem Bilskim, który latem 2006 zakończył piłkarską karierę. W sezonie 2006/2007 Zganiacz zagrał łącznie w 40 meczach i strzelił sześć goli, głównie z rzutów karnych. Wraz ze swoim klubem dotarł także do finału pucharu Polski, w którym Korona spotkała się z Dyskobolią Grodzisk Wielkopolski. Kielecka drużyna przegrała 0:2, a Zganiacz w 28. minucie opuścił boisko, gdyż został ukarany przez arbitra drugą żółtą, a w konsekwencji czerwoną kartką. Na początku kolejnych rozgrywek piłkarz nie występował w pierwszej drużynie, zaliczył natomiast mecz Młodej Ekstraklasy z GKS-em Bełchatów, w którym zdobył jedną z dwóch bramek dla swojego zespołu. Później jednak wrócił do podstawowego składu pierwszej drużyny i miejsca w nim nie oddał już do końca. Strzelił ważnego gola w spotkaniu z Górnikiem Zabrze, choć boisko musiał opuścić przedwcześnie, ponieważ dostał czerwoną kartkę. Do siatki rywala trafił także przeciwko Zagłębiu Sosnowiec, przyczyniając się do zwycięstwa 2:0.
1 lipca 2008 roku Wydział Dyscypliny PZPN, mając dowody dostarczone przez prokuraturę we Wrocławiu („ustawienie” 14 meczów w sezonie 2003/2004), ukarał Koronę degradacją o jedną klasę rozgrywkową. Dodatkowo klub z Kielc zapłacił 70 tys. zł. grzywny. Poprzednia decyzja WD PZPN mówiła także o rozpoczęciu nowego sezonu z 7 punktami ujemnymi, jednak po odwołaniu się władz klubu od tej decyzji, WD postanowił cofnąć tę karę. Korona Kielce wystartowała do nowego sezonu z zerowym bilansem punktowym. Klub złożył kolejne odwołanie od decyzji WD PZPN, tym razem do Trybunału Arbitrażowego przy PKOl (TA). 6 sierpnia 2008 TA oddalił apelację Korony, tym samym karna degradacja klubu do I ligi w sezonie 2008/09 stała się faktem. Z zespołu odeszło wielu podstawowych zawodników, jednak Zganiacz pozostał w nim. W rundzie jesiennej wraz z Cezarym Wilkiem tworzył parę środkowych pomocników. W pierwszych wiosennych meczach również był podstawowym graczem. Pod koniec jednego z treningów odniósł kontuzję, z powodu której przez dłuższy czas był wyłączony z gry. Po jej wyleczeniu znowu wszedł do wyjściowej jedenastki i nie oddał w niej miejsca już do końca sezonu.
Korona po zwycięstwie w ostatniej kolejce nad Dolcanem Ząbki zajęła trzecie miejsce i uzyskała prawo gry w barażach, które jednak zostały odwołane. 15 lipca, dzięki decyzji Komisji ds. Nagłych PZPN, kielecka drużyna bezpośrednio awansowała do Ekstraklasy. Zganiacz w pierwszych pięciu meczach sezonu 2009/2010 występował w pierwszym składzie swojego klubu. Wszystko jednak zmieniło się po przyjściu do zespołu Aleksandara Vukovicia. Stracił miejsce w podstawowej jedenastce, a do tego swoją szansę znakomicie wykorzystał Cezary Wilk. Od spotkania z Odrą Wodzisław Śląski na boisku pojawiał się coraz rzadziej. Pod koniec 2009 jego menadżer prowadził rozmowy z władzami Korony na temat przedłużenia kontraktu. Zakończyły się one niepowodzeniem i 31 grudnia 2009 Zganiacz stał się wolnym zawodnikiem. Otrzymał propozycje gry w Odrze Wodzisław Śląski, Polonii Bytom, Górniku Zabrze, Arce Gdynia oraz Piaście Gliwice. Z tym ostatnim zespołem doszedł do porozumienia i 4 stycznia 2010 podpisał z nim półtoraroczną umowę. W nowym zespole szybko wywalczył sobie miejsce w podstawowym składzie, ale nie uchronił go przed spadkiem do I ligi. W sezonie 2011/2012 wywalczył z Piastem awans do Ekstraklasy.
Kariera reprezentacyjna.
Mariusz Zganiacz od 15. roku życia regularnie występował w juniorskich i młodzieżowych reprezentacjach Polski. We wrześniu 2002 został uznany przez trenera Michała Globisza najlepszym graczem turnieju eliminacyjnego do Mistrzostw Europy drużyn do lat 18. W wywiadzie opublikowanym na łamach „Sportu” trener opowiedział o turnieju, pochwalił blok defensywny swojego zespołu i Zganiacza – dodając przy tym, że nie było lepszych od niego. Kilka miesięcy później ten sam szkoleniowiec w rozmowie z „Przeglądem Sportowym” przyznał, że na turnieju kwalifikacyjnym w Szwecji do Mistrzostw Europy U-19, w którym Polska zajęła pierwsze miejsce, wyprzedzając w swojej grupie Szwecję (remis 0:0), Chorwację (zwycięstwo 1:0) oraz Białoruś (1:0), to Zganiacz zrobił największe postępy i był bezwzględnie najlepszym graczem imprezy. Opisał go jako gracza bardzo ofensywnego i świetnie prowadzącego grę.
Do reprezentacji Polski do lat 21 Zganiacz po raz pierwszy został powołany w październiku 2002 przez trenera Edwarda Klejndinsta. Został desygnowany na mecz eliminacji młodzieżowych mistrzostw Europy z Łotwą. Na boisku pojawił się w 79. minucie, zmieniając Łukasza Madeja. Pod koniec spotkania po rzucie rożnym wykonywanym przez Sebastiana Milę piłkę do Zganiacza zagrał Łukasz Garguła. Zganiacz uderzył mocno, a piłka po odbiciu się od jednego z Łotyszy wpadła do bramki. Gol ten ustalił wynik pojedynku na 3:0 dla Polski. W listopadzie Zganiacz zagrał w podstawowym składzie kadry U-20 w meczu przeciwko Białorusi. Boisko opuścił w 35. minucie, gdy wszedł za niego Karol Gregorek. W marcu 2003 zdobył bramkę dla reprezentacji U-19 w spotkaniu z Hiszpanią, przyczyniając się do zwycięstwa 2:1.
Na początku czerwca 2003 trener reprezentacji Polski do lat 20, Władysław Żmuda, podał skład kadry na turniej we francuskim Tulonie. Znalazł się w nim Zganiacz. Impreza zakończyła się dla Polaków nieudanie – nie zdołali wygrać ani zremisować żadnego meczu, wszystkie cztery przegrali, a sam Zganiacz grał przeciętnie. W sierpniu wystąpił w towarzyskim pojedynku z Czechami, a po jego golu z rzutu karnego polski zespół prowadził 1:0. Przegrał jednak, a bramka Zganiacza okazała się honorową. Następnie regularnie grał w reprezentacji U-21, występując m.in. w pojedynkach z Austrią czy Walią. Ostatni raz w barwach narodowych wybiegł we wrześniu 2006, podczas przegranego 0:2 meczu z Portugalią, który pozbawił biało-czerwonych możliwości ubiegania się o grę w finałach mistrzostw Europy tej kategorii wiekowej.
Statystyki.
"Aktualne na 15 czerwca 2019:"

</doc>
<doc id="198101" url="https://pl.wikipedia.org/wiki?curid=198101" title="Françoise d’Eaubonne">
Françoise d’Eaubonne

Françoise d’Eaubonne (ur. 12 marca 1920, zm. 3 sierpnia 2005 w Paryżu) – francuska pisarka, eseistka i poetka; zapoczątkowała ruch ekofeministyczny. 
Elementy biografii intelektualnej.
Trzecie dziecko chrześcijańskiego anarchisty Etienne d’Eaubonne oraz córki hiszpańskiego rewolucjonisty bliskiego karlizmowi Rosity Martinez Franco, Françoise spędziła swoje dzieciństwo w Tuluzie; jednym z elementów jej życia w tym okresie była choroba ojca, który ponosił konsekwencje gazów bojowych używanych w I wojnie światowej. Miała 16 lat, gdy wybuchła wojna w Hiszpanii, 19 lat gdy republikanie powrócili z wygnania. Niezatarte wrażenie pozostawiła na niej także II wojna światowa. W wieku 25 lat, Françoise była świadkiem powrotu do Paryża ocalonych z Zagłady Żydów. D’Eaubonne opisała okres wojenny w książce "Chienne de Jeunesse", której brutalność była w 1966 zjawiskiem nieznanym.
W ten sposób ukształtowała się jej osobowość: stała się bojowniczką o m.in. zaprzestanie wojny w Algierii, jak i potem o abolicję kary śmierci. Lektura "Drugiej płci" autorstwa Simone de Beauvoir obudziła w niej potrzebę zaangażowania się w walkę o prawa kobiet. W latach 60. współtworzyła Ruch Wyzwolenia Kobiet ("Mouvement de libération des femmes"), natomiast w 1972, wraz z pisarzem i dziennikarzem Guyem Hocquenghemem, założyła Front homoseksualny działania rewolucyjnego ("Front homosexuel d’action révolutionnaire").
W 1976 d’Eaubonne, matka dwojga dzieci, ogłosiła na łamach dziennika „Libération” swe małżeństwo z Pierre Sanna, będącym wtedy w więzieniu, skazanym za morderstwo, którego – według Françoise – nie popełnił.
Pisarka.
Jej pierwsza powieść otrzymała prestiżową nagrodę czytelników; d’Eaubonne jest jednocześnie autorką szeregu biografii, w których opowiada o związkach homoseksualnych (Rimbaud i Verlaine), o wyjątkowych kobietach (Madame de Staël). Jest, należy może rzec przede wszystkim, autorką wielu znaczących esejów; znana jest dziś na całym świecie jako twórczyni terminu ekofeminizm w 1974.

</doc>
<doc id="198102" url="https://pl.wikipedia.org/wiki?curid=198102" title="Dzwonek okrągłolistny">
Dzwonek okrągłolistny

Dzwonek okrągłolistny ("Campanula rotundifolia" L.) – gatunek rośliny z rodziny dzwonkowatych ("Campanulaceae" Juss.). Występuje w Europie, Azji (Syberia, Mongolia) i Ameryce Północnej (od obszarów subarktycznych po północny Meksyk). W Polsce jest to roślina pospolita na całym niżu.
Biologia i ekologia.
Bylina, kwitnie od maja do października. Liście odziomkowe podczas kwitnienia rośliny przeważnie już są uschnięte.
Kwiaty są nie tylko przedprątne, ale posiadają specjalny mechanizm zapobiegający samozapyleniu. W młodych kwiatach stulonych w pąk, dojrzewające już pylniki wysypują pyłek na płatki korony pokryte drobnymi włoskami, po czym nitki pręcików kurczą się opadając wraz z pylnikami na dno kwiatowe. Wtedy dopiero dojrzewa słupek i rozchylają się płatki korony. Potem może nastąpić zapylenie krzyżowe pyłkiem przyniesionym przez owady z innego kwiatu dzwonka. Gdyby jednak z jakichś powodów nie nastąpiło zapylenie krzyżowe, roślina zapewnia sobie możliwość samozapylenia – w ostatniej fazie rozwoju kwiatów znamiona słupka ślimakowato wydłużają się dotykając włosków na płatkach, gdzie jeszcze może znajdować się pyłek.
Porasta łąki, wrzosowiska, widne, suche lasy – zwłaszcza sosnowe i brzozowe, gleby piaszczyste. Gatunek wyróżniający dla zespołu (Ass.) "Cephalanthero rubrae-Fagetum".
Zastosowanie.
Jest uprawiany jako roślina ozdobna. Jest w pełni mrozoodporny (strefy mrozoodporności 3-10. Rozmnaża się przez nasiona wysiewane wiosną lub przez podział wiosną lub jesienią. Może rosnąć zarówno na stanowiskach słonecznych, jak i zacienionych.

</doc>
<doc id="198105" url="https://pl.wikipedia.org/wiki?curid=198105" title="Kościół Świętego Ducha">
Kościół Świętego Ducha



</doc>
<doc id="198110" url="https://pl.wikipedia.org/wiki?curid=198110" title="Michał Karwan">
Michał Karwan

Michał Karwan (ur. 7 lutego 1979 w Gliwicach) – polski piłkarz, grający na pozycji obrońcy.
Dysponujący dobrymi warunkami fizycznymi (192 cm wzrostu i 83 kg wagi) zawodnik swoją karierę rozpoczynał w sezonie 1996/1997 występując w zespole Tomasovia Tomaszów Lubelski. Następnie występował w GKS-ie Katowice, ponownie w Tomasovii Tomaszów Lubelski, Rozwoju Katowice, Świcie Nowy Dwór Maz. i Górniku Zabrze. Przed sezonem 2005/2006 przeniósł się do Cracovii. na początku sezonu 2009/2010 powrócił do Górnika Zabrze. W polskiej ekstraklasie debiutował 9 sierpnia 2003 w spotkaniu Górnika Zabrze z Lechem Poznań. Na pierwszoligowych boiskach rozegrał dotychczas 105 spotkań, w których strzelił 1 bramkę (stan na 7 czerwca 2009).
Jest kuzynem Bartosza Karwana, byłego reprezentanta Polski i bratem Piotra Karwana, piłkarza Wisły Płock.

</doc>
<doc id="198113" url="https://pl.wikipedia.org/wiki?curid=198113" title="Dzwonek brzoskwiniolistny">
Dzwonek brzoskwiniolistny

Dzwonek brzoskwiniolistny ("Campanula persicifolia" L.) – gatunek rośliny wieloletniej z rodziny dzwonkowatych ("Campanulaceae" Juss.). Występuje w Europie i na Syberii, w Polsce dość pospolity na niżu i w Karpatach. Jest także uprawiany jako roślina ozdobna.
Biologia i ekologia.
Bylina, hemikryptofit. Kwitnie od czerwca do sierpnia. Rośnie w świetlistych lasach i zaroślach, na glebach zasobnych w wapń, od równin do niskich gór. W klasyfikacji zbiorowisk roślinnych gatunek charakterystyczny dla O. "Quercetalia pubescenti-petraeae".
Zastosowanie.
Roślina ozdobna często uprawiana w ogrodach. Szczególnie nadaje się na rabaty. Odmiany uprawne osiągają wysokość 60–100 cm. Wymagają próchniczno-gliniastej gleby i słonecznego lub półcienistego stanowiska. Można je uprawiać z nasion, lub przez podział bryły korzeniowej. Po przekwitnięciu kwiaty usuwa się.
Liście jadalne.

</doc>
<doc id="198115" url="https://pl.wikipedia.org/wiki?curid=198115" title="Arkadiusz Baran">
Arkadiusz Baran

Arkadiusz Baran (ur. 9 listopada 1979 w Jarosławiu) – polski piłkarz grający na pozycji pomocnika w Stali Rzeszów. Starszy brat Grzegorza Barana.
Swoją karierę rozpoczynał w sezonie 1997/1998 występując w zespole JKS 1909 Jarosław. W następnym roku przeniósł się do Stali Rzeszów, skąd był wypożyczony do Polonii Przemyśl. Przed rundą wiosenną sezonu 2002/2003 przeniósł się do Cracovii, gdzie występował przez osiem kolejnych sezonów wraz z klubem awansując z trzeciego na pierwszy poziom ligowy. W polskiej ekstraklasie zadebiutował 30 lipca 2004 roku w spotkaniu Cracovii z Zagłębiem Lubin. W sezonie 2005/2006 był najostrzej grającym zawodnikiem Orange Ekstraklasy (został ukarany 10 żółtymi i 2 czerwonymi kartkami). W barwach Cracovii rozegrał 167 oficjalne spotkania, w tym 137 w ekstraklasie i 2 w europejskich pucharach. W latach 2012-2016 był zawodnikiem Stali Rzeszów.

</doc>
<doc id="198118" url="https://pl.wikipedia.org/wiki?curid=198118" title="Konstanty Brandel">
Konstanty Brandel

Konstanty Brandel (ur. 10 kwietnia 1880 w Warszawie, zm. 7 grudnia 1970 w Paryżu) – polski malarz i grafik.
Życiorys.
W roku 1900 ukończył naukę w warszawskim VIII Liceum Ogólnokształcącym im. Władysława IV. W latach 1900-1903 studiował malarstwo w krakowskiej Akademii Sztuk Pięknych pod kierunkiem Leona Wyczółkowskiego, Józefa Unierzyskiego i Józefa Mehoffera. Naukę kontynuował we Włoszech, a od 1907 we Francji, gdzie pozostał do końca życia (zachowując jednak polskie obywatelstwo).
Od 1920 był członkiem Société nationale des beaux-arts, od 1929 należał do Société du Salon d'Automne. W 1933 wstąpił do Związku Zawodowego Polskich Artystów Plastyków w Krakowie, a w 1956 do Związku Artystów Polskich we Francji. W 1939 został honorowym prezesem Związku Polskich Artystów Grafików.
Swoje prace podpisywał „Konstanty Brandel z Warszawy”. Był twórcą wielu cyklów obrazów i grafik, m.in. "Katedry", "Pogrzeb własny", "Mnich", "Śmierć Apollina", "Witraże", "Zjazd syren na Wiśle". Miał za życia około 170 indywidualnych wystaw. Pochowany na cmentarzu Powązkowskim w Warszawie (kwatera 174-4-29).
Archiwum Konstantego Brandla znajduje się po części w Bibliotece Polskiej w Paryżu i w Archiwum Emigracji w Toruniu. W Toruniu znajduje się też największy zbiór prac graficznych, malarskich i rysunków Brandla.

</doc>
<doc id="198119" url="https://pl.wikipedia.org/wiki?curid=198119" title="Robert Frost">
Robert Frost

Robert Lee Frost (ur. 26 marca 1874 w San Francisco, zm. 29 stycznia 1963 w Bostonie) – amerykański poeta o dużym wpływie na poezję amerykańską. Jego twórczość cieszyła się najwyższym uznaniem, był najbardziej uhonorowanym amerykańskim poetą XX wieku. Czterokrotny laureat nagrody Pulitzera.
Jego poezja, cechująca się prostotą formalną, ma głównie charakter refleksyjno-filozoficzny, a zasadza się często na motywach związanych z krajobrazem, wiejskim życiem oraz obyczajami Nowej Anglii.
Życiorys.
Chociaż Frost kojarzony jest zwykle z Nową Anglią, urodził się w San Francisco. Był synem Isabelle Moodie, z pochodzenia Szkotki, i Williama Prescotta Frosta Juniora, potomka Frosta z Devonshire w Anglii, który przypłynął do New Hampshire w 1634 roku. Ojciec poety, eks-nauczyciel parający się dziennikarstwem, miał słabość do alkoholu i hazardu, wierzył w twardą dyscyplinę i próbował odnieść sukces w polityce.
Frost mieszkał w Kalifornii do ukończenia 11 lat. Po śmierci ojca, przeniósł się z matką i siostrą do wschodniego Massachusetts niedaleko dziadków ze strony ojca. Matka wstąpiła do kościoła swedenborgiańskiego i przyszły poeta otrzymał chrzest w tym obrządku, lecz odszedł później z tego kościoła jako dorosły człowiek. Frost dorastał w Lawrence, Massachusetts, i tam opublikował swój pierwszy wiersz. Uczęszczał przez jeden semestr do Dartmouth College i wstąpił tam do bractwa Theta Delta Chi. W 1894 sprzedał swój pierwszy wiersz gazecie „The Independent”, a grudniu 1895 poślubił Elinor Miriam White. Oboje uczyli w szkole do 1897 roku, kiedy Frost wstąpił na Uniwersytet Harvarda. Po dwóch latach jednak studia przerwał, ponieważ jego żona oczekiwała dziecka i z powodu własnych kłopotów zdrowotnych. Dziadek poety podarował mu farmę w New Hampshire, na której spędził on ponad dziewięć lat i gdzie powstały utwory składające się na pierwsze tomiki. Próba hodowli drobiu skończyła się jednak niepowodzeniem i poeta został zmuszony do podjęcia pracy w szkole średniej (Pinkerton Academy). W 1912 roku Frost popłynął z rodziną do Glasgow, a później osiedlił się w Beaconsfield pod Londynem.
Pierwszy tomik poezji Frosta, "A Boy’s Will", został opublikowany następnego roku. W Anglii poeta nawiązał istotne kontakty twórcze, między innymi z Edwardem Thomasem, T. E. Hulme'em oraz Ezrą Poundem, który jako pierwszy Amerykanin napisał (pozytywną zresztą) recenzję twórczości Frosta. Podczas pobytu Frosta w Anglii powstało wiele utworów zaliczanych do najlepszych w jego twórczości.
Frost wrócił do Ameryki w 1915, zakupił farmę w miejscowości Frankonia w stanie New Hampshire i rozpoczął karierę pisarską oraz jako nauczyciel i wykładowca. Od 1916 do 1938 roku wykładał język angielski w Amherst College. Zachęcał swoich tworzących studentów do wykorzystywania w poezji dźwięków ludzkiej mowy. Sam Frost niejednokrotnie wplatał we własnych wierszach elementy dialogu, np. w „Death of the Hired Man” („Śmierć najmity”). Do najwyżej cenionych utworów Frosta zalicza się też między innymi „Stopping by Woods on a Snowy Evening” („Przystając pod lasem w śnieżny wieczór”), „Mending Wall” („Naprawianie muru”), „Nothing Gold Can Stay”, „Birches”, „After Apple Picking”, „The Pasture”, „Fire and Ice”, „The Road Not Taken” oraz „Directive”.
Na inauguracji prezydenta Johna F. Kennedy’ego w 1961 Frost recytował swój wiersz, „The Gift Outright" („Dar bez reszty”); reprezentował Stany Zjednoczone przy kilku oficjalnych okazjach. Otrzymał doktoraty "honoris causa" licznych uczelni amerykańskich, w tym Uniwersytetu Harvarda.
Frost zmarł 29 stycznia 1963 roku, został pochowany na cmentarzu Old Bennington w Bennington w stanie Vermont. Jeszcze za jego życia jego imieniem nazwano szkołę średnią "Robert Frost Middle School" w Rockville (Maryland) oraz główną bibliotekę college’u Amherst.

</doc>
<doc id="198121" url="https://pl.wikipedia.org/wiki?curid=198121" title="Kościół Świętego Ducha w Toruniu">
Kościół Świętego Ducha w Toruniu

Kościół św. Ducha w Toruniu (kościół akademicki) – zabytkowa świątynia katolicka w jurysdykcji zakonu jezuitów w Toruniu. Do 1945 budynek służył jako kościół ewangelicko-unijny, po czym przeszedł w ręce zakonu jezuitów.
Lokalizacja.
Kościół znajduje się w zachodniej części Zespołu Staromiejskiego, przy Rynku Staromiejskim, w sąsiedztwie Ratusza Staromiejskiego, Dworu Artusa oraz Poczty Głównej.
Historia.
Potrzeba budowy nowej świątyni dla staromiejskiej gminy ewangelickiej w Toruniu zrodziła się w wyniku następstw rozruchów religijnych (znanych jako tumult toruński) między katolikami a protestantami, jakie wybuchły w mieście w lipcu 1724 roku. W ramach sankcji karnych gmina ewangelicka pozbawiona została swej głównej dotąd świątyni – dawnego kościoła franciszkańskiego pw. Najświętszej Marii Panny i nabożeństwa odprawiano w ciasnej sali Dworu Artusa.
 Rada Miasta rozpisała konkurs na opracowanie projektu nowej świątyni, w wyniku którego w 1741 wybrano ostatecznie pracę drezdeńskiego architekta Andreasa Adama zwanego Bähr. Prace budowlane rozpoczęto dwa lata później, szybko jednak zostały one przerwane w wyniku niesprzyjającej sytuacji polityczno-społecznej, budowa świątyni poczęła bowiem budzić sprzeciw w szerszych kołach radykalnego obozu katolickiego – katolicy traktowali kwestię powstania nowej świątyni luterańskiej jako złamanie sankcji karnych nałożonych na Toruń po tumulcie. Tym sposobem król August III 11 czerwca 1743 roku wydał zakaz budowy kościoła, bojąc się wybuchu nowych starć na tle religijnym. W 1754 królewską decyzją zezwolono na wykorzystanie istniejących już fundamentów świątyni, w celu wzniesienia domu modlitwy. Budynek ten nie mógł jednak przypominać kościoła, a jedynie skromną kamienicę mieszczańską. Jako że twórca poprzedniej koncepcji architektonicznej świątyni już nie żył, powstała potrzeba znalezienia nowego architekta. Został nim młody, wówczas 26-letni, budowniczy – pochodzący z Torunia Efraim Schroeger. Opracowany przez niego projekt zatwierdzono w 1755, już 18 lipca 1756 nastąpiło uroczyste poświęcenie kościoła. .
 Wprawdzie w 1856 powołano do życia Towarzystwo Budowy Wieży, jednak zbiórka szła dość opieszale i dopiero w 1891 Berlińskie Towarzystwo Architektów rozpisało konkurs, na którym wybrano neobarokowy projekt Hugona Hartunga i Carla Schäfera. Ostatecznie wieżę wzniesiono w latach 1897-1899 według projektu Hartunga.
Kościół figuruje w gminnej ewidencji zabytków (nr 6).
W 1945 roku opiekę nad kościołem przejął zakon jezuitów. Po zabezpieczeniu i częściowym uporządkowaniu zdewastowanej świątyni, 8 czerwca odbyło się poświęcenie kościoła. Tego samego dnia zmieniono wezwanie na Ducha Świętego. W maju 1989 roku kościół wraz z budynkiem duszpasterstwa stała się własnością jezuitów.
Wyposażenie.
Kościół mieści szereg XVIII-wiecznych dzieł sztuki:
Ponadto w kościele znajdują się:
Po przejęciu świątyni przez jezuitów w 1945 usunięto z kościoła część wyposażenia (tarcze ze złoconymi gwiazdami na sklepieniu, epitafia burmistrzów Antoniego Gieringa, zm. w 1759 i Christiana Klosmanna, zm. 1774) oraz rozebrano empory w nawach bocznych. Zaginęły portrety pastorów, ewangelickie konfesjonały i płyty nagrobne przeniesione z cmentarza św. Jerzego.
Duża część wyposażenia kościoła uległa zniszczeniu podczas pożaru w maju 1989. Ogień strawił m.in.

</doc>
<doc id="198122" url="https://pl.wikipedia.org/wiki?curid=198122" title="Karabin maszynowy Typ 3">
Karabin maszynowy Typ 3

 – japoński ciężki karabin maszynowy wprowadzony do uzbrojenia w 1914 roku (3 rok okresu Taishō).
W czasie wojny japońsko-rosyjskiej po raz pierwszy starły się nowoczesne armie wyposażone w karabiny maszynowe. Japończycy używali zakupionych we Francji ciężkich karabinów maszynowych Hotchkiss 1900. Doświadczenia wojenne wykazały, że pomimo pewnych wad (zacięcia, przegrzewanie się lufy) jest to broń łatwa w obsłudze, niewymagająca w odróżnieniu od Maxima profesjonalnej obsługi.
W wyniku tych doświadczeń, Japończycy postanowili uruchomić produkcję cekaemu Hotchkiss. Po zakupieniu licencji karabin maszynowy dostosowano do zasilania japońską amunicją 6,5 × 50 mm SR. Zwiększono liczbę żeber na lufie (przyspieszały chłodzenie). Wprowadzono także drobne modyfikacje wyrzutnika. Produkcję nowej broni rozpoczęto w 1914 roku. W następnych latach Typ 3 był jedynym typem ciężkiego karabinu maszynowego japońskiej armii.
Produkcję karabinu Typ 3 zakończono w 1932 roku, ale używany był do końca II wojny światowej.
Opis techniczny.
Ciężki karabin maszynowy Typ 3 był zespołową bronią samoczynną. Zasada działania oparta o odprowadzanie gazów prochowych przez boczny otwór w lufie. Ryglowanie ryglem wahliwym. Mechanizm spustowy umożliwiał tylko ogień ciągły. Zasilanie taśmowe (taśma sztywna, 30-nabojowa). Lufa niewymienna, chłodzona powietrzem, z żebrami przyspieszającymi chłodzenie. Podstawa trójnożna (umożliwiała prowadzenie ognia przeciwlotniczego).

</doc>
<doc id="198123" url="https://pl.wikipedia.org/wiki?curid=198123" title="Wojciech Łobodziński">
Wojciech Łobodziński

Wojciech Jakub Łobodziński (ur. 20 października 1982 w Bydgoszczy) – polski piłkarz grający na pozycji prawego pomocnika, reprezentant Polski, trener. W latach 2021–2022 trener Miedzi Legnica, od 2023 Wieczystej Kraków.
Kariera klubowa.
Wojciech Łobodziński jest wychowankiem Zawiszy Bydgoszcz, do którego trafił w 1992. W pierwszej drużynie zadebiutował 3 kwietnia 1999 w spotkaniu z Promieniem Kowalewo Pomorskie. 3 czerwca 1999 zdobył cztery bramki w spotkaniu z Rodłem Kwidzyn. Następnie grał w Stomilu Olsztyn oraz Petrze/Orlenie/Wiśle Płock. W polskiej ekstraklasie Łobodziński zadebiutował 3 października 1999 w spotkaniu Stomilu z Amiką Wronki. Przed sezonem 2003/04 przeniósł się do Zagłębia Lubin. Zdobył z nim w sezonie 2006/07 mistrzostwo Polski.
Od 9 lutego 2008 Łobodziński był zawodnikiem Wisły Kraków, z którą podpisał pięcioletni kontrakt. Wisła zapłaciła za niego około 400 tysięcy euro. W zespole "Białej Gwiazdy" zadebiutował 22 lutego 2008 w spotkaniu z Koroną Kielce. Swoją pierwszą bramkę w I lidze w barwach Wisły zdobył 28 marca 2008 w meczu z Polonią Bytom. 20 kwietnia 2008 w meczu derbowym z Cracovią zaliczył dwie asysty przy bramkach Pawła Brożka. Sezon 2007/08 Łobodziński zakończył zdobyciem mistrzostwa Polski z Wisłą. W następnym sezonie po raz kolejny sięgnął po mistrzostwo. 15 kwietnia 2011 został zawieszony przez klub w prawach zawodnika w związku z podejrzeniem o udział w czynach korupcyjnych w czasach gry w Zagłębiu. 12 lipca rozwiązał swój kontrakt z Wisłą za porozumieniem stron. W styczniu 2012 został skazany na półtora roku więzienia w zawieszeniu.
W rundzie wiosennej sezonu 2011/12 Łobodziński grał ŁKS Łódź, a następnie przeszedł do Miedzi Legnica podpisując z tym klubem roczny kontrakt. We wrześniu 2012 w związku z aferą korupcyjną Komisja Dyscyplinarna PZPN ukarała zawodnika półroczną dyskwalifikacją.
Kariera reprezentacyjna.
Reprezentacje juniorskie i młodzieżowe.
Łobodziński wielokrotnie reprezentował Polskę w juniorskich oraz młodzieżowych reprezentacjach. Wystąpił w ponad 60 meczach w reprezentacjach różnej kategorii wiekowej. W 1999 brał udział w mistrzostwach Europy U-16 w Czechach, gdzie zdobył z reprezentacją Polski U-17 srebrny medal. W finałowym meczu z reprezentacją Hiszpanii musiał opuścić boisko w 16. minucie meczu z powodu kontuzji. W tym samym roku wystąpił również na mistrzostwach Świata U-17 rozgrywanych w Nowej Zelandii, gdzie zagrał w dwóch meczach. W 2001 zdobył złoty medal z reprezentacją Polski U-18 na mistrzostwach Europy w Finlandii. W finałowym meczu z reprezentacją Czech Łobodziński zdobył bramkę w 90. minucie meczu, ustalając wynik spotkania na 3:1.
Reprezentacja A.
W pierwszej reprezentacji Polski Łobodziński zadebiutował 6 grudnia 2006 w rozgrywanym w Abu Zabi spotkaniu przeciwko Zjednoczonym Emiratom Arabskim, wygranym przez reprezentację Polski 5:2. Na boisku pojawił się po przerwie, a w końcówce meczu asystował przy bramce strzelonej przez Radosława Matusiaka. W swoim drugim występie w reprezentacji, w którym Polska zmierzyła się z Estonią grał przez pełne 90 minut. W tym meczu świetnie współpracował z Pawłem Golańskim po prawej stronie boiska, często stwarzając zagrożenie pod estońską bramką. Swojego pierwszego gola w barwach Polski strzelił 24 marca 2007 w meczu eliminacji mistrzostw Europy 2008 z Azerbejdżanem. W kolejnym meczu eliminacji, również z Azerbejdżanem pojawił się na boisku w drugiej połowie meczu, zmieniając Jakuba Błaszczykowskiego. Jego wejście na boisko znacznie poprawiło grę reprezentacji w ofensywie. Łobodziński wywalczył rzut wolny, po którym padła pierwsza bramka dla Polaków. Później po jego dośrodkowaniu drugą bramkę strzelił Jacek Krzynówek. Łobodziński zagrał w sumie w siedmiu meczach eliminacyjnych, przyczyniając się do awansu reprezentacji Polski na mistrzostwa Europy.
W lutym 2008 w towarzyskim spotkaniu z reprezentacją Czech zdobył bramkę, pokonując Petra Čecha w sytuacji sam na sam. Oficjalny serwis PZPN uznał go za najlepszego zawodnika tego meczu, podkreślając że Łobodziński nie tylko strzelił gola, ale również imponował spokojem, rozwagą i nieszablonowym dryblingiem. 27 maja, podczas towarzyskiego meczu z reprezentacją Albanii, Łobodziński doznał urazu i musiał przedwcześnie opuścić boisko. Z początku lekarze reprezentacji podejrzewali, że mogło dojść do złamania nogi, jednak badania wykazały, że zawodnik doznał skręcenia stawu skokowego lewej nogi ze stłuczeniem. 28 maja został powołany przez selekcjonera reprezentacji Leo Beenhakkera do 23-osobowej kadry na Euro 2008 w Austrii i Szwajcarii. Na Euro wystąpił we wszystkich trzech spotkaniach, jakie rozegrała reprezentacja na tym turnieju.
Kariera trenerska.
11 stycznia 2019 został asystentem trenera rezerw Miedzi Legnica, później był również pierwszym trenerem II drużyny. 16 czerwca 2021 został trener pierwszego zespołu Miedzi Legnica, z którą wywalczył awans do Ekstraklasy w sezonie 2021/2022. 11 października 2022 odszedł z klubu, po poprowadzeniu klubu w 11. meczach ligowych, w których Miedź zdobyła 5 punktów i zajmowała ostatnie miejsce w tabeli. 22 marca 2023 został trenerem Wieczystej Kraków.

</doc>
<doc id="198128" url="https://pl.wikipedia.org/wiki?curid=198128" title="Maciej Iwański (piłkarz)">
Maciej Iwański (piłkarz)

Maciej Iwański (ur. 7 maja 1981 w Krakowie) – polski piłkarz występujący na pozycji pomocnika. Reprezentant Polski. Obecnie prezes klubu Soła Oświęcim.
Kariera klubowa.
Iwański rozpoczął karierę w klubie Omag Oświęcim, skąd trafił do Unii Oświęcim. W 2000 roku został zawodnikiem Szczakowianki Jaworzno, gdzie szybko wywalczył sobie miejsce w podstawowym składzie. 4 sierpnia 2002 roku podczas spotkania z Wisłą Kraków zadebiutował w polskiej ekstraklasie. Po zakończeniu rundy jesiennej sezonu 2004/05 przeniósł się do Zagłębia Lubin. W sierpniu 2006 roku Iwański miał zostać zawodnikiem Antalyasporu, ostatecznie jednak do transferu nie doszło z winy tureckiego klubu. Wraz z Zagłębiem zdobył Mistrzostwo Polski oraz Superpuchar Ekstraklasy, zaś 20 czerwca 2008 roku podpisał trzyletni kontrakt z Legią Warszawa. We wrześniu 2010 roku został karnie przeniesiony do drużyny Młodej Ekstraklasy. Podczas gry w Legii Iwański zdobył Puchar Polski i drugi w karierze Superpuchar Ekstraklasy. 21 stycznia 2011 związał się dwuipółletnią umową z tureckim Manisaspor, jednak w listopadzie odszedł z powodu niewywiązywania się przez klub ze zobowiązań finansowych. 16 lutego 2012 roku Iwański został zawodnikiem ŁKS-u Łódź, który opuścił 17 sierpnia, by powrócić do Manisasporu. 11 września 2013 roku związał się roczną umową z Podbeskidziem Bielsko-Biała.
Kariera reprezentacyjna.
6 grudnia 2006 roku Iwański zadebiutował w reprezentacji Polski podczas meczu towarzyskiego ze Zjednoczonymi Emiratami Arabskimi, gdy w 46. minucie zmienił na boisku Łukasza Gargułę. We wrześniu 2010 został usunięty z kadry za spożywanie alkoholu po spotkaniu towarzyskim z Australią.
Afera korupcyjna.
W sierpniu 2012 wrocławski sąd rejonowy skazał Iwańskiego na rok więzienia w zawieszeniu za udział w ustawieniu meczu pomiędzy Zagłębiem a Cracovią w 2006 roku.

</doc>
<doc id="198131" url="https://pl.wikipedia.org/wiki?curid=198131" title="Mystków">
Mystków

Mystków – wieś w Polsce, położona w województwie małopolskim, w powiecie nowosądeckim, w gminie Kamionka Wielka.
W latach 1975–1998 wieś położona była w województwie nowosądeckim.
Historia.
Z materiałów źródłowych wynika, że miejscowość powstała w 1324 roku. Król Władysław Łokietek nadał wójtowi Mikołajowi 40 łanów położonych między rzekami Osadlnica (obecnie Łubinka) i Jamnica (Jamnicki Potok). Szybko nastąpił karczunek lasu, zagospodarowanie terenu i w 1326 roku stanął w Mystkowie kościół parafialny pod wezwaniem św. Mikołaja. Mystków leżał na szlaku handlowym biegnącym z Nowego Sącza, przez Falkową do Biecza. Już w XVI w. istniała tutaj biblioteka parafialna. W roku 1427 wieś została wykupiona przez króla Władysława Jagiełłę. Początkowo wieś sąsiadowała z Wolą Mystkowską, która później zostaje jej przysiółkiem. Ówcześnie była to miejscowość duża i bogata, należąca do najstarszych w starostwie sądeckim. W Mystkowie istniał folwark, cegielnia, browar i karczma. W Mystkowie miały miejsce wypadki, zwane "rzezią galicyjską". Tylko dzięki proboszczowi parafii, baron, właściciel folwarku, uniknął śmierci.
Mystkowa nie ominęła zawierucha I wojny światowej, przetoczyły się przez miejscowość wojska rosyjskie i austriackie. Na cmentarzu po tych wydarzeniach pozostały trzy mogiły. W czasie II wojny światowej w Mystkowie działało podziemie. Jego członkowie skupieni byli głównie w Batalionach Chłopskich. Po wojnie we wsi wybudowano Dom Ludowy, szkołę, drogę, remizę strażacką, wodociąg i gazociąg.
Współczesność.
Mystków rozciąga się pomiędzy dwiema rzekami: Łubinką i Kamionką, na kilkunastu wzgórzach. Najwyższe z nich ma wysokość ponad 550 m n.p.m. Od strony zachodniej rozpościera się widok na Kotlinę Sądecką i panoramę Nowego Sącza. W dali widoczne jest pasmo Jaworzyny z Jaworzyną i Przehybą oraz Beskid Wyspowy i Gorce z Turbaczem. Do Mystkowa najlepiej przyjechać od strony Nowego Sącza, po drodze zwiedzając Muzeum Etnograficzne (skansen). Zgromadzono w nim zabytki związane z czterema grupami etnicznymi – góralami od Łącka, Lachami Sądeckimi, Pogórzanami i Łemkami. Jadąc szosą do Mystkowa mija się pobliskie wsie - Falkową i Kunów. W centrum wsi stoi okazały neobarokowy, stuletni kościół pod wezwaniem św. Filipa i Jakuba. W nim można obejrzeć zabytkowe ołtarze, malowidła, sklepienia (projektowane przez prof. dr W. Zina) oraz przyciągające wzrok witraże z krakowskiej pracowni Stefana Matejki. W ołtarzu głównym znajduje się obraz Matki Bożej Niepokalanie Poczętej zwanej też Matką Boską Mystkowską.
Tuż obok kościoła stoi kompleks budynków: drewniany Dom Ludowy, Remiza Strażacka i Biblioteka Wiejska. W budynku znajdującym się kilkadziesiąt metrów dalej mieści się Szkoła Podstawowa i Gimnazjum Publiczne im. ks. prof. Piotra Poręby. W Domu Ludowym siedzibę swoją ma Dziecięcy Zespół Folklorystyczny "Mali Mystkowianie", którego członkami są dzieci ze szkoły podstawowej oraz młodzież tamtejszego gimnazjum. Uzdolnione plastycznie dzieci uczęszczają na Kółko Plastyczne prowadzone przez Bernardę Stolarską, która w wolnych chwilach tworzy obrazy na szkle oraz drewniane rzeźby. W Domu Ludowym ćwiczy również kilkudziesięcioosobowa Orkiestra Dęta, pod batutą Józefa Kalisza, skupiająca dzieci, młodzież i dorosłych z Mystkowa i Mszalnicy.
Mystków połączony jest z sąsiadującymi miejscowościami licznymi trasami rowerowymi. Wzdłuż tras znajdują się przydrożne kapliczki i pomniki przyrody.
Ochotnicza Straż Pożarna.
W Mystkowie działa Ochotnicza Straż Pożarna. Została założona w 1950 (Formalnie w 1951). 4 Maja 2016 jednostka została włączona do Krajowego systemu ratowniczo-gaśniczego. Na wyposażeniu są 3 samochody bojowe: Nissan Navara SLRR, Volvo FL280 GBARt 3/29 oraz GCBM 12/16 Renault Premium.

</doc>
<doc id="198133" url="https://pl.wikipedia.org/wiki?curid=198133" title="Mayerling">
Mayerling

Mayerling – pałac myśliwski w Austrii, w którym 30 stycznia 1889 roku następca tronu austro-węgierskiego, arcyksiążę Rudolf, jedyny syn Franciszka Józefa I i cesarzowej Elżbiety, popełnił samobójstwo wraz ze swą kochanką Marią Vetsera. 
Po tragicznej śmierci Rudolfa, na rozkaz cesarza Franciszka Józefa pałacyk został przebudowany na kościół, tak że ołtarz wybudowano dokładnie w miejscu, gdzie stało łoże, na którym leżeli zmarli Maria i Rudolf. Pałacyk przekształcono w klasztor i przekazano karmelitankom, które do dzisiaj nim się opiekują. 
Dramat, jaki rozegrał się w Mayerling, był inspiracją dla licznych filmów, m.in.:
Powstał również musical, pióra Franka Wildhorna, zatytułowany "", który wystawiany był na Węgrzech, w Polsce, Austrii i Japonii.
Również Stanisław Staszewski w swoim utworze „W czarnej urnie” wspominał o pałacyku Mayerling: "A dom pusty jak pałacyk Mayerling". Piosenkę wykonywał później syn autora - Kazik Staszewski wraz z grupą Kult.

</doc>
<doc id="198136" url="https://pl.wikipedia.org/wiki?curid=198136" title="Dzwonek alpejski">
Dzwonek alpejski

Dzwonek alpejski ("Campanula alpina" Jacq.) – gatunek rośliny z rodziny dzwonkowatych ("Campanulaceae" Juss.). Występuje tylko w Alpach i Karpatach. W Polsce występuje wyłącznie w Tatrach (roślina tatrzańska) i jest tu rośliną pospolitą.

</doc>
<doc id="198137" url="https://pl.wikipedia.org/wiki?curid=198137" title="Hipolit Cegielski Poznań">
Hipolit Cegielski Poznań



</doc>
<doc id="198138" url="https://pl.wikipedia.org/wiki?curid=198138" title="Janowice wielkie">
Janowice wielkie



</doc>
<doc id="198140" url="https://pl.wikipedia.org/wiki?curid=198140" title="Thurn und Taxis">
Thurn und Taxis

Thurn und Taxis – niemiecka rodzina książęca, która w XVI wieku odegrała kluczową rolę w kształtowaniu się europejskiej poczty oraz zasłynęła jako właściciele browarów i licznych zamków. Dzięki sprawowaniu urzędu generalnego poczmistrza w Rzeszy Niemieckiej i Niderlandach Hiszpańskich zdobyli i ugruntowali bogactwo swojego rodu. W XIX wieku byli jednymi z największych posiadaczy ziemskich na terenach niemieckich.
W XIII wieku lombardzka rodzina de la Torre ("torre" po włosku znaczy „wieża”) rezydowała w Bergamo. Wieża (niem. "Turm") w rodzinnym herbie stała się Thurn, a borsuk (wł. "tasso", niem. "Dachs") przekształcił się w Taxis.
Rodzina Thurn und Taxis posiada następujące tytuły arystokratyczne:
Dynastia Thurn und Taxis.
Generalny poczmistrz Świętego Cesarstwa Rzymskiego.
W 1806 zlikwidowano urząd generalnego poczmistrza Rzeszy.

</doc>
<doc id="198147" url="https://pl.wikipedia.org/wiki?curid=198147" title="Ronald Wright (pisarz)">
Ronald Wright (pisarz)

Ronald Wright (ur. 1948 w Londynie) – brytyjski pisarz i historyk. 
Studiował archeologię na Uniwersytecie Cambridge i Uniwersytecie Calgary, gdzie w 1996 uzyskał doktorat honoris causa. Obecnie mieszka w Kanadzie.
W książce "Krótka historia postępu" poświęconej dziejom ludzkości, upadkom cywilizacji i kondycji świata w XXI wieku zdefiniował pułapkę postępu. Książka zdobyła nagrodę Libris w kategorii "literatura faktu" i stała się inspiracją do filmu dokumentalnego Martina Scorsese z 2011 roku zatytułowanego "Pułapki rozwoju".

</doc>
<doc id="198148" url="https://pl.wikipedia.org/wiki?curid=198148" title="Kanon rzymski">
Kanon rzymski

Kanon rzymski – tekst modlitwy eucharystycznej tradycji rzymskiej, celebrowanej w Kościele łacińskim. Należy do najstarszych w chrześcijaństwie, jej korzenie sięgają liturgii chrześcijańskiej pierwszych wieków, przystosowującej do swoich potrzeb modlitwy sederu paschalnego oraz liturgii synagogalnej. W formie pisanej Kanon istnieje prawdopodobnie od IV wieku. W okresie od VI do XX wieku był sprawowany w prawie niezmienionym brzmieniu, choć forma jego celebracji przechodziła okresy upadku i odnowy. W czasach nowożytnych został najpierw odnowiony w mszale rzymskim Piusa V wydanym po soborze trydenckim w 1570 r., potem także w mszale opublikowanym przez Jana XXIII w 1962 r. Przez wieki był jedyną rzymską liturgią eucharystyczną. W nowym mszale rytu rzymskiego, opublikowanym w wyniku reformy soboru watykańskiego II, kanon został uzupełniony o inne modlitwy eucharystyczne i odtąd nazywa się go "Pierwszą modlitwą eucharystyczną".
Historia.
Tekst kanonu rzymskiego otrzymał swą ostateczną postać w VI w. za czasów papieża Grzegorza Wielkiego. Z wyjątkiem kilku drugorzędnych szczegółów dotrwał niezmieniony do naszych czasów. Nie ma dokładnych wiadomości, które pozwalałyby prześledzić, jak kształtował się, zanim osiągnął ostateczną postać. Ogólnie wiadomo, że modlitwy eucharystyczne zaczęto spisywać na szerszą skalę dopiero w połowie IV w.
Okoliczności kształtowania się Kanonu.
Przypuszcza się, że początki liturgii Kanonu sięgają środowiska Piotra Apostoła i jego towarzysza Marka Ewangelisty. Według tradycji, to właśnie w rodzinnym domu Marka w Jerozolimie odbyła się Ostatnia Wieczerza. Zgodnie ze słowami "Kanonu" o ustanowieniu Eucharystii przewodniczący mówi, że Jezus „po wieczerzy wziął "ten" przesławny kielich w swoje święte i czcigodne ręce” – zaimek „ten” zdaje się wskazywać, że pierwotnie chodziło dokładnie o to naczynie, którego użył Jezus. Kielich mógł być przechowywany ze czcią przez wspólnotę Kościoła zbierającą się razem z rodziną św. Marka, by „spożywać wieczerzę Pańską”, zgodnie z poleceniem Chrystusa: „to czyńcie na moją pamiątkę” (por. Łk 22,19, 1 Kor 11,20). Dziś znajduje się w Walencji i nazywany jest świętym Graalem. Uczcił go papież Benedykt XVI w czasie odwiedzin tego miasta w lipcu 2006 r. Zwrot „ten kielich” pozostał w Kanonie jako prawdopodobne świadectwo apostolskich początków tej rzymskiej modlitwy eucharystycznej.
W początkowym okresie, w pierwszych stuleciach chrześcijaństwa Eucharystia była rozumiana jako wydarzenie wspólnotowe tworzące jedność Kościoła jako Ciała Chrystusa. Augustyn z Hippony (354-430) powie w katechezie mistagogicznej do nowo ochrzczonych: „Jeśli jesteście ciałem Chrystusa i członkami, na stole Pańskim znajduje się wasza tajemnica: swoją tajemnicę przyjmujecie” ("Kazanie" 272). W innym kazaniu powie: „Powierza się wam w tym chlebie to, jak bardzo powinniście miłować jedność” ("Kazanie" 227). Zanim miejscem celebracji stała się duża przestrzeń bazyliki rzymskiej, Kanon był sprawowany dość kameralnie w "Domus ecclesiae", który był zaadaptowaną rodzinną rzymską willą. Tam wszyscy się znali, tworzyli wspólnotę na wzór pierwotnej wspólnoty jerozolimskiej (por. Dzieje Apostolskie 2,42-47; 4,32). Do modlitwy Kanonem zostali wcześniej przygotowani poprzez katechumenat, który był prawdziwym i właściwym wtajemniczeniem biblijno-liturgicznym odbywanym przed chrztem. Trzeba też pamiętać, że wczesne chrześcijańskie i żydowskie społeczności były początkowo nie do odróżnienia i długo się mieszały. Szczególnie w niektórych obszarach, takich jak Palestyna i Egipt. Środowiska żydowskie i chrześcijańskie w Rzymie miały silne związki właśnie z Aleksandrią, wiele też Żydów pochodziło z Palestyny. Uczestnictwo w Eucharystii tuż po chrzcie było przeżywane jako wejście do Ziemi Obiecanej. Od czasów Tertuliana (150-240 r.) i Hipolita (170-235 r.), oprócz komunii w czasie tej pierwszej Eucharystii dawano nowo ochrzczonym do wypicia mleko i miód. Był to znak przekroczenia Jordanu we chrzcie i wejścia do wiecznego dziedzictwa (por. Księga Kapłańska 20,24). Zwyczaj ten był nadal praktykowany w Rzymie na początku VI wieku. Jan Diakon tłumaczył, że Ziemia Obiecana „to była ziemia zmartwychwstania. ... To oni (nowo ochrzczeni) mieli otrzymać tę ziemię”. Eucharystia dała im przedsmak spełnienia obietnicy. Mogli teraz śpiewać: „Jak słodkie w moich ustach Twoje słowa, Panie, słodsze niż miód z plastra miodu” (Ps 119 /118/, 103). To były okoliczności, w których kształtowała się postać eucharystycznego Kanonu rzymskiego.
Okres tradycji ustnej.
Zanim w IV wieku zaistniał w postaci pisanej, Kanon był przekazywany ustnie w formie redagowanych i zapamiętywanych wzorów, które służyły jako przewodnik dla celebransa, bardziej niż propozycja niezmiennych formuł. Kanon ukształtował się zatem na początku jako pewien schemat, który funkcjonował po grecku – jak cała liturgia chrześcijańska w Rzymie, a także inne liturgie zachodnie w pierwszych trzech stuleciach. Przejście z greki na łacinę dokonało się w IV wieku.
Druga połowa IV wieku była okresem wielkiego rozwoju formuł eucharystycznych i jednocześnie apogeum patrystyki. Ukształtowało się wtedy pięć podstawowych schematów: wschodnio-syryjski, zachodnio-syryjski, aleksandryjski, rzymski oraz gallikańsko-mozarabaski. Każdy z nich wypracowany został w innym starożytnym ośrodku chrześcijaństwa: np. Antiochia, Aleksandria (por. Kościoły wschodnie), Rzym czy Konstantynopol. Można odnaleźć świadectwa ich wzajemnego oddziaływania. A także, mimo wielkiego bogactwa i różnorodności form, pewne elementy stałe. Zawarte w nich treści prowadzą ostatecznie do Wieczernika i modlitw zanoszonych w czasie żydowskich paschalnych liturgii świątecznych przy posiłku, które posłużyły za pierwszą formę liturgiczną ustanowionej przez Jezusa Eucharystii. Po drodze dodano modlitwy synagogalne, dostosowując je, oczywiście, by wyrażały chrześcijańskie tajemnice paschalne. Pewne światło dla historii rozwoju rytu rzymskiego może dać ewolucja rytu aleksandryjskiego. Modlitwy eucharystyczne powstałe w Aleksandrii, jednego z pięciu, obok Rzymu, centrów starożytnego chrześcijaństwa są z nim blisko spokrewnione i ich historia jest łatwiejsza do prześledzenia, dzięki tekstom z papirusów zachowanych w piaskach pustyni egipskiej. Studia porównawcze ukazują pierwotne pochodzenie tekstów modlitw liturgii aleksandryjskiej jako przekształconych w duchu chrześcijańskim synagogalnych błogosławieństw (berachot) połączonych z "Sanctus". Ta ostatnia modlitwa także pochodzi z liturgii żydowskiej – od modlitwy "Kedusza".
Kanon rzymski a rozwój liturgii aleksandryjskiej.
Studium porównawcze tekstu "Kanonu" z tekstem archaicznej wersji aleksandryjskiej modlitwy eucharystycznej z papirusu "Strasbourg gr. 254" wykazało, że ryty aleksandryjski i rzymski są owocem dwóch różnych procesów rozwoju, które jednak miały ten sam punkt wyjścia.
Jest bardzo wiele analogii co do treści i struktury, a nawet wiele podobieństw w dziedzinie środków wyrazu między aleksandryjską a rzymską modlitwą eucharystyczną. Eucharystia aleksandryjska – czyli klasyczna w tym kościele "liturgia św. Marka", której tłumaczeniem jest koptyjska "liturgia św. Cyryla" – wydaje się jeszcze bardziej skomplikowana niż kanon rzymski. Modlitwy rozpoczynają się wstępnym dialogiem „Pan ze wszystkimi”, analogicznym do rzymskiego „Pan z wami”. Tekst tych modlitw przez swoje odniesienia sapiencjalne, sławienie Mądrości Bożej udzielonej człowiekowi jest szczególnie bliski judeo-chrześcijańskim modlitwom eucharystycznym z VII księgi Konstytucji apostolskich.
Podobna struktura, a także elementy treściowe, np. wzmianka o ofierze Abla i Abrahama, czy o aniele zanoszącym ofiarę do nieba, brak wzmianki o Duchu Świętym w epiklezach, jak również różnice między umiejscowieniem "Sanctus" oraz grupy wezwań i kommemoracji – są skutkiem, według Louisa Bouyera, czerpania z tej samej liturgii synagogalnej. W Rzymie i w Aleksandrii była ona podobna. Wynikało to z faktu, że w Rzymie mieszkało dużo Żydów aleksandryjskich. Synagogi rzymskie posługiwały się w czytaniach "Septuagintą", w liturgii zaś schematami greckimi diaspory żydowskiej z Egiptu. Kościoły chrześcijańskie, które wtedy były "judeo-chrześcijańskie" tworzyły więc tak w Rzymie, jak w Aleksandrii własną liturgię, czerpiąc wzory z tej samej wersji żydowskich tekstów liturgicznych, która obowiązywała w Aleksandrii. W ten sposób można wytłumaczyć pierwotną wspólnotę chrześcijańskiej liturgii aleksandryjskiej i rzymskiej. Ponieważ jednak w Rzymie znaczącą część Kościoła tworzyli także Żydzi wschodni, a zwłaszcza palestyńscy, liturgię Kościoła rzymskiego cechował większy konserwatyzm. Tu można widzieć powód, dla którego formy zachowane do tej pory w kanonie rzymskim, widoczne są jedynie we wcześniejszych wersjach rytu aleksandryjskiego, w liturgiach z papirusów odnalezionych w Der-Balyzeh oraz papirusu Andrieu-Collompa oraz anaforze Serapiona z Thmuis.
Kanon rzymski wobec kanonu Hipolita.
W XX wieku wśród uczonych zajmujących się historią liturgii odbyła się dyskusja na temat ewentualnego pochodzenia kanonu od modlitwy z III w. opisanej przez Hipolita w "Tradycji apostolskiej". Według Antona Baumstarka, żadna z części i modlitw "Kanonu rzymskiego" nie przejawia jakiegokolwiek pokrewieństwa z modlitwą eucharystyczną Hipolita rzymskiego, a według niego była ona pierwotną formą Eucharystii sprawowanej w Rzymie. Konsekwentnie, niemiecki uczony uznał, że kanon rzymski powstał w wyniku radykalnej reorganizacji swej poprzedniczki. Przeobrażono i uzupełniono ją o przypadkowe elementy, rujnując jej jedność i harmonię. Tezę tę poparli tacy liturgiści jak W. Frere, Josef Andreas Jungmann i Th. Klausner.
Według Louisa Bouyera teza o przepracowaniu modlitwy Hipolita jest pozbawiona racji z wielu względów. Pierwszym argumentem przeciw jest to, iż Hipolit był w osobistym konflikcie z papieżami – a więc eucharystia, którą opisuje w swej "Tradycji apostolskiej", jest alternatywną wobec używanej w jego czasie w Rzymie. Wobec tej ostatniej Hipolit w prologu wyraża swą dezaprobatę, podobnie jak czynił to wobec innych dziedzin życia i nauczania Kościoła rzymskiego. Bouyer zwrócił też uwagę, że nie ma żadnych świadectw ani zewnętrznych, ani w samym tekście, które by wskazywały na tak radykalne zastąpienie jednej liturgii eucharystii drugą. Ponadto istnieje świadectwo liturgii św. Ambrożego z Mediolanu z IV w. zawarte w jego katechezach mistagogalnych do katechumenów "O sakramentach" IV,21-28, który przytacza środkową część kanonu, będącą prawie identyczną do tej, którą znał papież Grzegorz Wielki w VI wieku. Można zatem stwierdzić, że kanon rzymski był w takiej czy innej formie modlitwą kościoła w Rzymie kilka wieków przed papieżem Grzegorzem. Pewne ślady mogą wskazywać na związki z liturgią Egiptu, konkretnie Kościoła aleksandryjskiego.
Powstanie i ustalenie wersji pisanej.
Modlitwy eucharystyczne zaczęto spisywać ok. połowy IV wieku. Była to obrona przed pojawiającymi się w tym czasie błędami i herezjami, szczególnie arianizmem. Stając się dziełem pisanym, „literaturą”, modlitwy krystalizowały się w formie prozy rytmicznej. Kanon rzymski otrzymał swą postać pisemną najprawdopodobniej właśnie w tym okresie. Około dwustu lat później, papież Grzegorz Wielki (540-604 r.) przypuszczał, że został ułożony przez „pewnego uczonego” i wniósł ostatnie poprawki. Jego biograf, Jan Diakon, tak o tym opowiadał: „Zebrał Sakramentarz gelazjański w jedną księgę, pomijając wiele, niewiele zmieniając, dodając coś, aby wyeksponować Ewangelie” ("Vita S. Greg.", II, 17). Papież przeniósł też "Ojcze nasz" z końca Eucharystii, umieszczając je przed Komunią. Wyjaśniał to w liście do Jana z Syrakuz:
Grzegorzowi Wielkiemu przypisuje się również dodanie w "Hanc igitur" słów: „prowadź dni nasze w Twoim pokoju – "diesque nostros in tua pace disponas"” (polska wersja Mszału rzymskiego: „Napełnij nasze życie swoim pokojem”).
W średniowieczu.
W późniejszym okresie szczególnie w VII / VIII w., w życiu Kościoła łacińskiego zaczął się proces stopniowego oddzielania życia sakramentalnego zarówno od przepowiadania słowa Bożego, jak i od naturalnego dla sakramentów środowiska liturgicznego. Dokonało się to wraz z przyjęciem chrześcijaństwa przez ludy barbarzyńskie. Język eucharystii, którym była łacina nie był już rozumiany przez nowych wiernych, podczas gdy biblijne czytania pozostały w tym języku.
W konsekwencji także sposób celebrowania Kanonu doznał istotnych zmian. Świadectwo tego można odnaleźć w zdaniu, którym uzupełniono modlitwę zaczynającą się od słów „Memento – Pamiętaj, Boże”: „za nich składamy Tobie”. Jako dodatek do „oni ją składają” pojawiło się w sakramentarzach dopiero w IX wieku. Jest to świadectwo zmiany rozumienia obecności świeckich w czasie celebracji. Wcześniej „wszyscy tu zgromadzeni” (łac. "omnes circumstantes") wspólnie ofiarowali Eucharystię, „ofiarę uwielbienia” – z przewodniczącym. Od IX w., pod wpływem rozpowszechniania się indywidualnego sprawowania liturgii w klasztorach przez prezbiterów będących mnichami, oraz szkolnej, scholastycznej teologii sakramentów zaczęto rozumieć, że kapłan sam ofiaruje ją za zamawiających Mszę, „składających ofiarę”. Przy tym, wierni ci byli bądź nieobecni, bądź jedynie mogli obserwować celebransa, odmawiającego "Kanon".
Na przełomie X i XI wieku "Kanon" zaczął być w całości wypowiadany przez kapłana szeptem – tak, że nie był słyszany przez wiernych. Ponieważ odmawiał go po łacinie, obecni zazwyczaj i tak nie zrozumieliby wypowiadanych słów. W tym czasie wierni stali. Była to podstawowa postawa modlitwy w czasie celebrowania kanonu. Pierwsze znane świadectwa postawy klęczącej pochodzą dopiero z 1201 r. Wiadomo też, że w 1219 r. papież Honoriusz IV polecił przy "słowach przeistoczenia" wykonanie głębokiego skłonu. Kanonicy katedry w Chartres zaczęli klękać dopiero w XVIII w.
Obrona i odnowienie sprawowania Kanonu przez Sobór trydencki.
XVI wiek był świadkiem zanegowania przez środowiska protestanckie wartości katolickiej celebracji Eucharystii. Sprawowanie sakramentów w późnym średniowieczu jawiło się oczom reformatorów jako rodzaj czynności magicznych mniej lub bardziej lukratywnych dla duchowieństwa. Marcin Luter w swojej książce "O niewoli babilońskiej Kościoła" postrzegał mszę katolicką jako rodzaj monstrualnej machiny wprawionej w ruch dla nieświadomych ludzi przez chciwych księży. Przyczyniły się do tego nadużycia związane z ofiarowaniem mszy świętych w określonym celu oraz wiele praktyk i idei ewidentnie zabobonnych. Także brak wiedzy lub zrozumienia znaczenia obrzędów i towarzyszących im modlitw liturgicznych przez kapłanów i wiernych. Przyjmowanie Komunii przez świeckich stało się tak rzadkie, że wydawało się wyjątkowym wydarzeniem. Reformatorzy, powołując się na augustyńską koncepcję sakramentu jako „widzialnego słowa”, rozumiejąc "słowo" bardzo intelektualnie, wewnętrznie – odrzucili Kanon rzymski jako wyraz zewnętrznego rytualizmu.
Sobór trydencki (1545–1563 r.), zgromadzenie biskupów katolickich, które było próbą wyprowadzenia Kościoła katolickiego z tego bardzo poważnego kryzysu, zajęło się także odnową sprawowania Mszy św., a więc i samym "Kanonem". Papież Pius V ogłaszając trydencki Mszał Rzymski ("Quo primum" 1570 r.), stwierdził, że jest on spełnieniem życzenia Soboru, by sposób sprawowania Eucharystii odnowiono „stosownie do pierwotnej tradycji Ojców Kościoła”. Sobór chciał zmienić zwyczaj rzadkiego przyjmowania Komunii przez wiernych. Polecono, by „podczas każdej Mszy św. obecni wierni komunikowali nie tylko duchowym uczuciem, lecz także sakramentalnym przyjęciem Eucharystii” (por. OWMR 6 i 14). Sobór potwierdził także znaczenie i świętość samego kanonu rzymskiego. Podczas 22. sesji nazwano go „wolnym od wszelkiego błędu”, stwierdzając, że „złożyły się na niego same słowa Zbawiciela, tradycje apostołów, oraz pobożne ustanowienia także świętych papieży”.
Kanon rzymski po reformie liturgicznej soboru watykańskiego II.
Pierwszy cel, jaki postawiła sobie reforma liturgiczna soboru watykańskiego II – zwołanego 400 lat po soborze w Trydencie – była odnowa celebracji eucharystycznej. Odnowie tej patronował św. Józef, którego imię w 1962 r. papież Jan XXIII dodał do Kanonu, powierzając dzieło Soboru jego opiece. Pod wpływem ruchu liturgicznego uświadomiono sobie potrzebę tego, by teksty i obrzędy karmiły wiarę świeckich obecnych w czasie liturgii, zachęcając ich do pełnego, aktywnego uczestnictwa (łac. "actuosa participatio"). Według Konstytucji o liturgii "Sacrosanctum Concilium" (SC) 33, wierni powinni rozumieć teksty i obrzędy mszy świętej. Uwagi te miały za cel przede wszystkim zmienić zastaną sytuację, w której "Kanon" był celebrowany szeptem – tak, że nie był słyszany przez wiernych. Konstytucja o liturgii skorygowała także drugą cechę sprawowania Kanonu wprowadzoną w wiekach średnich – wyrażoną w dodatku z IX w. do "Memento": „za nich składamy tę ofiarę” – którą było samodzielne sprawowanie przez kapłana i sprowadzenie roli świeckich do biernej obserwacji:
O współcelebrowaniu Kanonu przez świeckich mówiła też Konstytucja dogmatyczna o Kościele "Lumen gentium". Odwołując się do wcześniejszego nauczania papieży wyjaśniała, że świeccy „na mocy swego królewskiego kapłaństwa współdziałają w ofiarowaniu Eucharystii” (LG 10). Współofiarowanie ukazuje sam Kanon w anamnezie („Unde et memores – Boże Ojcze”), gdzie przewodniczący wymienia dwa podmioty ofiarowania, mianowicie sługi ołtarza oraz lud Boży: „Boże Ojcze, my, Twoi słudzy, oraz lud Twój święty, wspominając... składamy... ofiarę czystą (łac. "hostiam puram")”.
Jak zauważył Cipriano Vagaggini, jeden z teologów uczestniczących aktywnie we wprowadzaniu posoborowej reformy liturgicznej, naturalną konsekwencją tych wskazówek było najpierw to, iż zmienił się język Kanonu. Wprowadzono także lekkie korekty w jego tekst. Dodano dziewięć nowych modlitw eucharystycznych. Było oczywiste, że kanon rzymski z jego skomplikowaną strukturą nie spełniał postulatu prostoty i zrozumiałości, tak zalecanej przez Sobór ze względów duszpasterskich. Dojrzewała świadomość potrzeby uzupełnienia rytu rzymskiego o nowe modlitwy eucharystyczne. Według Cipriano Vagagginiego skarbiec modlitw Kościoła dostarczał wiele przykładów do zaczerpnięcia:
Struktura kanonu.
Struktura kanonu rzymskiego może być przedstawiona jak niżej. Dla ukazania pokrewieństwa z liturgią kościoła w Aleksandrii z prawej strony ukazano strukturę rytu aleksandryjskeigo z wieloma analogicznymi elementami. Niektóre w innej kolejności, np. "Sanctus" w rycie rzymskim występuje na początku, zaraz po rozpoczynającym dziękczynieniu-prefacji. W nawiasach podano pierwsze słowa rozpoczynające daną modlitwę po łacinie i po polsku.
Wyjaśnienie struktury kanonu.
"Kanon rzymski", podobnie jak pierwsze modlitwy chrześcijańskie, od strony formy ma postać bardzo semicką. Jest ułożony z szeregu krótkich modlitw. W Biblii czy w dawnej liturgii synagogalnej nie znajdujemy długich modlitw. Długie formuły modlitewne, w których myśl rozwija się według zasad logiki znajdą się w późniejszej greckojęzycznej liturgii zachodnio-syryjskiej, są to np. liturgia z VIII rozdziału "Konstytucji apostolskich" oraz jerozolimska "liturgia św. Jakuba". Wymagają one złożonej składni i wiązania poszczególnych członów zdania za pomocą bogactwa słów łączących. Język hebrajski nie daje takiej możliwości, gdyż zna tylko kilka przyimków, dwa lub trzy spójniki. Nie występują w nim w ogóle zaimki względne, np. „który”, „jak”, „jaki” itp. Większość długich psalmów – jak wykazała skandynawska szkoła biblijna – to nie jedna modlitwa, lecz zapis kolejnych modlitw w liturgii, odpowiadających następującym po sobie fazom ofiary, procesji lub innego rodzaju rozbudowanego nabożeństwa. Stąd występujące w psalmach pozorne niekonsekwencje, nagłe przejścia od jednego tematu do drugiego. Struktura "Kanonu", jako zbioru krótkich modlitw, świadczy o jego starożytności i pokrewieństwie z modlitwami Pierwszego Przymierza. Taki typ liturgii, zachowany jeszcze tylko w rycie aleksandryjskim, według Louisa Bouyera ukształtował się od czasu, gdy do celebracji eucharystycznych używających schrystianizowanych modlitw żydowskich uczt paschalnych dołączono nabożeństwo czytań i modlitw inspirowanych liturgią synagogalną. Był on powszechny w Kościele do czasu pojawienia się w IV wieku w Syrii zachodniej liturgii eucharystycznej o cechach greckich, będącej pod wpływem kościoła w Antiochii.
Wiele poszczególnych modlitw "Kanonu" daje możliwość odpowiedzi przez wiernych „Amen”. Jest to, według Louisa Bouyera, kolejna oznaka starodawności tekstu. W pierwszych stuleciach wierni mogli wypowiadać swoje „Amen”, gdyż miejsce celebracji, Domus ecclesiae, nie było zbyt duże – mogli więc słyszeć Kanon. I był w zrozumiałym dla nich języku. Podobną możliwość daje starodawna "Anafora Addaja i Mariego". Od późnego średniowiecza, gdy Kanon zaczął być wypowiadany po cichu, stało się to niemożliwe. W pewnym okresie przyjął się dość szczególny zwyczaj, jak na liturgię, że celebrans odpowiadał sam sobie.
W powstałym w formie pisanej tekście Kanonu istnieją nieliczne zmienne fragmenty modlitw. Inaczej niż w liturgiach gallikańskich i hiszpańskich (mozarabskich), gdzie zmienność dotyczy całości. W liturgii rzymskiej zmienna jest prefacja i częściowo "Communicantes" oraz do pewnego stopnia "Hanc igitur". Jest to świadectwo dawnej improwizacji w ramach ustalonego schematu. Była praktykowana w okresie, gdy kanon istniał jedynie jako przekaz, tradycja ustna. Gregory Dix wysuwał tezę, że części zmienne pojawiły się dopiero później, po pisemnym ustaleniu treści kanonu – aby odpowiedzieć na potrzeby roku liturgicznego. Jednak, jak zwrócił uwagę Louis Bouyer, nie ma żadnych świadectw na istnienie pośredniego etapu rozwoju kanonu – bez żadnych wariantów zmiennych. Dawne sakramentarze rzymskie zawierają znacznie więcej elementów zamiennych, niż wynikałoby to z potrzeb roku liturgicznego. Niektóre modlitwy swą treścią są bardzo luźno związane z danym wspomnieniem i wydają się być dopasowaną do niego starszą modlitwą. Np. modlitwy przeznaczone na okres wielkanocny, mogły być stosowane zamiennie w każdej celebracji niedzielnej. Świadczy to o pewnej otwartości na improwizacje w okresie, gdy kanon funkcjonował jako schemat-przewodnik dla celebransa.
Dziękczynienie.
Dziękczynienie, zwane prefacją, choć jest tekstem zmiennym jest integralną częścią Kanonu. Z biegiem czasu nazwa "prefacja" sprawiła, że zaczęto je rozumieć jako zwykły wstęp. Stało się to najprawdopodobniej wtedy, gdy "Kanon" dotarł do regionów gallikańskich. Od początku jednak, co potwierdza porównanie z rytem aleksandryjskim, prefacja jest pierwszą, integralną częścią "Kanonu".
Dialog na początku prefacji zapraszający do dziękczynienia rozpoczynającego "Kanon rzymski" jest jedną z najstarszych formuł liturgicznych, zachowaną jeszcze tylko w liturgii eucharystii egipskiej. Pochodzi z liturgii żydowskiej. Trzeci wers „dzięki składajmy” ma swe korzenie w wezwaniu do "dziękczynienia" / "eucharistía"/, które w trakcie żydowskiego sederu paschalnego przewodniczący kieruje do obecnych, zachęcając ich do włączenia się duchowo w uroczyste błogosławieństwo zwane "birkat ha-mazon". Jest ono wygłaszane przy trzecim kielichu. W Kanonie cały dialog brzmi następująco:
&lt;poem&gt;
Pan z wami.
–I z duchem twoim.
W górę serca.
– Wznosimy je do Pana.
"Dzięki składajmy Panu Bogu naszemu".
– Zaprawdę godne to i sprawiedliwe.
&lt;/poem&gt;
Grupa modlitw przed słowami ustanowienia.
Wszystkie modlitwy między "Sanctus" a słowami ustanowienia (Qui pridie – On to w dzień przed męką) tworzą jedną całość. Jest ona analogiczna do modlitwy "Tefilla" w synagodze, stanowiąc jej chrześcijańskie wypełnienie.
Te igitur – Ojcze nieskończenie dobry.
Modlitwa „Te igitur – Ojcze nieskończenie dobry” jest pre-epiklezą. Można ją streścić następująco: wzywa się, podobnie jak w modlitwie żydowskiej, Ojca „nieskończenie dobrego” (łac. "clementissime Pater") po to, by przyjął przez Mesjasza – który już został dany i którego Imię jako Pana jest proklamowane: Jezus Chrystus – obecne na ołtarzu chleb i wino jako „święte dary ofiarne bez skazy” (łac. "haec sancta sacrificia illibata", NB. w przekładzie polskim, upraszczając, opuszczono słowo „bez skazy”). Kult „czysty i bez skazy”, na każdym miejscu ofiarowany w błogosławieństwach (hebr. "berachot") był troską już wiernych Żydów. Prorok Malachiasz około połowy V wieku przed Chrystusem zapowiadał go następująco:
Kanon eucharystyczny przejął ten kult Pierwszego Przymierza doprowadzając go do doskonałości. Chleb i wino mogą być ofiarą jedynie w odniesieniu do całej celebracji eucharystycznej i jej owoców. Owoce te są wymienione w kolejnych modlitwach.
Pierwsze modlitwy wstawiennicze i wspomnienie świętych.
Następują modlitwy wstawiennicze za zwierzchników Kościoła oraz za lud Boży, ujmowany zarówno jako całość, jak i jako poszczególne członki z ich indywidualnymi potrzebami. Są to modlitwy „In primis – Składamy je Tobie przede wszystkim” oraz „Memento – Pamiętaj, Boże”. Po wstawiennictwach następuje wspomnienie świętych: „Communicantes – Zjednoczeni”.
In primis – Składamy je Tobie przede wszystkim.
Pierwsza modlitwa wstawiennicza, zaczynająca się od słów „In primis – Składamy je Tobie przede wszystkim” ukazuje spodziewane owoce ofiary eucharystycznej „czystej i bez skazy”. Są nimi pokój, opieka Boża, ostateczna jedność całego Kościoła katolickiego na całej ziemi. Jest to chrześcijańska wersja analogicznych modlitw za Izraela w "Tefilla". W pierwszym okresie, do wstawiennictwa za papieża i prawowiernych zwierzchników Kościoła dołączano także imię cesarza lub króla.
Memento – Pamiętaj, Boże.
Druga modlitwa wstawiennicza zwraca się ku ludowi Bożemu, ujmowanemu zarówno jako całość, jak i jako poszczególne członki z ich indywidualnymi potrzebami. W IX wieku pojawił się dodatek „za nich składamy Tobie tę ofiarę” przed słowami „oni ją składają za siebie”. Jest to świadectwo, typowego dla liturgii średniowiecznej, zmiany rozumienia podmiotu składającego ofiarę eucharystyczną i samej obecności świeckich w czasie celebracji. Dodatek zachował się na stałe w Kanonie, choć po Soborze przywrócono właściwą rolę świeckich, którzy ofiarują „niepokalaną Hostię nie tylko przez ręce kapłana, lecz także razem z nim” ("Sacrosanctum concilium" 48). Modlitwa wypowiadana przez przewodniczącego prezbitera prosi dla członków ludu Bożego o to, by mogli „dostąpić odkupienia dusz swoich i osiągnąć zbawienie” (łac. "pro redemptione animarum suarum, pro spe salutis et incolumitatis suae" – NB. ostatnie określenie "incolumitas", "bezpieczeństwo", w polskim przekładzie zostało opuszczone). Prośba o "odkupienie dusz", w którym zawiera się obok samego odkupienia, także pokuta i przebaczenie przywołuje intencje piątego, szóstego i siódmego błogosławieństwa synagogalnego "Tefilla". Podobnie, wymieniane dalej „zbawienie” odpowiada uzdrowieniu będącemu przedmiotem ósmego błogosławieństwa. Zaś bezpieczeństwo – "incolumitas", przeżywane w pokoju i pomyślności, to przedmiot błogosławieństwa dziewiątego.
Communicantes – Zjednoczeni.
Po modlitwie wstawienniczej, podobnie jak w rycie aleksandryjskim, następuje modlitwa z kommemoracją świętych. Zaczyna się od słów „Communicates – Zjednoczeni z całym Kościołem”. Przed wymienieniem świętych, daje możliwość wspomnienia tajemnicy dnia. Połączenie w jednej modlitwie wspomnienia tajemnic zbawienia ze wspomnieniem świętych wyraża zjednoczenie wszystkich w eucharystycznej „pamiątce” zbawczego misterium. W sposób szczególny jest w nią wszczepiona „pamięć” o apostołach i męczennikach. W ten sposób cały lud Boży odnajduje się w jednej wspólnocie – żywi i ci, co ich poprzedzili w wierze. Tu znów można dostrzec jak bardzo eucharystia chrześcijańska jest wypełnieniem ducha liturgii Pierwszego Przymierza. Wspomnienie świętych ma swą analogię w "Tefilla" – gdzie wymienieni są święci ojcowie Izraela, Abraham, Izaak, Jakub – i z wczesną modlitwą eucharystyczną z VII rozdziału "Konstytucji apostolskich". Jak zauważył Louis Bouyer, „dla Żydów pamiątka wielkich dzieł Bożych dokonanych w przeszłości, pamiątka ojców, którzy byli ich świadkami i antycypowana pamiątka oczekiwanego Mesjasza stanowiły jedną pamiątkę przedstawianą Bogu w berachot”.
Podobieństwo ideowe ma konkretne odbicie w żydowskich tekstach liturgicznych. Hellenistyczne wersje wprowadziły do "Tefilla" drugą listę świętych osób po modlitwie wstawienniczej i w powiązaniu z modlitwą o przyjęcie ofiary – a więc w podobnym miejscu co wspomnienie świętych w Kanonie i w liturgii egipskiej. Według ojca Bouyera pierwotnie w "Communicantes" wymieniani byli jedynie Apostołowie. Dopiero później – choć też bardzo wcześnie – dołączono wspomnienie Maryi Dziewicy. Wspomnienie św.Józefa zostało dodane w XX wieku z woli św. Jana XXIII. Wszyscy wspominani męczennicy są związani z Rzymem.
Wspomnienie tajemnicy dnia "Communicantes" jest jednym z nielicznych miejsc zmiennych w Kanonie. Zmienność ta może sugerować ogólną cechę Kanonu jako modlitwy eucharystycznej w czasach kiedy istniał jedynie jako schemat będący po prostu przewodnikiem dla biskupa czy prezbitera. W ramach nadanych przez ów schemat przewodniczący mógł wprowadzić do modlitwy treści dyktowane przez okoliczności danej celebracji. W Nowym Mszale zmiennych wspomnień jest trzynaście. Wspomnienie na Wielkanoc brzmi następująco: „Zjednoczeni z całym Kościołem, uroczyście obchodzimy świętą noc Zmartwychwstania naszego Pana Jezusa Chrystusa ...i ze czcią wspominamy najpierw pełną chwały Maryję...”. Oprócz wspomnienia wielkanocnego i uroczystości tego okresu oraz niedzieli, dostępne są wspomnienia Bożego Narodzenia i tajemnic z nim związanych, Przemienienia Pańskiego, konsekracji kościoła, Jana Chrzciciela oraz świąt Maryjnych: Wniebowzięcia i Niepokalanego Poczęcia. W dawnych sakramentarzach były one jeszcze liczniejsze.
Epikleza: prośby o przyjęcie ofiary i konsekrację chleba i wina.
Na końcu tej części Kanonu, która wydaje się być Tefilla przepracowaną na użytek modlitwy eucharystycznej Nowego Przymierza, znajdują się dwie modlitwy: „Hanc igitur – Boże, przyjmij łaskawie tę Ofiarę” oraz „Quam oblationem – Prosimy Cię, Boże”. Razem, podobnie jak w rycie Aleksandryjskim – choć tam są przedzielone "Sanctus" – tworzą "pierwszą epiklezę" liturgii rzymskiej. Są odrębne, jednak w bezpośredniej łączności. Analogicznie jak szesnaste błogosławieństwo "Tefilla" – które zbierało wszystkie prośby Izraela, by przedstawić je Bogu – i błogosławieństwo "Awoda", które poleca Mu same ofiary.
Hanc igitur – Boże, przyjmij łaskawie tę Ofiarę.
Pierwsza modlitwa, zaczynająca się od słów „Hanc igitur – Boże, przyjmij łaskawie tę Ofiarę”, obok prośby o przyjęcie ofiary, podaje specjalne intencje, w jakich się tę ofiarę składa. W dzisiejszym Nowym Mszale dostępne są cztery intencje, które można dodać zamiennie: wielkanocna; z okazji chrztu; bierzmowania oraz przy zawieraniu małżeństwa. W starożytności tych specjalnych intencji było znacznie więcej. Wydaje się, że prośba, którą na stałe dodał do "Hanc igitur" papież Grzegorz Wielki była wcześniej jedną z nich. Brzmi ona: „prowadź dni nasze w Twoim pokoju – "diesque nostros in tua pace disponas"” (polska wersja Mszału rzymskiego: „Napełnij nasze życie swoim pokojem”).
Quam oblationem – Prosimy Cię, Boże.
Druga modlitwa jest przedstawieniem Bogu ofiary eucharystycznej. Poniżej jej tekst w wersji oryginalnej (łacińskiej) i w przekładzie polskim:
Wersja polska w wolnym tłumaczeniu mówi „uświęć tę ofiarę pełnią swego błogosławieństwa” – tam, gdzie w tekście łacińskim jest prośba, by Bóg uczynił ofiarę „pod każdym względem... błogosławioną” („in omnibus... benedictam”). W przekładzie zdecydowano się również dodać zwrot „mocą Twojego Ducha”, mimo iż cechą charakterystyczną tradycji rzymskiej jest brak wymienienia Ducha Świętego w epiklezie. Motywem było prawdopodobnie pragnienie podkreślenia bardziej roli Trzeciej Osoby Trójcy Świętej w dziele uświęcenia darów ofiarnych.
Jednym z określeń ofiary, użytym w "Quam oblationem" jest przymiotnik "rationabile" będący tłumaczeniem zwrotu greckiego „logike latreia” – „kult rozumny, logiczny” z Listu do Rzymian 12,1. Jest to odniesienie do "słowa" – "logosu". "Słowem", które stało się ciałem jest Chrystus. Ale przymiotnik ten ukazuje także to, iż sprawowana Eucharystia jest „słowem” przez które człowiek w Chrystusie daje swoją odpowiedź Bogu. Określenie „kult rozumny” występował w epiklezie także w rycie aleksandryjskim. W wersji Kanonu opublikowanej w polskim Mszale jednym określeniem ofiary jako "doskonałej" oddano zarówno przymiotnik „rozumna” ("rationabile"), jak i dwa inne określenia: "adscripta" („poprawna”), "rata" („przyjęta”). Pierwsze dwa określenia znał też Biskup Mediolanu Ambroży (339-397 r.). Występują w wersji "Quam oblationem", którą wyjaśniał nowo ochrzczonym w katechezie mistagogicznej:
&lt;poem&gt;
„Uczyń dla nas tę ofiarę poprawną (scriptam), duchową (rationabilem)
i godną podobania się Tobie;
jest ona (lub: ponieważ jest ona)
figurą Ciała i Krwi naszego Pana Jezusa Chrystusa...”. ("O sakrmentach" IV,5n).
&lt;/poem&gt;
Jak zauważył Louis Bouyer, użyte przez Ambrożego określenie „figura Ciała i Krwi” było zrozumiałe w sposób jednoznaczny dla starożytnych. Figura, inaczej typ, oznaczało, że postacie chleba i wina, podpadające pod zmysły były skutecznym znakiem rzeczywistej obecności ciała i krwi Chrystusa.
Środkowa grupa modlitw: słowa ustanowienia, anamneza, epikleza.
Następują teraz trzy odrębne fragmenty, tworzące jednak ściśle powiązaną całość. "Opis ustanowienia" Eucharystii w czasie Ostatniej Wieczerzy zaczynający się od słów „Qui, pridie – On to w dzień przed męką” przechodzi w anamnezę, „Unde et memores – Boże Ojcze”. Zaraz po niej celebrans wypowiada drugą epiklezę "Kanonu", która składa się z dwóch połączonych ze sobą modlitw: „Supra quae – Racz wejrzeć na nie” oraz „Supplices te rogamus – Pokornie Cię błagamy”.
Qui, pridie – On to w dzień przed męką.
Jest to święte opowiadanie o ustanowieniu Eucharystii, czyli konsekracja chleba i wina. Według scholastycznej tradycji teologicznej w czasie tej modlitwy dochodzi do przeistoczenia. Tomasz z Akwinu w Sumie teologicznej nazywał słowa Jezusa "formą" sakramentu. Zastosował do ich egzegezy metafizyczne pojęcia materii i formy wzięte od Arystotelesa, którego szanował jako Filozofa "par excellence".
Kardynał Joseph Ratzinger przestrzegał przed sztucznym zawężaniem, redukowaniem całej modlitwy eucharystycznej do "słów ustanowienia" jako „formy” sakramentalnej. Byłoby to definiowanie Eucharystii w oderwaniu od żywej celebracji liturgicznej – typowe dla neoscholastycyzmu, XIX-wiecznej teologii nawiązującej do średniowiecznej "teologii szkolnej". Kanon eucharystyczny jest żywą siecią powiązań Tradycji:
"Qui pridie" w wyniku reformy soborowej doznało kilku zmian. Uzupełniono słowa Jezusa nad chlebem. Do słów „to jest ciało moje” dodano określenie: „za was wydane”. Po słowach Jezusa nad kielichem w pierwotnej wersji "opisu ustanowienia" następowało zdanie "Tajemnica wiary": „...kielich krwi mojej nowego i wiecznego przymierza. Tajemnica wiary. To czyńcie...”. Było to nawiązanie do nauczania św. Pawła o tajemnicy, która utożsamia się z nowym przymierzem w Chrystusie. W nowym mszale rzymskim je usunięto. Zamieniono też zdanie na końcu: „Ilekroć to czynić będziecie, na Moją pamiątkę czyńcie” na „To czyńcie na Moją pamiątkę”.
Unde et memores – Boże Ojcze.
Następuje anamneza, niemal identyczna z "liturgią św. Marka" i podobna w słownictwie ofiarniczym z anaforą Serapiona z Thmuis. O starodawności tego wspomnienia misterium paschalnego świadczy zatrzymanie się na Wniebowstąpieniu Chrystusa. Na początku odnajdujemy rozróżnienie między prezbiterami („my Twoi słudzy”) i wiernymi („lud Twój święty”). Jednak jednocześnie podkreślone jest, podobnie jak wcześniej w "Communicantes", że wszyscy razem, choć stosownie do swego stanu, wspominają i składają ofiarę – „ofiarę czystą, świętą i doskonałą”. Wersja łacińska brzmi bardzo uroczyście, stosując rytmiczne powtórzenia:
&lt;poem&gt;
„offerimus... (ofiarujemy)
hostiam puram (żertwę czystą)
hostiam sanctam (żertwę świętą)
hostiam immaculatam (żertwę niepokalaną)
Panem sanctum vitae aeternae (Chleb święty życia wiecznego)
et Calicem salutis perpetuae” (i kielich wiekuistego zbawienia)
&lt;/poem&gt;
"Ofiara czysta", podobnie jak na początku w "Te igitur" wyrażenie „święte ofiary bez skazy” (łac. "sancta sacrificia illibata"), jest motywem przejętym z liturgii Pierwszego Przymierza. Jeszcze raz zostanie powtórzony w następnej modlitwie.
Druga epikleza Kanonu.
Supra quae – Racz wejrzeć na nie.
Modlitwa ta jest pierwszą częścią epiklezy – drugiej epiklezy Kanonu. Tekst "Supra quae" w polskim tłumaczeniu brzmi następująco:
Obok ofiary Abla i Abrahama, wymieniona jest ofiara tajemniczego króla pokoju Melchizedeka. Według Louis Bouyera, nie jest, przy obecnym stanie wiedzy, możliwe ustalenie skąd w kanonie wzięła się wzmianka o Melchizedeku, choć można odnaleźć źródła wzmianki o Ablu i Aniele. W najstarszych modlitwach eucharystycznych występuje jeszcze tylko w tekście z "Konstytucji apostolskich" VIII,23. Można jedynie rozumieć, że wspomnienie ofiary Melchizedeka w Liście do Hebrajczyków wskazuje, że w czasach współczesnych powstaniu chrześcijaństwa Melchizedek był przedmiotem rozważań w pewnych środowiskach w obrębie judaizmu. Mógł być wprowadzony, razem z innymi imionami patriarchów Izraela, do niektórych odmian modlitwy synagogalnej zwanej błogosławieństwem "Awoda". Błogosławieństwo to w synagodze miało charakter ofiary uwielbienia – w pierwotnej liturgii świątynnej "awoda" towarzyszyły właśnie składaniu codziennych ofiar całopalnych. A później zostały przepracowane, aby można je było zastosować – już w formie bezkrwawej – do przywrócenia ofiar przerwanych przez Tytusa Flawiusza, którego wojska zburzyły Świątynię w 70 roku po Chr.
Ostatnie zdanie modlitwy "Supra quae" mówi o tym, co ofiarował Melchizedek: "sanctum sacrificium, immaculatam hostiam" – „święta ofiara, niepokalana żertwa” tajemniczego króla-kapłana była zapowiedzią „ofiary czystej” narodów, o której mówił prorok Malachiasz (Ml 1,11). Zdanie to zostało dodane przez papieża św. Leona wielkiego. Polski przekład, choć uproszczony, ukazuje ten związek "explicite": „...oraz tę ofiarę, którą Ci złożył najwyższy Twój kapłan Melchizedek, "jako zapowiedź Ofiary doskonałej"”. W dosłownym tłumaczenie tekst brzmiałby: „oraz tę ofiarę, którą Ci złożył najwyższy Twój kapłan Melchizedek – "świętą ofiarę, niepokalaną żertwę"”.
Supplices te rogamus – Pokornie Cię błagamy.
"Supplices te rogamus" uzupełnia poprzednią modlitwę – razem składają się na drugą epiklezę Kanonu. Umieszczono w niej prośbę o pośrednictwo anioła w złożeniu ofiary eucharystycznej, podobnie jak w rycie aleksandryjskim w modlitwie przed "Sanctus". Prezbiter w Kanonie mówi:
Tuż przed tą modlitwą jest wspomnienie ofiar Abla, Abrahama i Melchizedeka. Wcześniej jest anamneza-"pamiątka", która jest, jak wykazał Max Thurian, duchową ofiarą. Było tak już w modlitwach judaizmu. W synagogach, szczególnie w czasie wygnania babilońskiego, a także po zburzeniu Świątyni zajęła ona miejsce ofiar ze zwierząt i pokarmów. Włączenie do Kanonu prośby o pośrednictwo Anioła świadczy właśnie o związkach z liturgią synagogalną. W myśl teologii judeo-chrześcijańskiej ofiara Kościoła jest przyjęta przez Boga pod warunkiem łączności z kultem anielskim. Ziemska liturgia, cześć jaką Bóg odbiera, łączy jej uczestników z niebiańskim kultem anielskich "potęg". Według starotestamentalnej tradycji kapłańskiej, jak ją zachował Pięcioksiąg, kult ustanowiony przez Mojżesza z jego ołtarzem i ofiarami był jedynie odbiciem kultu niebiańskiego. Lud Izraela włączał się w ten sposób w liturgię anielską (por. Księga Wyjścia 25,9-40, por. Księga Tobiasza 12,12 i 15).
"Potęgi" zostały ukazane w wizjach zapisanych w Księdze Izajasza 6 oraz w pierwszym rozdziale Księgi Ezechiela. Miały one zastosowanie w synagogalnej modlitwie Kedusza i błogosławieństwach, jakie jej towarzyszą w kulcie żydowskim. Stąd przeszły do liturgii starochrześcijańskiej. W tamtym okresie nie czyniono wyraźnego rozróżnienia, jak w późniejszych etapach rozwoju teologii, między obecnością aniołów a obecnością samego Boga. Anioł jest stworzoną manifestacją Boga, jego funkcja polega na ochronie transcendencji Boga. Obecność aniołów na ziemi jest więc znakiem obecności Boga samego, jego "Szechina". W symbolice Świątyni Starego Testamentu "Obecność" ukazana była na skrzydłach cherubów, prowadzona przez „koła” ognia ("Ofanim"), i wielbiona przez lot i śpiew serafów. Tę funkcję aniołów Ewangelie zastosowały do opisu narodzenia Syna Bożego. W noc betlejemską zstąpiły na ziemię całe zastępy wojska anielskiego (Łk 2,8nn). Także w ewangelicznych opisach paschalnych, w grobie, w miejscu spoczynku ciała Jezusa Chrystusa pojawiają się dwaj aniołowie – przy głowie i przy nogach. Najwyraźniej – według Louisa Bouyera – nawiązując do cherubinów, rozpościerających swe skrzydła w Świątyni jerozolimskiej z obu stron "przebłagalni" (por. Ewangelia Jana 20,12, por. Ewangelia Łukasza 24,4). Po zmartwychwstaniu, gdy w Dziejach Apostolskich opisane jest wstąpienie Jezusa do nieba, ukazany jest w towarzystwie aniołów (Dz 1,10nn). Nawiązanie w modlitwie eucharystycznej Kanonu do posługi anielskiej ma więc za sobą całą teologię.
W modlitwie "Supplices te rogamus" Anioł – lub aniołowie w innych znanych, starszych wersjach modlitw – ma zanieść do nieba ofiarę „tak błogosławionej męki” (łac. "tam beatae passionis"), o której była mowa w anamnezie. W zamian ma dokonać się przyjęcie uświęcającego działania Ducha Świętego, którym jest „wszelkie błogosławieństwo i łaska”. Jak wskazał Louis Bouyer, w zamyśle tych, którzy układali modlitwę chodziło o wyrażenie dokonującej się tajemnicy wstąpienia Chrystusa – ukrzyżowanego i powstałego z otchłani – do nieba i następnie zstąpienia Ducha Świętego na celebrującą tę Eucharystię wspólnotę Kościoła. Gdy w Dniu Pięćdziesiątnicy został zesłany Kościołowi jako Paraklet, Duch Święty był w pojęciu starożytnych „aniołem Pana” "par excellenence" (por. Księga Malachiasza 1,11). Nierozdzielnie z nim związane są wszystkie duchy, „które są przed tronem Boga” (Ap 1,4n; 4,5) i które przedstawiają Bogu modlitwy i ofiary Kościoła, umacniając wiernych.
Zakończenie Kanonu.
Ta końcowa cześć Kanonu wykazuje podobieństwo do zakończenia "Eucharystii Serapiona" oraz "Eucharystii św. Marka". Ta ostatnia również przechodzi od modlitwy za zmarłych do ostatniej prośby za składających ofiarę.
Memento etiam – Pamiętaj, Boże (także)....
Następuje wspomnienie zmarłych. Język i pojęcia w niej używane są bardzo starodawne. Wyrażenie „znak wiary”, oznaczające pieczęć chrztu, „ochłoda” i przejście do życia wiecznego opisane jako przeniesienie z jednego miejsca na drugie, należą do języka pierwotnego Kościoła. W dosłownym tłumaczeniu modlitwa brzmi: „usilnie prosimy, abyś darował... wszystkim w Chrystusie spoczywającym miejsce ochłody, światła i pokoju – locum refrigerii, lucis et pacis ut indulgeas, deprecamur.” NB. Polskie tłumaczenie zamiast „miejsca ochłody”, wyprasza dla zmarłych „udział w Twojej radości”. W wielu najstarszych rękopisach "Memento za zmarłych" nie występuje. Jest to ślad zwyczaju liturgicznego w pewnym okresie, zgodnie z którym w eucharystiach niedzielnych nie modlono się za zmarłych. Umieszczenie w zakończeniu "Kanonu" wspomnienia spoczywających w Chrystusie współgra z jego bardzo eschatologicznym charakterem. Modlitwa ta łączy się z następną, będącą prośbą o dołączenie modlących się do grona świętych w królestwie.
Nobis quoque – Również nam.
Modlitwa o dopuszczenie do grona świętych jest prośbą o uświęcenie uczestników celebracji eucharystycznej świadomych swej grzeszności. Jest to też stosowna okazja do końcowego wymienienia imion świętych ważnych dla danej społeczności. W średniowiecznych manuskryptach "Kanonu", zależnie od regionu, znajdują się w tej modlitwie bardzo różne listy świętych. Na przykład w krajach frankofońskich wymieniano św. Marcina. Oryginalna rzymska wersja podaje wielu znanych męczenników, jest tam Ignacy z Antiochii, dwie słynne męczennice afrykańskie z Kartaginy Felicyta i Perpetua, dwie męczennice sycylijskie Agata i Łucja i dwie męczennice rzymskie Agnieszka i Cecylia. Są tam jednak także święci dziś zapomniani: Aleksander, Marcelin i Piotr, o których niewiele wiadomo. Anastazja jest w pewnym stopniu postacią legendarną, poświęcono jej bazylikę u stóp Awentynu.
Doksologia.
We wstępie do doksologii zaczynającym się od słów „Per quem – Przez Chrystusa, naszego Pana”, wypowiadane jest błogosławieństwo „za wszystkie te dobra”. Dotyczyło ono najprawdopodobniej, oprócz przede wszystkim darów i łask eucharystycznych, także dóbr zebranych dla potrzebujących. Miały być rozdane potrzebującym na zakończenie Eucharystii. W starożytności celebrowanie Eucharystii było zawsze powiązane z dobroczynnością. Kanon kończy modlitwa uwielbienia, będąca końcową doksologią:
Symetria treści.
Niektórzy autorzy, m.in. Tomasz A. Dawidowski, doszukują się symetrycznej struktury modlitwy. Odpowiednie części Kanonu przed i po "Słowach ustanowienia" można, według nich, zestawić ze sobą. Ponadto, symetrię samego Kanonu wzmacnia symetria modlitw przed i po nim.
Stosowanie Kanonu Rzymskiego.
Zgodnie z 365. punktem Ogólnego Wprowadzenia do Mszału Rzymskiego, Kanon Rzymski można odmawiać zawsze. Ponadto zaleca się jego stosowanie w następujących dniach:

</doc>
<doc id="198149" url="https://pl.wikipedia.org/wiki?curid=198149" title="Neverwinter Nights">
Neverwinter Nights

Neverwinter Nights – komputerowa gra fabularna stworzona przez BioWare i wydana przez Atari, pierwsza część serii "Neverwinter Nights". Jej światowa premiera odbyła się 16 czerwca 2002 na systemy Windows. W Polsce została wydana 20 listopada 2002 przez firmę CDProjekt. W czerwcu 2003 roku powstała wersja na Linuxa, którą udostępniono w wersji cyfrowej każdemu, kto wcześniej kupił grę. Edycja na OS X została wydana w sierpniu tego samego roku przez MacSoft.
Produkcja przedstawia wydarzenia rozgrywające się w fikcyjnym świecie Zapomnianych Krain na kontynencie Faerûn. Jej mechanika oparta jest na trzeciej edycji gry fabularnej "Dungeons &amp; Dragons". Fabuła tytułu koncentruje się na chorobie panującej w mieście Neverwinter. Zadaniem gracza jest ustalenie, kto ją wywołał i czemu to zrobił.
"Neverwinter Nights" zostało dobrze przyjęte przez recenzentów. Krytycy chwalili rozbudowany i ciekawy wątek fabularny oraz wierną adaptację systemu "Dungeons and Dragons". Do gry zostały wydane dwa dodatki: ' i ', a także "Kingmaker", zestaw przygód stworzonych przez graczy. 31 października 2006 roku odbyła się premiera jej kontynuacji zatytułowanej "Neverwinter Nights 2".
Fabuła.
Historia gry rozpoczyna się w Neverwinter, mieście położonym na północy Wybrzeża Mieczy, uchodzącym za wspaniałe, niezwykle okazałe i tętniące życiem centrum okolicznej cywilizacji. Dla lokalnych mieszkańców stanowi enklawę pośród dzikiej przyrody oraz niezamieszkanych części Faerûnu i nazywane jest z tego względu Klejnotem Północy. Miastem rządzi lord Nasher Alagondar, a jego prawą ręką jest paladynka lady Aribeth de Tylmarande. Po tym, jak w mieście wybucha choroba, bramy miasta zostają zamknięte dla zapewnienia mieszkańcom bezpieczeństwa. Poza lordem Nasherem i paladynką Aribeth w przezwyciężeniu zarazy pomaga także kapłan Desther i, będący kochankiem Aribeth, młody kleryk Fenthick.
Akcja gry rozpoczyna się w momencie wybuchu owej nieznanej choroby zabijającej mieszkańców, którą nazwano Wyjącą Śmiercią. Nikt nie zna jej przyczyny, nie posiada na nią lekarstwa ani nie zna sposobu jej rozprzestrzeniania się. Władcy Neverwinter wyznaczają nagrodę i ogłaszają poszukiwania bohatera, który wraz z lokalną strażą miejską odnalazłby przyczyny tragedii nawiedzającej miasto. Jednocześnie Aribeth prosi o pomoc czarodzieja z Waterdeep, Khelbena „Czarnokija” Arunsuna. Ten przysyła cztery istoty: kuroliszka, pożeracza mózgu, yuan–ti oraz driadę. Zostają one zamknięte w akademii, gdzie według instrukcji maga ich organy mają zostać wykorzystane do stworzenia antidotum. W międzyczasie na wezwanie paladynki odpowiada tłum śmiałków, a jednym z nich jest postać gracza. Po udanym zakończeniu treningu, gdy postać rozmawia z Aribeth, akademia zostaje zaatakowana, w rezultacie czego ginie wiele osób, zaś cztery stworzenia uciekają. Zadaniem gracza jest odnalezienie utraconych składników antidotum. Podczas podróży gracz jest wielokrotnie atakowany przez sektę zwaną „Ludem Oka”. Po ponownym sprowadzeniu wszystkich składników do zamku Never następuje rytuał stworzenia leku i zaraz po jego wytworzeniu okazuje się, że kapłan Desther jest zdrajcą. Ucieka razem z antidotum do pobliskiej Twierdzy Helma, a za nim podąża Fenthick, który nieświadomie pomagał w jego oszustwie. Gracz po dotarciu na miejsce odkrywa, że Desther nie jest Helmitą i działa z rozkazu „pradawnych”. Następuje pojedynek, po którym Desther poddaje się i wraca do Neverwinter pod eskortą straży. Pod naporem tłumu fałszywy Helmita zostaje spalony, a Fenthick powieszony.
Mimo że lek na zarazę został odnaleziony, lord Nasher wydaje rozkaz odnalezienia sekty, która za nią stała. Akcja gry przenosi się na północ do portu Llast, gdzie gracz poznaje Aarina Genda, mistrza szpiegów władcy Neverwinter, który zdobył informacje o dziwnych zajściach w okolicy. Aribeth stwierdza, że zaatakuje twierdzę sekty dopiero wtedy, gdy znajdzie dowody, które ukażą jej lokalizację. Zadaniem gracza jest odnalezienie dzienników ukazujących ową lokalizację, z których jeden odnajduje w krainie ducha kniei Neverwinter, a drugi we wiosce Czarnydrzew. Ich treść potwierdza, że centrum kultu oka znajduje się w głównej wieży Luskanu, w efekcie czego Aribeth i Aarin postanawiają przenieść się do świątyni Tyra w Luskanie. Gdy gracz dostaje się do miasta, okazuje się, że paladynka zniknęła. Używając fałszywych dokumentów postać dostaje się do wieży jako ambasador Mulhorandu. Na jej szczycie odnajduje Aribeth wraz z jaszczurzą istotą Moragą i przywódcą sekty Maugrimem Korothirem. Postać jest świadkiem, jak Aribeth wyrzeka się swego boga i staje się czarną strażniczką. Moraga opisuje swój plan przebudzenia armii „pradawnych” i prosi Maugrima o odnalezienie starożytnych artefaktów zwanych „słowami mocy”, po czym cała trójka znika.
Wdrażając swój plan w życie, Moraga wysyła armie Luskanu pod wodzą Aribeth do Neverwinter, po drodze przyłączając do siebie jako sojuszników niektóre uthgardzkie plemiona. W tym samym momencie w obronie Klejnotu Północy pomaga Przymierze Lordów. Gracz razem z Aarinem podróżuje na północ do wioski Studnia Beorunny w celu odnalezienia pozostałych słów mocy poza tym, które posiada Maugrim. Aarin zaleca graczowi poszukanie pomocy u archeologa Lilliany Cambridge. Postać odnajduje ją w lokalnej tawernie, po czym Liliana prosi o odszukanie zaginionego przedmiotu o nazwie zimowa kula. W zamian za pomoc kobieta opowiada o „pradawnych” i ich artefaktach, co w efekcie pomaga graczowi odnaleźć słowa mocy. Pierwsze zostaje odnalezione w innym wymiarze wewnątrz zimowej kuli, kolejne są w skarbcu smoka Klautha i w ruinach rasy stwórców. Postać razem z Aarinem wracają do oblężonego Neverwinter. Będąc w mieście gracz odnajduje Aribeth; po stoczonej walce może ją zabić albo wtrącić do więzienia. Później postać spotyka Maugrima w jego sanktuarium i zabija go, zabierając ostatnie słowo mocy. Wchodząc w portal, przenosi się do Kamienia Dusz, gdzie znajduje się Moraga. Po jej pokonaniu Kamień Dusz ulega zniszczeniu, a gracz wraca do Neverwinter.
Rozgrywka.
Mechanika "Neverwinter Nights" oparta jest na zasadach trzeciej edycji "Dungeons &amp; Dragons". Wynik większości akcji, takich jak rzucenie czaru czy zaatakowanie przeciwnika, jest generowany losowo na podstawie rzutu kośćmi. Gra zaczyna się od stworzenia własnej postaci lub zaimportowania jednej z gotowych. Gracz ma możliwość wyboru między innymi płci, klasy, rasy oraz charakteru. Historia opowiedziana w grze jest podzielona na prolog i cztery rozdziały. Każdy z nich rozgrywa się na innym terenie, a gracz nie może wrócić do wcześniej odwiedzonych lokacji. Początkowa część prologu zawiera samouczek. Gracz steruje stworzonym wcześniej bohaterem z perspektywy trzeciej osoby po zamkniętych lokacjach. Za wykonywanie zadań przyznawana jest nagroda w postaci punktów doświadczenia, złota, przedmiotów bądź punktów charakteru. Poza główną linią fabularną dostępne są zadania poboczne, dzięki którym gracz może dowiedzieć się więcej o świecie gry lub o przeszłości towarzyszy. Gdy postać osiągnie wymaganą liczbę punktów doświadczenia, awansuje na kolejny poziom.
Gracz w każdej chwili może użyć „Kamienia Przywołania”, który przenosi go do najbliższej świątyni lub miasta. Na dole ekranu widnieje pasek skrótów, który pozwala na szybkie aktywowanie przedmiotów bądź umiejętności. Zdobyte przedmioty mogą być sprzedane u jednego z kupców. Stosunek kupca do bohatera wpływa na ceny towarów. Najbliższa okolica jest ukazana na minimapie, na której oznaczone są najważniejsze miejsca. Ponadto gracz ma możliwość dodania własnych punktów. Do dyspozycji oddano też dziennik, gdzie spisane są aktualne i zakończone zadania. Istnieje także możliwość rozstawiania własnych pułapek. W przypadku gdy gracz zgubi przedmiot ważny dla rozwoju głównego wątku, pojawi się on w kadzi wróżebnej dostępnej w każdym mieście.
W trakcie rozgrywki gracz może zwerbować towarzysza. Można wydawać mu polecenia, np. otworzenie skrzyni lub rzucenie konkretnego czaru. W przypadku śmierci towarzysza odradza się on w najbliższej świątyni. Przez większość czasu gry istnieje możliwość wymiany najemnika na innego. Pomimo że towarzysze awansują na wyższe poziomy, gracz nie może zmieniać ich statystyk i uzbrojenia. Dostępni najemnicy to: Linu La’neral – elficka kapłanka bogini Sehanine, Sharwyn – kobieta bard ze szlacheckiej dzielnicy Neverwinter, Czarnystawu, Daelan Czerwony Tygrys – półork, barbarzyńca wygnany z plemienia z Uthgardu, Tom „Szczerba” Szubienicznik (także Wyszczerz) – niziołek, łotrzyk, który uciekł z Calimportu, Grimgnaw – krasnoludzki mnich z Zakonu Długiej Śmierci i Boddyknock Glinckle – gnom, czarownik z wyspy Lantan.
Walka jest prowadzona w systemie turowym znanym z "Dungeons &amp; Dragons". W jej trakcie istnieje możliwość włączenia aktywnej pauzy, podczas której gracz może wydawać polecenia swojej postaci i towarzyszowi. Gdy główna postać zginie, może się odrodzić w tym samym miejscu za odpowiednią kwotę pieniędzy. W grze nie ma many; wszystkie czary i umiejętności specjalne są odnawiane po odpoczynku. W każdym momencie gracz może przeczytać opis przeciwnika, skalę zagrożenia, a także przybliżoną liczbę punktów życia.
W trybie gry wieloosobowej jest możliwość wcielenia się w mistrza gry, który ma pełną władzę nad serwerem. Na każdym serwerze mogą przebywać jednocześnie maksymalnie 64 osoby. Zarówno w trybie jednoosobowym, jak i wieloosobowym można używać emotikon.
Edytor Aurora.
Edytor Aurora to zestaw narzędzi dołączony zarówno do zwykłej wersji gry, jak i diamentowej edycji, w której zawarte są wszystkie dodatki. Umożliwia on tworzenie własnych modułów do gry dla jednego i wielu graczy. Każdy teren stworzony w edytorze jest podzielony na kwadraty tej samej wielkości. Podczas tworzenia modułu możliwe jest dodanie potworów, bohaterów niezależnych czy budynków. Każdy obszar może także posiadać efekty dźwiękowe i elementy interaktywne takie jak drzwi lub pułapki. Fani "Neverwinter Nights" stworzyli wiele modyfikacji w edytorze Aurora, między innymi remake gry "Eye of Beholder" z 1990 roku.
Produkcja i wydanie.
Pierwsze rozmowy na temat "Neverwinter Nights" odbyły się w 1997 roku, a prace nad nią rozpoczęły się w styczniu 1998 roku. Początkowo gra miała się skupiać na trybie wieloosobowym, lecz po upływie kilku miesięcy zmieniono główne założenia. Według producenta Trenta Ostera głównym miastem w grze od początku było Neverwinter, a celem BioWare było przeniesienie graczy z MMORPG "Neverwinter Nights" i zbudowanie podobnej grupy fanów. Tytuł gry nawiązuje do miasta Faerûnu – Neverwinter, na podstawie którego stworzono także pierwszą sieciową grę RPG z interfejsem graficznym. Pierwsze doniesienia o tworzeniu gry pojawiły się w maju 1999 roku, natomiast oficjalna zapowiedź odbyła się w sierpniu 1999 roku na Gen Conie. Podczas pracy nad grą BioWare kontaktowało się z firmą Wizards of the Coast w celu uzgodnienia wszystkich zmian zachodzących w kolejnej edycji "Dungeons &amp; Dragons".
Początkowo tytuł miał być wydany przez Interplay Entertainment, lecz we wrześniu 2001 roku firma została pozwana przez twórców o bezprawne sublicencjonowanie gier i nieuregulowane płatności. Ostatecznie wydawcą gry została firma Infogrames, ale premiera została przesunięta na lato 2002 roku. W marcu 2002 roku udostępniono intro z gry, w którym młody lord Nasher walczy z minotaurem. Zapisy na otwarte beta testy gry zaczęto w kwietniu 2002 roku. W maju wydano wersję testową edytora Aurora. Za ścieżkę dźwiękową odpowiedzialny jest Jeremy Soule.
Gra trafiła do tłoczni 12 czerwca 2002 roku. Przed oficjalną premierą twórcy wystawili dwa egzemplarze gry z własnymi podpisami na aukcji. Zebrany dochód przeznaczono na cele charytatywne. Wersja demonstracyjna prezentująca prolog gry została udostępniona w grudniu 2002 roku. W edycji kolekcjonerskiej dodano ścieżkę dźwiękową, plakat, podkładkę pod myszkę, koszulkę i książkę ze szkicami. Po opóźnieniu polska edycja trafiła do sklepów w listopadzie 2002 roku. Po premierze zostało wydanych wiele aktualizacji. Poprawiono błędy techniczne, a także dodano m.in. klasy prestiżowe w obu rozszerzeniach. Wydano także edycję platynową i diamentową, w skład których wchodzi podstawowa gra, oba dodatki, moduły i aktualizacje. W sierpniu 2005 roku wydano zestaw trzech modyfikacji: "Kingmaker", "ShadowGuard" i "Witch’s Wake". W czerwcu 2012 roku wyłączono serwery gry i jej dodatków.
Odbiór gry.
"Neverwinter Nights" zostało pozytywnie odebrane przez krytyków, zyskując średnią ocen 91% na serwisie Metacritic. Greg Kasavin ze strony GameSpot opisał ją jako „jedną z tych niezmiernie rzadkich gier, która ma do zaoferowania coś dla każdego, nawet osób które nie lubią cRPG”. Redakcja amerykańskiej edycji czasopisma „PC Gamer” nazwała grę „pełnym zestawem i klasykiem na wieki”. Chris Chan z New Straits Times powiedział „"Neverwinter Nights" jest marzeniem każdego gracza RPG”. Gra została kilkukrotnie porównana do "Icewind Dale II", gdy ta miała swoją premierę. Według magazynu PC Format „w świetle "Neverwinter Nights" w grze jest niewiele wyjątkowych rzeczy, które się na tyle wyróżniają, żeby ją polecić”. Recenzent PC Zone stwierdził, że "Icewind Dale II" nie dorównuje jakością rozgrywki grze "Neverwinter Nights"”.
Redakcja GamePro uznała grafikę za wspaniałą, a muzykę za niedoścignioną. Michael Lafferty z GameZone pochwalił animacje w trakcie walki i uznał efekty czarów za dobrze wykonane. Negatywnie ocenił natomiast modele postaci, twierdząc, że są do siebie podobne. Raymond Padilla z GameSpy nie uznał oprawy graficznej za imponującą, mówiąc „największa i prawdopodobnie jedyna rażąca wada tej gry to jej grafika”. W momencie premiery, gra była postrzegana jako pierwsza, w której poprawnie zastosowano funkcję mistrza gry. Raymond Padilla dojrzał wielki potencjał w trybie wieloosobowym dzięki użyciu edytora Aurora i funkcji mistrza gry.
Peter Suciu z magazynu „Newsweek” nazwał grę „prawdopodobnie najbogatszym doznaniem fantasy na PC”. Greg Kasavin stwierdził, że "Neverwinter Nights" nie jest pierwszą grą z zasadami opartymi na tych z trzeciej edycji "Dungeons &amp; Dragons", ale jest pierwszą, która robi to tak dobrze. Piotr Deja z serwisu Gry-Online pozytywnie ocenił „świat gry tętniący własnym życiem, gdzie można zatracić się bez reszty”.
Gra otrzymała łącznie ponad 80 nagród zarówno przed, jak i po premierze. Na targach E3 wielokrotnie przyznawano jej tytuł najlepszej gry RPG, trzy lata z rzędu od E3 Game Critics Award (2000–2002), a w 2002 roku od GameSpy i Game Revolution. Od organizacji BAFTA i Games Magazine otrzymała wyróżnienie gry roku. Serwis RPG Vault nagrodził "Neverwinter Nights" za muzykę, scenariusz, edytor Aurora i budowanie społeczności wokół gry. W 2006 roku czasopismo „CD-Action” w plebiscycie na najlepszą grę dziesięciolecia umieściło ją na 79. miejscu. W 2012 roku gra znalazła się na 31. miejscu najlepszych gier cRPG wszech czasów według IGN. Redakcja serwisu Gry-Online w 2014 roku przyznała "Neverwinter Nights" 40. miejsce na liście najlepszych gier cRPG wszech czasów.
Kanadyjski Czerwony Krzyż złożył skargę do twórców, żeby usunęli oni symbol czerwonego krzyża z torb uzdrowicieli. Po poprawkach symbol został usunięty.
Użycie naukowe.
Zmodyfikowana wersja "Neverwinter Nights" była używana w celach edukacyjnych w West Nottinghamshire College w Anglii do nauczania matematyki. Zarówno gra, jak i edytor Aurora były również wykorzystywane przez Macquarie University w Australii. Na University of Minnesota produkcja była używana na wydziale dziennikarstwa, gdzie zadaniem studentów podczas rozgrywki było zbieranie faktów i przepytywanie świadków. Natomiast Indiana University stworzył moduł do gry o nazwie "Arden: World Of William Shakespeare", przy użyciu którego studenci mogli przenieść się do świata opisanego w wierszach Szekspira.
Kontynuacje.
Po kilku miesiącach od ukazania się gry pojawiły się do niej dwa dodatki. Pierwszy z nich, " wydany w czerwcu 2003 roku, opowiada o losach ucznia krasnoludzkiego awanturnika, Drogana Drogansona. Fabuła ma miejsce w tym samym okresie, co atak Wyjącej Śmierci. Dodatek wprowadził klasy prestiżowe oraz możliwość zmiany ekwipunku towarzyszy.
Drugi dodatek, ", wydany w grudniu 2003 roku kontynuuje wydarzenia z pierwszego rozszerzenia. Gdy główna postać odpoczywa w Waterdeep, miasto zostaje zaatakowane przez potwory z Podmroku. Gra podnosi maksymalny poziom postaci do 40, dodaje nowe klasy prestiżowe i zdolność pozyskania drugiego najemnika.
2 września 2004 roku wydano konwersję gry na telefony komórkowe. "Neverwinter Nights: Mobile" oferuje rozgrywkę zbliżoną do tej z pierwowzoru. W grze zastosowano widok z góry i uproszczony interfejs użytkownika.
8 grudnia 2006 roku została wydana kontynuacja gry, której akcja ponownie rozgrywa się wokół miasta Neverwinter.
W marcu 2018 roku studio Beamdog wydało odświeżoną wersję gry, zatytułowaną "Neverwinter Nights: Enhanced Edition". Gra ukazała się na platformy Microsoft Windows, macOS i Linux.

</doc>
<doc id="198151" url="https://pl.wikipedia.org/wiki?curid=198151" title="Fantastykon">
Fantastykon

Fantastykon – ogólnopolski konwent miłośników fantastyki, tzn.: literatury fantastycznej, filmów fantastycznych, japońskiej sztuki animacji anime i japońskich komiksów manga, komiksów europejskich i amerykańskich, gier fabularnych, karcianych oraz komputerowych związanych z fantastyką właśnie. Odbywał się w Rzeszowie. Ostatnia edycja miała miejsce w 2004 roku. W sumie było 5 edycji.
Pierwsza edycja odbyła się w dniach od 27 od 28 lutego 1999 roku w Szkole Podstawowej nr 25 przy ul. Starzyńskiego 17 w Rzeszowie. Konwent powstał przy współpracy "Rzeszowskiego Stowarzyszenia Miłośników Fantastyki „GOTHMOG”" oraz "Rzeszowskiej Akademii Komiksu (RAK)".

</doc>
<doc id="198158" url="https://pl.wikipedia.org/wiki?curid=198158" title="Dzwonek skupiony">
Dzwonek skupiony

Dzwonek skupiony ("Campanula glomerata" L.) – gatunek byliny z rodziny dzwonkowatych ("Campanulaceae" Juss.). Znany też jako dzwonek główkowaty.Występuje w Azji (od Iranu po Japonię, na północ do Syberii) i w Europie. W Ameryce Północnej zadomowiony. W Polsce dość pospolity na całym niżu i w górach.
Biologia i ekologia.
Bylina, kwitnie od czerwca do września. Porasta suche łąki, zarośla, rowy. W klasyfikacji zbiorowisk roślinnych gatunek charakterystyczny dla Cl. "Festuco-Brometea".
Zmienność.
Wyróżnia się podgatunki

</doc>
<doc id="198159" url="https://pl.wikipedia.org/wiki?curid=198159" title="Kanon Pisma Świętego">
Kanon Pisma Świętego



</doc>
<doc id="198162" url="https://pl.wikipedia.org/wiki?curid=198162" title="Louis Nicolas Davout">
Louis Nicolas Davout

Louis Nicolas Davout, właśc. Louis-Nicolas d'Avout, także Davoust (ur. 10 maja 1770 w Annoux, Burgundia, zm. 1 czerwca 1823 w Paryżu) – francuski wojskowy i arystokrata, diuk Auerstedt, książę Eckmühl, marszałek Francji, uważany za jednego z dwóch, obok Massény, najwybitniejszych dowódców Napoleona. Niektórzy historycy przyznają temu drugiemu palmę pierwszeństwa ze względu na zwycięstwo pod Zurichem (1799), jednakże Davout nie przegrał ani jednej bitwy, gdy z kolei Masséna doznał klęski pod Busacco (1810).
Wywodził się z drobnej szlachty francuskiej osiadłej w departamencie Yonne. Swą karierę wojskową rozpoczął już w armii królewskiej. Był podporucznikiem. Jego kariera rozwijała się w wojsku rewolucyjnym Carnota. W celu zamanifestowania poparcia dla rewolucji i dla bezpieczeństwa zmienił pisownię swojego nazwiska d'Avout na mniej arystokratyczną Davout. Będąc szefem brygady awansował od razu do stopnia generała brygady, w wieku zaledwie 24 lat. Brał udział w kampaniach Napoleona we Włoszech i Egipcie. W 1800 został naczelnym dowódcą jazdy włoskiej.
Na stopień marszałka został nominowany 19 maja 1804. W 1805 objął komendę nad trzecim korpusem Wielkiej Armii.
W 1806 – już samodzielnie – pokonał ponad dwukrotnie liczniejszą armię pruską pod Auerstedt. W 1809 roku dowodził korpusem, który rozpoczął zwycięską bitwę pod Eckmühl oraz wsławił się także w bitwie pod Wagram. Organizował Wielką Armię przed kampanią rosyjską. W trakcie odwrotu spod Moskwy Davout stracił symbol godności marszałka – ozdobioną złotymi orłami buławę.
Napoleon doceniał jednego ze swych najlepszych dowódców. 2 lipca 1808 nadał marszałkowi tytuł diuka (duc) d'Auerstedt, a 28 listopada 1809 księcia d’Eckmühl. Niezależnie od tytułów otrzymywał pensję oraz donacje w wysokości 700 tysięcy franków rocznie. Donacje były przyznawane z krajów podbitych oraz sprzymierzonych; m.in. Księstwo Warszawskie wypłacało marszałkowi donację w wysokości 200 tysięcy franków rocznie.
W latach 1813–1814 bronił położonego na peryferiach działań wojennych Hamburga, wydał go dopiero na rozkaz Ludwika XVIII.
W czasie 100 dni Napoleona sprawował funkcję ministra wojny. Po jego ostatecznej klęsce został zdegradowany. W 1817 przywrócono mu stopień marszałka i inne tytuły. W 1819 został członkiem Izby Parów.

</doc>
<doc id="198166" url="https://pl.wikipedia.org/wiki?curid=198166" title="Teoderyk I (król Wizygotów)">
Teoderyk I (król Wizygotów)

Teoderyk I, Teodoryk I (zm. 20 czerwca 451) – król Wizygotów od 419 (lub końca 418) z rodu Baltów.
Był nieślubnym synem króla Alaryka (zm. 410). Wstąpił na tron po śmierci Walii; rezydował głównie w Tolozie (obecnie Tuluza), rozszerzając państwo wizygockie na część dzisiejszej Hiszpanii. Uczestniczył w wyprawach wojskowych cesarstwa zachodniorzymskiego, m.in. w bitwie na Polach Katalaunijskich (obecnie Francja) w czerwcu 451, gdzie wojska Rzymian i Wizygotów zmierzyły się z Hunami pod wodzą Attyli. W bitwie tej Teoderyk poległ. Dokładne okoliczności jego śmierci nie są znane. Według jednej z wersji spadł z konia, inna mówi o tym, że został ugodzony oszczepem przez Andaga, jednego z wodzów Ostrogotów. Rodzina tegoż jeszcze ponad sto lat później chlubiła się tym, że to właśnie on zadał śmiertelny cios. Jego następcą został syn Toryzmund; na tronie wizygockim zasiadali później jeszcze dwaj synowie Teoderyka – Teodoryk II i Euryk.
W bitwie na Polach Katalaunijskich Teoderyk odegrał znaczącą rolę, przyczyniając się do sukcesu sprzymierzonych sił rzymskich i wizygockich. Według jednej z teorii zginął na rozkaz wodza Rzymian Aecjusza; Aecjusz miał wydać rozkaz zabicia Teoderyka w czasie bitwy, nie chcąc wypełnić postawionego przez króla Wizygotów warunku – Aecjusz podobno przed laty wziął w niewolę ciężarną żonę Teoderyka, poślubił ją i wychowywał urodzoną wkrótce jej córkę jak własną, a Teoderyk uzależniał udział w wojnie z Hunami od zwrotu córki.

</doc>
<doc id="198168" url="https://pl.wikipedia.org/wiki?curid=198168" title="Jean Baptiste Bernadotte">
Jean Baptiste Bernadotte



</doc>
<doc id="198170" url="https://pl.wikipedia.org/wiki?curid=198170" title="Pierre G.T. Beauregard">
Pierre G.T. Beauregard

Pierre Gustave Toutant Beauregard (ur. 28 maja 1818 w Saint Bernard, niedaleko Nowego Orleanu w stanie Luizjana, zm. 20 lutego 1893 w Nowym Orleanie) – amerykański wojskowy, generał armii konfederackiej, pisarz, urzędnik państwowy i wynalazca. Znany obecnie głównie pod inicjałami P.G.T. Beauregard, aczkolwiek rzadko używał pierwszego imienia i podpisywał korespondencję jako G.T. Beauregard.
Jego rodzicami byli pochodzący z Francji Jacques Toutant-Beauregard i Hélène Judith de Reggio Toutant-Beauregard, potomkini włoskich emigrantów do Francji. W 1838 ukończył Wojskową Akademię West Point, początkowo dostał przydział do artylerii, a następnie został przeniesiony do wojsk inżynieryjnych.
Brał udział w wojnie amerykańsko-meksykańskiej (1846–1848), pod koniec wojny został awansowany do stopnia majora.
W roku 1856 omal nie wygrał wyborów na burmistrza Nowego Orleanu.
23 stycznia 1861 został mianowany komendantem akademii West Point, w lutym 1861 po ogłoszeniu secesji przez Luizjanę zrezygnował ze stanowiska komendanta szkoły i wystąpił z armii.
W marcu 1861 zgłosił się do armii konfederackiej, w stopniu generała brygady został dowódcą obrony Charlestonu w Karolinie Południowej.
12 kwietnia 1861 rozkazał ostrzelać Fort Sumter, strzały te rozpoczęły wojnę secesyjną.
Służył głównie na wschodzie, ale od 17 marca do 7 maja 1862 dowodził Armią Missisipi, a od 16 marca do 26 kwietnia 1865 Armią Tennessee.
Walczył w I bitwie nad Bull Run, następnie został generałem i na początku 1862 wyruszył na zachód, gdzie brał udział w bitwie pod Shiloh. Jesienią 1862 wrócił na wschód i objął dowództwo nad wybrzeżem Konfederacji od Karoliny Północnej po Florydę. Pozostawał na tym stanowisku przez ponad półtora roku. Walczył pod Charleston, w Karolinie Północnej i w Wirginii, wspomagając armię gen. Lee.
Po kapitulacji wojsk konfederatów powrócił w roku 1865 do Nowego Orleanu i zajął się przemysłem kolejowym.

</doc>
<doc id="198172" url="https://pl.wikipedia.org/wiki?curid=198172" title="Palazzo Venier dei Leoni">
Palazzo Venier dei Leoni

Palazzo Venier dei Leoni – pałac w Wenecji według projektu Lorenzo Boschetti. Budowę rozpoczęła w 1794 roku rodzina Venier, ale z powodu kłopotów finansowych inwestora, nigdy nie została ona ukończona. Nazwa budynku, obok nazwiska pierwszych właścicieli, pochodzi od kamiennych figur lwów stojących na cokole jego fasady. Obok pałacu znajduje się jeden z nielicznych w Wenecji ogrodów. W 1949 roku Palazzo zakupiła amerykańska kolekcjonerka dzieł sztuki, Peggy Guggenheim. Dziś w pałacu mieści się galeria sztuki jej imienia, Peggy Guggenheim Collection, należąca do Fundacji Solomona Guggenheima. Muzeum posiada zbiory amerykańskiej i europejskiej sztuki współczesnej, w tym prace Picassa, Dalego, Magritte'a, Brâncușiego i Pollocka.

</doc>
<doc id="198173" url="https://pl.wikipedia.org/wiki?curid=198173" title="Półpokładnik">
Półpokładnik



</doc>
<doc id="198174" url="https://pl.wikipedia.org/wiki?curid=198174" title="Szkentla">
Szkentla

Szkentla, przewiąz pikowy, przewiąz nokowy, nokbencel – lina w ożaglowaniu skośnym, która łączy róg szotowy żagla z końcem drzewca. Szkentla może napinać żagiel do końca bomu (jego noku) lub do końca gafla (czyli jego piku).
Jeżeli dolny lik żagla jest mocowany tylko w swoich rogach, to szkentla służy również do profilowania żagla podczas jego pracy.
Przy współcześnie stosowanych rozwiązaniach do rolowania żagli przymasztowych szkentla często pełni rolę liny rozwijającej żagiel a następnie napinającej żagiel po liku dolnym. 

</doc>
<doc id="198175" url="https://pl.wikipedia.org/wiki?curid=198175" title="Refbanta">
Refbanta

Refbanta – wzmocniony pas żagla umożliwiający, dzięki remizkom z przewleczonymi przez nie refsejzingami, refowanie żagla. W zrefowanym żaglu zastępuje lik, napinana jest przez refhals i refszkentlę.

</doc>
<doc id="198176" url="https://pl.wikipedia.org/wiki?curid=198176" title="Ca’ Rezzonico">
Ca’ Rezzonico

Ca’ Rezzonico – barokowy pałac w Wenecji, którego budowę rozpoczęto w 1649 roku, według projektu Baldassare Longheny, na zlecenie Filippa Bona, Prokuratora św. Marka, a ukończono w roku 1756 na zlecenie nowych właścicieli, rodziny della Torre Rezzonico. W budynku pałacowym mieści się od 1936 roku Muzeum Sztuki Weneckiej XVIII wieku. W tym celu przeniesiono do obiektu dzieła sztuki (freski, obrazy, meble, przedmioty codziennego użytku) z innych pałaców i willi, jako że jego własne wyposażenie w dużej mierze uległo rozproszeniu w XIX stuleciu, kiedy budynek, po śmierci ostatniego przedstawiciela rodu, wielokrotnie zmieniał właścicieli. Część eksponatów została też przekazana na rzecz muzeum przez darczyńców.
Ideą przyświecającą założeniu muzeum było wszechstronne pokazanie sztuki weneckiej, a także sposobu życia wyższych warstw społecznych w XVIII wieku – ostatnim stuleciu istnienia niepodległego państwa weneckiego. Spośród bogatej kolekcji dzieł sztuki, przechowywanej w murach pałacu wyróżniają się freski Giovanniego Battisty Tiepola i jego syna Giovanniego, obrazy malarzy szkoły weneckiej (Canaletto, Luca Carlevarijs, Francesco Guardi i jego brat Giovanni Antonio Guardi, Gregorio Lazzarini, Pietro Longhi, Francesco Maffei, Marco Ricci, Giuseppe Zais, Francesco Zuccarelli i inni), meble i przedmioty codziennego użytku, wytwarzane w miejscowych manufakturach (w tym zakładzie wyrobów szklanych na Murano).
Historia pałacu.
Pałac Ca’ Rezzonico powstał w XVII wieku na zlecenie Filippa Bona, Prokuratora San Marco, który powierzył wykonanie projektu architektowi Baldassare Longhenie, autorowi, między innymi, Ca’ Pesaro i bazyliki Santa Maria della Salute. Prace budowlane rozpoczęły się w 1649 roku na fundamentach wcześniejszych budynków, wyburzonych pod nową inwestycję. Pałac był wznoszony do 1667 roku, jednak po śmierci projektanta w 1682 roku, jak również ze względu na poważne problemy finansowe rodziny Bona i kłopoty ze znalezieniem kupców, budowę przerwano na wysokości pierwszego piętra. W takim stanie obiekt pozostał aż do 1750 roku, kiedy to został kupiony przez della Torre Rezzonico, ród bogatych bankierów pochodzących z Rezzonico w Lombardii, którzy w 1687 roku osiedlili się w Wenecji. Dokończenie budowy według pierwotnego planu powierzono Giorgiowi Massariemu, który, po dokonaniu pewnych modyfikacji, ukończył drugie piętro i zaprojektował salę balową w tylnej części budynku, usytuowaną poprzecznie, oraz prowadzące do niej, wystawne schody. Po ukończeniu budynku do wystroju wnętrza zaproszono największych artystów tamtej epoki, w tym: Giambattistę Tiepola, który namalował freski na 2 sufitach, przedstawiające małżeństwo Ludovica Rezzonico z Faustiną Savorgnan, Giambattistę Crosata, który udekorował sufit sali balowej wspólnie z malarzem iluzjonistycznym Pietrem Viscontim, Jacopa Guaranę, Gaspare Dizianiego oraz Giusta Le Court, który wyrzeźbił posągi na klatce schodowej. Prace dobiegły końca w 1758 roku; w tym samym roku Carlo della Torre di Rezzonico, biskup Padwy, został wybrany na papieża jako Klemens XIII; był to szczyt pomyślności rodu. Potem nadeszły gorsze czasy – upadła Republika Wenecka (1797), a w 1810 roku zmarł w Pizie ostatni bezpośredni spadkobierca, Rezzonico Abbondio. Dla pałacu i jego zbiorów rozpoczął się długi oraz niepomyślny okres przechodzenia przez ręce różnych właścicieli i rozpraszania wyposażenia i dzieł sztuki. W 1888 roku pałac kupił poeta angielski Robert Browning i zamieszkał w nim razem z synem, Penem. Nie było mu jednak dane cieszyć się długo nowym nabytkiem, bo już w 1889 roku zmarł właśnie w tym miejscu. Kolejnym właścicielem pałacu został parlamentarzysta Lionello Hirschell de Minerbi, który, po długich negocjacjach, sprzedał go w 1935 roku Radzie Miasta Wenecja.
Muzeum Sztuki Weneckiej XVIII wieku.
Po wykonaniu prac restauracyjnych pałac zaadaptowano na Muzeum Sztuki Weneckiej XVIII wieku (), które otwarto dla publiczności 25 kwietnia 1936 roku. Projektanci muzeum, Nino Barbantini i Giulio Lorenzetti, postanowili wykorzystać charakter Ca’ Rezzonico i wyeksponować zbiory w taki sposób, jakby były one oryginalnym wyposażeniem pałacu. W tym celu zakupiono liczne XVIII-wieczne dzieła sztuki (obrazy, meble, freski), należące do innych muzeów Wenecji i przeniesiono je do Ca’ Rezzonico. W efekcie wnętrzu pałacu przywrócono charakter wystawnej siedziby patrycjuszowskiej z XVIII wieku, epoki balów i wystawnych przyjęć, towarzyszących ostatnim dniom Republiki Weneckiej. Tradycja balów była kontynuowana również w czasach najnowszych; w 1969 roku fundacja Save Venice zorganizowała Bal Fantastica – imprezę charytatywną, która przyciągnęła znane wówczas osobistości, od Elizabeth Taylor do Aristotelisa Onasisa. W 2005 roku odtworzono dawny bal dla potrzeb filmu "Casanova".
Architektura.
Monumentalna, trzykondygnacyjna fasada pałacu wychodzi na Canal Grande. Parter jest rozczłonkowany kolumnami w porządku doryckim. Pośrodku znajduje się trzyczęściowy portyk wgłębny. Podział kolumnowy powtórzono na wyższych kondygnacjach. Pierwsze piętro tworzy rząd dużych, łukowo sklepionych okien, zwieńczonych bogato rzeźbionymi zwornikami. Okna wychodzą na balkon i są przedzielone kolumnami w porządku jońskim. Ten sam schemat został powtórzony na drugim piętrze, gdzie jednak Massari zastąpił kolumny flankujące okna pilastrami, a to w celu złagodzenia gry światła i cienia, jak w przypadku niższych kondygnacji. W swojej strukturze pałac łączy funkcje rezydencji patrycjuszowskiej oraz przedsiębiorstwa handlowego. Prowadzą do niego dwa wejścia: jedno od strony wody, przeznaczone dla kupców, a drugie od strony lądu, na dziedziniec wewnętrzny ze studnią i do zewnętrznej klatki schodowej. Towar był zwykle dostarczany drogą wodną i transportowany na górę, na pierwsze piętro, do głównego salonu, w celu pokazania go klientom. W okresie późniejszym salon główny był używany już tylko do organizowania uroczystości i przyjęć. Na parterze, z boku holu wejściowego, znajdowało się półpiętro, używane jako biura handlowe. Pomieszczenia boczne przy głównym salonie były wykorzystywane jako mieszkanie właściciela. Na poddaszu pierwotnie mieszkała służba i pracownicy przedsiębiorstwa. I chociaż w ciągu ostatnich czterech stuleci Republiki Weneckiej pierwotna profesja kupca-przedsiębiorcy zanikła, to w architekturze nadal stosowano dawne rozwiązania, które stały się typowe dla miasta nad laguną.
Zbiory.
Mezzanino Browninga.
Kolekcja Ferruccia Mestrovicha.
Kolekcja zawiera 16 najcenniejszych obrazów ze zbiorów Ferruccia Mestrovicha, miłośnika i znawcy malarstwa weneckiego, potomka starego dalmackiego rodu, mieszkającego od 1945 roku w Wenecji. W kolekcji, którą tworzą dzieła takich artystów jak: Benedetto Diana, Lelio Orsi, Jacopo Amigoni, Francesco Guardi, Alessandro Longhi, Benedetto Carpaccio i Cima da Conegliano, wyróżnia się "Święta rozmowa" Bonifacia de’ Pitati.
I piętro.
Sala Balowa.
Salę Balową () Massari stworzył, likwidując podłogę w górnym piano nobile oraz ciąg okien; dzięki temu zabiegowi podwoił wysokość pomieszczenia, nadając mu tym samym królewski charakter, ewokujący atmosferę połowy XVIII wieku. Złudzenie powiększonej przestrzeni nadają pomieszczeniu iluzjonistyczne obrazy, namalowane na ścianach przez pochodzącego z Lombardii Pietra Viscontiego, specjalizującego się w tego typu pracach. Na suficie sali widnieje fresk Giambattisty Crosata, przedstawiający rydwan Apolla z Europą, Azją, Ameryką i Afryką z czterech stron. Ten alegoryczno-mitologiczny fresk, odrestaurowany w latach 2000–2001, został pomyślany jako rodzaj wizualnego poematu na cześć rodziny Rezzonico, których herb widnieje pośrodku głównej ściany. Dwa oryginalne żyrandole, z pozłacanego drewna i metalu z motywami kwiatowymi, stanowiły część pierwotnego wyposażenia pałacu. Wzdłuż ścian rozmieszczono kilka rzeźb Andrei Brustolona, w tym posągi tak zwanych wojowników etiopskich (nagich, uzbrojonych postaci z głowami koni u stóp), inspirowanych przypuszczalnie posągami egipskimi. Większość tych rzeźb znajduje się w sali poświęconej specjalnie Brustolonowi.
Sala Alegorii Zaślubin.
Sala Alegorii Zaślubin () wzięła swą nazwę od okazałego fresku, namalowanego na jej suficie zimą 1757 roku przez Giovanniego Battistę Tiepola, wspólnie z synem Giovannim Domenikiem i malarzem iluzjonistycznym Gerolamem Mengozzi-Colonną, z okazji zaślubin Ludovica Rezzonica z Faustiną Savorgnan. Na tle jasnego nieba artysta ukazał cztery białe konie, ciągnące rydwan Apolla z dwojgiem małżonków, poprzedzonych Kupidynem z zawiązanymi oczami i otoczonych alegorycznymi postaciami Sławy, trzech Gracji i Mądrości. Brodaty starzec z lwem u stóp (symbolem Wenecji) trzyma berło i sztandar z herbami obu rodów. Fresk ten jest jednym z ostatnich dzieł namalowanych przez Giovanniego Battistę Tiepola w Wenecji i zarazem jednym z jego największych arcydzieł. Meble w pokoju, z rzeźbionymi i złoconymi detalami, pochodzą z początku XVIII wieku. Ściany sali zostały obite czerwonym adamaszkiem. Zawieszono na nich kilka obrazów: portret Francesca Faliera w stroju Prokuratora da Mar, namalowany w 1786 roku przez Bernardina Castellego oraz niewielki portret pędzla Pietra Longhi, przedstawiający papieża Klemensa XIII, udzielającego audiencji swoim bratankom, Carlowi i Lodovicowi oraz siostrzenicy Faustinie. Na sztalugach znajduje się inny portret tego samego papieża, namalowany w 1758 roku przez Antona Raphaela Mengsa.
Kaplica.
Niewielka kaplica, ulokowana przy prawej ścianie, ciągnącej się wzdłuż kanału Rio di San Barnaba, została zbudowana w drugiej połowie XVIII wieku na zlecenie Aurelia Rezzonica lub kardynała Carla Rezzonica, bratanka papieża Klemensa XIII. Jedynym zachowanym detalem z pierwotnego wnętrza jest pozłacany stiuk na białym tle. Jej wyposażenia dopełnia niewielki obraz "Madonna i święci" pędzla Francesca Zugna oraz wykwintny XVIII-wieczny klęcznik z drewna orzechowego.
Sala Pasteli.
Sala Pasteli () wzięła swoją nazwę od wiszących na jej ścianach portretów, wykonanych w pastelu – technice, w której malarze weneccy osiągnęli doskonałość, zwłaszcza Rosalba Carriera, która podczas swojego pobytu w Paryżu w latach 1720–1721, uczyła francuskich artystów. Jej obrazy, zgromadzone w sali, pochodzą z lat 30. XVIII wieku i odznaczają się wysoką jakością, artystyczną delikatnością i wyrafinowaniem. Obok obrazów znajdują się tu również jej dwie miniatury z kości słoniowej. Oprócz dzieł tej artystki w sali umieszczone są również prace takich malarzy, jak: Gian Antonio Lazzari, Marianna Carlevarijs i Lorenzo Baldissera Tiepolo. Fresk na suficie, namalowany w 1757 roku przez Gaspare Dizianiego, przedstawia "Poezję otoczoną alegoriami Malarstwa, Architektury, Muzyki i Rzeźby". Wyposażenia sali dopełniają rzeźbione i złocone meble, powstałe w połowie XVIII wieku w weneckich warsztatach oraz pochodzące z drugiej połowy XIX wieku boazerie i żyrandol z Murano.
Sala Arrasów.
Nazwa Sali () pochodzi z trzech wielkich flamandzkich gobelinów z końca XVII wieku, mających za temat ikonograficzny epizody z życia króla Salomona i królowej Saby. Podobnie jak rzeźbione i pozłacane meble, pochodzą one z Palazzo Balbi Valier w Santa Maria Formosa. Doskonały poziom wykonania, kształty i jakość złocenia sprawiają, że należą one do najlepszych przykładów weneckiego rokoka, jakie zostały w komplecie zachowane. Żółte, lakierowane drzwi z motywami dekoracyjnymi w stylu chinoiserie, pochodzące z około 1760 roku, stanowiły pierwotne wyposażenie sali. Fresk na suficie, przedstawiający "Triumf Cnót" namalował Jacopo Guarana w 1757 roku.
Sala Tronowa.
Bogate, złocone meble, stanowiące wyposażenie tej sali, należały pierwotnie do rodziny Barbarigo, następnie przeszły, w drodze dziedziczenia, w ręce rodziny Donà delle Rose. W skład tej kolekcji wchodzi również okazała rama obrazowa, w której obecnie znajduje się portret Pietra Barbariga, pędzla Bernardina Castellego. Autorstwo mebli przypisuje się tradycyjnie rzeźbiarzowi Antoniowi Corradiniemu. Tron, od którego sala wzięła swoją nazwę (), ma inne pochodzenie, ale powstał w tym samym warsztacie. Na suficie widnieje duży fresk namalowany przez Giovanniego Battistę Tiepola w okresie, kiedy pracował wraz ze swoim współpracownikiem Gerolamem Mengozzi-Colonną nad "Zaślubinami Ludovica Rezzonica z Faustiną Savorgnan". Tematem fresku jest alegoria Zasługi, ukazana jako brodaty starzec, zwieńczony wieńcem laurowym, wchodzący do świątyni chwały w towarzystwie alegorii Szlachetności i Cnoty, z Famą u góry, dmącą w trąbę. Na związek z rodziną Rezzonico wskazuje skrzydlate putto pod alegorią Zasługi, trzymające Złotą Księgę weneckiej szlachty, w poczet której rodzina została w 1687 roku przyjęta.
Sala Tiepola.
W Sali Tiepola () znajduje się trzeci z czterech fresków sufitowych Giovanniego Battisty Tiepola w Ca’ Rezzonico. Artysta przedstawił na nim "Szlachetność i Cnotę pokonujących Perfidię". Dzieło to zostało namalowane między 1744 a 1745 rokiem, jednak nie dla pałacu, a dla Pietra Barbariga; później przeszło w ręce rodziny Donà delle Rose. W 1934 zostało zakupione przez Radę Miasta Wenecji i umieszczone w Sali Tronowej. Artysta ukazał postacie Szlachetności i Cnoty w bogatych szatach na tle jasnego nieba, otoczone przez zastępy skrzydlatych putti. Perfidia, ubrana w szare szaty, wirując opada na dół, w towarzystwie nietoperza, trzymanego przez putto na sznurku. Z mebli, odznaczających się wysoką jakością wykonania, wyróżnia się duży stół z ośmioma rzeźbionymi nogami, stojący środku sali, pochodzący prawdopodobnie z końca XVII lub początku XVIII wieku, będący doskonałym przykładem weneckich mebli barokowych. Kolejnym przykładem jest biurko z forniru czeczotowego, pochodzące z połowy XVIII wieku, będące prawdopodobnie częścią pierwotnego wyposażenia pałacu. Przy ścianie po lewej stronie wejścia stoi szafka, wykorzystywana jako kufer, dzieło XVII-wiecznej szkoły niemieckiej.
Korytarz prowadzący do Biblioteki.
Drzwi wąskiego korytarza prowadzącego do Biblioteki pochodzą z XVIII wieku i pokryte są tłoczoną galanterią skórzaną. Pierwotnie należały do Palazzo Carminati w San Stae. W korytarzu eksponowana jest bogata kolekcja XVIII-wiecznej porcelany. Pierwsza z gablot zawiera wyroby weneckiego rzemieślnika Giovanniego Vezziego, który przypuszczalnie przywiózł do Wenecji tajniki produkcji porcelany, opracowane przez niemieckiego alchemika Johanna Friedricha Böttgera, pozostającego w służbie dworu królewskiego w Dreźnie. Wśród prezentowanych wyrobów uwagę zwracają filiżanki w kształcie dzwonków pomalowane na czerwono, niebiesko i złoto, z różnymi scenami mitologicznymi i okrągły czajnik ozdobiony kwitnącymi śliwkami. W drugiej gablocie znajdują się wyroby powstałe w manufakturze pochodzącego z Modeny Geminiana Cozziego. Jednym z jego wczesnych wyrobów był okazały serwis do kawy, przekazany Ca’ Rezzonico w 1938 roku przez Umberta di Savoia. Pomiędzy oknami przeciwległej ściany znajduje się niewielki obraz "Męczeństwo św. Eurozji", pędzla Giulii Lamy, stanowiący część kolekcji Gatti Casazzy, przekazanej muzeum w 1962 roku.
Biblioteka.
W Bibliotece () prezentowane są XVIII- i XIX-wieczne wyroby ze szkła oraz pulpit i skórzane komody, wchodzące w skład kolekcji Gatti Casazzy. Niezwykłe, marmurowe popiersie "Damy w welonie", dłuta Antonia Corradiniego, przedstawia prawdopodobnie alegorię Czystości. Wystroju pomieszczenia dopełniają weneckie krzesła obite tapicerką z pozłacanej skóry, pomalowanej we wzory kwiatowe oraz duży zegar z początku XVIII wieku, dzieło londyńskiego zegarmistrza Williamsona. Sufit biblioteki zdobi obraz "Alegoria triumfu" pędzla Mattii Bortoloniego.
Sala Lazzariniego.
Nazwa tej sali () nawiązuje do XIX-wiecznej atrybucji trzech dużych płócien o tematyce mitologicznej, wiszących na jej na ścianach, których autorstwo przypisywano Gregoriowi Lazzariniemu, pierwszemu nauczycielowi Giovanniego Battisty Tiepola. Późniejsze badania wykazały, że jedyną pracą Lazzariniego jest wiszący po lewej stronie obraz "Orfeusz rozszarpany przez bachantki", namalowany w 1698 roku. Obrazy te stanowiły pierwotnie wyposażenie domu opata Teodora Correra w San Stae, którego darowizna na rzecz miasta stała się zalążkiem zbiorów Musei Civici Veneziani. Na suficie sali znajduje się 5 owalnych obrazów, namalowanych przez Francesca Maffei, przypuszczalnie w latach 1657–1658: pośrodku znajduje się "Prometeusz z lustrem i orłem", po bokach "Dedal i Ikar", "Prometeusz uwolniony z więzów", "Perseusz z głową Meduzy" i "Andromeda przywiązana do skały". Cykl ten należy do największych osiągnięć artysty. Sufit ten nie należał pierwotnie do Ca’ Rezzonico; znajdował się, podobnie jak ten z sali Brustolona, w Palazzo Nani nad Rio de Cannaregio. Pośrodku sali znajduje się okazale biurko ze szlachetnego drewna z intarsjami z kości słoniowej i pozłacanymi detalami z brązu z 1741 roku, wyrób stolarza Pietra Piffettiego. Z innych elementów wyposażenia sali wyróżnia się komplet 6 krzeseł obitych skórą, pomalowaną motywami alegorycznymi.
Cykl mitologiczny Francesca Maffei
Sala Brustolona.
Nazwa tej sali () pochodzi od Andrei Brustolona, który wyrzeźbił eksponowane w niej meble. Kolekcja ta, której część znajduje się w Sali Balowej, stanowi największy zbiór rzeźby z początku XVIII wieku w Wenecji Euganejskiej. Na zbiór, liczący 40 eksponatów, składają się duże krzesła, stojaki pod wazony i posągi, wyrzeźbione z hebanu i bukszpanu przed rokiem 1706 dla rodziny Venier. Kolekcja stojaków składa się z 25 eksponatów, różniących się od siebie, jeśli chodzi o formę: są tu figurki Murzynów, putta, kariatydy, alegorie czterech pór roku i pięciu żywiołów. Najbardziej znanym dziełem jest stojak pod wazon, którego dolną część zdobi alegoria Siły, uosabiająca Herkulesa. Dzieło to cechuje kontrast barw: metalicznej czerni hebanu, ciepłego, czerwonego brązu bukszpanu i lśniącej bieli orientalnych wazonów z porcelany, delikatnie ozdobionych w stylu chinoiserie. Wyposażenia sali dopełnia kolekcja obrazów z przełomu XVII i XVIII wieku. Na dekorację sufitu składa się 11 obrazów o różnych kształtach i rozmiarach. Razem z pięcioma obrazami z sali Lazzariniego wchodziły one pierwotnie w skład zestawu namalowanego przez Francesca Maffei dla wiejskiej willi rodziny Nani, który później został podzielony na dwa pokoje głównego pałacu tej rodziny w Cannaregio. Z Palazzo Nani pochodzą również cztery monochromatyczne tonda w narożnikach sufitu, namalowane przez Gerolama Brusaferra. Z sufitu zwisa reprezentacyjny, zachowany w nienaruszonym stanie żyrandol z wielobarwnego szkła z 20 świecznikami w dwóch rzędach, wyprodukowany około 1730 roku przez manufakturę Giuseppe Briatiego na Murano.
Portego.
„Portego de mezo” w pałacach weneckich było szerokim atrium, które na parterze zwykle łączyło wejście od strony kanału z wejściem od strony lądu. Powtarza się ono na wyższych kondygnacjach, zapewniając dostęp do wszystkich bocznych pomieszczeń. Drzwi do schodów na drugie piętro mają postać łuku triumfalnego, u góry zwieńczonego herbem rodziny Rezzonico. Po obu stronach drzwi wejściowych znajdują się dwie rzeźby Alessandra Vittorii. Tradycyjnie portego było dekorowane freskami lub dużymi obrazami olejnymi w stiukowych ramach; podobnie było w przypadku portega w Ca’ Rezzonico, jednak jego oryginalne obrazy zostały rozproszone w XIX wieku, a stiuki uległy zniszczeniu. Podczas prac renowacyjnych przed otwarciem muzeum w 1936 roku zmieniono wygląd pokoju, a jego ściany pokryto sztucznym, różowym marmurem, który przetrwał do dziś. Na jego wystrój składa się kolekcja XVIII-wiecznych marmurowych popiersi, portretów lub postaci alegorycznych oraz 4 duże sofy „da portego”, pozłacana lektyka i obraz ołtarzowy "Św. Maria Magdalena u stóp Krzyża", namalowany w latach 1663–1664 dla kościoła Santa Teresa przez pochodzącego z Genui Giovana Battistę Langettiego. W obrazie tym są rozpoznawalne wszystkie podstawowe elementy dojrzałego stylu Langettiego: naturalizm, przejawiający się w skrajnej konsekwencji technicznej (widocznej zwłaszcza w drobiazgowym i imponującym wyglądzie ciała i twarzy Chrystusa) oraz ekspresja (bardzo długie i wykręcone paznokcie). Obraz ten jest uważany za arcydzieło Langettiego, a zarazem za jedno ze szczytowych osiągnięć malarstwa weneckiego XVII wieku.
II piętro.
Galeria obrazów w portego.
Drugie piętro Portego () funkcjonuje jako tradycyjna wenecka „quadreria” (galeria obrazów), prezentując najważniejsze obrazy muzeum. Są tu dzieła takich twórców jak: Luca Carlevarijs, Canaletto ("Kaprys architektoniczny", "Widok Rio dei Mendicanti" i przypisywany mu "Widok Canal Grande z Ca’ Balbi w kierunku Rialto"), Francesco Guardi ("Kongres dyplomatyczny"; młodzieńcze dzieło artysty), Giovanni Antonio Guardi ("Portret marszałka Matthiasa von Schulenburga", dowódcy wojsk lądowych Republiki Weneckiej i kolekcjonera sztuki), Giovanni Battista Piazzetta, Gian Antonio Pellegrini ("Mucjusz Scewola przed Porsenną", namalowany między 1706 i 1708). Odrębną grupę stanowi XVIII-wieczne weneckie malarstwo pejzażowe, ukazane w pracach takich twórców jak: Marco Ricci, uważany za nieformalnego założyciela tego gatunku, reprezentowany przez dwa młodzieńcze dzieła z przełomu XVII i XVIII wieku), Francesco Zuccarelli ("Scena pastoralna") i Giuseppe Zais (4 "Pejzaże z chłopami"). Kilka obrazów wisi nad drzwiami, prowadzącymi z portego do innych sal: do Sali Longhiego – okrągły, oprawiony w stiuk "Portret szlachcica w czerwieni" pędzla Nicolò Cassany, do Sali Ridotto – również okrągły "Portret Senatora Giacoma Correra", niepewnej atrybucji, do Sali wnętrz Willi w Zianigo – "Portret szlachcica" (przypuszczalnie Reniera Donà delle Rose), Lodovica Galliny i do Sali Guardiego – "Portret Senatora Giovanniego Correra", przypisywany Antoniowi Bellucciemu. Wyposażenia galerii dopełniają meble: 4 sofy z drewna orzechowego, wiklinowe krzesła, 4 stojaki i kredens z drewna orzechowego.
Freski Giovanniego Domenica Tiepola z Willi w Zianigo.
W tej sali () wyeksponowano cykl fresków, które Giovanni Domenico Tiepolo namalował między 1759 a 1797 rokiem dla swojej willi, nadal istniejącej w Zianigo, wiosce nieopodal Wenecji. Niemal wszystkie freski zostały usunięte z willi w 1906 roku, w celu ich sprzedaży we Francji. Wywóz zablokowało jednak Ministerstwo Edukacji, po czym zostały one zakupione przez Radę Miejską Wenecji i państwo włoskie. W 1936 roku zostały przekazane do Ca’ Rezzonico, gdzie je zrekonstruowano i wyeksponowano. W 1999 roku odrestaurował je Ottorino Nonfarmale, dzięki hojnemu wsparciu Venice International Foundation. W korytarzu prowadzącym do sali znalazły się takie dzieła jak: "Rinaldo porzucający ogród Artemidy", "Sokół ścigający stado uciekających wróbli", scena z poematu Tassa, "Jerozolima wyzwolona", "Papuga" i "Obfitość". W portego umieszczono dekoracje artysty z parteru jego willi w Zianigo oraz kilka jego najsłynniejszych cykli, w tym "Nowy Świat", podpisany i datowany 1791. Wśród postaci wypełniających poszczególne prace artysta umieścił, zdaniem niektórych, siebie oraz swojego ojca. Naprzeciwko cyklu "Nowy Świat" znalazły się dwa współczesne dzieła: "Menuet w willi" i "Promenada". Na suficie sali widnieje jedna z wcześniejszych prac artysty, "Triumf sztuk", datowana na okres przed 1762 rokiem. Tematycznie powiązane z kompozycjami z sufitu są 4 monochromatyczne, zielone supraporty: "Astronomia", "Rodzina fauna", "Pogański obrzęd" i "Ognisko".
Pokój Poliszynela.
W następnym pokoju () eksponowane są freski ze scenami z życia Poliszynela: "Poliszynel i akrobaci", "Poliszynel zakochany", "Poliszynel bawiący się" (1797). Na suficie pokoju widnieje owalny obraz "Poliszynele na huśtawce" (1793). Sceny z Poliszynelem są również tematem mniejszych obrazów w stylu chiaroscuro.
Kaplica z Zianigo.
Z portego z "Nowym Światem" prowadzi wejście do kaplicy z Zianigo. Freski zdobiące ten niewielki pokój, Giovanni Domenico Tiepolo prawdopodobnie namalował w 1759 roku. Obraz ołtarzowy przedstawia "Madonnę z Dzieciątkiem adorowaną przez św. Hieronima Emiliani i św. Jakuba Apostoła". Po bokach, ponad drzwiami, widnieją dwa sceny ze Starego Testamentu: "Ofiara Melkizedeka" i "Mojżesz łamiący tablice Dekalogu". Św. Hieronim Emiliani jest tematem dwóch obrazów: "Św. Hieronim Emiliani wyprowadzający wodę ze skały" i "Św. Hieronim Emiliani odmawiający różaniec przed grupą młodych ludzi zgromadzonych na modlitwie".
Pokoik Centaurów.
Następnym pomieszczeniem jest pokoik centaurów (). Na jego suficie znajduje się czerwona, monochromatyczna kompozycja "Rapsodia" (być może dedykowana Homerowi). Tematem licznych, monochromatycznych, utrzymanych w szarości tond są sceny z życia centaurów i satyrów.
Pokoik Satyrów.
Na suficie pokoiku satyrów () znajduje się duży, prostokątny fryz z roku 1759 ze scenami z historii rzymskiej; pozostałe monochromatyczne sceny datowane są na 1771 rok. Dwie inne monochromatyczne prace na ścianach przedstawiają "Satyra na huśtawce" (w analogii do "Poliszynele na huśtawce") i "Centaura porywającego menadę". Motywy satyrów i menad noszą również dekoracje nad drzwiami.
Pokój z klawesynem i korytarz.
Pokój z klawesynem i korytarz () nawiązuje do atmosfery wiejskich willi, w których bogate rodziny weneckie spędzały wolny czas. Szafki i drzwi pochodzą z willi Mattarello w Arzignano niedaleko Vicenzy. Tematem temperowych, utrzymanych w różowych tonacjach i technice chiaroscuro dekoracji, zdobiących dwie duże szafy z podwójnymi drzwiami, są alegorie "Czterech pór roku". Na drzwiach do pokoju znalazły się sceny z wiejskie i myśliwskie. Na środku pokoju stoi rzadki egzemplarz klawesynu z pierwszych dekad XVIII wieku, z trzema bogato rzeźbionymi i złoconymi nogami. W pokoju znajdują się również dwa obrazy. Pierwszy z nich, "Biesiada u Abigail i Nabala", jest przykładem współpracy między malarzem postaci Franceskiem Zugno, a malarzem wedut, Francesco Franceskiem Battaglioli. Drugi obraz to praca o charakterze dewocyjnym Gaspare Dizianiego. Pasaż prowadzący do parlatorium zdobią niewielkie obrazy pędzla takich artystów jak: Pietro Longhi, Francesco Guardi i Giuseppe Zais.
Sala rozmównicy.
Ściany Sali rozmównicy () zdobią dwa znane obrazy Francesca Guardiego: "Rozmównica mniszek w klasztorze św. Zachariasza" oraz "Ridotto pałacu Dandolo w San Moisè", oba namalowane w drugiej połowie lat 40. XVIII wieku, zapowiadające weduty miasta, których tworzenie artysta rozpoczął pod koniec następnej dekady. Pierwszy z tych obrazów jest flankowany dwoma portretami pędzla Pietra Longhiego. Obok drugiego obrazu znalazły się dwa szkice, jeden autorstwa Giovanniego Battisty Tiepola, a drugi – Bartolomea Nazari. Meble, pokryte lakierem w kolorach zielonym i żółtym, z motywami roślinnymi pochodzą z Palazzo Calbo Crotta w Scalzi. Fresk na suficie pochodzi z Palazzo Nani w Cannaregio, gdzie został umieszczony w latach 30. XX wieku. Przedstawia "Harmonię Małżeńską ukoronowaną przez Cnoty w obecności Sprawiedliwości, Roztropności, Powściągliwości, Sławy, Obfitości i Boskości".
Sala Longhiego.
Obrazy znajdujące się w tej sali stwarzają okazję porównania dwóch różnych trendów w weneckiej szkole malarskiej XVIII wieku: żywym, zmysłowym, rokokowym, widocznym w alegoryczno-mitologicznych pracach Giovanniego Battista Tiepola, których przykładem jest obraz olejny na suficie, "Zefir i Flora", a ironiczno-krytycznym duchem weneckiego Oświecenia, widocznym w obrazach Pietra Longhiego, wiszących na ścianach. Płótno Tiepola, namalowane w latach 30. dla Ca’ Pesaro, należy do wczesnego okresu jego twórczości. Wspólna obecność Zefira, jednego z czterech wiatrów, i Flory stanowi nawiązanie do wiosny, a tym samym do płodności. Kolory są lśniące i przezroczyste. Artysta wirtuozowsko wydobył zmysłowe, cieliste tony i podkreślając kontrasty kolorystyczne. Seria obrazów Pietra Longhiego na ścianach ma za temat sceny z życia codziennego, wizytę w pracowni malarskiej, fryzjera przy pracy, sceny domowe, rodzinne, koncerty, wydarzenia i rozrywki. Longhi jawi się w nich jako wnikliwy obserwator form i sposobów życia, poddający szczegółowej analizie puste zwyczaje i pompatyczne słabości swoich bohaterów i ich świata. Wyróżnia się w przedstawianiu wnętrz domowych tak, jak do pewnego stopnia, Canaletto swoimi wedutami.
Sala Zielonych Lakierów.
Ozdobą tej sali () jest komplet mebli polakierowanych na kolor zielony i złoty, zwany Salotto Calbo-Crotta o motywach chinoiserie, niesłychanie modnych w ówczesnej Wenecji. Komplet stanowi pojedynczy design. Pochodzi z Palazzo Calbo Crotta in Cannaregio. Na suficie sali znajduje się fresk "Triumf Diany", Giovanniego Antonia Guardiego, pochodzący z Palazzo Barbarigo-Dabalà w Angelo Raffaele. Alegoryczno-mitologiczne dzieło, powstałe w latach 50. XVIII wieku, jest pierwszorzędnym przykładem umiejętności artysty w stylu rocaille, świetlistym i pełnym fantazji. Ściany pomieszczenia zdobią weduty i pejzaże.
Sala Guardiego.
W Sali Guardiego () znajdują się trzy kolejne freski tego artysty, pochodzące z Palazzo Barbarigo-Dabalà w Angelo Raffaele, będące częścią tej samej kolekcji, co fresk w Sali Zielonych Lakierów. Są to jego jedyne znane freski. Wyposażenie pokoju stanowią meble polakierowane na zielono, z motywami kwiatowymi, spuścizna po rodzinie Savorgnan Brazzà, kominek z czerwonego marmuru werońskiego z Palazzo Carminati w San Stae oraz kryształowy żyrandol z Murano z II połowy XVIII wieku, wzorowany na podobnych wyrobach czeskich.
Pokój sypialny.
W tym pomieszczeniu (), a także w małych pokojach za nim, odtworzono XVIII-wieczną sypialnię, garderobę oraz buduar. Pochodząca z Palazzo Carminati w San Stae alkowa powstała w drugiej połowie XVIII wieku. Pośrodku jej zagłówka znajduje się obraz "Święta Rodzina ze św. Anną i Dzieciątkiem św. Janem", a powyżej, w pozłacanej ramce, pastel "Madonna" Rosalby Carriery, namalowany pod koniec lat 20. XVIII wieku. Sufit zdobi niewielki, okrągły obraz olejny "Madonna z Dzieciątkiem", pędzla anonimowego artysty. Poza alkową znajduje się komoda z pokrywą, prawdopodobnie z pochodzenia lombardzkiego oraz lakierowana kolebka. Po obu stronach łóżka znajdują się dwa równoległe korytarze: ten z prawej prowadzi do toaletki, należącej dawniej do rodziny Pisani, składającej się z 58 srebrnych elementów toaletowych, wykwintnie pozłoconych, będącej prawdopodobnie prezentem ślubnym dla małżonków z rodzin Pisani i Grimani. Toaletka jest dziełem rzemieślników z Augsburga, z końca XVII wieku. Wąski korytarz z lewej strony alkowy powadzi przez garderobę do ośmiokątnego pokoiku stiukowego, przeniesionego tu z Palazzo Calbo Crotta. Jego ściany pokrywa XVIII-wieczny polichromowany stiuk, a sufit – freski Jacopa Guarany.
III piętro.
Apteka Ai do San Marchi.
Do 1908 roku apteka znajdowała się na Campo San Stin w Wenecji, w budynku na rogu Calle Donà. Jej wyposażenie, większość wazonów z majoliki oraz sprzęt laboratoryjny ze szkła z Murano pochodzą z połowy XVIII wieku. W 1908 roku wyposażenie apteki kupił paryski antykwariusz, który następnie przekazał je Musei Civici di Venezia. W 1936 roku meble i przedmioty zostały przeniesione na trzecie piętro pałacu Ca’ Rezzonico. Apteka składa się z trzech połączonych ze sobą pomieszczeń. Pierwszym z nich jest sklep, w którym znajdują się 183 wazony z majoliki, pochodzące z weneckiej fabryki Cozzi. W drugim pomieszczeniu znajduje się laboratorium z kominkiem i piecem oraz alembikami ze szkła z Murano. Trzecie pomieszczenie to zaplecze apteki. Jego ściany są pokryte boazerią z malowanego drewna jodłowego, wzbogaconą o rzeźbione detale. Oryginalne kolory boazerii zostały przywrócone dzięki renowacji sponsorowanej przez francuskie stowarzyszenie Rallye San Marco. Na półkach stoją wazony z majoliki i szkła oraz dwa duże moździerze laboratoryjne, służące do rozdrabniania i ucierania różnorodnych substancji.
Galeria malarska Egidia Martiniego.
Darowizna Egidia Martiniego, eklektycznego naukowca, jest najważniejszą od początku XX wieku, zrealizowaną na rzecz Wenecji, biorąc pod uwag liczbę dzieł, ich wysoką jakość oraz znaczenie filologiczne i historyczne. Jest to zbiór obrazów prawie wszystkich szkół weneckich od XV do początku XX wieku. Obejmuje prace ważnych mistrzów, ale także obrazy tych malarzy, którzy weszli do historii sztuki weneckiej dzięki studiom samego Martiniego. Egidio Martini odkrył dzieła tych artystów, których nie docenili krytycy czy rynki, identyfikując i ponownie oceniając ich wkład. Jednocześnie zaczął gromadzić dzieła, które w znaczący sposób przyczyniły się do poznania weneckiego malarstwa XVII i XVIII wieku. Zakres tematyczny zgromadzonych prac to sceny rodzajowe, dzieła mitologiczne, mariny, portrety, przedmioty religijne i alegorie. Wśród artystów, których dzieła weszły w skład kolekcji Martiniego, znaleźli się, między innymi: Cima da Conegliano, Alvise Vivarini, Bonifacio de' Pitati, Tintoretto, Andrea Schiavone, Jacopo Bassano, Paolo Fiammingo, Lambert Sustris, Padovanino i Giulio Carpioni, Pietro Della Vecchia i Giovanni Segala, Palma młodszy, Bernardo Strozzi, Francesco Maffei, Giovan Battista Langetti, Pietro Liberi, Antonio Balestra, Niccolò Bambini, Giovanni Battista Piazzetta, Nicola Grassi, rodzina Tiepolo, Pietro Longhi, Rosalba Carriera, Sebastiano i Marco Ricci, Giovanni Antonio Pellegrini, Jacopo Amigoni, Diziani, Antonio Maria Marini, Francesco Zuccarelli, Giuseppe Zais, Giuseppe Bernardino Bison, Natale Schiavoni, Ippolito Caffi, Emma Ciardi.

</doc>
<doc id="198177" url="https://pl.wikipedia.org/wiki?curid=198177" title="Como (ujednoznacznienie)">
Como (ujednoznacznienie)

Miejscowości w USA:
Gminy w USA:

</doc>
<doc id="198181" url="https://pl.wikipedia.org/wiki?curid=198181" title="Rydno">
Rydno

Rydno – rezerwat archeologiczny rozciągający się wzdłuż rzeki Kamiennej od północno-wschodniej części Skarżyska-Kamiennej aż po górę Św. Rocha pod Wąchockiem, obejmujący zespół głównie paleolitycznych osad
przemysłowych oraz kopalnię hematytu.
Początki rezerwatu.
Pierwsze badania na tym terenie przeprowadzono w 1912 roku, następne zaś kilkakrotnie w okresie dwudziestolecia międzywojennego w latach 1921 oraz 1923–1925. W roku 1937 odkrywca kopalni hematytu i zarazem pomysłodawca nazwy "Rydno", Stefan Krukowski, rozpoczął badania archeologiczne, które po II wojnie światowej kontynuowane były w latach czterdziestych i pięćdziesiątych. Chociaż rezerwat utworzono jeszcze w 1957 roku, do rejestru zabytków wpisany został dopiero 3 listopada 1986 roku.
Pradawni mieszkańcy.
Podczas badań odkryto wiele krzemiennych przedmiotów wytworzonych przez ludzi kultury mustierskiej - zgrzebła, rylce i narzędzia zębate. Ze względu na silne ochłodzenie klimatu, ludzie na pewien czas zniknęli z tego obszaru, a teren pokryła zmarzlina oraz tundra. Gdy klimat dostatecznie się ocieplił, w miejsce przedstawicieli kultury mustierskiej pojawiła się ludność kultury hamburskiej, trudniąca się łowiectwem i wędrująca za stadami zwierząt (głównie reniferów i jenotów). Ponieważ nie prowadzili osiadłego trybu życia, chronili się w prostych szałasach zbudowanych z lekkich żerdzi, których ślady zachowały się na terenie rezerwatu.
Dalsze ocieplanie się klimatu spowodowało przesunięcie się na północ linii lasów i tym samym dało początek napływowi nowej ludności, trudniącej się łowiectwem leśnym. Na terenie rezerwatu odkryto ślady jej działalności w postaci grotów strzał, pozostałości po obozowiskach oraz odkrywkowych kopalniach hematytu, uważanych za jedne z ważniejszych stanowisk archeologicznych w Polsce. W czasie wykopalisk natrafiono ponadto na skupiska narzędzi wykonanych z krzemienia czekoladowego.
Schyłek paleolitu nie przyniósł kresu osadnictwa na terenie Rydna - ślady swojej bytności na tym obszarze pozostawiły po sobie także inne, późniejsze kultury. Jedną z nich jest datowana na drugą połowę 8 tysiąclecia p.n.e. kultura komornicka, która trudniła się, oprócz polowania na zwierzynę leśną, także rybołówstwem i zbieractwem. Z tego okresu zachowały się ślady pojedynczych obozowisk oraz krzemienne narzędzia o rozmiarach wyraźnie mniejszych w porównaniu z narzędziami kultur wcześniejszych.
Inne znaleziska świadczą o kontaktach miejscowej ludności z plemionami innych kultur – między innymi zamieszkującymi tereny obecnej Słowacji ludami rolniczymi, wydobywającymi obsydian. Zachowały się także przedmioty pozostawione przez kultury późniejsze – neolityczną kulturę amfor kulistych, a także kultury epoki brązu – mierzanowicką (zgrzebło z krzemienia pasiastego) oraz trzciniecką (pojedyncze skorupy i wyroby krzemienne).
Od 2005 roku Klub Archeologiczny PTTK „Rydno” i Miejsko-Gminny Ośrodek Kultury w Wąchocku organizuje Piknik Archeologiczny Rydno.
Współczesne problemy.
Rezerwat, choć od 1995 roku stanowi część Obszaru Chronionego Krajobrazu Doliny Kamiennej, usytuowany jest w bezpośrednim sąsiedztwie komunalnego wysypiska odpadów oraz pól lagunowych oczyszczalni ścieków, co powoduje szereg zagrożeń natury ekologicznej dla tego terenu – tym bardziej, że wysypisko nie spełnia norm przewidywanych dla tego rodzaju obiektów. W efekcie okoliczne wody gruntowe oraz gleby skażone są toksycznymi substancjami – między innymi azotem amonowym, manganem i kadmem. Jak dotąd (2005) problem ten nie został skutecznie rozwiązany.
Stan na rok 2013.
Po protestach mieszkańców Marcinkowa, wysypisko zostało ostatecznie zamknięte w 2006 roku. Od tej daty Gmina Starachowice, jako właściciel wysypiska (nie terenu, który jest gminy Wąchock), rozpoczęło przywracanie formy ekologicznej temu obiektowi. Rekultywacja, która miała się zakończyć w marcu 2012 trwa do chwili obecnej.

</doc>
<doc id="198182" url="https://pl.wikipedia.org/wiki?curid=198182" title="Ravenclaw">
Ravenclaw



</doc>
<doc id="198183" url="https://pl.wikipedia.org/wiki?curid=198183" title="Lago di Lugano">
Lago di Lugano

Lugano (wł. "Lago di Lugano" lub "Ceresio" łac. "Lacus Ceresius") – jezioro w 
Szwajcarii i Włoszech.
Położone w Alpach Lugańskich, łączy jeziora Maggiore i Como.
Jezioro Lugano jest drenowane przez rzekę Tresa do jeziora Maggiore. 

</doc>
<doc id="198186" url="https://pl.wikipedia.org/wiki?curid=198186" title="Hufflepuff">
Hufflepuff



</doc>
<doc id="198189" url="https://pl.wikipedia.org/wiki?curid=198189" title="Deutsche Bahn">
Deutsche Bahn

Deutsche Bahn AG (DB) – niemieckie przedsiębiorstwo kolejowe i logistyczne.
Grupa Deutsche Bahn prowadzi działalność w sektorze krajowego i międzynarodowego transportu towarów i pasażerów, logistyki i świadczenia usług pomocniczych w transporcie kolejowym, a kierowana jest przez holding zarządzający Deutsche Bahn AG.
Kolej w Niemczech.
W Niemczech funkcjonuje łącznie około 350 przewoźników kolejowych ("Eisenbahnverkehrsunternehmen"), w tym 26 przewoźników będących własnością skarbu federalnego ("Eisenbahnen des Bundes") oraz 324 prywatnych przewoźników kolejowych ("Privatbahnen").
Historia.
Pierwsza kolej parowa w Niemczech połączyła w 1835 Norymbergę z Fürth (6 km).
Do 1920 r. koleje na ziemiach niemieckich były przeważnie własnością ówczesnych krajów związkowych ("landów"). Następnie na podstawie Konstytucji Weimarskiej koleje te zostały znacjonalizowane przyjmując wspólną nazwę Deutsche Reichsbahn ("Niemiecka Kolej Rzeszy"). Była ona największym, pojedynczym pracodawcą w Republice Weimarskiej, pod koniec lat 20. pracowało w niej 700 000 ludzi.
Po zakończeniu II wojny światowej w poszczególnych strefach okupacyjnych funkcjonowały oddzielne zarządy kolei. W 1949 r. w nowo utworzonej RFN powstała Deutsche Bundesbahn ("DB") ("Niemiecka Kolej Federalna"), w NRD zachowano przedwojenną nazwę – Deutsche Reichsbahn ("DR") ("Niemiecka Kolej Rzeszy").
Po zjednoczeniu Niemiec, w ramach reformy kolei, obydwa zarządy kolei zostały w 1994 r. połączone i przekształcone w spółkę akcyjną o nazwie Deutsche Bahn AG ("Kolej Niemiecka"). Dysponowała ona siecią o łącznej długości 39 938 km, z czego 16 546 km było zlektryfikowanych, co stanowiło 41% szlaków. Kursowało po nich 3755 lokomotyw elektrycznych, 1448 zespołów trakcyjnych, 3633 lokomotywy spalinowe, 3012 małe lokomotywy spalinowe, 498 spalinowych zespołów trakcyjnych i 249 autobusów szynowych.
Struktura organizacyjna.
Grupa ta organizacyjnie składa się z trzech głównych pionów operacyjnych oraz kilkuset wykonawczych podmiotów gospodarczych.
W skład grupy DB wchodzą:
Spółki zagraniczne Deutsche Bahn.
Polska.
W Polsce Deutsche Bahn posiada swoje przedstawicielstwa lub spółki zależne:
Siedziba koncernu DB.
W 1996 centralę holdingu przeniesiono z Frankfurtu nad Menem do tzw. BahnTower przy placu Poczdamskim w Berlinie.

</doc>
<doc id="198190" url="https://pl.wikipedia.org/wiki?curid=198190" title="Tahar Ben Jelloun">
Tahar Ben Jelloun

Tahar Ben Jelloun (ur. 1 grudnia 1944 w Fezie) – marokański pisarz, tworzący w języku francuskim, uważany za jednego z najważniejszych przedstawicieli literatury frankofońskiej Maghrebu.
W wieku 18 lat Jelloun przeprowadził się z rodzimego Fezu do Tangeru, gdzie uczęszczał na zajęcia we francuskim gimnazjum. W 1963 rozpoczął studia filozoficzne na uniwersytecie w Rabacie. Po ukończeniu nauki wyjechał do Francji, gdzie w 1975 obronił doktorat. 
Ben Jelloun jest autorem wielu powieści, napisał m.in. powieść "Święta noc" (oryg. "La Nuit Sacrée"), wyróżnioną w 1987 Nagrodą Goncourt. W 2004 za powieść "To oślepiające, nieobecne światło" (oryg. "Cette aveuglante absence de lumière") Ben Jelloun otrzymał nagrodę Impac (International Impac Dublin Literary Award).
Zasiadał w jury konkursu głównego na 57. MFF w Wenecji (2000).
Ben Jelloun mieszka wraz z żoną i czworgiem dzieci w Paryżu.
W przekładzie na język polski ukazały się powieści "Dziecko z piasku; Święta noc" w przekładzie Małgorzaty Cebo, Warszawa 1990 (te powieści ukazały się także w tłumaczeniu Jacka Giszczaka: "Dziecko piasku", Kraków 2013 i "Święta noc", Kraków 2014), powieść "To oślepiające, nieobecne światło" w przekładzie Małgorzaty Szczurek, Kraków 2008, powieść "O mojej matce" ("Sur ma mère") w przekładzie Jolanty Kozłowskiej, Warszawa 2010 a także drobne dzieła Ben Jellouna, opublikowane m.in. na łamach Literatury na Świecie (nr 11–12/2003).

</doc>
<doc id="198191" url="https://pl.wikipedia.org/wiki?curid=198191" title="Driss Chraїbi">
Driss Chraїbi

Driss Chraїbi (ur. 15 lipca 1926 w Al-Dżadida, zm. 1 kwietnia 2007 w Drôme) – marokański pisarz, tworzący w języku francuskim. 
Życiorys.
Po ukończeniu edukacji w Casablance, w 1946 r. wyjechał do Paryża, gdzie studiował chemię i psychiatrię. Zadebiutował w 1954 r. powieścią "Czas przeszły dokonany". 
W swych dziełach, zwykle opartych na motywach autobiograficznych, często poruszał tematyką kolonialną. Chraїbi często sięgał po konwencje literatury popularnej, m.in. w cyklu powieści kryminalnych, w których głównym bohaterem jest inspektor Ali, funkcjonariusz policji z Casablanki. 
W przekładzie na język polski ukazała się powieść "Przebudź się, matko!", Warszawa 2007. Drukowano poza tym drobne fragmenty dzieł Chraїbiego, m.in. na łamach Literatury na Świecie (11-12/2003) opublikowano fragmenty jego debiutanckiej powieści "Czas przeszły dokonany".

</doc>
<doc id="198192" url="https://pl.wikipedia.org/wiki?curid=198192" title="Driss Chraibi">
Driss Chraibi



</doc>
<doc id="198194" url="https://pl.wikipedia.org/wiki?curid=198194" title="Metylotransferazy DNA">
Metylotransferazy DNA

Metylotransferazy DNA (DNA MTases) – enzymy z grupy transferaz katalizujące reakcję przeniesienia grupy metylowej z S-adenozylometioniny na zasadę cytozynową lub adeninową w DNA (metylacja DNA). Metylacji może ulec jedna lub obie jej nici. Rozpoznają specyficzne sekwencje nukleotydowe, zwykle palindromowe.
Metylotransferazy DNA u eukariotów związane są m.in. z mechanizmami regulacji ekspresji genów (epigenetyką), ochroną przed ruchomymi elementami genetycznymi, zachowaniem integralności genomu, imprintingiem genomowym, inaktywacją chromosomu X, kancerogenezą. U prokariotów są związane z systemem restrykcji-modyfikacji chroniącym przed obcym DNA.
W organizmach eukariotycznych typowa metylotransferaza DNA katalizuje reakcję przyłączania grupy metylowej do cytozyna|cytozyny, tworząc 5-metylocytozynę. Metylowane są jednak głównie cytozyny wchodzące w skład dinukleotydu 5’–CG–3’, a u roślin 5’–CNG–3’.
Można wyróżnić metylację zachowawczą, związaną z zachowaniem wzorca metylacji po replikacji DNA, oraz metylację ', kiedy grupy metylowe przyłączane są w nowych miejscach (zmiana wzorca metylacji). Metylotransferazy DNA eukariotów można zgrupować w rodzinę złożoną z Dnmt1, Dnmt2, Dnmt3a, Dnmt3b i Dnmt3L. Metylotransferaza Dnmt1 związana jest z metylacją zachowawczą, Dnmt3a i Dnmt3b z metylacją ', a DnmtL z imprintingiem genomowym.

</doc>
<doc id="198201" url="https://pl.wikipedia.org/wiki?curid=198201" title="Oumou Diarra">
Oumou Diarra

Oumou Diarra (ur. 1967 w Belgradzie) – malijska pisarka, tworząca w języku francuskim.
Studiowała w Tunezji literaturę francuską oraz filmoznawstwo. W latach 1991-1996 pracowała jako dziennikarka w malijskiej telewizji. Obecnie mieszka w Nowym Jorku.
Jest autorką kilku tomów opowiadań, poświęconych głównie kwestii roli kobiety w społeczeństwach zachodniej Afryki.

</doc>
<doc id="198203" url="https://pl.wikipedia.org/wiki?curid=198203" title="Wielki Wschód Francji">
Wielki Wschód Francji

Wielki Wschód Francji (fr. "Grand Orient de France") – największa organizacja masońska we Francji, założona w 1773 roku pod przewodnictwem Burbona, księcia Orleanu zwanego Filipem Égalité. Jest drugą, co do starszeństwa, obediencją w Europie. W przeciwieństwie do regularnego i tradycyjnego wolnomularstwa Wielki Wschód jest liberalny i niedogmatyczny. Skupia około 1300 pracujących lóż. Pracują one w:
Liberalne wolnomularstwo ma swoich zwolenników również w Niemczech, Polsce i wielu innych krajach.
Wielcy Mistrzowie.
Wielcy Mistrzowie od lat 60. XX wieku:
Wielki Wschód Francji w Polsce.
Aktualnie w Polsce działają loże będące w strukturach Wielkiego Wschodu Francji (Grand Orient de France):
Polskie trójkąty wolnomularskie działające w ramach Wielkiego Wschodu Francji (Grand Orient de France):

</doc>
<doc id="198205" url="https://pl.wikipedia.org/wiki?curid=198205" title="Thelonious Monk">
Thelonious Monk

Thelonious Sphere Monk (ur. 10 października 1917 w Rocky Mount, zm. 17 lutego 1982 w Englewood) – amerykański pianista jazzowy, kompozytor. Był znany z niepowtarzalnego stylu improwizacji, przyczynił się do znacznego poszerzenia repertuaru jazzowych standardów. Chociaż jest postrzegany jako inicjator bebopu, jego styl grania nie był z tą formą związany.
Lata młodzieńcze i początki kariery.
Niewiele wiadomo o młodzieńczych latach Monka. Urodził się jako pierwszy syn Theloniousa i Barbary Monk. Miał o dwa lata starszą siostrę Marion, a jego brat Thomas urodził się w styczniu 1920. W 1922 rodzina Monków przeprowadziła się do Nowego Jorku (zamieszkali na Manhattanie, 243 West 63rd Street).
Thelonious zaczął grać na fortepianie w wieku sześciu lat i, pomimo że otrzymał kilka lekcji, można go uznać za samouka. Uczęszczał do Stuyvesant High School, ale nie ukończył tej szkoły. Jeszcze jako uczeń grał na organach w miejscowym kościele. Niewiele później akompaniował podczas objazdowej trasy grupie śpiewaków gospel. Wreszcie dojrzał do występów w lokalnych klubach jazzowych.
W 1941 Monk został pianistą w zespole Kenny’ego Clarka, grającego stale w jednym z klubów na Manhattanie, w Minton’s Playhouse. W dużej mierze styl grania Monka, określany wtedy jako „hard-swinging“ (z widocznymi wpływami Arta Tatuma), kształtował się właśnie podczas jego pobytu w Minton’s. Brał też udział w konkursach, jakie muzycy urządzali sobie po godzinach pracy, a przystępowało do nich wielu czołowych wtedy muzyków jazzowych. To m.in. scena tego klubu była miejscem gdzie rodził się bebop, dając Monkowi możliwość dobrego kontaktu z muzykami, którzy tworzyli ten styl. Byli tam: Dizzy Gillespie, Charlie Christian, Kenny Clarke, Charlie Parker, a później Miles Davis.
Mary Lou Williams wspominała o inwencji muzycznej Monka w tym okresie i jak było to wykorzystywane przez innych. Jego muzykę można było potem rozpoznać w utworach wielu innych artystów, oczywiście bez jakiejkolwiek rekompensaty dla ich rzeczywistego autora. „I, mimo że bebop to muzyka, którą trudno było ukraść, te «pijawki» ciągle próbowały. Widziałam ich w Minton’s gorączkowo zapisujących mankiety swoich koszul albo obrusy na stolikach. Ale i nasi muzycy postępowali podobnie, obawiam się, że Monk nigdy nie dostał od nich tego, co mu się naprawdę należało. Cóż zresztą mówić o muzyce, skoro podkradano nawet jego pomysły z beretami i bopowymi okularami“.
W 1942 Monk dołączył do orkiestry Lucky’ego Millindera. W połowie lat 40. grywał z sextetem Colemana Hawkinsa, a w 1946 był już członkiem Dizzy Gillespie Big Band.
Wczesne nagrania (1944–1954).
Pierwszy raz gra Theloniousa Monka została zapisana przez Jerry’ego Newmana, który dokonał swoich rejestracji w Minton’s Playhouse w 1941. Uważa się, że to właśnie dźwięki jego fortepianu słychać w tych nagraniach. Oficjalnie pierwszy raz przekroczył próg studia nagrań w 1944, jako członek kwartetu Colemana Hawkinsa. Hawkins był jednym z pierwszych uznanych muzyków, który promował Monka (Thelonious odwdzięczył mu się później zapraszając go w 1957 na wspólne nagrania z Johnem Coltrane’em). Jako lider własnego zespołu Monk po raz pierwszy nagrywał w 1947 dla wytwórni Blue Note. Wtedy w pełni objawił się jego talent kompozytorski (nagrania te zostały później zebrane i wydane jako "Genius of Modern Music, Vol. 1").
Jako swój wzór Monk wymienia wczesnych pianistów grających techniką stride, wymagającą grania dużych interwałów lewą ręką, takich jak Duke Ellington i James P. Johnson.
Po kilku sesjach dla Blue Note i po nagraniu takich utworów jak: „Round Midnight“, „Ruby My Dear“ czy „Well You Needn’t“ Monk zaczął zdobywać popularność.
W 1947 roku Thelonious Monk poślubił Nellie Smith. W 1949 urodził się ich syn T.S. Monk (który został perkusistą jazzowym), a w 1953 córka Barbara.
W sierpniu 1951 nowojorscy policjanci przeszukali samochód, w którym siedział Monk i jego przyjaciel Bud Powell. Funkcjonariusze znaleźli w samochodzie narkotyki, które – jak podejrzewali – należały do Powella. Wobec odmowy zeznań przeciw przyjacielowi, policja skonfiskowała Monkowi dokument uprawniający go do występów na żywo w nowojorskich lokalach z tzw. wyszynkiem, czyli napojami alkoholowymi. To praktycznie oznaczało 6-letni zakaz koncertowania na terenie Nowego Jorku. W okresie, który dla Monka był bardzo ważny. Spędził ten czas komponując i nagrywając, występując jedynie w teatrach i na koncertach poza granicami miasta. Na pewien czas wyjechał nawet do Europy.
Po zakończeniu cyklu nagrań dla Blue Note (w latach 1947–1952), Monk podpisał dwuletni kontrakt z Prestige Records. Nagrał dla nich współpracując z saksofonistą Sonnym Rollinsem i perkusistami Artem Blakeyem i Maxem Roachem. Płyty te nie sprzedawały się w znaczących ilościach. Kolejna firma, Riverside Records odkupiła jego poprzedni kontrakt za jedyne 108 dolarów i 24 centy.
W 1954 Monk brał udział w bożonarodzeniowej sesji, podczas której powstała większość nagrań na albumy Milesa Davisa: "Bag’s Groove" i "Miles Davis and the Modern Jazz Giants". Davis uznał, że specyficzny styl akompaniamentu Monka utrudnia mu improwizowanie i powiedział, by Monk wtedy nie grał, doprowadzając tym do poważnej scysji. Jednak w swej autobiografii („Miles“) Davis twierdzi, że żadne zatargi między nimi nigdy nie miały miejsca, a wszystko, co mówi się na ten temat, to tylko: „plotki“ i „nieporozumienia“.
W 1954 Monk po raz pierwszy przebywał w Europie, koncertując i nagrywając w Paryżu. Mary Lou Williams poznała go po jednym z występów z baronessą Pannoniką de Koenigswarter, „Nicą“ z angielskiej linii rodziny Rothschildów, która była mecenasem kilku nowojorskich muzyków jazzowych. Monk pozostał jej bliskim przyjacielem do końca życia, a ona czuła się za niego odpowiedzialna (zwłaszcza po zdarzeniu z marihuaną).
Współpraca z Riverside Records (1956–1961).
W czasie gdy podpisywał umowę z Riverside Records Monk był wysoko ceniony przez swoje środowisko muzyczne i nawet część krytyków, ale płyty nie sprzedawały się w jakichś znaczących ilościach. W dalszym ciągu uważano, że muzyka grana przez niego jest zbyt trudna do zaakceptowania przez masowego odbiorcę. W związku z tym Riverside nie miała najmniejszych problemów z odkupieniem kontraktu muzyka z wytwórnią Prestige. Uzgodniona kwota wyniosła 108 dolarów i 24 centy.
Dla pełniejszej prezentacji swej sylwetki Monk dość szybko nagrał dla Riverside dwa albumy z jazzowymi standardami. Pierwszy z nich, z udziałem nowatorskiego basisty Oscara Pettiforda i perkusisty Kenny’ego Clarke’a, nosił tytuł "Thelonious Monk Plays the Music of Duke Ellington", a zawierał m.in. nagrania „Caravan“ i „It Don’t Mean a Thing (If It Ain’t Got That Swing)“.
Na LP z 1956 "Brilliant Corners" Monk nagrał już własne utwory. Kompozycja tytułowa, z saksofonistą tenorowym Sonnym Rollinsem, była tak trudna do zagrania, że jej ostateczny kształt powstał w studiu nagraniowym, gdzie zmontowano taśmę nakładając późniejsze, dodatkowe wersje nagrania. Album został dość powszechnie uznany za pierwszy sukces Monka. Orrin Keepnews, amerykański pisarz (autor książek o jazzie), założyciel wytwórni i producent jazzowy napisał: „To była pierwsza rzecz, która wywołała prawdziwą sensację“.
Gdy Monkowi zwrócono dokument umożliwiający mu publiczne występy w klubach, ponownie spróbował robić karierę w Nowym Jorku. Punktem zwrotnym był sześciomiesięczny kontrakt na występy w Five Spot Cafe, gdzie od kwietnia 1957 liderował kwartetowi z Johnem Coltranem na saksofonie tenorowym, Wilburem Ware’em na kontrabasie i Shadowem Wilsonem przy perkusji. Ze względu na komplikacje prawne związane z umową obowiązującą Coltrane’a wobec wytwórni Prestige, ich wspólne występy właściwie nie mogły być rejestrowane. Znane jest tylko kilka takich nagrań: jedna krótka sesja studyjna dla Riverside (wydana w 1961 przez podległą im firmę Jazzland) i nieco dłużej trwające nagrania z udziałem Coltrane’a zarejestrowane pomiędzy tym albumem a "Monk’s Music", amatorskie nagrania z Five Spot, które zostały wydane przez Blue Note w 1993 i nagrania koncertu kwartetu z Carnegie Hall w dniu 29 listopada, w których istnienie początkowo wątpiono, a które zostały zarejestrowane w jakości high fidelity przez Voice of America. Te ostatnie nagrania zostały odkryte w zbiorach Biblioteki Kongresu Stanów Zjednoczonych w 2005 i wydane przez Blue Note.
"Crepuscule With Nellie", utwór nagrany w 1957, "był jedynym utworem od początku do końca napisanym i zapisanym przez Monka, bez jednej improwizowanej nuty. Można powiedzieć, że jest to jego koncert i, w pewnym stopniu, to mówi samo za siebie. Monk pisał ten utwór z wielką dbałością i rozwagą, bardzo starał się, by brzmiał tak, jak powinien. [...] To była jego pieśń o miłości dla Nellie" – powiedział podczas wywiadu radiowego autor biografii Monka – Robin D.G. Kelley.
Występy w Five Spots skończyły się pod koniec grudnia 1957, Coltrane wyjechał by dołączyć ponownie do sextetu Milesa Davisa i w rezultacie zespół się rozpadł. Przez długi czas Monk nie tworzył nowego, stałego składu. Aż do czerwca 1958, kiedy – znowu w Five Spots i znowu w kwartecie – zaczął grać z Johnnym Griffinem (którego później zastąpił Charlie Rouse) na saksofonie tenorowym, Ahmedem Abdul-Malikiem na kontrabasie i Royem Haynesem na perkusji.
15 października 1958 kontrakt się skończył i, w drodze na tygodniowe występy kwartetu w Comedy Club w Baltimore (Maryland), Monk i podróżująca wraz z nim de Koenigswarter zostali zatrzymani przez policję w Wilmington w stanie Delaware. Kiedy Monk odmówił odpowiedzi na pytania policjantów i "nie chciał z nimi współpracować" został pobity pałkami zwanymi "blackjack". Mimo że policjanci mieli prawo sprawdzić zatrzymany samochód i w rezultacie przeszukania znaleźli narkotyki w bagażach de Koenigswarter, sędzia orzekł, że pogwałcenie przez nich prawa sprawia, że uzyskane dowody muszą być uznane za nieważne.
Współpraca z Columbia Records (1962–1970).
W 1962, po wielu negocjacjach, Monk podpisał umowę z Columbia Records, jedną z największych wytwórni amerykańskich w tamtych czasach (pozostałe to: RCA Victor, Capitol i Decca). Jego relacje z Riverside ciągle się pogarszały ze względu na problemy z wypłacaniem honorariów autorskich, a potem kwestie związane z koncertowymi albumami nagrywanymi w Europie. Od czerwca 1959 (czyli od albumu "5 by Monk by 5") Monk nie wchodził do studia nagrań.
Na początku listopada 1962 Monk, z Teo Macero jako producentem, rozpoczął pracę nad swoją pierwszą płytą dla nowej wytwórni. Razem z nim w studiu byli muzycy, z którymi współpracował przez ostatnie dwa lata: saksofonista tenorowy Charlie Rouse (który pracował z nim od 1959 do 1970), kontrabasista John Ore i perkusista Frankie Dunlop. "Monk’s Dream", pierwszy album Monka dla Columbii, ukazał się w 1963. Była to jego pierwsza płyta promowana na dużą skalę. W rezultacie "Monk’s Dream" okazał się jego najlepiej sprzedawanym albumem
28 lutego 1964 portret Monka, wykonany przez Borisa Chaliapina, pojawił się na okładce magazynu Time. Gazeta zamieściła także duży artykuł Barry’ego Farrella na jego temat – "The Loneliest Monk".
Późniejsze albumy pianisty również były wysoko oceniane, zwłaszcza: "Criss Cross" (1963) i "Underground" (1968). Jednak przez cały czas pracy dla Columbii Monk mało komponował. Dopiero na "Uderground" pojawiło się kilka całkiem nowych utworów, w tym jedyny walc skomponowany przez Monka "Ugly Beauty".
Tak jak za czasów Riverside, również w Columbii Monk nagrywał wiele albumów koncertowych: "Miles and Monk at Newport" (1963),
"Live at the It Club" i "Live at the Jazz Workshop" (oba z 1964, ale drugi wydany dopiero w 1982).
Po odejściu Ore’a i Dunlopa, sekcję rytmiczną w kwartecie Monka utworzyli kontrabasista Larry Gales i perkusista Ben Riley, którzy dołączyli w 1964. Ten skład – wraz z Rouse’em – utrzymywał się przez większość czasu, w którym Monk nagrywał dla Columbii. Wspomniana trójka muzyków tworzyła zespół, który współpracował z Monkiem najdłużej, bo ponad cztery lata.
Ostatnie lata.
Monk zniknął ze sceny w połowie lat 70. Jedynie pod koniec dekady dał jeszcze kilka koncertów. Jego ostatnie nagrania studyjne (jako lidera) miały miejsce w grudniu 1971, dla angielskiej wytwórni Black Lion. Było to pod koniec światowego tourneè "The Giants of Jazz", w którym – prócz Monka – wzięli udział: Dizzy Gillespie, Kai Winding, Sonny Stitt, Al McKibbon i Art Blakey. Kontrabasista Al McKibbon, który znał Monka ponad dwadzieścia lat i grał z nim na jego ostatniej płycie z 1971, powiedział później: "Podczas tej trasy Monk odezwał się ze dwa razy. I to były niemal dokładnie dwa słowa. On nigdy nie mówił "dzień dobry", "dobranoc", "która godzina?". Nie odzywał się. Nie wiem dlaczego. Kiedy tourneè dobiegło końca Monk rzucił, że powodem dla którego nie mógł się odzywać albo grać było to, że Art Blakey i ja byliśmy okropni".
Zupełnie inaczej przedstawia Monka Lewis Porter w swojej książce "John Coltrane: His Life and Music". Przytacza tam słowa Coltrane’a: "Monk stanowi przeciwieństwo Milesa (Davisa): on mówi o muzyce przez cały czas, i tak bardzo chce żebyś to zrozumiał, że zapytany o cokolwiek, może gadać całymi godzinami żeby ci tylko wszystko dokładnie wyjaśnić".
W dokumentalnym filmie "Thelonious Monk: Straight, No Chaser" z 1988, (prod. Clint Eastwood), ekscentryczne zachowanie Monka przypisuje się chorobie psychicznej. Jego syn, T.S. Monk mówi, że czasem ojciec go nie poznawał. Twierdzi też, że Monk był kilkakrotnie hospitalizowany z powodu nierozpoznanej choroby psychicznej, której objawy zaostrzyły się pod koniec lat sześćdziesiątych. Żadnego raportu o stanie zdrowia Monka czy też oficjalnej diagnozy nigdy nie ogłoszono. Zdarzało się jednak, że muzyk przez kilka dni bywał bardzo podekscytowany, dzień później bardzo spokojny, a potem zamykał się w sobie i przestawał odzywać. Rodzina nie wyrażała zgody na sugerowane przez lekarzy elektrowstrząsy. Zamiast tego przepisywano mu leki przeciwpsychotyczne i przeciwdepresyjne.
Inną teorię na ten temat przedstawia Leslie Gourse, autor książki „Straight, No Chaser: The Life and Genius of Thelonious Monk“ (1997). Pisze on, że według jednego z psychiatrów Monka pewne symptomy wskazywały na to, że mogła to być psychoza maniakalno-depresyjna lub schizofrenia. Jeszcze inny specjalista uważał, że Monk był źle zdiagnozowany, a podawane mu podczas kuracji szpitalnych narkotyki mogły spowodować uszkodzenie mózgu.
Ostatnie sześć lat swego życia, Monk spędził jako gość w domu swego wieloletniego mecenasa i przyjaciółki zarazem – Pannoniki de Koenigswarter w New Jersey (która także do końca opiekowała się Charliem Parkerem). Monk nie grał już w tym okresie, stan jego zdrowia stale się pogarszał, ale fortepian stał ciągle w jego pokoju.
Zmarł w wyniku wylewu, 17 lutego 1982. Został pochowany na cmentarzu Ferncliff w Hartsdale w stanie Nowy Jork.
Jego twórczość została szerzej odkryta i doceniona przez publiczność dopiero po jego śmierci. Teraz uznawany jest za wielką postać historii jazzu, obok takich sław jak Miles Davis czy John Coltrane.
W 1993 przyznano mu pośmiertnie nagrodę Grammy za życiowe osiągnięcia muzyczne, a w 2006 przyznano mu również Nagrodę Pullitzera za wyróżniające się i innowacyjne kompozycje muzyczne, które miały znaczący i trwały wpływ na rozwój jazzu.

</doc>
<doc id="198206" url="https://pl.wikipedia.org/wiki?curid=198206" title="Paul-Henri Spaak">
Paul-Henri Spaak

Paul-Henri Spaak , (ur. 25 stycznia 1899 w Schaarbeek, zm. 31 lipca 1972 w Braine-l'Alleud) – belgijski polityk socjalistyczny, mąż stanu.
Życiorys.
Przed II wojną światową.
Ukończył prawo na Uniwersytecie w Brukseli i w 1920 został członkiem socjalistycznej Belgijskiej Partii Pracy. W 1932 został wybrany deputowanym do parlamentu. W 1935 został po raz pierwszy ministrem transportu w rządzie premiera Paula van Zeelanda. Od lutego 1936 do maja 1938 sprawował funkcję ministra spraw zagranicznych w drugim gabinecie premiera Van Zeelanda. 15 maja 1938 został mianowany premierem Belgii. Funkcję sprawował do 20 lutego 1939. W czasie drugiej wojny światowej w latach 1939–1945 był ministrem spraw zagranicznych w rządzie Huberta Pierlota.
Po wojnie.
Przed okresem drugiej wojny światowej był adwokatem „polityki niepodległościowej” Belgii. W czasie uchodźstwa w Londynie starał się stworzyć współpracę regionalną między Holandią, Luksemburgiem a Belgią. W sierpniu 1946 został wybrany na pierwszym posiedzeniu przewodniczącym Rady Europy. Od 1952 do 1954 był przewodniczącym Zgromadzenia Ogólnego Europejskiej Wspólnoty Węgla i Stali. W tym czasie stworzył i przedstawił koncepcję powołania EWP.
Raport Spaaka.
W 1955 w czasie konferencji przywódców europejskich w Mesynie, został mianowany przewodniczącym roboczej komisji, mającej opracować raport dotyczący stworzenia podstaw wspólnego rynku europejskiego. Raport komisji, nazwany od jego nazwiska „Raportem Spaaka”, został podpisany 25 marca 1957 jako Traktaty Rzymskie Wspólnoty Europejskiej. Pozycja, jaką stworzył sobie Spaak w początkowych stadiach Wspólnoty Europejskiej, pozwala wpisać go w poczet ojców-założycieli Unii Europejskiej.
Sojusz Północnoatlantycki.
Spaak zdobył międzynarodowe uznanie, kiedy w 1945 został wybrany na przewodniczącego 1. sesji Zgromadzenia Ogólnego Organizacji Narodów Zjednoczonych. Podczas 3. sesji ONZ w Paryżu apostrofował delegację Związku Radzieckiego słynnymi słowami: "Messieurs, nous avons peur de vous" („Panowie, my się was boimy”). W 1956 został wybrany na następcę Lorda Ismaya na stanowisku sekretarza generalnego Sojuszu Północnoatlantyckiego. Sprawował tę funkcję od 1957 do 1963, zastąpił go Dirk Stikker.
Życie prywatne.
Wycofał się z polityki w 1966. Był członkiem Belgijskiej Akademii Królewskiej Literatury i Języka Francuskiego. W 1969 wydał swoje wspomnienia zatytułowane "Combats inachevés" („Niedokończona walka” w 2 tomach).
Ojciec Antoinette Spaak.
Zmarł w wieku 73 lat w swoim domu w Braine-l'Alleud blisko Brukseli.

</doc>
<doc id="198207" url="https://pl.wikipedia.org/wiki?curid=198207" title="Paul Henri Spaak">
Paul Henri Spaak



</doc>
<doc id="198214" url="https://pl.wikipedia.org/wiki?curid=198214" title="Static-X">
Static-X

Static-X – amerykański zespół wykonujący szeroko pojętą muzykę rockową.
Historia.
Zespół został założony w 1994 roku w Chicago przez Wayne’a Statica i Kena Jaya. Po nieudanych próbach skompletowania pełnego składu, Static i Jay postanowili przenieść się do Los Angeles, by tam dalej poszukiwać innych muzyków. W Los Angeles poznali Tony’ego Camposa, zakładając zespół znany wówczas pod nazwą Static. Koichi Fukuda, zjawiając się pod drzwiami Wayne’a Statica z karteczką „jestem waszym nowym gitarzystą”, uzupełnił szeregi. Razem podpisali umowę z Warner Bros. Records na początku roku 1998.
Debiutancki album zespołu, "Wisconsin Death Trip", ukazał się 23 marca 1999. Najbardziej znane utwory z tego albumu to „Push It”, „I'm with Stupid”, „Bled for Days” oraz „Fix”. Zespół wyruszył na trasę promującą album. Członkowie zespołu wystąpili między innymi na dwóch imprezach z serii Ozzfest. W tym roku zespół wydał też mało znaną, w Polsce niedostępną EP "The Death Trip Continues", zespół napisał też utwór „Otsegolation” do gry „Omega Boost” wydanej na konsolę PlayStation. Album sprzedał się w nakładzie 1 miliona, co oznaczało, że zespół dostał platynową płytę. Wartym uwagi jest fakt, że zespół zyskał wielką popularność głównie dzięki radiowemu DJ-owi Howardowi Sternowi.
Przed nagraniem drugiego albumu, zatytułowanemu "Machine", gitarzysta Koichi Fukuda opuścił zespół, by poświęcać więcej czasu swojej rodzinie oraz zająć się innymi projektami muzycznymi. Muzyk został zastąpiony przez nowego gitarzystę Trippa Eisena, znanego wcześniej z zespołu Dope, ale na nowym albumie wszystkie gitary nagrał Wayne. "Machine" została wydana 22 maja 2001. Album charakteryzuje przesunięcie środka ciężkości z elektroniki na bardziej gitarowe granie.
W 2003 grupa wydała swój trzeci album "Shadow Zone", podczas nagrywania tego albumu Eisen napisał i nagrał już część materiału. Przed nagraniem albumu zespół opuścił Ken Jay z powodów, jak samo to określił, „różnic politycznych”. Do nagrania perkusji został poproszony Josh Freese z A Perfect Circle, Stałym perkusistą został Nick Oshiro, poprzednio znany z zespołu Seether. "Shadow Zone" została wydana 7 października 2003. Utwór „The Only” z tego albumu został wykorzystany w grze .
20 lipca 2004 zespół wydał album "Beneath... Between... Beyond..." – kolekcję rarytasów i nagrań demo.
Krótko po wydaniu "Beneath... Between... Beyond..." zespół rozpoczął pracę nad czwartym albumem zatytułowanym "Start a War". W lutym 2005 Tripp Eisen został aresztowany w związku z molestowaniem seksualnym dzieci, za co grozi mu wieloletnie więzienie. Krótko po aresztowaniu gitarzysta został wyrzucony z zespołu, zastąpił go pierwszy gitarzysta zespołu – Koichi Fukuda, który zajął się programowaniem i miksowaniem nowego albumu, kolejny raz wszystkie gitary nagrał lider zespołu Wayne Static. "Start a War" został wydany 14 czerwca 2005. Utwór „Skinnyman” jest wykorzystywany w grze .
Zespół zakończył nagrywanie najnowszego albumu zatytułowanego "Cannibal" w styczniu 2007. Szósty z kolei album promują single „Cannibal” oraz „Destroyer”. Album został wydany 3 kwietnia 2007 w kilku edycjach różniących się zawartością. "Cannibal" to najcięższa płyta zespołu, w której usłyszymy najmniej elektroniki oraz niezwykle agresywny wokal Wayne’a. Płytę promuje jak na razie jeden wideoklip „Destroyer”. Jest to pierwsze nagranie zespołu, w którym posiada on ten sam skład drugi raz z rzędu.
1 listopada 2014 zmarł wokalista Wayne Static.

</doc>
<doc id="198216" url="https://pl.wikipedia.org/wiki?curid=198216" title="Międzyszkolne Regionalne Warsztaty Dziennikarskie">
Międzyszkolne Regionalne Warsztaty Dziennikarskie

Międzyszkolne Regionalne Warsztaty Dziennikarskie w Bydgoszczy – projekt edukacyjny realizowany od 1992 pod kierownictwem jego twórcy, red. Mirosława Twaroga, dziennikarza i pedagoga, i pod patronatem Stowarzyszenia Sympatyków Dziennikarstwa Młodzieżowego.
W trwających dziewięć miesięcy zajęciach uczestniczy co roku blisko stu amatorów dziennikarstwa - uczniów gimnazjów i szkół średnich. Po zdanym egzaminie, pod okiem doświadczonych dziennikarzy regionalnych i ogólnopolskich mediów gromadzą praktyczną wiedzę o warsztacie prasowym, radiowym i telewizyjnym.
Dotychczasowe osiemnaście edycji MRWD ukończyło 1573 osoby z ponad 400 szkół Kujaw, Pomorza, Wielkopolski i Mazur Warmii.
Istnieje również pewien rodzaj kontynuacji Warsztatów, "Studium Reportażu". Jednak te zajęcia mają inną formę, są nakierowane bardziej na kształtowanie wrażliwości niż na pracę nad warsztatem.

</doc>
<doc id="198217" url="https://pl.wikipedia.org/wiki?curid=198217" title="Pod Wiatr">
Pod Wiatr

Pod Wiatr – czasopismo młodzieżowe, wydawane jako miesięcznik od 1993 roku. Twórca i redaktor naczelny: Mirosław Twaróg.
Autorem miesięcznika "Pod Wiatr" jest młodzież: studenci, uczniowie klas licealnych – pasjonaci dziennikarstwa, literatury, filmu, sztuki plastycznej, fotografii. Czasopismo czytane jest w 500 środowiskach polonijnych 95 krajów. Dostępne w Polsce, również przez prenumeratę.

</doc>
<doc id="198219" url="https://pl.wikipedia.org/wiki?curid=198219" title="Safad">
Safad



</doc>
<doc id="198220" url="https://pl.wikipedia.org/wiki?curid=198220" title="Safet">
Safet



</doc>
<doc id="198221" url="https://pl.wikipedia.org/wiki?curid=198221" title="Tsfat">
Tsfat



</doc>
<doc id="198222" url="https://pl.wikipedia.org/wiki?curid=198222" title="Tzfat">
Tzfat



</doc>
<doc id="198223" url="https://pl.wikipedia.org/wiki?curid=198223" title="Zefat">
Zefat



</doc>
<doc id="198229" url="https://pl.wikipedia.org/wiki?curid=198229" title="Panel sterowania">
Panel sterowania

Panel sterowania − aplikacja systemowa w systemach operacyjnych Microsoft Windows, gromadząca w jednym miejscu narzędzia do ustawiania i zmiany parametrów systemu operacyjnego.
Panel sterowania umożliwia zarządzanie różnymi kategoriami sprzętu, usług i programów oraz kontami użytkowników. Zmiany tu wprowadzone zwykle dotyczą całego systemu i są istotne dla jego sprawnego działania.
Dostęp do Panelu sterowania.
Panel sterowania dostępny jest w Windows od wersji 1.0. Wraz z rozwojem systemu zmieniał się jego wygląd i sposoby jego wywoływania. Na początku dostęp dawała ikonka skrótu na pulpicie. W Windows 3.0 jako główne okno pojawia się Menedżer programów i dostępne skróty są tam właśnie umieszczane, zaś bezpośrednio na pulpicie są tylko ikony uruchomionych aplikacji.
W 32-bitowych systemach Windows Panel sterowania jest dostępny z menu Start, ale możliwe są też inne sposoby jego uruchomienia, jak dodanie ikony na pulpicie lub w folderze specjalnym "Mój komputer" Ikonę można dodać jako skrót do pliku control.exe, ale można skorzystać też z faktu, że Panel sterowania jest traktowany jako folder specjalny i ma swój identyfikator GUID – codice_1. Dodanie identyfikatora we właściwej sekcji rejestru spowoduje wyświetlenie ikony folderu specjalnego bez znaczka skrótu. Identyfikatora można też użyć do wydania polecenia codice_2, gdzie pierwszy identyfikator to GUID folderu "Mój komputer".
W Windows XP wprowadzono dwa interfejsy Panel sterowania – widok klasyczny i widok kategorii, uproszczony pod kątem łatwiejszego opanowania przez początkującego użytkownika. Widok kategorii zorganizowano jednak niekonsekwentnie – większość apletów jest widoczna w głównej części okna, ale niektóre aplety są dostępne tylko z menu "Zobacz także" na bocznym pasku. Podział na kategorie jest niejednoznaczny – nazwy kategorii mogą być mylące, poza tym niektóre aplety pojawiają się w kilku kategoriach. W warunkach awarii liczy się możliwość szybkiej i jednoznacznej reakcji, co sprzyja wyborowi widoku klasycznego Panelu sterowania.
Aplety Panelu sterowania.
Panel sterowania do wersji Windows 3.0 był pojedynczą aplikacją codice_3 zawierającą niemodyfikowalny zestaw ikon. Od wersji 3.1 jest to tylko interfejs graficzny, wszystkie zadania konfiguracyjne wykonują oddzielne moduły o rozszerzeniu CPL zwane apletami. W ten sposób stworzono możliwość dodawania do Panelu sterowania modułów zarządzania pochodzących od innych firm. Aplety dostarczane z systemem powstały na podstawie modułów wchodzących wcześniej w skład aplikacji CONTROL.EXE, przy czym większość modułów weszła w skład apletu codice_4.
Liczba, zadania, nazwy apletów i ich wielkości zmieniały się w miarę rozwoju systemów Windows. Początkowo aplety były niewielkie i wyświetlały tylko okno dialogowe bez własnego menu. Później niektóre moduły apletu MAIN.CPL wydzielono do samodzielnych apletów. Obecnie niektóre aplety firm trzecich stały się rozbudowanymi aplikacjami lub interfejsami do uruchamiania oddzielnych paneli sterowania konkretnymi urządzeniami czy usługami.
Widoczność apletów.
Aplety systemowe są instalowane w katalogu systemowym Windows, aplety innych firm mogą być zainstalowane w innych katalogach, ale wówczas ich lokalizacja musi zostać zapisana w pliku CONTROL.INI. Panel sterowania przy uruchamianiu przeszukuje tylko wymienione lokalizacje i wyświetla wszystkie znalezione tam aplety, o ile nie zostały ukryte wpisem w sekcji codice_5 pliku CONTROL.INI. Aplety można też ukryć przenosząc ich pliki do innego katalogu lub zmieniając ich rozszerzenie – dzięki temu można szybko ustalić, który z apletów sprawia kłopoty podczas uruchamiania Panelu sterowania czy naprawić błędnie wyświetlane nazwy.
W 32-bitowych wersjach Windows zawartość pliku INI zostaje przeniesiona do rejestru Windows. Poszczególne aplety są dostępne w menu kontekstowym obiektów, których konfiguracji służą, można też je uruchamiać samodzielnie, we wcześniejszych wersjach Windows wymagało to samodzielnego dodania skojarzenia rozszerzenia CPL z plikiem CONTROL.EXE.
Polecenie control i jego parametry.
Wydanie polecenie codice_6 powoduje uruchomienie pliku control.exe i wyświetlenie głównego okna Panelu sterowania. Polecenie control obsługuje parametry wiersza poleceń. Jako parametry mogą być podane nazwy apletów *.cpl lub słowa kluczowe, różne w zależności od wersji Windows. Polecenie z parametrem uruchamia bezpośrednio jeden z apletów bez otwierania głównego okna Panelu.
Parametry w Windows 9x.
W Windows 9x dostępne są parametry uruchamiające następujące aplety:
Parametry te odpowiadają angielskim nazwom ikon wyświetlanych w Panelu sterowania wersji Windows 3.x.

</doc>
<doc id="198231" url="https://pl.wikipedia.org/wiki?curid=198231" title="Rozstrzelanie">
Rozstrzelanie

Rozstrzelanie – rodzaj kary śmierci polegający na spowodowaniu nagłej śmierci poprzez natychmiastowe zniszczenie organów wewnętrznych lub mózgu skazańca za pomocą pojedynczego lub wielokrotnego postrzału.
W historii rozstrzelanie często traktowano jako metodę egzekucji lepszą (bardziej honorową) niż powieszenie. Wojskowi częściej byli rozstrzeliwani, podczas gdy pospolici przestępcy ginęli na szubienicy. Niemcy skazani na śmierć w Norymberdze zostali powieszeni, aby nadać ich zbrodniom status zwyczajnego przestępstwa.

</doc>
<doc id="198232" url="https://pl.wikipedia.org/wiki?curid=198232" title="Lord Acton">
Lord Acton



</doc>
<doc id="198233" url="https://pl.wikipedia.org/wiki?curid=198233" title="Spalenie na stosie">
Spalenie na stosie

Spalenie na stosie – sposób wykonania kary śmierci poprzez spalenie żywcem na stosie, znane od starożytności. Wspomina o niej Herodot, Plutarch i Seneka.
Kara ta była stosowana od starożytności, przez średniowiecze, aż do XIX wieku.
Sposób wykonania kary polegał na przywiązaniu skazańca do słupa, ułożeniu stosu z drewna i podpaleniu go. 
Niekiedy na stosie palono zwłoki skazańców straconych w inny sposób np. przez powieszenie lub uduszenie. Ta definicja jest zawężona, ponieważ uwzględnia spalenie żywej osoby (w odróżnieniu od kremacji, gdzie pali się zwłoki zmarłego, często także na stosie).
Spaleni na stosie.
Skazanymi byli chrześcijanie oskarżeni o herezję (heretycy), innowiercy i kobiety zajmujące się magią (czarownice), palono także Żydów; oprócz tego karę tę stosowano wobec przegranych oskarżycieli i pospolitych przestępców (np. fałszerzy pieniędzy).
Niektóre osoby skazane na spalenie na stosie:
Tereny dzisiejszej Polski.
W 1315 roku biskup wrocławski Henryk z Wierzbna powołał trybunał inkwizycyjny pod przewodnictwem biskupa pomocniczego Pawła z Bancza, który skazał na spalenie na stosie ponad 50 waldensów we Wrocławiu, Nysie i Świdnicy uznanych za heretyków i lucyferian.
Na skutek płomiennych kazań Jana Kapistrana w czerwcu 1453 roku na Placu Solnym we Wrocławiu spalono na stosie 27 Żydów, a kolejnych 14 poćwiartowano. Kapistran zarzucał Żydom zbezczeszczenie Eucharystii. Podobna sytuacja miała miejsce w Świdnicy gdzie spalono 10 mężczyzn i 7 kobiet.
W 1511 po raz pierwszy w Polsce, władze Waliszewa skazały i spaliły na stosie kobietę oskarżoną o bycie czarownicą. Kobietę podejrzewano, że czarami zniszczyła piwo z browarów. 19 kwietnia 1539 roku za konwersję na judaizm została spalona na stosie Katarzyna Weiglowa. 14 grudnia 1663 za rzekomą obrazę Matki Bożej został spalony na stosie krakowski żyd Matatiasz Calahora. Po spaleniu ciała popioły nabito w armatę i wystrzelono.
W XVII wieku, po sprowadzeniu jezuitów do Nysy, na terenie Księstwa nyskiego doszło do kilku fal procesów o czary i palenia rzekomych czarownic. Procesy te prowadzone w Jeseníku, Nysie, Zlatéj Horze, Głuchołazach i innych miejscowościach osiągnęły niebywałe rozmiary w skali Europy Środkowej i Śląska, gdzie na stosach spalono około 250 kobiet i dziewczynek. W największym nasileniu pogromy czarownic miały miejsce w latach 1622, 1639–1642, 1651–1652. W roku 1622 na torturach oskarżona kobieta przyznała się do winy, wymieniając pięć innych jako swoje wspólniczki. Wszystkie one zostały spalone. W latach 1639–1642 Johann Balthasar Liesch von Hornau, biskup pomocniczy wrocławski, wybudował specjalny piec do palenia czarownic. Zachowane akta dokumentują 27 egzekucji, jednak z umów zawieranych z katami wynika, że liczba ofiar była znacznie wyższa. Największa fala miała miejsce w latach 1651–1652. Ostatnie procesy o czary na terenie Księstwa Nyskiego zakończone spaleniem ofiar miały miejsce w latach 1683–1684, gdy stracono dwie kobiety i mężczyznę.
W 1701 roku pruski sąd w Stolp (obecny Słupsk) skazał na spalenie na stosie katoliczkę Kathrin Zimmermann podejrzewaną o czary.
Według anonimowej relacji, podpisanej X.A.R., opublikowanej w roku 1835, na wzgórzu zwanym Wzgórzem Czarownic znajdującym się pod Doruchowem w roku 1775 miano spalić na stosie 11 kobiet oskarżonych o rzucanie czarów na miejscową dziedziczkę i utrzymywanie kontaktów z diabłami. Trzy oskarżone miały wcześniej umrzeć podczas tortur. Janusz Tazbir uważał, że opis procesu i kaźni mógł być literackim dziełem Konstantego Majeranowskiego, a w Doruchowie zginęło 6 kobiet, lecz niekoniecznie w roku 1775. W Archiwum Akt Dawnych w Ostrzeszowie znajduje się dokument z roku 1783, według którego wójt i ławnicy z Grabowa nad Prosną zostali usunięci z urzędów za to, że wezwani przez dziedzica z Doruchowa skazali na spalenie na stosie 6 kobiet uznanych za czarownice.
W 1811 roku w miejscowości Reszel w Prusach, po zatwierdzeniu wyroku przez króla Fryderyka Wilhelma III spalona została Barbara Zdunk, oskarżona o wzniecenie pożaru (była to prawdopodobnie ostatnia osoba stracona w Europie na stosie).
Kremacja i spalenie zwyczajowe.
Spalenie ciała osoby zmarłej, czyli kremacja, było i nadal jest stosowane w niektórych kulturach i religiach, np. w hinduizmie. Jest starym dziedzictwem indoeuropejskim, dlatego praktykowali je także Słowianie. Szeroko rozpowszechnione także współcześnie.
W wielu kulturach (na przykład w Indiach) istniał zwyczaj dobrowolnego spalenia wdowy na stosie ze zwłokami męża – w Indiach zwyczaj ten (od 1829 zakazany) nazywa się "sati". Wdowa najczęściej z własnej woli wchodziła na ten stos, gdyż kultura nie przewidywała dla niej żadnej roli po śmierci męża.

</doc>
<doc id="198235" url="https://pl.wikipedia.org/wiki?curid=198235" title="Ekstremofil">
Ekstremofil

Ekstremofil – organizm tolerujący lub wymagający do życia skrajnych zakresów zmienności czynników środowiskowych. W większości przypadków ekstremofile to organizmy jednokomórkowe należące do domeny "Archaea", ale są wśród nich także przedstawiciele innych grup. Znane są także organizmy wielokomórkowe żyjące w skrajnych warunkach środowiskowych. Przykładowo, owady z rodziny Grylloblattidae (rząd Grylloblattodea) należą do psychrofili (organizmów żyjących w skrajnie niskich temperaturach). Określenia te bywają też używane względnie, np. roślina uznana za kserofita w strefie umiarkowanej byłaby higrofitem w strefie pustyń.
Odkryta w czerwcu 2008 roku bakteria z gatunku Chryseobacterium greenlandensis przeżyła 120 tysięcy lat na głębokości 3 tysięcy metrów w lodzie na Grenlandii.

</doc>
<doc id="198236" url="https://pl.wikipedia.org/wiki?curid=198236" title="Stand-up">
Stand-up



</doc>
<doc id="198238" url="https://pl.wikipedia.org/wiki?curid=198238" title="Stand up">
Stand up



</doc>
<doc id="198239" url="https://pl.wikipedia.org/wiki?curid=198239" title="Stand-up (komedia)">
Stand-up (komedia)

Stand-up – komediowa forma artystyczna w postaci monologu przed publicznością.
W przeciwieństwie do kabaretu stand-up opiera się bardziej na charyzmie wykonawcy oraz kontakcie z publicznością niż na dopracowaniu każdego wiersza przedstawienia i wartości artystycznej. Artyści stand-upowi za główny cel stawiają sobie rozbawienie publiczności, przywiązują mniejszą wagę do kwestii artystycznych (piosenek i dekoracji znanych z kabaretów).
Nazwa "stand-up" pochodzi z Ameryki, gdzie, jeśli chodzi o popularność, stand-up zajmuje miejsce w Polsce należące do kabaretów. W Stanach istnieją specjalne kluby zaopatrzone w miejsca do siedzenia i stoliki oraz scenę. Podczas tzw. open mic prawie każdy może wejść na scenę i rozpocząć swój występ. Dzięki takiej formule ten gatunek jest niezwykle przyjazny dla początkujących artystów, bardzo łatwo jest tam zacząć. Od połowy pierwszej dekady XXI wieku serwisy internetowe wideo z treściami od ich użytkowników, takie jak m.in. YouTube, są również miejscem występu stand-uperów, a dzięki temu występy komików można oglądać w Internecie.

</doc>
<doc id="198240" url="https://pl.wikipedia.org/wiki?curid=198240" title="Stand Up (singel Garou)">
Stand Up (singel Garou)

„Stand Up”- pierwszy singel z pierwszej anglojęzycznej płyty Piece Of My Soul kanadyjskiego artysty Garou. Autorem utworu jest Rob Thomas, wokalista grupy Matchbox. W Polsce premiera piosenki odbyła się 10 marca 2008 w RMF FM.

</doc>
<doc id="198242" url="https://pl.wikipedia.org/wiki?curid=198242" title="Osina (gmina)">
Osina (gmina)

Osina – gmina wiejska położona w zachodniej części województwa zachodniopomorskiego, w powiecie goleniowskim. Siedzibą gminy jest wieś Osina. Pod względem wielkości dochodów budżetu znajduje się na przedostatnim miejscu wśród gmin województwa – 11,3 mln zł (2016 r.).
Według danych z 31 grudnia 2013 r. gmina miała 3002 mieszkańców.
Pod względem liczby ludności oraz powierzchni, jest to najmniejsza gmina ze wszystkich w powiecie.
Miejsce w województwie (na 114 gmin): powierzchnia 96., ludność 111.
Gmina stanowi 6,3% powierzchni powiatu.
Położenie.
Gmina jest położona w zachodniej części województwa zachodniopomorskiego, w środkowej części powiatu goleniowskiego. Gmina leży na Równinie Nowogardzkiej.
Według danych z 1 stycznia 2014 r. powierzchnia gminy wynosiła 101,66 km².
Sąsiednie gminy:
W latach 1975–1998 gmina położona była w województwie szczecińskim.
Demografia.
Dane z 30 czerwca 2008:
Gminę zamieszkuje 3,6% ludności powiatu.
Przyroda i turystyka.
Przez gminę przepływa rzeka Stepnica uchodząca w Bodzęcinie do Gowienicy. Obie rzeki tworzą szlak kajakowy od Osiny do ujścia do Zalewu Szczecińskiego. Tereny leśne zajmują 34% powierzchni gminy, a użytki rolne 57%. Od 2010 na terenie gminy zlokalizowane są rezerwaty przyrody Wrzosiec i Krzywicki Mszar.
Komunikacja.
Przez gminę prowadzi droga krajowa nr 6 łącząca wieś Kikorze (3 km od Osiny) z Nowogardem (8 km) i Goleniowem (15 km do skrzyżowania z drogą krajową nr 3 i drogą ekspresową S3 oraz 14 km do centrum miasta).
Osina uzyskała połączenie kolejowe w 1882 r. po wybudowaniu odcinka z Goleniowa do Gryfic, parę miesięcy później otwarte zostało przedłużenie linii do Kołobrzegu. Obecnie w gminie czynna jest 1 stacja: Osina.
W gminie czynny jest 1 urząd pocztowy: Osina k. Nowogardu (nr 72-221).
Administracja.
W 2016 r. wykonane wydatki budżetu gminy wynosiły 12,3 mln zł, a dochody budżetu 11,3 mln zł (przedostatnie pod względem wielkości dochodów miejsce w województwie, przed gminą Ostrowice). Zobowiązania samorządu (dług publiczny) według stanu na koniec 2016 r. wynosiły 1,1 mln zł, co stanowiło 9,7% poziomu dochodów.
Gmina Osina posiada 10 sołectw – najmniej w całym powiecie.
Sołectwa: Bodzęcin, Kikorze, Kościuszki, Krzywice, Osina, Przypólsko, Redło, Redostowo, Węgorza, Węgorzyce.

</doc>
<doc id="198243" url="https://pl.wikipedia.org/wiki?curid=198243" title="Osina (powiat goleniowski)">
Osina (powiat goleniowski)

Osina (do 1945 niem. "Schönhagen") – wieś gminna w Polsce położona w województwie zachodniopomorskim, w powiecie goleniowskim, w gminie Osina, na Równinie Nowogardzkiej, nad rzeką Stepnicą, dopływem Gowienicy, w dolinie, wokół terenów pagórkowatych, pól i zagajników, w okolicach Osiny przebiega 15 południk długości geograficznej wschodniej, ok. 960 mieszkańców.
Historia.
Pierwsza wzmianka o wsi pochodzi z roku 1331, kiedy to istniała tutaj stara osada słowiańska, założona najprawdopodobniej na przełomie IX i X wieku. W XV wieku Osina była podzielona między dwie rodziny: von Flemming (folwark, owczarnia, gospodarstwa chłopskie) i von Petersdorf (niewielkie gospodarstwo, owczarnia, brak zagród). W 1629 roku junkier Johann Christoph von Döberitz kupuje posiadłości von Flemmingów, zaś pod koniec XVIII wieku dobra von Petersdorfów zostają sprzedane Georgowi Ludwikowi von Döberitz, przez co wsią włada rodzina junkierska. Już w 1803 wszystkie dobra sprzedano urzędnikowi Johannowi Schmidtowi, później właściciele zmieniają się w szybkim tempie (Sauberzweig, Schulze, ród von Massow, ród von Dewitz, rodzina Lowitzow). W końcu XIX wieku istniały tutaj dwa folwarki oraz pałac i park. Pałac został zniszczony po 1945 roku. Ostatnią właścicielką Osiny w roku 1939 była Johanna von Lowitzow.
W latach 1975–1998 miejscowość należała administracyjnie do województwa szczecińskiego.
Zabytki.
Najcenniejszym zabytkiem Osiny i okolic jest pochodzące z epoki brązu i wczesnego średniowiecza cmentarzysko kurhanowe, składające się z ok. 200 kurhanów o wysokości do 3 m. Na terenach okalających dawny dwór, na wzgórzu opadającym w stronę rzeki Stepnicy znajduje się stary park dworski. Jest to park krajobrazowy (w stylu angielskim), został założony na przełomie XVIII i XIX wieku. Zachował się cenny starodrzew (kilka pomników przyrody) oraz fragmenty cmentarza rodu von Lowitzow. Najlepiej zachował się granitowy krzyż z herbem rodziny. W okolicach parku znajduje się kościół parafialny pw. Niepokalanego Poczęcia NMP. Został on zbudowany z kamienia polnego w wieku XIV (styl gotycki) i przebudowany w XIX stuleciu (elementy ceglane). Po II wojnie światowej zniszczony, odbudowany w latach 80. XX wieku. Przy drodze prowadzącej do Przypólska znajduje się również jeden stary cmentarz. Zabudowa mieszkalna wsi to głównie bloki, będące pozostałością dawnego PGR-u. Można jednak znaleźć kilka starych domów tudzież nowych domków jednorodzinnych.
Współczesność.
Obecnie jest to dość duża wieś gminna, ośrodek o znaczeniu lokalnym. Wieś jest ośrodkiem administracyjnym, znajduje się tutaj urząd gminy, poczta, szkoła podstawowa i gimnazjum. Dominuje przemysł drzewny – producent frontów meblowych – zakłady Drewpol. Działa wiejska oczyszczalnia ścieków i składowisko odpadów komunalnych. We wsi znajduje się przychodnia lekarska i ośrodek pomocy społecznej. Osina posiada połączenie kolejowe z Goleniowem i Kołobrzegiem (przystanek kolejowy Osina), przez linię, którą jeżdżą nowoczesne autobusy szynowe. Autobusy PKS kursują m.in. do Nowogardu i Goleniowa. Wieś leży na skrzyżowaniu dróg prowadzących do Mostów, Maszewa i drogi krajowej nr 6 w miejscowości Kikorze. Wieś pełni funkcje rolniczo-administracyjno-przemysłowe.
Okoliczne miejscowości: Kikorze, Krzywice, Węgorzyce, Przypólsko

</doc>
<doc id="198247" url="https://pl.wikipedia.org/wiki?curid=198247" title="Bodzęcin">
Bodzęcin

Bodzęcin (do 1945 "Basenthin") – wieś sołecka w Polsce położona w województwie zachodniopomorskim, w powiecie goleniowskim, w gminie Osina.
W latach 1975–1998 miejscowość położona była w województwie szczecińskim.
Miejscowość położona na skraju Równiny Goleniowskiej i Równiny Nowogardzkiej, we wschodniej części Puszczy Goleniowskiej, na dużej polanie (pola, łąki), w dolinie rzeki Gowienicy i ujściu Stepnicy.
W okolicy znajduje się zakład hodowli norek, zaś w samej wsi kilka dużych indywidualnych gospodarstw rolnych. Okolica to tereny atrakcyjne pod względem krajobrazowym (lasy Puszczy Goleniowskiej, dolina Gowienicy). Przez wieś przebiega szlak rowerowy Równina Nowogardzka. Bodzęcin leży ok. 2 km na północ od drogi krajowej nr 6, z którą posiada połączenie drogą asfaltową. Drogi gruntowe prowadzą do Węgorzy i Niewiadowa.
Historia.
Najstarsze osadnictwo na terenie wsi pochodzi z epoki wczesnego średniowiecza, kiedy to powstało tutaj stare słowiańskie osiedle obronne w widłach rzek. Najstarsza wzmianka pisana pochodzi z roku 1334 (dokumenty rodowe rodziny von Flemming). Lennem von Flemmingów Bodzęcin był od 1209 roku aż do końca II wojny światowej, podczas której ta rodzina jeszcze władała wiejskim folwarkiem. W średniowieczu został zbudowany młyn wodny (zburzony w latach 40. XX wieku). W XV wieku Bodzęcin był już dużą znaczącą wsią, trzy wieki później powstały pałac (rozebrany w XIX wieku) i folwark. W 1872 roku zamieszkiwało tutaj ok. 200 osób. W latach 20. XX wieku folwark cały czas rozbudowywał się, jednak w końcu lat 40. został przekształcony w samodzielny PGR, włączony do kombinatu w Osinie w roku 1971.
Obecnie wieś o charakterze rolniczym. 
Zabytki.
Okoliczne miejscowości: Redostowo, Glewice, Węgorza, Niewiadowo.

</doc>
<doc id="198249" url="https://pl.wikipedia.org/wiki?curid=198249" title="Kikorze">
Kikorze

Kikorze (do 1945 "Kicker") – wieś w Polsce położona w województwie zachodniopomorskim, w powiecie goleniowskim, w gminie Osina. W latach 1975–1998 miejscowość położona była w województwie szczecińskim.
Miejscowość leży na Równinie Nowogardzkiej, nad rzeką Stepnicą, przy drodze krajowej nr 6, ok. 3 km na północ od Osiny.
Historia.
We wczesnym średniowieczu na terenie Kikorza znajdował się niewielki gródek. Pierwsza wzmianka na piśmie pochodzi z roku 1331. W 2. połowie XIII wieku wieś była własnością lenną grafa Ottona von Eberstein, którego posiadłości pochodziły w części z darowizny od biskupa kamieńskiego. Później lenno zostało podzielone na dwie części. Zajęły je dwa rody rycerskie: von Dittmansdorf i von Lockedt. Na podstawie traktatu westfalskiego rzeka Stepnica do 1679 stanowiła granicę Szwecji (zachodni brzeg) i Brandenburgii (wschodni brzeg). W 1746 rodzina Dittmansdorf przejęła całą wieś po wykupieniu praw lenna. Od 1755 właścicielem wsi był ród von Rothenburg. We wsi pracował młyn, na którego potrzeby spiętrzono rzekę. W XIX wieku wieś została rozparcelowana zgodnie z uchwałami o akcji regulacyjno-uwłaszczeniowej, nadzorowanej przez Komisję Generalną w Stargardzie. W 1772 Kikorze liczyło sobie ok. 100 mieszkańców. Od 1817 roku część dóbr przejmuje drogą kupna szlachcic von Hell, zaś od 1884 Wilhelm Rausch. W 1872 znajdowały się tutaj 3 zagrody chłopskie i 6 gospodarstw zagrodniczych. Wieś często zmieniała właścicieli. Byli nimi m.in. przedstawiciele rodu von Bismarcków, rodzina "Żelaznego Kanclerza" Ottona von Bismarcka. We wsi znajdował się również kościół (rozebrany w latach 40. XX wieku). Folwark zniszczono jeszcze za czasów niemieckich, zaś pałac w 1945. Pozostał jedynie park dworski. Po 1945 roku wieś przejęli Polacy i Państwowe Gospodarstwa Rolne.
Atrakcje.
Obecna zabudowa wsi pochodzi w większości z czasów polskich – nowe domy. Znajduje się tutaj jednak kilka murowanych budynków mieszkalnych z czasów niemieckich. Największą atrakcją turystyczną jest park dworski, pozostałość po dawnych właścicielach wsi. Jest to park w stylu angielskim, naturalistyczny, został założony w 1. połowie XIX wieku przez rodzinę von Hell. Powierzchnia parku to ponad 5 ha. Znajduje się tutaj kilka pomników przyrody, wśród nich dwa dęby szypułkowe, lipa drobnolistna oraz świerk. Przez park i miejscowość przebiega 15 południk długości geograficznej wschodniej, wyznaczający czas środkowoeuropejski, co jest oznaczone stosownym pomnikiem. Przy drodze nr 6 znajduje się kilka punktów gastronomicznych, w tym restauracja "15 południk". W Kikorzu znajduje się świetlica wiejska, fabryka okien i drzwi oraz zakład stolarski. Wieś o charakterze rolniczo-usługowo-przemysłowym. Kikorze łączy się drogą asfaltową z Osiną.
Okoliczne miejscowości: Osina, Redostowo, Kościuszki, Olchowo, Wyszomierz, Węgorza

</doc>
<doc id="198250" url="https://pl.wikipedia.org/wiki?curid=198250" title="Krzywice (województwo zachodniopomorskie)">
Krzywice (województwo zachodniopomorskie)

Krzywice (do 1945 niem. "Kriewitz") – wieś w Polsce położona w województwie zachodniopomorskim, w powiecie goleniowskim, w gminie Osina, na pagórkowatych terenach Równiny Nowogardzkiej, wśród lasów wschodnich rubieży Puszczy Goleniowskiej i pól, nieopodal rzeki Gowienicy, obecnie ok. 180 mieszkańców.
W latach 1975–1998 miejscowość administracyjnie należała do województwa szczecińskiego.
Najstarsze ślady osadnictwa na terenie wsi pochodzą z epoki neolitu, później niedaleko wsi istniało słowiańskie grodzisko, którego ślady są do dziś. Pierwsza pisana wzmianka pochodzi z roku 1291, kiedy to książę pomorski Bogusław IV sprzedaje wieś joannitom. Pieniądze są mu potrzebne do prowadzenia wojny z Brandenburgią. W XIV wieku w wyniku najazdów joannici zrzekają się Krzywic. W 1580 istniało tutaj 13 gospodarstw. Od XVI wieku wieś była domeną państwową. Od 1824 należała do Urzędu Inwestytury w Nowogardzie. W 1872 roku ok. 430 mieszkańców (48 budynków mieszkalnych). Ostatnim właścicielem była w roku 1939 Emma Falk, która posiadała tutaj niewielki majątek folwarczny. Od 1945 wieś w granicach państwa polskiego.
Obecnie wieś o charakterze rolniczo-mieszkalnym. W centrum wsi znajduje się neogotycki kościół z kamienia polnego i cegły, z drewnianym szczytem. Wybudowana w roku 1822, niewielka, salowa świątynia, z wejściem od strony wieży i ostrołukowymi oknami, filia parafii pw. Niepokalanego Poczęcia NMP w Osinie. Do zabytków należą także pozostałości średniowiecznego grodziska. Obecna zabudowa wsi zawiera kilka budynków ryglowych z przełomu XIX i XX wieku o wartości zabytkowej oraz kilka domów mieszkalnych murowanych z tego okresu. Obecnie obserwuje się duży przyrost nowych domów, szczególnie w północnej części wsi, w okolicach lasu. W centrum wsi znajduje się staw i plac zabaw, zaś w południowej części największa w gminie kopalnia żwirów i piasków o bardzo głębokim wyrobisku (przy drodze leśnej prowadzącej do Osiedla-Mosty). Na wschód od wsi, bliżej Osiny, znajduje się niewielka kolonia. Wieś posiada połączenia drogowe z Osiną oraz drogą krajową nr 6 (oddaloną o ok. 3 km). Okoliczne lasy to tereny atrakcyjne dla turystów pieszych i rowerowych, przez Krzywice przebiega szlak rowerowy Równina Nowogardzka. W odległości niespełna kilometra na północ od wsi są zlokalizowane dwa rezerwaty przyrody Wrzosiec i Krzywicki Mszar.
Okoliczne miejscowości: Glewice, Mosty-Osiedle, Osina, Przypólsko

</doc>
<doc id="198251" url="https://pl.wikipedia.org/wiki?curid=198251" title="Przypólsko (województwo zachodniopomorskie)">
Przypólsko (województwo zachodniopomorskie)

Przypólsko – wieś w Polsce położona w województwie zachodniopomorskim, w powiecie goleniowskim, w gminie Osina.
W latach 1975–1998 miejscowość administracyjnie należała do województwa szczecińskiego.

</doc>
<doc id="198252" url="https://pl.wikipedia.org/wiki?curid=198252" title="Redło (powiat goleniowski)">
Redło (powiat goleniowski)

Redło – wieś sołecka w Polsce położona w województwie zachodniopomorskim, w powiecie goleniowskim, w gminie Osina.
W latach 1975–1998 miejscowość należała administracyjnie do województwa szczecińskiego.
Zobacz też: Redło

</doc>
<doc id="198253" url="https://pl.wikipedia.org/wiki?curid=198253" title="Redostowo">
Redostowo

Redostowo (do 1945 "Retztow") – wieś w Polsce położona w województwie zachodniopomorskim, w powiecie goleniowskim, w gminie Osina, na Równinie Nowogardzkiej, nad rzeką Stepnicą, otoczona lasami wschodnich krańców Puszczy Goleniowskiej, przy drodze krajowej nr 6.
W latach 1975–1998 miejscowość położona była w województwie szczecińskim.
Historia.
Po raz pierwszy wieś jest wspominana na piśmie w roku 1274. Powstało wtedy tutaj lenno należące do biskupa kamieńskiego Ottona von Gleichen, które przekazał grafowi Ottonowi von Eberstein. Do 1663, czyli do roku wygaśnięcia, ród ten władał Redostowem. Później, do roku 1697 wieś była własnością książęcej rodziny pruskiej von Puttbus. Od końca XVII wieku domena państwa pruskiego. Znajdowały się tutaj dwie zagrody chłopskie oraz stary folwark, zniszczony i odbudowany (1776). W 1772 wieś liczyła ok. 70 mieszkańców, zaś w 1872 ok. 270. Znajdowało się wtedy tutaj ok. 10 zagród i 4 gospodarstwa chłopskie.
Architektura.
Obecnie zachowała się we wsi dawna, zabytkowa zabudowa mieszkalna z przełomu XIX i XX wieku. Są to domy zarówno murowane, jak i te ciekawsze architektonicznie, zbudowane w technice ryglowej (mur pruski). Część domów mieszkalnych i budynków gospodarczych ma wartość zabytkową, większość jednak to budynki pochodzące już z czasów polskich. Głównym zabytkiem wsi jest kościół filialny pw. Najświętszego Serca Pana Jezusa. Jest to ryglowa świątynia salowa pochodząca z przełomu XVII i XVIII wieku. Na przełomie XVIII i XIX wieku dobudowano do niej drewnianą dzwonnicę na kamiennych fundamentach. Kościół posiada cenne wyposażenie, są to m.in. empora organowa z 1600 roku, gotycki dzwon z 1623 roku wykonany przez stargardzkiego ludwisarza Joahima Karstede oraz chrzcielnica z granitu z przełomu XIV i XV wieku. We wsi warto zobaczyć również wjazdową aleję lip – pomnik przyrody, oraz okazałą pomnikową sosnę pospolitą. W Redostowie znajduje się przystanek PKS. Wieś rolniczo-mieszkalna. Drogi asfaltowe łączą ją z Węgorzami oraz drogą krajową nr 6.
Okoliczne miejscowości: Bodzęcin, Węgorza, Kikorze, Osina, Krzywice

</doc>
<doc id="198254" url="https://pl.wikipedia.org/wiki?curid=198254" title="Węgorza (województwo zachodniopomorskie)">
Węgorza (województwo zachodniopomorskie)

Węgorza (do 1945 "Fanger") – wieś sołecka w Polsce położona w województwie zachodniopomorskim, w powiecie goleniowskim, w gminie Osina, na Równinie Nowogardzkiej, na wschód od lasów Puszczy Goleniowskiej, nad rzeką Stepnicą, ok. 7 km na północ od Osiny. Okolice to głównie lasy i pagórkowate pola.
W latach 1975–1998 miejscowość administracyjnie należała do województwa szczecińskiego.
Pierwsza wieś, jaka istniała na tym terenie, było to lenno rycerskie Neu Fanger, założone w wieku XIV, zasiedlone w dużej części jeńcami z Węgier, wziętych do niewoli w czasie wojny Kaźka Wołogoskiego z Ludwikiem Węgierskim (1370-1377). W 1804 właścicielem wsi został mieszczanin Gottlob Andreas Waldemann, który przed śmiercią przekazał je synowi. Friedrich utracił jednak wieś na skutek nieodpowiedniego zagospodarowania, wieś zostaje zlicytowana i podzielona. W 1830 znajduje się tutaj 19 nowych gospodarstw, które dalej dzielą się w latach 30. i 40. W 1872 roku nowa wieś była zamieszkiwana przez ok. 345 osób. Obok nowej wsi istniała stara Alt Fanger, założona w latach 70. XVIII wieku. Znajdowały się wtedy tutaj tylko dwa gospodarstwa. W 1805 istniało tutaj już 5 zagród chłopskich i 4 małorolne. Wydzielono także działkę pod, istniejący już, kościół, który był filią parafii w Strzelewie. Wieś stanowiła własność państwową, użytkowaną przez chłopów w ramach dzierżawy wieczystej. W 1872 zamieszkiwało tutaj ok. 185 osób.
Okoliczne miejscowości: Strzelewo, Czermnica, Bodzęcin, Redostowo, Kikorze, Kościuszki.

</doc>
<doc id="198255" url="https://pl.wikipedia.org/wiki?curid=198255" title="Węgorzyce">
Węgorzyce

Węgorzyce (do 1945 "Wangeritz") – osada sołecka w Polsce położona w województwie zachodniopomorskim, w powiecie goleniowskim, w gminie Osina, nad rzeczką Leśnicą, dopływem Pileszy z dorzecza Gowienicy, na Równinie Nowogardzkiej, wśród pól i lasów sosnowych i mieszanych, ok. 2 km na wschód od Osiny.
W latach 1975–1998 miejscowość położona była w województwie szczecińskim.
Historia.
Od czasów średniowiecza osada była podzielona na trzy części. Jedną z nich stanowiło lenno rycerskie zasiedlone w latach 70. XIV wieu jeńcami węgierskimi (po wojnie z Ludwikiem Węgierskim. Druga część była to wieś chłopska, zaś trzecia stanowiła własność Kościoła. Do XV wieku wieś rycerska była podzielona pomiędzy rodziny: von Eberstein, von Knuthen i von Leutzen. W 1455 ród von Leutzen sprzedał majątek Henningowi von Mildenitz, pochodzącemu ze wsi Rybokarty. Pozostałe dwa rody władają majątkami w Węgorzycach do XVII wieku. W 1655 cała wieś zostaje przejęta przez von Midenitzów na drodze kupna i dziedziczenia. Jednak już cztery lata później całą wieś przejmuje rodzina von Edling. W XVIII wieku, za czasów panowania rodu von Lettow powstaje tutaj folwark o powierzchni gruntów liczącej sobie ponad 600 ha. W XIX wieku wieś podzielono na część folwarczną i chłopską. W 1843 zamieszkiwało tutaj ok. 260 osób. Znajdował się tutaj folwark, dwór i kościół. Ostatnią właścicielką wsi przed II wojną światową była Agnes von Lettow-Vorbeck. W 1945 wieś zajęły wojska polskie. Folwark został przejęty przez Państwowe Gospodarstwo Rolne. Zburzono pałac, zaś kościół popadł w ruinę.
Zabudowa.
Obecna zabudowa wsi pochodzi w większości z czasów polskich. Są to głównie bloki mieszkalne stawiane dla pracowników PGR-ów. We wsi znajduje się również kilka niedokończonych bloków mieszkalnych w stanie surowym. Część starszych budynków mieszkalnych i gospodarczych pochodzi z czasów niemieckich. Są to jednak domy murowane bez większych wartości kulturowych. Najważniejszym zabytkiem jest późnogotycki kościół z końca XV wieku. Jest to budynek z kamienia polnego i głazów narzutowych, uzupełniany cegłą. W 1604 roku został przebudowany, zaś podczas zdobywania Pomorza Zachodniego przez wojska polskie i radzieckie w 1945 zniszczony. W roku 2012 staraniem mieszkańców rozpoczęto odbudowę kościoła, którą ukończono w 2013 roku. Pieniądze na odbudowę kościoła pochodziły z datków mieszkańców, wsparcia finansowego Gminy Osina oraz kwoty przekazanej przez wnuka byłych właścicieli Węgorzyc Alberta Bismarcka. Jest to prosty kościół salowy, zbudowany na planie prostokąta.
Na terenie przy dawnym pałacu znajduje się również park krajobrazowy w stylu angielskim. Został on założony na przełomie XVIII i XIX wieku. Znajduje się tam kilka pomnikowych drzew. We wsi znajduje się boisko piłkarskie, przystanek PKS i sklep spożywczy. Okoliczne lasy to tereny dla turystów pieszych i rowerowych, jeziora i stawy zaś, dla wędkarzy. Osada rolniczo-przemysłowa. Węgorzyce łączą się drogami asfaltowymi z Osiną i Redłem.
Zobacz też.
Okoliczne miejscowości: Maciejewo, Osina, Redło, Stare Wyszomierki

</doc>
<doc id="198256" url="https://pl.wikipedia.org/wiki?curid=198256" title="UCI ProTour">
UCI ProTour

UCI ProTour – był to cykl najważniejszych imprez kolarskich, wprowadzony decyzją Międzynarodowej Unii Kolarskiej (UCI) w 2005 na miejsce rozgrywanego do tej pory Pucharu Świata w kolarstwie szosowym. W pierwszej edycji obejmował 27 najbardziej prestiżowych wyścigów oraz Mistrzostwa Świata. Obligatoryjnie uczestniczyło w nich 20 najmocniejszych drużyn zawodowych (ProTeams) oraz na zaproszenie Zawodowe Ekipy Kontynentalne (Professional Continental Teams).
Po zakończeniu pierwszego sezonu cyklu ProTour, 9 grudnia 2005 organizatorzy trzech wielkich tourów – Giro d’Italia, Tour de France i Vuelta a España – poinformowali, że te imprezy nie będą w następnym sezonie częścią UCI ProTour. Na wspólnej konferencji prasowej w Paryżu podali do wiadomości, że musieli podjąć decyzję oddzielenia się od cyklu ProTour Międzynarodowej Unii Kolarskiej (UCI), ponieważ nie udało się im osiągnąć globalnego porozumienia z UCI. Rozmowy trwały jednak nadal i na początku kwietnia 2006 UCI poinformowała, że porozumienie ostatecznie zawarto.
W następnych miesiącach okazało się, że mimo prób spór nie został zażegnany, co miało ogromny wpływ na kolejne sezony. W 2007 wszystkie imprezy organizowane przez właścicieli wielkich tourów, czyli również wyścigi Mediolan-San Remo, Paryż-Roubaix, Liège-Bastogne-Liège, Giro di Lombardia, Paryż-Nicea, Tirreno-Adriático, La Flèche Wallonne i Paryż-Tours, zostały wprawdzie uwzględnione w rankingu UCI ProTour, ale nie otrzymały licencji ProTour. Oznaczało to, że organizatorzy nie musieli zapraszać na nie drużyn ze statusem ProTeams. W 2008 wszystkie sporne imprezy zostały wykreślone z kalendarza UCI ProTour, a co za tym idzie – również z rankingu. W sezonie 2009 UCI zrezygnowała z części rankingowej ProTour, na jej miejsce wprowadzając nowy system punktowy – UCI World Ranking – ponownie uwzględniający wszystkie wyścigi wyłączone z cyklu ProTour. Ten stan utrzymał się w sezonie 2010, by od 2011 przejść kolejną metamorfozę: UCI połączyła zawody ProTour z systemem World Ranking, zapoczątkowując nowy cykl imprez kolarskich – UCI World Tour. Tym samym cykl UCI ProTour przestał istnieć.
Uniformem lidera w klasyfikacji UCI ProTour była biała koszulka z niebieskimi elementami. Jeżeli lider klasyfikacji UCI ProTour był jednocześnie aktualnym mistrzem świata – zakładał koszulkę ProTour zamiast tęczowej. Jeżeli lider klasyfikacji UCI ProTour był jednocześnie liderem w klasyfikacji generalnej wyścigu etapowego – zakładał koszulkę wyścigu (np. żółtą w Tour de Pologne).
Wyścigi ProTour.
Do roku 2007 w skład ProTour wchodziły:

</doc>
<doc id="198259" url="https://pl.wikipedia.org/wiki?curid=198259" title="Karabin maszynowy Typ 92">
Karabin maszynowy Typ 92

Karabin maszynowy Typ 92 (92-Shiki) (九二式重機関銃, "kyūni-shiki jū-kikanjū") – japoński ciężki karabin maszynowy.
W drugiej połowie lat dwudziestych Cesarska Armia Japońska niezadowolona z parametrów balistycznych naboju 6,5 × 50 mm SR postanowiła wprowadzić do uzbrojenia nową amunicję karabinową. Opracowując nowy nabój, wzorowano się na brytyjskim naboju .303 (7,7 × 56 mm R), ale zastosowano łuskę z kryzą częściowo wystającą (SR).
Jako pierwszy do zasilania nową amunicją 7,7 × 58 mm SR przystosowano ciężki karabin maszynowy Typ 3. Wyposażono go w nową lufę kalibru 7,7 mm, zakończoną stożkowym tłumikiem płomienia. Przeprojektowano także mechanizmy wewnętrzne przystosowując je do współpracy z nowym nabojem.
Karabin maszynowy Typ 92 był produkowany od 1932 roku. W 1939 przeprojektowano nabój 7,7 mm (zastosowano łuskę bez kryzy) co wiązało się z koniecznością ponownego przekonstruowania mechanizmów karabinu maszynowego. Przy okazji zmieniono także konstrukcję tylca zastępując chwyt pistoletowy dwoma uchwytami. Zmodernizowaną wersję oznaczono jako Typ 99 (takie samo oznaczenie miał wprowadzony do uzbrojenia w typ samym roku karabin i ręczny karabin maszynowy). Produkcję ciężkiego karabinu maszynowego Typ 99 zakończono w 1941 roku po rozpoczęciu produkcji cekaemu Typ 1.
Opis techniczny.
Ciężki karabin maszynowy Typ 92 był zespołową bronią samoczynną. Zasada działania oparta o odprowadzanie gazów prochowych przez boczny otwór w lufie. Ryglowanie ryglem wahliwym. Mechanizm spustowy umożliwiał tylko ogień ciągły. Zasilanie taśmowe (taśma sztywna, trzydziestonabojowa). Lufa niewymienna, chłodzona powietrzem, z żebrami przyspieszającymi chłodzenie, zakończona tłumikiem płomienia. Podstawa trójnożna (umożliwiała prowadzenie ognia przeciwlotniczego). Nogi podstawy wyposażone w obejmy (wkładano w nie drążki ułatwiające przenoszenie karabinu).

</doc>
<doc id="198261" url="https://pl.wikipedia.org/wiki?curid=198261" title="Ścieżka dźwiękowa Grand Theft Auto III">
Ścieżka dźwiękowa Grand Theft Auto III

Ścieżka dźwiękowa gry komputerowej "Grand Theft Auto III", występuje ona w postaci różnych stacji radiowych, które gracz może dowolnie odsłuchiwać podczas prowadzenia pojazdu. Mimo że większość piosenek została stworzona specjalnie dla gry (lub pojawiły się one w poprzednich odsłonach serii), duża ich część była produkowana przez prawdziwych artystów.
Stacje muzyczne.
Head Radio.
DJ: Michael Hunt (Russ Mottla)
Styl: rock, pop
Szczególni fani radia: gang Diablos
Komentarz:piosenka Scatwerk jest parodią niemieckiego zespołu Kraftwerk.
Lista utworów:
Double Cleff FM.
DJ: Morgan Merryweather (Gerry Cosgrove)
Styl: muzyka poważna, w tym operowa grana przez Opera d'Oro Records i Allegro Corporation
Szczególni fani radia: Mafia Rodziny Leone
Lista utworów:
K-Jah.
DJ: Horace „the Pacifist” Walsh (Herman Stephens)
Styl: reggae
Szczególni fani radia: gang Yardies
Lista utworów:
Rise FM.
DJ: Andre the Accelerator
Styl: trance
Szczególni fani radia: Kartel Kolumbijski
Lista utworów:
Lips 106.
DJ: Andee (Shelley Miller)
Styl: pop
Szczególni fani radia: Yakuza
Lista utworów:
Game Radio FM.
DJ: Stretch Armstrong i Lloyd Sear
Styl: hip-hop
Szczególni fani radia: Red Jacks, Purple Nines
Lista utworów:
MSX FM.
DJ: MC Codebreaker
Styl: drum and bass
Szczególni fani radia: Red Jacks, Purple Nines
Lista utworów:
Flashback 95.6.
DJ: Toni (Maria Chambers)
Styl: muzyka pop
Szczególni fani radia: Kartel Kolumbijski
Lista utworów:
Chatterbox FM.
DJ: Lazlow
Styl: talk-show
Szczególni fani radia: Triada
Stacja radiowa ta prowadzi dyskusję ze słuchaczami na różne tematy. Dzwoni Toni Cipriani, który ma problem z matką, Maria – żona Salvatora Leone dzwoni z kolei z problemami w związku. Poza tym są wywiady z "Reed Tuckerem" i "Fernando Martinezem".
Reklamy.
Wszystkie reklamy zostały napisane przez Dana Housera i Lazlowa. Reklamy zawierają różne chwyty marketingowe. Niektóre reklamy podają numery telefoniczne i adresy oficjalnych stron internetowych. Niektóre linki prowadzą do strony głównej Rockstar Games, a niektóre podają szczegółowo wyjaśnione pojęcia związane z daną stroną.
Przykładami reklam są:

</doc>
<doc id="198264" url="https://pl.wikipedia.org/wiki?curid=198264" title="Dzwonek (roślina)">
Dzwonek (roślina)

Dzwonek ("Campanula") – rodzaj roślin z rodziny dzwonkowatych ("Campanulaceae"). Obejmuje około 400 gatunków (według The Plant List zweryfikowanych jest 440 gatunków). Rośliny te występują w strefie klimatu umiarkowanego na półkuli północnej oraz na obszarach górskich w strefie międzyzwrotnikowej. Centrum zróżnicowania gatunkowego stanowi basen Morza Śródziemnego. W Polsce rodzaj reprezentowany jest przez 19 gatunków rodzimych i zadomowionych obcych.
Bardzo liczne gatunki z tego rodzaju uprawiane są jako ozdobne, głównie rabatowe i w ogrodach skalnych. Najbardziej popularnym, ozdobnym gatunkiem, o wielu odmianach uprawnych jest dzwonek brzoskwiniolistny "C. persicifolia". Dzwonek ogrodowy "C. medium" jest gatunkiem charakterystycznym dla tradycyjnych ogrodów. Jako ozdobne sadzone są także: dzwonek karpacki "C. carpatica", skupiony "C. glomerata" i szereg gatunków karłowych stosowanych w ogrodach skalnych. Dzwonek piramidalny "C. pyramidalis" ma kwiatostany o długości 1,5 m, a w odpowiednich warunkach roślina osiągać może nawet do 5 m wysokości. Dawniej rośliną warzywną był dzwonek rapunkuł "C. rapunculus", ale klony uprawne o silnie rozwiniętym, spichrzowym korzeniu po zaniechaniu upraw zniknęły w latach 20. XIX wieku. W Grecji jadane są liście "C. versicolor". Dzwonek alpejski "C. alpina" i "C. carnica" wchodzą w skład mieszanki ziołowej, z której powstaje likier Chartreuse.
Rozmieszczenie geograficzne.
Rośliny te występują w strefie klimatu umiarkowanego na półkuli północnej oraz na obszarach górskich w strefie międzyzwrotnikowej. Na południe zasięg rodzaju sięga północnego Meksyku, wschodniej Afryki równikowej (Tanzanii, Kenii) oraz południowo-wschodniej Azji (Tajlandia, Wietnam). Centrum zróżnicowania gatunkowego stanowi basen Morza Śródziemnego – w Europie rosną 144 gatunki, a w Turcji – 95. W Polsce rodzaj reprezentowany jest przez 19 gatunków rodzimych i zadomowionych obcych, szereg kolejnych jest uorawianych.
Systematyka.
Rodzaj w obrębie rodziny dzwonkowatych "Campanulaceae" klasyfikowany jest do podrodziny "Campanuloideae".
Nazwy polskie według 

</doc>
<doc id="198266" url="https://pl.wikipedia.org/wiki?curid=198266" title="Soundtrack Grand Theft Auto 3">
Soundtrack Grand Theft Auto 3



</doc>
<doc id="198267" url="https://pl.wikipedia.org/wiki?curid=198267" title="Ca’ Pesaro">
Ca’ Pesaro

Ca’ Pesaro – pałac w Wenecji, którego budowę rozpoczęto w 1628, gdy rodzina Pesaro zakupiła trzy położone obok siebie palazzi i zleciła Baldassare Longhenie przygotowanie projektu nowego ogromnego budynku. 
W chwili śmierci architekta w 1682 pałac miał tylko jedną kondygnację, a jego budowę ostatecznie zakończono w 1710. Jest to jeden z największych budynków tego typu w mieście. Od 1902 w jego wnętrzach mieści się Muzeum Sztuki Współczesnej.

</doc>
<doc id="198272" url="https://pl.wikipedia.org/wiki?curid=198272" title="Kobylin (gmina)">
Kobylin (gmina)

Kobylin – gmina miejsko-wiejska w południowo-zachodniej części województwa wielkopolskiego, w powiecie krotoszyńskim. W latach 1975–1998 gmina położona była w województwie leszczyńskim.
Siedziba gminy to Kobylin.
Według danych z 30 czerwca 2004 gminę zamieszkiwały 7.863 osoby.
Struktura powierzchni.
Według danych z roku 2002 gmina Kobylin ma obszar 112,37 km², w tym:
Gmina stanowi 15,73% powierzchni powiatu.
Komunikacja.
Przez gminę Kobylin przechodzi droga krajowa nr 36 prowadząca z Ostrowa Wielkopolskiego do Lubina, a także dwie linie kolejowe: relacji Leszno-Ostrów Wielkopolski (dwutorowa) oraz Kobylin-Rawicz (jednotorowa).
Demografia.
Dane z 30 czerwca 2004:
Sołectwa.
Berdychów, Długołęka, Fijałów, Górka, Kuklinów, Łagiewniki, Nepomucenów, Raszewy, Rębiechów, Rojew, Rzemiechów, Smolice, Sroki, Starkówiec, Starygród, Stary Kobylin, Wyganów, Zalesie Małe, Zalesie Wielkie, Zdziętawy.
Miejscowości bez statusu sołectwa.
Biała Róża, Kuklinów (osada leśna), Lipówiec, Targoszyce.

</doc>
<doc id="198275" url="https://pl.wikipedia.org/wiki?curid=198275" title="Palazzo Grassi">
Palazzo Grassi

Palazzo Grassi – pałac w Wenecji.
Jego budowę, na zlecenie bolońskiego rodu Grassi, rozpoczęto ok. roku 1748, prawdopodobnie według projektu Giorgio Massari. Nie jest pewne, kiedy zakończono budowę, ale za najbardziej prawdopodobny przyjmuje się rok 1772. W okresie, gdy budynek był własnością koncernu motoryzacyjnego FIAT w jego wnętrzach organizowano wystawy sztuki. W październiku 2004 roku został sprzedany miastu Wenecja, z przeznaczeniem na kasyno. W 2005 francuski milioner François Pinault nabył pałac, w którym urządził galerię sztuki. W kwietniu 2009 odbyło się tu przyjęcie weselne jego syna François-Henri Pinault oraz aktorki Salmy Hayek.

</doc>
<doc id="198277" url="https://pl.wikipedia.org/wiki?curid=198277" title="Raniero Cantalamessa">
Raniero Cantalamessa

Raniero Cantalamessa OFMCap (ur. 22 lipca 1934 w Colli del Tronto) – włoski duchowny rzymskokatolicki, kapucyn, doktor teologii i literatury klasycznej, kaznodzieja Domu Papieskiego od 1980, kardynał diakon od 2020.
Życiorys.
Święcenia prezbiteratu otrzymał z rąk biskupa Gaetana Malchiodiego, wikariusza apostolskiego administratury apostolskiej Loreto. Doktoryzował się z teologii na uniwersytecie we Fryburgu oraz z literatury klasycznej na Katolickim Uniwersytecie Najświętszego Serca w Mediolanie (na którym do 1979 wykładał). W latach 1975–1981 był członkiem Międzynarodowej Komisji Teologicznej. W 1979 postanowił porzucić karierę uniwersytecką i poświęcić się całkowicie "posłudze Słowa". Związał się z Ruchem Odnowy w Duchu Świętym.
W 1980 papież Jan Paweł II mianował go kaznodzieją Domu Papieskiego. Wybór ten został zatwierdzony w 2005 przez papieża Benedykta XVI, a następnie w 2013 przez papieża Franciszka.
25 października 2020 podczas modlitwy Anioł Pański papież Franciszek ogłosił, że mianował go kardynałem. Na prośbę Cantalamessy papież udzielił mu dyspensy od obowiązku przyjęcia sakry biskupiej. Jako swoje zawołanie przyjął słowa „"Veni Creator Spiritus"” ("O Stworzycielu, Duchu, przyjdź"), zaczerpnięte z hymnu do Ducha Świętego. 
28 listopada 2020 na konsystorzu w bazylice św. Piotra kreował go kardynałem diakonem, a jako kościół tytularny nadał mu bazylikę św. Apolinarego przy Termach.
Z racji ukończenia 80. roku życia przed kreacją, nie posiada uprawnień elektorskich.
Nagrody.
Otrzymał tytuł doktora honoris causa: Uniwersytetu w Notre Dame, Uniwersytetu w Maceracie (2010) oraz Uniwersytetu Franciszkańskiego w Steubenville.

</doc>
<doc id="198279" url="https://pl.wikipedia.org/wiki?curid=198279" title="Pikachu">
Pikachu

Pikachu (jap. ピカチュウ "Pikachū") – fikcyjna postać z serii Pokémon. Pikachu jest jednym z najbardziej rozpoznawalnych Pokémonów, głównie ze względu na fakt, że jest on centralną postacią w serii anime. Pikachu jest powszechnie uważany za najbardziej popularnego Pokémona i jest traktowany jako oficjalna maskotka całej serii Pokémon.
Charakterystyka.
Pikachu jest żółty z brązowymi paskami na plecach, czarno zakończonymi uszami i czerwonymi policzkami. Do ewoluowania w Raichu potrzeba mu kamienia Gromu. W drugiej i w kolejnych generacjach Pokémon ten ma także swoją wcześniejszą ewolucję – Pichu, który zmienia się w Pikachu, gdy nawiąże silną więź ze swoim trenerem. Gdy zbierze się kilka Pikachu, mogą spowodować burzę z piorunami.
Pochodzenie nazwy.
Nazwa Pikachu jest prawdopodobnie złożeniem słowa "pika" (po japońsku błysk) i słowa "chu", które jest onomatopeją pochodzącą z języka japońskiego, mającą oddawać dźwięki wydawane przez mysz.
W grach wideo.
Wersja Yellow była specjalnie stworzona, aby gracz mógł wczuć się w rolę Asha Ketchuma, i dlatego tak jak w anime na początku gracz otrzymuje właśnie Pikachu, ale nie może go złapać jako dzikiego Pokémona. W wersjach Green, Red i Blue można go złapać w Elektrowni ("Power Plant"), w mieście Wertania oraz w Lesie Wertańskim. W wersjach Gold i Silver Pikachu występuje na drodze numer 2, a w wersji Crystal można go dodatkowo wygrać w "Game Corner" w Prizmanii. W Hoenn jest dostępny w Safari Zone, w FireRed i LeafGreen tam, gdzie w Green, Red i Blue, jednak występuje wtedy rzadziej. W grach video, filmach pełnometrażowych i serialowych odcinkach głos Pikachu podłożyła Ikue Ōtani.

</doc>
<doc id="198287" url="https://pl.wikipedia.org/wiki?curid=198287" title="Dzwonek jednostronny">
Dzwonek jednostronny

Dzwonek jednostronny, dzwonek rapunkokształtny ("Campanula rapunculoides" L.) – gatunek rośliny z rodziny dzwonkowatych ("Campanulaceae" Juss.), rozpowszechniony w całej Europie oraz na obszarach Azji o umiarkowanym klimacie. W Polsce pospolity.
Biologia i ekologia.
Bylina, hemikryptofit. Kwitnie od czerwca do lipca. Porasta miejsca trawiaste, suche wzgórza, łąki, zarośla na glebach gliniastych, dosyć zasobnych w azot. Występuje też na polach uprawnych jako chwast. W klasyfikacji zbiorowisk roślinnych gatunek charakterystyczny i wyróżniający dla All. "Geranion sanguinei".
Zastosowanie.
Bywa uprawiany jako roślina ozdobna, szczególnie nadająca się do ogrodów naturalistycznych. W Polsce jest w pełni mrozoodporny (strefy mrozoodporności 4-10). Z łatwością rozmnnaża się poprzez kłącza; z tego też względu należy kontrolować jego rozwój, by nie zachwaścił ogrodu. Rozmnaża się go przez podział wczesną wiosną lub pod koniec sierpnia, po przekwitnięciu. Najlepiej rośnie na stanowisku słonecznym lub lekko zacienionym.

</doc>
<doc id="198288" url="https://pl.wikipedia.org/wiki?curid=198288" title="Bugzilla">
Bugzilla

Bugzilla – oprogramowanie stworzone i używane przez Fundację Mozilla, umożliwiające szybkie tworzenie serwisu internetowego do raportowania błędów w dowolnym oprogramowaniu. Jako wolne i otwarte oprogramowanie Bugzilla może być i jest używana w wielu projektach, zarówno otwartych jak i komercyjnych.
Pojęcie błędu w macierzystym projekcie Bugzilla Mozilli jest rozszerzone w stosunku do jego potocznego rozumienia, to znaczy obejmuje także wszelkie sugestie dotyczące rozwoju oprogramowania, czyli brakujących funkcjonalności czy udogodnień dla użytkownika. Programista czy też osoba zajmująca się obsługą Bugzilli może jednak uznać, że dane zgłoszenie nie jest błędem i odpowiednio ustawić jego status.
Błędy w tym systemie zazwyczaj mogą być zgłaszane przez każdego i po wstępnym rozpoznaniu mogą być przydzielane do odpowiedniego programisty odpowiedzialnego za naprawienie błędu. Użytkownicy serwisu mają też możliwość wysyłania dodatkowych komentarzy oraz załączników do danego zgłoszenia. W trakcie pracy nad błędem zgłoszeniu można nadawać różne statusy pośrednie oraz te oznaczające zakończenie pracę nad nim. Dopuszcza się także możliwość ponownego otwarcia błędu poprzez zmianę jego statusu.
Do listopada 2014 r. była stosowana przez fundację Wikimedia Foundation (została zastąpiona przez Phabricatora).
Wymagania systemowe.
Wersja 2.22.1 Bugzilli wymaga następujących podstawowych składników:

</doc>
<doc id="198290" url="https://pl.wikipedia.org/wiki?curid=198290" title="Karabin maszynowy Typ 11">
Karabin maszynowy Typ 11

 – ręczny karabin maszynowy kalibru 6,5 mm używany w Cesarskiej Armii Japońskiej w czasie II wojny światowej. Działał na zasadzie odprowadzenia części gazów z przewodu lufy. Rkm Typ 11 był zasilany ze stałego magazynka o pojemności 30 naboi. Naboje były ładowane do magazynka, połączone po pięć (przy pomocy standardowych łódek z karabinu Arisaka Typ 38). Taki system zasilania był przyczyną częstych zacięć.
Wyjaśnienie nazewnictwa.
Słowo "shiki" znaczy to samo, co w języku polskim "wzór" (wz.), "model", "typ" broni, a "nenshiki" "wzór", "model", "typ" broni z danego roku.
Taishō to nazwa okresu w dziejach Japonii na początku XX wieku. 

</doc>
<doc id="198298" url="https://pl.wikipedia.org/wiki?curid=198298" title="Lago Maggiore">
Lago Maggiore

Maggiore (wł. "Lago Maggiore" lub "Lago Verbano", fr. "Lac Majeur", niem. "Langensee", łac. "Lacus Verbanus") – jezioro polodowcowe we Włoszech i Szwajcarii.
Ogólne informacje o jeziorze.
Położone jest w Alpach Zachodnich, u podnóża Alp Lombardzkich.
Na jeziorze występuje szereg wysp, z których najbardziej znane są Wyspy Boromejskie.
Rejon jeziora Maggiore charakteryzuje się korzystnym, łagodnym śródziemnomorskim klimatem, co sprzyja rozwojowi roślinności.
Nad brzegiem jeziora powstało wiele miejscowości uzdrowiskowych
i rozwinął się ożywiony ruch turystyczny.
Główne miasta nad jeziorem.
Do głównych miast, położonych nad jeziorem Maggiore, zaliczyć można:

</doc>
<doc id="198299" url="https://pl.wikipedia.org/wiki?curid=198299" title="Jezioro Maggiore">
Jezioro Maggiore



</doc>
<doc id="198302" url="https://pl.wikipedia.org/wiki?curid=198302" title="Teoderyk I">
Teoderyk I



</doc>
<doc id="198305" url="https://pl.wikipedia.org/wiki?curid=198305" title="RWD-2">
RWD-2

RWD-2 – polski samolot turystyczno-sportowy, skonstruowany przez zespół konstrukcyjny RWD na przełomie 1928 i 1929 roku.
Historia.
RWD-2 został skonstruowany jako rozwinięcie RWD-1 przez Stanisława Rogalskiego, Stanisława Wigurę i Jerzego Drzewieckiego. Prace konstrukcyjne rozpoczęły się jesienią 1928 roku, zakończono je na początku 1929 roku. Samolot charakteryzował się starannym opracowaniem aerodynamicznym, co doprowadziło do rezygnacji z bezpośredniej widzialności do przodu. Dlatego też zyskał przydomek „ślepa mysz”. Zasadnicza różnica w stosunku do RWD-1 dotyczyła napędu – w miejsce zawodnego i niewyrównoważonego w pracy dwucylindrowego silnika Scorpion, powodującego drgania konstrukcji, zastosowano cięższy, ale w miarę niezawodny i bardzo równo pracujący dziewięciocylindrowy silnik Salmson. Zastosowano też sztywniejszy kadłub i solidniejsze koła podwozia. Zmiany te wiązały się z przyrostem masy o około 60 kg.
Samolot był zbudowany w Warsztatach Sekcji Lotniczej Koła Mechaników Studentów Politechniki Warszawskiej. Pierwszy prototyp, o znakach rejestracyjnych SP-ACE, został oblatany przez Jerzego Drzewieckiego w lipcu 1929 roku. Następnie prototyp odbył wieloetapowy lot na trasie około 1200 km dookoła Polski pilotowany przez Franciszka Żwirko i Stanisława Wigurę w lipcu 1929 roku. Następnie w sierpniu i wrześniu 1929 roku ta sama załoga odbyła lot na trasie Warszawa – Paryż – Barcelona – Warszawa (5000 km w ciągu 42 godzin lotu). Był to pierwszy tak daleki rajd samolotu turystycznego polskiej konstrukcji i produkcji. Jesienią 1929 roku RWD-2 zajął I miejsce w I Locie Południowo-Zachodniej Polski[./RWD-2#cite_note-CITEREFDulęba,_Glass198390-4 [4]]. 16 października 1929 roku Franciszek Żwirko wraz z Antonim Kocjanem ustanowili pierwszy polski międzynarodowy rekord lotniczy w wysokości lotu w klasie samolotów o masie własnej do 280 kg z wynikiem 4004 m.
W 1930 roku wybudowano trzy kolejne egzemplarze (SP-ADJ, -ADG, -ADH). Brały one udział w zawodach Challenge 1930. W próbie zużycia paliwa RWD-2 zajął pierwsze miejsce z wynikiem 5,2 kg/100 km. Stanisław Płonczyński w klasyfikacji generalnej uzyskał 19. miejsce, Edward Więckowski zdobył 21. lokatę.
W marcu 1930 roku Franciszek Żwirko na RWD-2 wziął z powodzeniem udział w zimowym locie do Estonii na trasie Warszawa — Wilno – Ryga — Tallinn i z powrotem, a we wrześniu 1930 roku zwyciężył w Locie Południowo-Zachodniej Polski. We wrześniu 1930 roku cztery RWD-2 pilotowane przez por. Henryka Skrzypińskiego, Stanisława Rogalskiego, Jerzego Drzewieckiego i Stanisława Tondysa zajęły cztery pierwsze miejsca w III Krajowym Konkursie Awionetek w II kategorii samolotów. W 1932 roku por. Robert Hirszbandt wykonał przelot samolotem RWD-2 z Warszawy do Londynu, było to pierwsze zarejestrowane użycie zaprojektowanego w Polsce samolotu do celów służbowych.
RWD-2 były pierwszymi w pełni udanymi, polskimi samolotami sportowymi produkowanymi seryjnie. Były one kupowane przez aerokluby i ostatecznie wycofane w 1935 roku.
Opis konstrukcji.
Dwumiejscowy (układ tandemowy) samolot sportowy w układzie wolnonośnego górnopłata konstrukcji drewnianej. Kadłub o przekroju prostokątnym, zwężający się na górze. Na prawej burcie drzwi do kabin, obie kabiny wyposażone w sterownice. Skrzydło niedzielone o obrysie trapezowym, jednodźwigarowe z dźwigarkiem pomocniczym. Do dźwigara kryte sklejką, dalej płótnem. Usterzenie klasyczne, krzyżowe, wolnonośne. Silnik gwiazdowy, 9-cylindrowy Salmson 9Ad o mocy 40 KM napędzający dwułopatowe śmigło ciągnące o stałym skoku. Zbiornik paliwa i zbiornik oleju (10 litrów) za silnikiem w kadłubie. Podwozie samolotu trójpunktowe, mocowane do kadłuba na krótkich wysięgnikach amortyzowane sznurem gumowym z płozą ogonową.

</doc>
<doc id="198306" url="https://pl.wikipedia.org/wiki?curid=198306" title="Józef Kiszka">
Józef Kiszka

Józef Roman Kiszka (ur. 18 listopada 1952 w Janowie Lubelskim) – polski polityk i biznesmen, poseł na Sejm PRL IX kadencji.
Życiorys.
W 1976 ukończył ekonomikę przemysłu na Wydziale Ekonomicznym Uniwersytetu Marii Curie-Skłodowskiej w Lublinie. Był I sekretarzem Podstawowej Organizacji Partyjnej Polskiej Zjednoczonej Partii Robotniczej. Zasiadał w radzie pracowniczej Kombinatu Przemysłowego Huta Stalowa Wola. Zasiadał w radzie miejsko-gminnej Patriotycznego Ruchu Odrodzenia Narodowego. W latach 1985–1989 był posłem na Sejm PRL IX kadencji. W 1998 ukończył studia podyplomowe na Wydziale Zarządzania Politechniki Lubelskiej. W 2001 uzyskał tytuł MBA w Lubelskiej Szkole Biznesu.
W latach 1979–1994 pracował w Fabryce Maszyn w Janowie Lubelskim, w tym od 1990 jako zastępca dyrektora ds. ekonomiczno-handlowych. W latach 1994–1998 pełnił funkcję wiceprezesa zarządu ds. finansowych Zakładów Dziewiarskich Mewa SA w Biłgoraju, największego polskiego producenta bielizny nocnej. Od 1998 do 2011 był prezesem zarządu. Jest członkiem Rady Fundacji Fundusz Lokalny Ziemi Biłgorajskiej oraz członkiem Stowarzyszenia Absolwentów UMCS w Lublinie.

</doc>
<doc id="198307" url="https://pl.wikipedia.org/wiki?curid=198307" title="Cyrus Smith">
Cyrus Smith

Cyrus Smith – postać fikcyjna, jeden z głównych bohaterów powieści "Tajemnicza wyspa" autorstwa Juliusza Verne’a.
W niektórych tłumaczeniach powieści na język angielski użyto nazwiska Harding zamiast oryginalnego Smith.
Charakterystyka postaci.
Smith jest amerykańskim inżynierem biorącym udział w wojnie secesyjnej po stronie Unii, który zajmuje się kierownictwem kolei w sztabie generała Granta.
Podczas jednej z bitew zostaje ranny i pojmany przez nieprzyjacielski oddział Konfederacji. Kiedy nadarza się okazja, Smith wraz z grupką innych jeńców (towarzyszą mu dziennikarz Gedeon Spilett, wierny służący Nab, marynarz Pencroff, młody chłopiec Harbert oraz pies inżyniera – Top) ucieka balonem z Richmondu zajmowanego jeszcze przez Konfederatów.
Po rozbiciu się balonu, inżynier, wraz z czterema innymi mężczyznami zostaje uwięziony na bezludnej wyspie na Pacyfiku. Verne kreuje go na przywódcę grupy, który potrafi rozwiązać niemal każdą napotkaną trudność przekształcając niezaludnioną wyspę w ostoję cywilizacji dzięki swej inteligencji.
Geneza imienia i nazwiska postaci.
Wybór imion postaci miał dla Juliusza Verne’a duże znaczenie podczas pisania powieści. Nazwisko Cyrusa Smitha sugeruje charakter postaci: "smith" po angielsku znaczy "kowal", a samo imię bohatera – Cyrus, poza tym że pochodzi z perskiego słowa znaczącego "pasterz", przywodzi na myśl starożytnego wodza perskiego, zdobywcę Babilonu, Cyrusa opisanego w Biblii i „Dziejach” Herodota.
Według Gilles’a Carpentiera, badacza twórczości Verne’a, imię Cyrus Smith zostało pomyślane jako quasi-anagram słowa Yesu Christ, czyli Jezus Chrystus. W ten sposób Verne, znany z upodobania do anagramów, miał podkreślić mesjanistyczny charakter swojej postaci. Quasi-anagram ten powstaje przez utworzenie anagramu "YMSU CHRIST" i obrót litery "M" o 90 stopni w kierunku przeciwnym do ruchu wskazówek zegara, co upodabnia ją do litery "E". Była to kolejna wskazówka dotycząca roli, jaką powierzył wykreowanej przez siebie postaci autor "Tajemniczej wyspy". Liczne nawiązania do biblijnej historii Jezusa Chrystusa znajdują się również w fabule utworu.

</doc>
<doc id="198308" url="https://pl.wikipedia.org/wiki?curid=198308" title="STALKER">
STALKER



</doc>
<doc id="198311" url="https://pl.wikipedia.org/wiki?curid=198311" title="Febra">
Febra



</doc>
<doc id="198312" url="https://pl.wikipedia.org/wiki?curid=198312" title="Liczba Bodensteina">
Liczba Bodensteina

Liczba Bodensteina (skrót Bo) jest jedną z liczb podobieństwa stosowaną w inżynierii chemicznej. Liczba ta nazwę swoją wzięła od nazwiska Maxa Bodensteina – niemieckiego chemiko-fizyka. Wyraża stosunek liczby moli przeniesionych na drodze konwekcji do liczby moli przeniesionych na drodze dyspersji.
Zależność tę wyraża wzór:
gdzie:
Jeżeli liczba Bodensteina jest bardzo mała znaczy to, że dominuje ruch dyspersyjny. Im większa liczba Bodensteina tym większa przewaga ruchu konwekcyjnego nad dyspersyjnym. Dla bardzo dużych wartości tej liczby można pominąć wpływ dyspersji w obliczeniach inżynieryjnych.

</doc>
<doc id="198314" url="https://pl.wikipedia.org/wiki?curid=198314" title="Kanon Biblijny">
Kanon Biblijny



</doc>
<doc id="198315" url="https://pl.wikipedia.org/wiki?curid=198315" title="Simple Plan">
Simple Plan

Simple Plan – kanadyjska grupa rockowa.
Zespół swoje początki miał w grupie Reset, która została założona w 1992 roku. Należeli do niej Chuck Comeau i Pierre Bouvier. W 1997 Reset wydał swoją pierwszą płytę. Niedługo po tym, Chuck opuścił zespół, aby uczyć się dalej w college’u. Jednak dwa lata później z Jeffem i Sebastianem (chodzili razem do szkoły) założyli zespół. Tak powstał Simple Plan. Do trójki członków zespołu dołączył również Pierre. Nie chciał on jednak grać na gitarze, tylko śpiewać, aby mieć większą swobodę ruchu. Potrzebowano więc jeszcze basisty, którym został David Desrosiers. Nazwa Simple Plan wywodzi się z filmu o tym samym tytule. Z początku miała to być nazwa robocza, jednak została tak na stałe.
Z początku Simple Plan grywał tylko na różnych festiwalach punk-rockowych jak Warped Tour 2001, Edge Fest II i Toronto Snow Jam.

</doc>
<doc id="198318" url="https://pl.wikipedia.org/wiki?curid=198318" title="°C">
°C



</doc>
<doc id="198321" url="https://pl.wikipedia.org/wiki?curid=198321" title="RWD-10">
RWD-10

RWD-10 – polski samolot akrobacyjny używany przez polskie lotnictwo sportowe w latach 1933–1939, skonstruowany przez zespół konstrukcyjny RWD.
Historia.
RWD-10 został zaprojektowany jako jednomiejscowy samolot akrobacyjny o właściwościach pilotażowych zbliżonych do PZL P.7. Początkowym zamysłem konstruktorów było dostarczenie na potrzeby wojska samolotu do ćwiczeń w symulacji walki kołowej i akrobacji, stąd pierwotnie miał być wyposażony w fotokarabin.
Do prac konstrukcyjnych przystąpiono w połowie 1932 r., trwały one około pół roku. Głównym konstruktorem był Jerzy Drzewiecki z zespołu RWD w Doświadczalnych Warsztatach Lotniczych. Pierwszy prototyp (nr fabr. 73, znaki rejestracyjne SP-ALC) z silnikiem Cirrus Hermes IIB został oblatany w lipcu 1933 roku przez konstruktora. Wyniki nie były zadowalające, samolot był niestateczny kierunkowo. Po modyfikacjach (m.in. przedłużeniu kadłuba, usunięciu destabilizujących owiewek) uzyskano poprawę charakterystyki samolotu. Po udoskonaleniach RWD-10 (badania w locie prowadził pilot doświadczalny Kazimierz Chorzewski) był najbardziej „rasowym” samolotem akrobacyjnym dwudziestolecia międzywojennego w Polsce.
Wojsko Polskie nie wyraziło zainteresowania samolotem i maszyna ta nie znalazła się w szkołach lotniczych. Dopiero po Challenge 1934 samolotem tym zainteresowały się aerokluby. Instytut Techniczny Lotnictwa w 1936 r. wydał samolotowi certyfikat i polskie lotnictwo cywilne złożyło zamówienie na 20 egzemplarzy (pieniądze uzyskano częściowo ze składek społecznych). W samolotach produkowanych seryjnie wprowadzono przedłużoną owiewkę za kabiną pilota, zastosowano silnik PZInż. Junior oraz podwozie z amortyzacją olejowo-powietrzną. Ster kierunku uległ zmniejszeniu, a lotki zostały skrócone. Pierwsze dwa seryjne egzemplarze wyprodukowano wiosną 1937 r. i otrzymały znaki SP-BGT i SP-BGY, trzeci otrzymał oznaczenie SP-BGZ. Latem 1937 r. wyprodukowano pozostałe egzemplarze, które nosiły znaki od SP-BLH do SP-BLZ oraz SP-KTT i SP-SPW. 16 września 1937 r., na lotnisku mokotowskim w Warszawie, RWD-10 zostały uroczyście przekazane polskim aeroklubom.
W 1938 r. zbudowano kolejne 2 egzemplarze. Każdy z wyprodukowanych egzemplarzy kosztował 24 000 zł. Aeroklub Warszawski i Aeroklub Lwowski otrzymały do eksploatacji po 4 egzemplarze RWD-10, do pozostałych aeroklubów trafiły 1-2 samoloty.
Użytkowanie samolotu.
Pierwszy publiczny pokaz akrobacji, w wykonaniu Andrzeja Włodarkiewicza, miał miejsce 14 i 15 września 1935 r. w Warszawie. Pokaz odbył się w ramach III Międzynarodowego Meetingu Lotniczego na lotnisku mokotowskim. Przy swych małych rozmiarach RWD-10 miał silnik o stosunkowo sporej mocy, co w połączeniu z doskonałą sterownością zaowocowało doskonałymi właściwościami w akrobacji. W 1936 r. Andrzej Włodarkiewicz na RWD-10 stoczył pozorowaną walkę z PZL P.6, w której zwyciężył dzięki doskonałej zwrotności samolotu.
Samolot był przyjemny w pilotażu, jednak małe siły od sterów spowodowały 15 września 1937 r. oderwanie się sklejkowego pokrycia płata podczas wyprowadzania z nurkowania (Andrzej Włodarkiewicz uratował się na spadochronie). Również w 1937 r. miał miejsce wypadek złamania się płata podczas akrobacji wykonywanej przez Rolanda Kalpasa, jednak nastąpiło to po wcześniejszym uderzeniu tym egzemplarzem w stóg siana podczas lądowania, co nie zostało po tym fakcie ujawnione. Po tych wydarzeniach konstrukcję płata wzmocniono. Pod sterem doświadczonego pilota mógł prezentować akrobację na najwyższym poziomie. Samolot wymagał od pilota bardzo uważnego pilotażu. Witold Rychter w swoich wspomnieniach odnotował:
We wrześniu 1938 r. jeden egzemplarz RWD-10 (SP-BLO), pilotowany przez Zbigniewa Oleńskiego, wziął udział w Rajdzie Bałtyckim zorganizowanym przez Aeroklub Warszawski. 6 września podczas pokazu akrobacji w Tallinnie zderzył się z powierzchnią wody jeziora Ülemiste. W wyniku katastrofy samolot został rozbity, a pilot odniósł obrażenia kręgosłupa. W związku z katastrofami ITL przeprowadził ponowne badania samolotu, w ich wyniku wzmocniono mocowanie pokrycia do płata. W samolocie występowało również zjawisko flatteru. Aby je usunąć, konstruktorzy przeprowadzili szereg badań i konsultacji, Stanisław Rogalski pojechał w tym celu do Wielkiej Brytanii i Niemiec, aby dowiedzieć się więcej o naturze tego zjawiska. Zmiany wprowadzone w konstrukcji płata zażegnały problem.
Żaden z egzemplarzy RWD-10 nie przetrwał kampanii wrześniowej.
Opis konstrukcji.
Jednomiejscowy samolot akrobacyjny w układzie górnopłatu o konstrukcji mieszanej. Kadłub o konstrukcji kratownicowej wykonanej ze spawanych rur stalowych i listew drewnianych, pokryty płótnem. Kabina pilota odkryta, osłonięta wiatrochronem. Obudowa silnika wykonana z blachy aluminiowej, za silnikiem był umieszczony zbiornik paliwa. Fotel pilota dostosowany do spadochronu plecowego. Tablica przyrządów wyposażona w prędkościomierz, wysokościomierz, obrotomierz, ciśnieniomierz oleju oraz wskaźnik poziomu paliwa.
Płat dwudzielny o obrysie trapezowym i o konstrukcji dwudźwigarowej. Do pierwszego dźwigara kryty sklejką, dalej płótnem. Podparty dwoma parami zastrzałów usztywnionych naciągami z linek stalowych. Odstęp pomiędzy dźwigarami wynosił 650 mm, żebra płata były umieszczone co 250 mm. Lotki zamontowane w płacie miały napęd za pomocą rur skrętnych i popychaczy, kąt wychylenia lotek wynosił 10° w dół i 25° w górę.
Usterzenie klasyczne, krzyżowe, wolnonośne. Stateczniki kryte sklejką, stery płótnem. Napęd sterów linkowy, linki steru wysokości biegły na zewnątrz kadłuba a do steru kierunku wewnątrz.
Podwozie samolotu klasyczne, stałe, z płozą ogonową. Amortyzacja kół głównych olejowo-powietrzna, płozy resorem z pięciu piór 40 x 4 mm. Koła główne 400 x 155 mm z oponami Dunlop i hamulcami.
Napęd – w prototypie zastosowano silnik Cirrus Hermes IIB o mocy nominalnej 105 KM przy 1900 obr./min i mocy startowej 115 KM oraz o masie 135 kg. W egzemplarzach seryjnych zastosowano chłodzony powietrzem, odwrócony czterocylindrowy silnik rzędowy PZInż. Junior o mocy nominalnej 110 KM (82 kW) i startowej 120 KM (90 kW). Silnik napędzał drewniane dwułopatowe śmigło Szomański o stałym skoku.
Malowanie.
Samoloty miały przód i dół kadłuba, podwozie oraz zastrzały malowane na kolor ciemnoczerwony. Na kadłubie, z obu stron, umieszczono znaki rejestracyjne. W niektórych egzemplarzach na kadłubie malowano również nazwy fundatorów. Płat malowany był od dołu na kolor ciemnoczerwony ze srebrnym kesonem i srebrnymi literami znaków rejestracyjnych. Góra płata była malowana na srebrno z ciemnoczerwonym kesonem i literami. W ostatnich egzemplarzach (SP-BMA, -BMB, -BMC, -KTT i -SPW) płat został pomalowany na srebrno z ciemnoczerwonym kesonem i literami, zarówno od góry jak i od dołu. Na stateczniku pionowym malowano logo LOPP i napis RWD-10.

</doc>
<doc id="198322" url="https://pl.wikipedia.org/wiki?curid=198322" title="Félix-Gabriel Marchand">
Félix-Gabriel Marchand

Félix-Gabriel Marchand (ur. 9 stycznia 1832, zm. 25 września 1900) – kanadyjski publicysta, pisarz i polityk. premier prowincji Quebec z ramienia Liberalnej Partii Quebecu.
Urodził się 9 stycznia 1832 w Saint-Jean-on-Richelieu w rodzinie obszarniczo-handlowej. Ukończył studia o profilu klasycznym. Po ukończeniu został notariuszem publicznym.
Prowadząc biuro notarialne i jednocześnie zarządzając rodzinnym majątkiem ziemskim, rozpoczął pracę publicystyczną. Początkowo współpracował z periodykiem "la Ruche littéraire et politique" (1853 do 1854), a następnie "le Franco-Canadien" do 1877. Jeden z założycieli "Canada français", pisma, które pomogło w kształtowaniu się frankofońskiej tożsamości w Quebecu. Współpracował także z innymi pismami takimi jak: "Foyer canadien", "à la Revue canadienne, au Littérateur canadien, à la Revue légale et à l'Ordre".
W 1862 wraz z Charlesem Laberge uformował ochotniczy oddział milicji, który wziął udział w operacjach przeciwko agresji Fenian. Stało się to początkiem kariery militarnej. Począwszy od porucznika awansował aż podpułkownika. A służbie pozostał do 1880 roku dowodząc batalionem piechoty – "21e bataillon d'infanterie légère de Richelieu". W tym samym czasie pozostawał aktywnym przedsiębiorcą. Między innymi był dyrektorem przedsiębiorstwa budowlanego, współzałożycielem banku oraz fabryki.
W 1858 został wybrany do rady miejskiej Saint-Jean. W tym samym czasie zasiadał w komisji szkolnej tego samego miasta. W 1867 po raz pierwszy wybrany do parlamentu prowincjonalnego. Wybierany w kolejnych wyborach sprawował szereg funkcji administracyjnych w rządach liberalnych. Między innymi sprawował funkcje komisarza ziem koronnych w rządzie Joly de Lotbinière. W 1897 jako przewodniczący partii liberalnej poprowadził ją do zwycięskich wyborów. Rozpoczął tym samym okres czterdziestoletniej dominacji liberałów na politycznej scenie Quebecu. Funkcje premiera sprawował do śmierci 25 września 1900.
Marchant był także poczytnym pisarzem swej epoki. Do jego dzieł należą:

</doc>
<doc id="198325" url="https://pl.wikipedia.org/wiki?curid=198325" title="FIS Cup w skokach narciarskich">
FIS Cup w skokach narciarskich

FIS Cup w skokach narciarskich, rzadziej Puchar FIS – cykl zawodów skoków najniższej rangi wśród rozgrywek organizowanych przez Międzynarodową Federację Narciarską (FIS).
FIS Cup został wprowadzony po to, aby młodzi zawodnicy mieli łatwiejszą drogę do Pucharu Świata, albowiem tę dyscyplinę sportu uprawia coraz więcej osób i nie wszyscy mają szansę na pokazanie się na międzynarodowej arenie. Puchar stwarza możliwości stopniowego awansu do PŚ – od Pucharu FIS, przez Puchar Kontynentalny do Pucharu Świata.
Zasady są w większości takie same jak w zawodach wyższej rangi. Może jednak odbywać się kilka konkursów naraz w różnych miejscach. Aby wyniki zawodów były zaliczane do klasyfikacji generalnej, muszą wystartować zawodnicy z co najmniej pięciu krajów w odróżnieniu do Pucharu Świata oraz Letniego Grand Prix.
Pierwsze w historii zawody Pucharu FIS odbyły się 17 września 2005 we włoskiej miejscowości Predazzo, na skoczni K-95. Ich tryumfatorem został Mario Innauer z Austrii, późniejszy zwycięzca klasyfikacji końcowej.

</doc>
<doc id="198326" url="https://pl.wikipedia.org/wiki?curid=198326" title="Karabin maszynowy Typ 1">
Karabin maszynowy Typ 1

 – japoński ciężki karabin maszynowy z okresu II wojny światowej.
Historia.
W 1939 roku do uzbrojenia Cesarskiej Armii Japońskiej przyjęto ciężki karabin maszynowy Typ 99 (wersja cekaemu Typ 92 zasilana amunicją 7,7 x 58 mm). Jednak była to konstrukcja przestarzała, niewiele różniąca się od karabinu maszynowego Typ 3 z 1914 roku. Największą wadą karabinu Typ 99 była masa wynosząca 55 kg, o 17 kg większa niż amerykańskiego Browninga M1919.
W 1941 roku rozpoczęto produkcję nowego karabinu maszynowego Typ 1. W stosunku do poprzednich modeli masę obniżono do 37 kg. Niższa masa była przede wszystkim zasługą nowej lufy. Była ona krótsza od lufy karabinu maszynowego Typ 99 i miała żebra przyśpieszające chłodzenie o znacznie mniejszej średnicy. Pomimo mniejszej masy i powierzchni, dzięki stosunkowo niskiej szybkostrzelności karabinu maszynowego Typ 1 nie ulegała przegrzewaniu w czasie strzelania.
Karabin maszynowy Typ 1 był produkowany do końca wojny i był jednym z podstawowych wzorów broni maszynowej armii japońskiej. Jego największą wadą była skłonność do zacięć w przypadku strzelania gorszej jakości amunicją. Po II wojnie światowej był używany w czasie wojny domowej w Chinach i wojny koreańskiej.
Opis techniczny.
Ciężki karabin maszynowy Typ 1 był zespołową bronią samoczynną. Zasada działania oparta o odprowadzanie gazów prochowych przez boczny otwór w lufie. Ryglowanie ryglem wahliwym. Mechanizm spustowy umożliwiał tylko ogień ciągły. Zasilanie taśmowe (taśma sztywna, trzydziestonabojowa). Lufa niewymienna, chłodzona powietrzem, z żebrami przyspieszającymi chłodzenie, zakończona tłumikiem płomieni. Podstawa trójnożna (umożliwiała prowadzenie ognia przeciwlotniczego). Nogi podstawy wyposażone w obejmy (wkładano w nie drążki ułatwiające przenoszenie karabinu).

</doc>
<doc id="198336" url="https://pl.wikipedia.org/wiki?curid=198336" title="Orkiestra dęta">
Orkiestra dęta

Orkiestra dęta – orkiestra składająca się głównie z instrumentów dętych. Umownie partię smyczków z orkiestry symfonicznej przejmują w orkiestrze dętej klarnety oraz flety, choć de facto także i inne instrumenty niekoniecznie z sekcji dętych drewnianych. Zwykle można podzielić orkiestry na marszowe oraz koncertowe (choć de facto niektóre z nich są mieszane, a jako podstawę klasyfikacji przyjmuje się umownie, jaka aktywność danego zespołu przeważa). Orkiestrom zwykle towarzyszą barwne zespoły mażoretek. Orkiestrę dętą w marszu prowadzi zwykle tamburmajor (-ka) (może nim być także kapelmistrz - dyrygent), zaś orkiestrę koncertową zwykle prowadzi dyrygent zwany czasami także kapelmistrzem. 
Orkiestra dęta zwykle składa się z kilkunastu do kilkudziesięciu osób, które grają na poszczególnych instrumentach w kilku podstawowych sekcjach.
Obsada.
W poszczególnych orkiestrach może się różnić, ale podstawowa obsada wygląda następująco i obejmuje trzy sekcje:
Inne instrumenty (opcjonalne).
Często dodawane do orkiestry w ramach urozmaicenia granej muzyki.
Pozostałe instrumenty opcjonalne jedynie na koncertach, nie na przemarszach paradnych:
Orkiestry dęte w Czechach.
Muzyka dęta jest bardzo popularna w Czechach. Czechosłowacka telewizja wyprodukowała serial "Dispečer" o kapelmistrzu górniczej orkiestry dętej, według scenariusza Jaroslava Dietla, późniejszego scenarzysty serialu "Szpital na peryferiach".

</doc>
<doc id="198338" url="https://pl.wikipedia.org/wiki?curid=198338" title="Wookiee">
Wookiee

Wookiee – w fikcyjnym świecie "Gwiezdnych wojen" rasa futrzastych, humanoidalnych istot zamieszkujących planetę Kashyyyk. Charakteryzują się dużą siłą fizyczną i rozwiniętymi zdolnościami mechanicznymi, a także silnym poczuciem honoru i więzi rodzinnych.
Cechy Wookieech.
Wookiee są istotami niezwykle lojalnymi i szlachetnymi. Jednym z przykładów takiej sytuacji jest dług życia, jaki Chewbacca miał względem Hana Solo. Znani są także z krewkiego temperamentu, okazywanego szczególnie na punkcie honoru. Kiedy się zdenerwują, okazują niepohamowany gniew i najczęściej rozbijają różne przedmioty. Są idealnymi przyjaciółmi i obdarzeni są wielkim poczuciem humoru, są uczynni, wrażliwi. Żyją w dżunglach Kashyyyka i choć wiele nieświadomych istot galaktyki uważało Wookieech za istoty prymitywne, tak naprawdę inteligencją nie odbiegają oni od istot innych ras.
Wookiee zbudowali ogromne miasta wzniesione na wyższych poziomach gigantycznych drzew wroshyr. Najsłynniejszym wynalazkiem Wookiee są rusznice blasterowe, z których korzystał Chewbacca. W przeszłości Wookiee byli wykorzystywani przez ludzi jako niewolnicy, także podczas okresu Starej Republiki. Później zostali wyzwoleni i uzyskali miejsce w Senacie Galaktycznym na Coruscant. Imperium Galaktyczne także wykorzystywało Wookieech jako niewolników. Istoty te są także wspaniałymi myśliwymi i umieją wspinać się po ogromnych drzewach wroshyr.
Język Wookiee.
Wookiee porozumiewają się między sobą, wydając serie warknięć, szczęknięć i pomruków. Budowa ich strun głosowych nie pozwala im na korzystanie z basicu. Z podobnych względów ludzie nie umieją porozumiewać się językiem Wookiech. Wookiee korzystają z pierwotnego dialektu – shyriiwooka. Podczas okupacji Imperium Galaktycznego czy każdego innego okupanta (np. w czasach Korporacji Czerka) zmuszającego Wookiee do niewolniczej pracy, Wookiee używali języka zwanego xaczik, o którym Imperium nie miało zielonego pojęcia.
Tradycje Wookiee.
Istoty płci męskiej polują na quillaraty, gdyż ich mięso jest idealnym prezentem dla potencjalnych partnerek życia. Muszą jednak pochwycić zwierzę gołymi rękami i zabić bez posługiwania się jakąkolwiek bronią. Jeżeli istota płci żeńskiej zgadza się zostać żoną Wookieego, wbija zęby w miękkie podbrzusze quillarata. Wookiee zawierają związki małżeńskie, które trwają aż do śmierci jednego z małżonków. Kobieta Wookiee rodzi jednorazowo jedno dziecko, a tradycyjne rodziny Wookieech mają zazwyczaj dwoje albo troje potomków.
Znani przedstawiciele.
Najbardziej znanym Wookieem jest Chewbacca, późniejszy kompan kosmicznego przemytnika i cwaniaka Hana Solo. Inni znani przedstawiciele tej rasy to między innymi: Lowbacca, Dewlanna, Tyvokka, Zaalbar, Chuundar, Attichitcuk, Tarfful i Hanharr.

</doc>
<doc id="198341" url="https://pl.wikipedia.org/wiki?curid=198341" title="Wieże Hanoi">
Wieże Hanoi

Wieże Hanoi – problem polegający na odbudowaniu, z zachowaniem kształtu, wieży z krążków o różnych średnicach (popularna układanka), przy czym podczas przekładania wolno się posługiwać buforem (reprezentowanym w tym przypadku przez dodatkowy słupek), jednak przy ogólnym założeniu, że nie wolno kłaść krążka o większej średnicy na mniejszy ani przekładać kilku krążków jednocześnie. Jest to przykład zadania, którego złożoność obliczeniowa wzrasta niezwykle szybko w miarę zwiększania parametru wejściowego, tj. liczby elementów wieży.
Pochodzenie.
Zagadka wież Hanoi powstała prawdopodobnie w Azji Wschodniej w XIX wieku lub wcześniej. Krążki były ceramiczne, produkowane w Chinach, Japonii i Wietnamie. Gra ta została sprowadzona na Zachód po raz pierwszy przez francuskiego matematyka Édouarda Lucasa w 1883 roku. Do sprzedawanego zestawu dołączona była tybetańska legenda, według której mnisi w świątyni Brahmy rozwiązują tę łamigłówkę dla 64 złotych krążków. Legenda mówi, że gdy mnisi zakończą zadanie, nastąpi koniec świata. Zakładając, że wykonują 1 ruch na sekundę, ułożenie wieży zajmie 264 −1 = 18 446 744 073 709 551 615 (blisko 18 i pół tryliona) sekund, czyli około 584,6 miliardów lat. Dla porównania: od Wielkiego Wybuchu minęło około 14 mld lat.
Algorytm.
Wieże Hanoi można łatwo rozwiązać za pomocą prostego algorytmu rekurencyjnego lub iteracyjnego.
Rozwiązanie rekurencyjne.
Algorytm rekurencyjny składa się z następujących kroków:
Przykładowe implementacje
def hanoi(n:int, A:list, B:list, C:list):
 """słupki A, B, C są listami"""
 if n &gt; 0:
 hanoi(n-1, A, C, B)
 C.insert(0, A.pop(0))
 hanoi(n-1, B, A, C)
defmodule Hanoi do
 # Jeśli brak krążków -&gt; wszystko ok, nic nie trzeba robić
 def hanoi(0, _, _, _), do: :ok
 # Jeśli jeden krążek -&gt; przełożyć na docelowy słupek
 def hanoi(1, a, _, c) do
 IO.puts "#{a}-&gt;#{c}"
 end
 # Więcej niż jeden -&gt; rozwiąż rekurencyjnie
 def hanoi(n, a, b, c) do
 hanoi(n-1, a, c, b)
 hanoi(1, a, b, c)
 hanoi(n-1, b, a, c)
 end
end
using namespace std;
void hanoi(int n, char A, char B, char C)
 // przekłada n krążków z A korzystając z B na C
 if (n &gt; 0)
 hanoi(n-1, A, C, B);
 cout « A « " -&gt; " « C « endl;
 hanoi(n-1, B, A, C);
int main(int argc, char *argv[])
 hanoi(3, 'A', 'B', 'C');
 return 0;
using System;
namespace Hanoi
 public class WiezeHanoi
 // przekłada n krążków z A, korzystając z B, na C
 static void Hanoi(int n, char A, char B, char C)
 if(n &gt; 0)
 Hanoi(n - 1, A, C, B);
 Console.WriteLine("\t{0} -&gt; {1}", A, C);
 Hanoi(n - 1, B, A, C);
 static void Main()
 Console.WriteLine("Wieże Hanoi\n");
 Console.WriteLine("Algorytm przełożenia trzech krążków z wieży A na wieżę C z wykorzystaniem wieży B\n");
 Hanoi(3, 'A', 'B', 'C');
 Console.WriteLine("Naciśnij dowolny klawisz...");
 Console.ReadKey();
Algorytm rozwiązywania wież Hanoi jest klasycznym przykładem algorytmu rekurencyjnego używanego w nauczaniu informatyki.
Rozwiązanie iteracyjne.
Algorytm iteracyjny składa się z następujących kroków:
(*) Kolejny słupek wyznaczamy w zależności od liczby krążków. Jeśli liczba krążków jest parzysta, kolejnym słupkiem jest ten po prawej stronie (gdy dojdziemy do słupka C w następnym ruchu używamy słupka A). Natomiast jeśli liczba krążków jest nieparzysta, kolejnym słupkiem jest ten po lewej stronie (gdy dojdziemy do słupka A w następnym ruchu używamy słupka C).
Najmniejsza liczba wymaganych ruchów.
Równanie określające liczbę ruchów potrzebnych do rozwiązania problemu wież Hanoi dla formula_1 krążków:
Dowód.
Łatwo pokazać, że formula_6
a więc formula_12
Aby wykazać, że formula_13 można przeprowadzić poniższe rozumowanie.
Aby móc ruszyć formula_1-ty krążek, trzeba najpierw zdjąć wszystkie leżące na nim krążki, tak by po ich zdjęciu jeden ze słupków pozostał wolny (aby na jego „dno” mógł trafić formula_1-ty krążek). A więc ze słupka "1" przekładamy krążki formula_16 na słupek "3". Ponieważ aż do momentu gdy na drążku "1" pozostanie tylko formula_1-ty krążek nie ma znaczenia czy rzeczywiście się on tam znajduje, a więc do tego momentu sytuacja upraszcza się do rozwiązania problemu wież Hanoi dla formula_2 krążków (którego minimalna liczba ruchów wynosi formula_8). Na przełożenie krążka formula_1-tego potrzeba co najmniej jeden ruch. Po jego przełożeniu znów potrzeba przełożyć krążki formula_16 – jest to oczywiście znów sytuacja formula_2 krążków (wymagająca co najmniej formula_8 ruchów).
A więc formula_13
co w połączeniu z górnym ograniczeniem na formula_25 daje równość
Postać jawna wzoru na liczbę ruchów.
Powyższe równanie rekurencyjne można w łatwy sposób przekształcić do postaci jawnej, tj. nie korzystającej z rekursji:
Niech formula_29
Wtedy
jest to równanie określające ciąg geometryczny o ilorazie równym "2" takie, że
Po powrocie do formula_25 otrzymujemy
Zastosowanie.
Mimo swojego wieku łamigłówka jest stale tematem prac matematyków i znane są jej bardziej rozbudowane wersje np. z więcej niż trzema słupkami.
 Bardziej wymagająca myślenia wersja polega na znalezieniu najkrótszej drogi do ułożenia przypadkowo ułożonych krążków na wyznaczony stos. Takie zadanie przypomina sytuację mnicha, który kontynuuje układanie stosu w miejscu, w którym jego poprzednik przerwał.
W psychologii łamigłówka ta jest jednym z testów na kojarzenie.

</doc>
<doc id="198342" url="https://pl.wikipedia.org/wiki?curid=198342" title="Francoise d'Eaubonne">
Francoise d'Eaubonne



</doc>
<doc id="198345" url="https://pl.wikipedia.org/wiki?curid=198345" title="Puchar Kontynentalny kobiet w skokach narciarskich">
Puchar Kontynentalny kobiet w skokach narciarskich

Puchar Kontynentalny kobiet ("ang. Ladies COC") – zawody w skokach narciarskich organizowane przez Międzynarodową Federację Narciarską (FIS). Puchar powstał w 2004. Do sezonu 2011/2012 były to zawody najwyższej rangi w skokach kobiet.
O rozgrywaniu PK zadecydował FIS podczas kongresu w Miami. Terminarz pierwszej edycji ustalono na posiedzeniu w Villach. W kalendarzu uwzględniono zawody dotychczas zaliczane do FIS Ladies Winter Tournee. Pierwszy w historii konkurs PK kobiet odbył się 23 lipca 2004. Zawody wygrała Daniela Iraschko. Klasyfikację generalną pierwszego sezonu PK wygrała Anette Sagen, zdobywając 1020 punktów (o 280 więcej niż druga w klasyfikacji Lindsey Van).
Żeby wyniki poszczególnych zawodów były zaliczane do klasyfikacji generalnej, muszą wystartować skoczkinie z przynajmniej 5 krajów. W konkursie PK mogą startować wszystkie zawodniczki, które posiadają kod FIS ("FIS Code"). Każdy kraj może wystawić do konkursu 10 zawodniczek. Dodatkowa kwota startowa dla reprezentacji gospodarzy wynosi 10.
W każdym sezonie odbywają się dwie serie COC – letnia i zimowa. Do sezonu 2007/2008 nie było podziału na klasyfikacje letnią i zimową.
Polskie skoczkinie w COC zadebiutowały 9 sierpnia 2006 podczas zawodów w Pöhla, w składzie: Gabriela Buńda i Joanna Gawron (pod opieką trenera Kazimierza Bafii). Gawron była 49., a Buńda 53.

</doc>
<doc id="198349" url="https://pl.wikipedia.org/wiki?curid=198349" title="Kraj Sudetów">
Kraj Sudetów

Kraj Sudetów (t. Kraj Sudecki, , , , , , ) – region Czechosłowacji obejmujący pogranicze czesko-niemieckie i czesko-austriackie w Sudetach, Rudawach, Smreczanach, Lesie Czeskim, Szumawie i Morawach południowych zamieszkany od dawna przez Niemców sudeckich (niem. "Sudetendeutsche"). W skład Kraju Sudetów wchodziły ziemie Czech, Moraw i Śląska Czeskiego.
Zamieszkane przez Niemców regiony czeskiej części Czechosłowacji w 1918 roku:
były obiektem irredenty ze strony Austrii. 28 października 1918 r. w Pradze proklamowano powstanie niepodległej Czechosłowacji. 11 listopada cesarz austriacki Karol I Habsburg zrzekł się udziału w rządach, dzień później w Wiedniu została proklamowana Republika Niemieckiej Austrii, która obejmowała zamieszkałe przez ludność niemiecką terytoria dawnych Austro-Węgier. Między tym miały być prowincja Niemieckie Czechy i prowincja Kraj Sudetów (dawny Śląsk Austriacki i okolice północnomorawskie i wschodnioczeskie). Okręg Szumawski miał być przyłączony do prowincji Górna Austria, a Niemieckie Morawy Południowe miały być przyłączone do prowincji Dolna Austria. W końcu listopada 1918 r. wojska czechosłowackie zaczęły wkraczać na obszar zbuntowanych prowincji. Formalnie przestały istnieć 10 września 1919 roku, po zawarciu traktatu wersalskiego i traktatu w Saint-Germain-en-Laye, które potwierdziły przynależność tych obszarów do Czechosłowacji.
W sprzyjającej atmosferze politycznej – na mocy układu monachijskiego – ziemie sudeckoniemieckie zostały zbrojnie zajęte przez Niemcy w październiku 1938. Z ich północnej części utworzono Okręg Rzeszy Kraj Sudetów w skrócie "Okręg Sudecki" (niem. "Reichsgau Sudetenland", krócej "Sudetengau", cz. "Říšská župa Sudety", krócej "Sudetská župa"), zaś tereny południa Czech przyłączono do okręgów Bawarii (okręg Bawarska Marchia Wschodnia) i do okręgów utworzonych w miejscu zaanektowanej Austrii/Marchii Wschodniej (okręg Górny Dunaj i Okręg Dolny Dunaj). Kraik hulczyński był przyłączony do Okręgu Śląsk (od 1941 r. do Okręgu Górny Śląsk).
Stolicą Okręgu Sudeckiego był Liberec (niem. "Reichenberg") a sam Okręg Rzeszy Kraj Sudetów dzielił się na trzy rejencje:
Czechosłowacja, oddając Niemcom Kraj Sudetów, pozbawiła się większości swoich umocnień granicznych i osłabiła swoje szanse na obronę. Inwazja i aneksja została dokonana przez III Rzeszę 15 marca 1939 niemal bez przeszkód. Po ostatecznym zagarnięciu Czech z ich pozostałej (nie zaanektowanej wcześniej) części utworzono Protektorat Czech i Moraw.
Po klęsce III Rzeszy w II wojnie światowej tereny te zostały włączone z powrotem do odnowionej Czechosłowacji (przywrócono granicę z lat 1920–1937). W celu uniknięcia ponownej fali irredenty Niemcy sudeccy zamieszkujący te tereny zostali pod przymusem wysiedleni do Niemiec (tzw. Dekrety Beneša). Czesi określali ten region od 1945 r. jako pohraniční území albo české pohraničí ("pogranicze czeskie").

</doc>
<doc id="198351" url="https://pl.wikipedia.org/wiki?curid=198351" title="Prawo Parkinsona">
Prawo Parkinsona

Prawo Parkinsona − teza autorstwa Cyrila Northcote’a Parkinsona przedstawiająca zasadę intensywnego wzrostu liczby urzędników zatrudnionych w administracji publicznej, niezależnie od tego, jaka praca jest do wykonania i jak wiele zadań ma być zrealizowanych w określonym czasie.
Prawo to odnosi się do organizacji formalnych typu biurokratycznego. Oznacza ono, że jeżeli pracownik ma określony czas na wykonanie danego zadania, zadanie to zostanie wykonane w możliwie najpóźniejszym terminie. W praktyce implikuje to żywiołowy wzrost liczby urzędników, niezwiązany z ilością i rodzajem pracy do wykonania. 
Oryginalne stwierdzenie prawa Parkinsona:
Parkinson przedstawił swoją tezę w postaci „prawa”, która pojawiła się w brytyjskim tygodniku „The Economist” w 1955 roku, żartobliwie szydząc z biurokracji oraz pokazując przyczyny i skutki jej rozrostu. W późniejszym czasie Parkinson rozwinął tę ideę pisząc książkę "Parkinson: The Law Complete".

</doc>
<doc id="198353" url="https://pl.wikipedia.org/wiki?curid=198353" title="Reprezentacja Polski w skokach narciarskich">
Reprezentacja Polski w skokach narciarskich

Reprezentacja Polski w skokach narciarskich – zespół skoczków narciarskich reprezentujący Rzeczpospolitą Polską w sportowych imprezach międzynarodowych wybrany przez trenerów.
W skład ustawowej kadry narodowej, dzielącej się na seniorską i juniorską wchodzą najlepsi skoczkowie z posezonowej listy rankingowej tworzonej na podstawie wyników zawodów przez Polski Związek Narciarski (PZN). Jednak reprezentacyjnym szkoleniem objęci są tylko wybrani do grup szkoleniowych (kadry A, młodzieżowej oraz juniorów) zawodnicy.
Kadra A zrzesza najlepszych zawodników, aby przygotować ich do startów w najważniejszych zawodach, przede wszystkim – igrzyskach olimpijskich, mistrzostwach świata oraz Pucharze Świata. Trenerem kadry od 3 kwietnia 2022 roku jest Thomas Thurnbichler.
Kadra młodzieżowa zastąpiła od sezonu 2008/09 kadrę B oraz dotychczasową kadrę młodzieżową (zwaną też kadrą C). W sezonie 2013/2014 w kadrze młodzieżowej znaleźli się głównie zawodnicy niebędący juniorami, natomiast została utworzona kadra juniorów, w której znaleźli się wyłącznie zawodnicy uprawnieni do startów w mistrzostwach świata tej kategorii wiekowej.
Zawodnicy z poszczególnych kadr nie mają ograniczeń co do występów w różnych zawodach, tak więc np. skoczek kadry A może startować w Pucharze Kontynentalnym, a skoczek kadry młodzieżowej w Pucharze Świata; choć odrębne kadry ściślej przygotowują się do określonych zawodów. O tym, gdzie dany skoczek wystąpi, zależy od decyzji trenerów i od zależności regulaminowych danych zawodów (np. aby skoczek mógł wystąpić w Pucharze Świata, musi mieć na swoim koncie punkty Pucharu Kontynentalnego zdobyte w okresie ostatniego sezonu, lub punkty PŚ).
Przed sezonem 2013/2014 po raz pierwszy w historii powołana została kadra młodzieżowa kobiet, w której znalazły się Joanna Szwab i Magdalena Pałasz.
Reprezentacja Polski.
W kadrze A mężczyzn na sezon 2022/2023 znalazło się 5 zawodników. W kadrze B szkoleniem centralnym objęto 6 zawodników, zaś 3 kolejnych znalazło się w grupach regionalnych. Do kadry młodzieżowej powołano 9 skoczków. Wśród kobiet powołano trzyosobową kadrę A i sześcioosobową kadrę B. Wszystkie zawodniczki trenować mają w ramach grup regionalnych.

</doc>
<doc id="198354" url="https://pl.wikipedia.org/wiki?curid=198354" title="Twierdzenie Buckinghama">
Twierdzenie Buckinghama

Twierdzenie Buckinghama znane też jako twierdzenie pi (twierdzenie Π) jest kluczowym prawem stosowanym w analizie wymiarowej. Twierdzenie wprowadził E. Buckingham w 1914 roku.
Stwierdza ono, że:
Jeżeli mamy równanie będące funkcją n parametrów niezależnych to możemy je zapisać w postaci:
gdzie formula_2 są zmiennymi niezależnymi.
Możemy je zapisać w postaci funkcji modułów bezwymiarowych:
gdzie formula_4 są modułami bezwymiarowymi.
Jeżeli liczbę modułów bezwymiarowych oznaczymy m, a liczbę wymiarów podstawowych r to liczba modułów bezwymiarowych równa się "m = n – r".
Każdy taki moduł może być przedstawiony w postaci:
gdzie formula_6 – stałe.
Interpretacja.
Interpretacja twierdzenia pi opiera się na pojęciach przestrzeni metrycznej i przestrzeni wektorowej.
Twierdzenie to traktuje jednostki fizyczne (podstawowe i ich pochodne) jako wektory w przestrzeni wektorowej, a jednostki podstawowe jako wektory bazowe.
Jeżeli mamy układ złożony z n jednostek fizycznych, w tym m jednostek podstawowych, to otrzymamy macierz wymiarową złożoną z m wierszy i n kolumn, którą możemy zapisać jako układ:
Rząd tej macierzy (A) jest równy lub mniejszy niż m (rząd oznaczmy przez r):
Jeżeli r&lt;n oznacza to, że układ ma nieskończenie wiele rozwiązań zależnych od n-r parametrów. Układ taki można zapisać:
Zmienne formula_10 są niezależne (to znaczy, że żadnej z nich nie da się wyrazić jako kombinacji liniowej innej), a formula_11 to parametry.
Z algebry liniowej wiadomo, że dowolną kolumnę formula_12 gdzie r&lt;k&lt;n, można przedstawić jako kombinację liniową pierwszych r kolumn:
gdzie formula_14 to stałe będące liczbami rzeczywistymi.
Z układu r równań można obliczyć r niewiadomych.
Pozostałe zmienne (formula_12 gdzie r&lt;k&lt;n) można przedstawić w postaci bezwymiarowej dzieląc każdą z nich przez kombinację r pierwszych zmiennych:
Wtedy układ równań przyjmuje postać:
W układzie tym jedynie zmienne formula_10 posiadają wymiar. Nie da się ich przedstawić w postaci bezwymiarowej ponieważ z założenia są niezależne wymiarowo. Ponieważ każde równanie fizyczne musi być jednorodne wymiarowo zmienne te muszą zostać usunięte z równania.
Układ równań przyjmuje nową formę (wszystkie zmienne przedstawione są w nim w postaci bezwymiarowej):
Liczba modułów bezwymiarowych, przy pomocy której da się wyrazić równanie równa jest n-r.

</doc>
<doc id="198355" url="https://pl.wikipedia.org/wiki?curid=198355" title="Boemund V">
Boemund V

Boemund V (zm. 1251) – hrabia Trypolisu i książę Antiochii od 1233 do 1251.
Boemund V był synem Boemunda IV i jego pierwszej żony - Placencji z Gibelet. Podobnie jak jego ojciec, nie znosił joannitów oraz Królestwa Małej Armenii i sprzymierzył się z Templariuszami. Pokój z Armenią zawarto na krótko przed jego śmiercią dzięki mediacji króla Francji Ludwika IX.
Na krótko przed 11 sierpnia 1225 Boemund poślubił Alicję, księżniczkę jerozolimską jako córkę Izabeli Jerozolimskiej i królową-wdowę Cypru jako wdowę po Hugo I. Rozwiódł się z nią w 1229. W 1235 jego drugą żoną została Luciana (Lucienne) di Caccamo-Segni, wnuczka cioteczna papieża Innocentego III. Para miała dwoje dzieci:

</doc>
<doc id="198356" url="https://pl.wikipedia.org/wiki?curid=198356" title="Teoremat pi">
Teoremat pi



</doc>
<doc id="198359" url="https://pl.wikipedia.org/wiki?curid=198359" title="Rajd Finlandii 2005">
Rajd Finlandii 2005

Rezultaty Rajdu Finlandii w 2005 roku:
Klasyfikacja po 10 rundach.
Tabele przedstawiają tylko pięć pierwszych miejsc.

</doc>
<doc id="198361" url="https://pl.wikipedia.org/wiki?curid=198361" title="Heinz Holliger">
Heinz Holliger

Heinz Robert Holliger (ur. 21 maja 1939 w Langenthal, Szwajcaria) – szwajcarski oboista, dyrygent, kompozytor i pedagog.
Życiorys.
Kształcił się w konserwatorium w Bernie u S. Verresa i Bazylei. Jest jednym z najwybitniejszych współczesnych oboistów, stosuje w praktyce wykonawczej nietypowe techniki gry, np. bez stroika, frullato i oddech permanentny (cyrkulacyjny).
Ma w dorobku ogromną ilość nagrań, np. wszystkich utworów obojowych Schumanna, koncert Marcella, wiele utworów Bacha, Vivaldiego i innych kompozytorów barokowych, a także współczesnego mu Brittena i Lutosławskiego ("Koncert podwójny" napisany na zamówienia Paula Sachera). Jego wykonanie koncertów op. 9 Albinoniego (dokonane dla Philips Records) przez wiele lat było jedyną dostępną na rynku interpretacją tych utworów i mimo wielu nowych nagrań jest nadal uznawane w niektórych kręgach za wzorcowe (warto jednak wiedzieć, że nie są to wykonania bazujące na znajomości historycznego stylu i technik wykonawczych, a wykonawca gra na oboju współczesnym, nie barokowym).
Karierę zaczął od I nagrody na konkursie w Genewie w 1959 roku i na konkursie ARD w Monachium w 1960 roku. Jest też laureatem m.in. nagród: Fundacji Muzycznej Léonie Sonning (1987), Ernst von Siemens Musikpreis (1991), nagrody księcia Monako za utwór "(S)irato" (1994), Grammy w kategorii „Producer of the Year, Classical” (2002) i Preis der deutschen Schallplattenkritik (2004). W 2018 roku został odznaczony orderem Pour le Mérite.

</doc>
<doc id="198365" url="https://pl.wikipedia.org/wiki?curid=198365" title="Grumman A-6 Intruder">
Grumman A-6 Intruder

Grumman A-6 Intruder – amerykański pokładowy samolot szturmowy Marynarki Wojennej Stanów Zjednoczonych zbudowany w wytwórni Grumman jako dwumiejscowa, dwusilnikowa maszyna odrzutowa w konfiguracji średniopłata. Użytkowany w latach 1962–1997 został wprowadzony jako następca napędzanego silnikiem tłokowym A-1 Skyraider. Na bazie Intrudera zbudowano wyspecjalizowany samolot walki elektronicznej EA-6B Prowler, który nadal pozostaje w służbie. Po wycofaniu samolotu A-6 Intruder jego rolę przejął najpierw F-14 Tomcat w wersji myśliwsko-bombowej, a docelowo wielozadaniowy F/A-18E/F Super Hornet.
Historia.
Intruder został opracowany w odpowiedzi na zapotrzebowanie amerykańskiej marynarki wojennej na bazujący na lotniskowcu samolot szturmowy zdolny do działań w każdych warunkach pogodowych, mający zastąpić napędzaną silnikiem tłokowym, skonstruowaną w czasie II wojny światowej maszynę A-1 Skyraider. Kontrakt na nowy samolot wygrała wytwórnia Grumman z samolotem oznaczonym jako A2F-1, który został oblatany 19 kwietnia 1960.
Załogę samolotu stanowiły dwie osoby zajmujące miejsca obok siebie, pilot po lewej stronie i bombardier/nawigator po prawej na fotelu nieco obniżonym w porównaniu do fotela pilota. W kabinie znajdował się nowatorski system obrazowania terenu na ekranie CRT, który wspomagał nawigatora i umożliwiał maszynie loty w każdych warunkach pogodowych na bardzo niskim pułapie. Zastosowane w maszynie skrzydła charakteryzowały się wysoką efektywnością dla prędkości poddźwiękowych. Te same skrzydła, ale w konfiguracji umożliwiającej zmianę ich kąta zastosowano w myśliwcu F-14 Tomcat.
Pod koniec 1962 roku w ramach wprowadzonej przez Departament Obrony standaryzacji nazw Intruder został oznaczony symbolem A-6 i w lutym 1963 wprowadzony do służby, stając się główną maszyną szturmową Marynarki Wojennej i Piechoty Morskiej. W Siłach Powietrznych Stanów Zjednoczonych tę samą rolę pełniły samoloty F-105 Thunderchief, a później General Dynamics F-111, który tak jak Intruder stał się bazą do budowy samolotu walki elektronicznej.
Maszyny A-6 Intruder służyły podczas wojny w Wietnamie, operacji w Libanie i Libii, a od 1991 brały udział w wojnie w Zatoce Perskiej. W połowie lat 90. rozpoczęto ich wycofywanie, a ich rolę przejęły maszyny F/A-18E/F Super Hornet, które zastąpiły również myśliwce F-14 i szturmowy A-7 Corsair II.
Ostatni Intruder został wycofany ze służby 28 lutego 1997 roku. Wiele z tych maszyn po zdemontowaniu elektroniki i silników zostało zatopionych u wybrzeży Florydy w hrabstwie St. Johns w celu utworzenia sztucznej rafy nazwanej Intruder Reef (ang. "Rafa Intruderów"). Pozostałe maszyny po wyposażeniu w nowe skrzydła zostały zakonserwowane i przekazane do Tucson w Arizonie, gdzie są składowane w AMARC ("Aerospace Maintenance and Regeneration Center" – "centrum utrzymania i regeneracji statków powietrznych"). Chociaż Intrudery nie dorównują maszynom typu F/A-18 prędkością czy możliwościami bojowymi, to ich zasięg i masa przenoszonego uzbrojenia były znacznie wyższe od nowych samolotów Marynarki Wojennej Stanów Zjednoczonych.
Ze względu na charakterystyczną sylwetkę, tępy dziób oraz długą i smukłą część ogonową, Intrudery zyskały wiele nieoficjalnych nazw poczynając od "Double Ugly" (podwójnie brzydki), "The Mighty Alpha Six" (wszechmogąca A szóstka), "Iron Tadpole" (żelazna kijanka), oraz "Drumstick" (udko kurczaka) lub "Pregnant Guppy" (ciężarny gupik).
Wersje samolotu A-6 Intruder.
YA-6A.
Oznaczenie nadane ośmiu prototypom i samolotom serii informacyjnej używanym jako wersje rozwojowe A-6A Intruder.
A-6A.
Pierwsza wersja Intrudera wyposażona w zaawansowany zintegrowany system nawigacji i kierowania ogniem DIANE (Digital Integrated Attack/Navigation Equipment) przeznaczony do bombardowania celów z wysoką efektywnością w każdych warunkach pogodowych i w nocy. System DIANE zawierał zestaw radarów: przeszukujący Norden AN/APQ-92, naprowadzający AN/APQ-112, radiowysokościomierz AN/APN-141, radar dopplerowski do określania pozycji AN/APN-153, oraz bezwładnościowy system nawigacyjny AN/ASN-31 (INS). Zainstalowano również system nawigacyjny TACAN i automatyczny wykrywacz kierunku ADF.
Łącznie wyprodukowano 488 maszyn w tej wersji włącznie z sześcioma samolotami prototypowymi. Wiele z nich zostało później zmodernizowane do innych wersji.
A-6B.
W odpowiedzi na zapotrzebowanie marynarki na samolot SEAD ("Suppression of Enemy Air Defences" – "stłumienia obrony powietrznej wroga") do wykonywania misji Wild Weasel polegających na niszczeniu wyrzutni przeciwlotniczych pocisków rakietowych w latach 1967 – 1970 przebudowano 19 maszyn A-6A do nowych zadań oznaczając je jako A-6B. W ramach modernizacji zdemontowano większość systemów kierowania ogniem instalując w ich miejsce urządzenia do wykrywania i namierzania wrogich instalacji radarowych i naprowadzania pocisków przeciwradarowych AGM-45 Shrike i AGM-78 Standard ARM. Pięć z 19 maszyn została utracona w misjach bojowych a pozostałe przebudowano pod koniec lat 70. na wersję A-6E.
A-6C.
W celu przeprowadzania nocnych ataków na cele położone na szlaku Ho Chi Minha w Wietnamie przebudowano 12 maszyn A-6A do nowej wersji A-6C. Samoloty te wyposażono w wieloczujnikowy system wykrywania szlaków i dróg TRIM ("Trails/Roads Interdiction Multi-sensor") zainstalowany w zasobniku pod kadłubem i zawierający kamery telewizyjne pracujące w podczerwieni i przy słabym oświetleniu, oraz system Black Crow (ang. "czarna wrona") wykrywający pracę silników spalinowych. Jedna z maszyn została utracona podczas akcji, a resztę przebudowano do wersji A-6E.
KA-6D.
Pod koniec lat 70. 78 maszyn wersji A-6A i 12 wersji A-6E zostało przebudowane do roli powietrznego tankowca, którego zadaniem było tankowanie w powietrzu innych samolotów szturmowych. System DIANE został zdemontowany, a w jego miejsce dodano system tankowania z przewodem elastycznym umieszczony pod kadłubem, a na węzłach podwieszeń uzbrojenia instalowano cztery dodatkowe zbiorniki paliwa. Wiele z maszyn KA-6D zostało po wycofaniu ze służby zatopionych w morzu, ale niektóre były używane do momentu wprowadzenia nowego F/A-18E Super Hornet, który również może być przystosowany do zadań powietrznego tankowca.
A-6E.
Ostatnia wersja szturmowa Intrudera opracowana w 1970 roku i wprowadzona do służby 9 grudnia 1971. Systemy elektroniczne maszyny zostały znacznie unowocześnione. Zestaw radarów został zastąpiony jednym uniwersalnym AN/APQ-148 Norden, a pozostałe systemy wymieniono na nowocześniejsze i bardziej niezawodne. Poza nowym systemem nawigacji bezwładnościowej zainstalowano drugi bezwładnościowy system nawigacyjny samolotów pokładowych CAINS ("Carrier Aircraft Intertial Navigation System") zapewniający dokładniejsze określanie pozycji. Od 1979 zaczęto wyposażać wszystkie A-6E w system wykrywania i określania odległości DRS (Detecting and Ranging Set) w postaci charakterystycznej małej wieżyczki montowanej pod dziobem maszyny, zawierającej detektory podczerwieni FLIR, oraz laserowy desygnator celów. DRS był częścią systemu TRAM ("Target Recognition and Attack, Multi-Sensor") wielosensorowego systemu rozpoznawania i ataku, który umożliwiał naprowadzanie na cel we współpracy z radarem lub pasywnie bez użycia radaru. Ponadto możliwe było oznaczenie celu wiązką lasera i zrzucenie bomb naprowadzanych. Ponadto Intrudery zostały wyposażone w AMTI (Airborne Moving Target Indicator) powietrzny wskaźnik celów ruchomych, który umożliwiał namierzenie i zaatakowanie poruszających się po ziemi celów będących w ruchu. Możliwe było również atakowanie celów niewidocznych na radarze po wprowadzeniu ich koordynat do komputera pokładowego.
Pod koniec lat 90. pozostające jeszcze w służbie egzemplarze wyposażono w możliwość używania najnowocześniejszego uzbrojenia służącego do precyzyjnego atakowania celów takiego jak pociski rakietowe AGM-65 Maverick, AGM-84 Harpoon, AGM-84E SLAM i przeciwradarowy AGM-88 HARM. Po serii problemów ze skrzydłami powstałymi na skutek zmęczenia materiału w 85% maszyn wymieniono płaty na kompozytowe zbudowane z tytanu, aluminium i włókien węglowych.
Ogólnie zbudowano 445 egzemplarzy A-6E, z których około 240 zostało zmodernizowanymi maszynami wcześniejszych wersji A-6A/B/C.
A-6F i A-6G.
W połowie lat 80. zaproponowano modernizację Intrudera do wersji A-6F Intruder II polegającą na wymianie przestarzałych silników Pratt &amp; Whitney J52 na ekonomiczniejsze i mocniejsze, turbowentylatorowe General Electric F404, takie same jak zastosowano w samolocie F/A-18 Hornet. Maszyna ta miała posiadać całkowicie nową awionikę i możliwość odpalania pocisków rakietowych klasy powietrze-powietrze AIM-120 AMRAAM. Dodano również dwa dodatkowe uchwyty uzbrojenia podwieszanego zwiększając ich liczbę do siedmiu.
Zbudowano pięć maszyn prototypowych, które nie uzyskały zainteresowania marynarki skupionej na projekcie A-12 Avenger II. W 1991 projekt Avenger II został zamknięty, ale mimo to nie przyjęto do służby maszyn A-6F.
Kolejną propozycją firmy Grumman był A-6G, który posiadał całkiem nowe wyposażenie awioniczne, takie samo jak proponowany A-6F, ale stare jednostki napędowe. Ten projekt także nie zyskał zainteresowania marynarki i ostatecznie również został zamknięty.
Samoloty walki elektronicznej.
Wersja samolotu przeznaczona do walki elektronicznej i przeciwdziałania radioelektronicznego ECM została opracowana na początku projektu A-6 Intruder dla potrzeb lotnictwa piechoty morskiej, jako następca przestarzałego F3D Skynight. Pierwsza wersja Intrudera do walki elektronicznej oznaczona początkowo jako A2F-1Q, a później jako EA-6A została oblatana 26 kwietnia 1963 roku. Maszyna była wyposażona w urządzenia ECM zainstalowane w charakterystycznej opływowej gondoli na szczycie statecznika pionowego. Teoretycznie EA-6A miał możliwość przenoszenia pocisków przeciwradarowych AGM-45 Shrike, ale nigdy ich nie stosowano.
Zbudowano tylko 28 egzemplarzy EA-6A włączając 2 maszyny prototypowe, 15 nowych samolotów i 11 przebudowanych z A-6A, a głównym polem działania tych maszyn była wojna w Wietnamie. W połowie lat 70. maszyny zostały wycofane z jednostek liniowych i zostały przeniesione do rezerwy i celów szkoleniowych. Ostatnia maszyna zakończyła służbę w 1993 roku.
Bardziej wyspecjalizowaną do walki elektronicznej wersją Intrudera był EA-6B Prowler, wydłużony i przebudowany samolot z czteroosobową załogą i nowocześniejszymi systemami. Wyprodukowano 170 egzemplarzy maszyn tego typu, które pozostają w służbie do chwili obecnej (2006). Maszyny te zastąpiły zbudowany na bazie General Dynamics F-111 Aardvark samolot EGeneral Dynamics F-111A Raven, nazywany również "Spark Vark". Planuje się, że następcą Plowlera będzie specjalna wersja samolotu EF-18 "Growler" Super Hornet.
NA-6A.
Oznaczenie sześciu maszyn z których trzy to YA-6A, a trzy pozostałe to A-6A, które zmodyfikowano do celów testowych.
YEA-6A.
Jeden YA-6A na podstawie którego powstał prototyp EA-6A.
YEA-6B.
Oznaczenie dwóch prototypów EA-6B przeznaczonych do celów testowych.
NEA-6A.
Jeden egzemplarz EA-6A zmodyfikowany do celów testowych.
Użycie bojowe Intruderów.
Pierwsze użycie bojowe samolotów A-6A Intruder miało miejsce podczas wojny w Wietnamie, gdzie intensywnie używano ich do atakowania celów naziemnych. Duży zasięg i udźwig uzbrojenia w połączeniu ze zdolnością do lotów w każdych warunkach atmosferycznych stanowiły ich największą zaletę. Z drugiej strony zdolność maszyn do lotów na niskich pułapach czyniła je bardzo podatnymi na ataki bronią przeciwlotniczą, co objawiło się w stratach 68 maszyn podczas ośmiu lat służby.
Później Intrudery wspierały wojska amerykańskie także podczas innych konfliktów, jak operacja w Libanie w 1983, gdzie 4 grudnia siły syryjskie zestrzeliły jedną z maszyn typu Intruder i jedną A-7 Corsair.
Intrudery odegrały też znaczącą rolę podczas operacji Pustynna Burza w Zatoce Perskiej w 1991 roku, operując z lotniskowców USS Saratoga, USS „John F. Kennedy”, USS „Midway”, USS Ranger, USS „America” i USS „Theodore Roosevelt”. Ich głównym zadaniem było niszczenie celów morskich i lądowych za pomocą naprowadzanych laserowo bomb i pocisków AGM-123 Skipper II. Samoloty te zatopiły w styczniu i lutym kilka irackich okrętów różnych klas. Utracono w akcji trzy samoloty (18 stycznia z eskadr VA-155 i VA-35 i 2 lutego z VA-36).
Później samoloty A-6E były używane do patrolowania strefy zakazu lotów na północy Iraku i do zapewnienia wsparcia z powietrza dla oddziałów piechoty morskiej podczas operacji w Somalii.

</doc>
<doc id="198366" url="https://pl.wikipedia.org/wiki?curid=198366" title="Odra 1001">
Odra 1001

Odra 1001 – prototyp lampowo-tranzystorowego komputera z serii Odra, wykonany w Zakładach Elektronicznych Elwro w roku 1960 i uruchomiony w 1961. Konstrukcja komputera oparta była na projekcie przelicznika S-1, opracowanego przez zespół Jerzego Gradowskiego w Zakładzie Aparatów Matematycznych PAN. Bębnowa pamięć operacyjna była modyfikacją pamięci komputera EMAL-2, konstrukcji Romualda Marczyńskiego.
Była pierwszą Odrą, ale nie uzyskała zadowalającej niezawodności i nie weszła do produkcji. Wykonana została tylko w jednym egzemplarzu. Jej rozwinięciem była Odra 1002.

</doc>
<doc id="198367" url="https://pl.wikipedia.org/wiki?curid=198367" title="Murówka hiszpańska">
Murówka hiszpańska

Murówka hiszpańska ("Podarcis hispanicus" syn. "Podarcis hispanica") – gatunek gada z rodziny jaszczurek właściwych.

</doc>
<doc id="198372" url="https://pl.wikipedia.org/wiki?curid=198372" title="Coma of Souls">
Coma of Souls

Coma Of Souls – piąty album studyjny grupy Kreator wydany w 1990 roku.

</doc>
<doc id="198373" url="https://pl.wikipedia.org/wiki?curid=198373" title="Turniej o Brązowy Kask">
Turniej o Brązowy Kask

Turniej o Brązowy Kask – doroczny cykl zawodów organizowanych przez Główną Komisję Sportu Żużlowego, w których uczestniczą zawodnicy do 19. roku życia. Obecnie rozgrywane są dwa półfinały, z których do finału awansuje po ośmiu żużlowców. Zwycięzca otrzymuje puchar Brązowego Kasku. Zawody rozgrywane są według tradycyjnej tabeli 20-biegowej.
Brązowy Kask jest nieoficjalnym turniejem o tytuł najlepszego polskiego młodzieżowca do lat 19. W innych krajach odbywają się oficjalne turnieje mistrzowskie dla tej kategorii wiekowej.
Klasyfikacja medalowa.
Według zawodników.
Pogrubioną czcionką – zostali zaznaczeni zawodnicy urodzeni w roku 2004 i później.

</doc>
<doc id="198374" url="https://pl.wikipedia.org/wiki?curid=198374" title="Sulmierzyce (gmina wiejska)">
Sulmierzyce (gmina wiejska)

Sulmierzyce (hist. "gmina Sólmierzyce") – gmina wiejska w województwie łódzkim, w powiecie pajęczańskim. W latach 1975–1998 gmina położona była w województwie piotrkowskim.
Siedziba gminy to Sulmierzyce.
Według danych z 31 grudnia 2007 gminę zamieszkiwało 4700 osób. Natomiast według danych z 31 grudnia 2019 roku gminę zamieszkiwały 4444 osoby.
Struktura powierzchni.
Według danych z roku 2007 gmina Sulmierzyce ma obszar 82,74 km², w tym:
Gmina stanowi 10,29% powierzchni powiatu pajęczańskiego.
Demografia.
Dane z 31 grudnia 2007:
Sołectwa.
Bieliki, Bogumiłowice, Chorzenice, Dworszowice Pakoszowe, Eligiów, Kodrań, Kuźnica, Łęczyska, Marcinów, Ostrołęka, Piekary, Sulmierzyce, Sulmierzyce-Kolonia, Wola Wydrzyna.
Pozostałe miejscowości.
Anielów, Dąbrowa, Dąbrówka, Dworszowice Pakoszowe (kolonia), Filipowizna, Ksawerów, Kąty, Markowizna, Nowa Wieś, Patyków, Stanisławów, Trzciniec, Wiśniów, Złotniki.
Sąsiednie gminy.
Kleszczów, Lgota Wielka, Pajęczno, Rząśnia, Strzelce Wielkie, Szczerców

</doc>
<doc id="198375" url="https://pl.wikipedia.org/wiki?curid=198375" title="NHL (ujednoznacznienie)">
NHL (ujednoznacznienie)



</doc>
<doc id="198377" url="https://pl.wikipedia.org/wiki?curid=198377" title="Karabin przeciwpancerny Typ 97">
Karabin przeciwpancerny Typ 97

 – japoński samopowtarzalny karabin przeciwpancerny używany w czasie II wojny światowej.
W drugiej połowie lat trzydziestych w Japonii rozpoczęto prace nad karabinem przeciwpancernym. W odróżnieniu od innych konstrukcji tego rodzaju broni, miała to być broń samopowtarzalna, o kalibrze 20 mm (pocisk o masie 162 g).
Efektem tych prac był wprowadzony do uzbrojenia w 1937 roku karabin przeciwpancerny Typ 97. W momencie przyjęcia do uzbrojenia była to bardzo skuteczna broń, pozwalająca zwalczać czołgi lekkie i samochody pancerne, a przy użyciu amunicji zapalającej i odłamkowej także cele nieopancerzone i stanowiska piechoty. Największą wadą nowej broni była duża masa i wymiary. Karabin był przenoszony przez cztery osoby. W tym celu mocowano do karabinu specjalne uchwyty zwiększające masę broni w położeniu transportowym do 67,5 kg. Grupa czterech osób z karabinem Typ 97 stanowiła duży, przyciągający uwagę cel, co sprawiało, że próba przenoszenia tej broni w czasie walki groziła dużymi stratami.
Inną wadą było wyposażenie wszystkich rodzajów pocisków przeznaczonych dla karabinu przeciwpancernego Typ 97 w smugacze. Ciągnąca się za wystrzelonym pociskiem kolorowa smuga ułatwiała trafienie celu, ale jednocześnie demaskowała stanowisko broni.
Karabin przeciwpancerny Typ 97, podobnie jak inne typy tego rodzaju broni, szybko stał się bronią przestarzałą. W starciu z amerykańskimi czołgami M4 Sherman obsługi karabinów przeciwpancernych nie miały żadnych szans na sukces. Natomiast do końca wojny karabiny przeciwpancerne Typ 97 mogły skutecznie zwalczać lżej opancerzone pojazdy takie jak amfibie LVT Amtrac.
Skomplikowana konstrukcja karabinu Typ 97 sprawiła, że nie była to broń produkowana masowo. Prawdopodobnie wyprodukowano około 400 sztuk.
Na podstawie Typ 97 opracowano działka lotnicze Ho-1 i Ho-3.
Opis techniczny.
Karabin przeciwpancerny Typ 97 był bronią samopowtarzalną o automatyce uruchamianej dzięki odprowadzaniu części gazów prochowych przez boczny otwór lufy, zasilaną z magazynka pudełkowego o pojemności 7 nabojów, zakładanego od góry. Karabin był wyposażony w dwójnóg i tylną podpórkę pod kolbą.

</doc>
<doc id="198378" url="https://pl.wikipedia.org/wiki?curid=198378" title="Extreme Aggression">
Extreme Aggression

Extreme Aggression – czwarty album studyjny grupy Kreator wydany w 1989 roku.

</doc>
<doc id="198382" url="https://pl.wikipedia.org/wiki?curid=198382" title="Terrible Certainty">
Terrible Certainty

Terrible Certainty – trzeci album studyjny grupy Kreator wydany w 1987 roku.

</doc>
<doc id="198384" url="https://pl.wikipedia.org/wiki?curid=198384" title="Pleasure to Kill">
Pleasure to Kill

Pleasure to Kill – drugi album studyjny grupy Kreator wydany w 1986 roku.

</doc>
<doc id="198387" url="https://pl.wikipedia.org/wiki?curid=198387" title="Endless Pain">
Endless Pain

Endless Pain – debiutancki album studyjny grupy Kreator wydany w 1985 roku.
Wydania.
Reedycja.
Dodatkowe utwory pochodzące ze zremasterowanego dema "End of the World".

</doc>
<doc id="198390" url="https://pl.wikipedia.org/wiki?curid=198390" title="Mistrzostwa Polski w skokach narciarskich">
Mistrzostwa Polski w skokach narciarskich

Mistrzostwa Polski w skokach narciarskich – doroczne zawody indywidualne i drużynowe wyłaniające mistrza Polski. Mistrzostwa odbywają się zimą na śniegu oraz latem na igelicie, na skoczniach normalnych i dużych.
Mężczyźni.
Sezon zimowy.
Historia.
Pierwsze mistrzostwa odbyły się w 1920, w Zakopanem na Antałówce. Historycznym zwycięzcą tych zawodów był Leszek Pawłowski ze Lwowa. W 1922, podczas mistrzostw w Worochcie, doszło do wydarzenia, które oburzyło startujących skoczków, mianowicie w II kategorii seniorów wygrała kobieta – Elżbieta Michalewska-Ziętkiewiczowa. Osiągnęła ona także trzeci wynik łącznej rywalizacji. Ostatecznie nie została sklasyfikowana.
W latach 1932-33; 1935-37; w 1939 i 1946 (w latach 1940-45 mistrzostwa nie odbywały się ze względu na II wojnę światową); 1948-49 oraz 1951-52 mistrzem Polski zostawał Stanisław Marusarz. Przerywali mu wtedy Bronisław Czech, Andrzej Marusarz i Jan Kula. Ostatnie mistrzostwa Marusarz wygrał gdy miał 39 lat.
W 1961 zawody pierwszy raz rozegrano na skoczni K-90 (w Zakopanem). Wygrał je Józef Gąsienica-Bryjak. W roku kolejnym pierwszy raz w historii rozegrano MP na dwóch skoczniach – dużej i średniej. Podwójnym mistrzem został Piotr Wala. W 1972 na dużej skoczni wygrał Wojciech Fortuna, świeżo upieczony mistrz olimpijski. Lata 1982-1988 to lata dominacji Piotra Fijasa. Na dużej skoczni wygrywał 7 razy z rzędu. Na mniejszej zaś 4 razy z rzędu zwyciężał od roku 1984 do 1988. Jego passę na skoczni średniej przerwał Jan Kowal – jednak od 1988 mała skocznia miała punkt K usytuowany na 90. metrze.
W 1994 pierwszy raz zwycięstwo na MP odniósł Adam Małysz. Na Średniej Krokwi wygrał ze Stanisławem Ustupskim. W kolejnym roku mistrzostwo zdobył i na Wielkiej Krokwi, jednak na średniej musiał uznać wyższość Wojciecha Skupnia. Tytułu z dużej skoczni nie oddał jeszcze przez kolejne 2 lata. Małysz mistrzem został ponownie w 2000. Wygrał na obu skoczniach. W 2001 nie startował w mistrzostwach, więc najlepszymi okazali się Wojciech Skupień i Łukasz Kruczek. Jednak od 2002 do 2006 Małysz nie oddał żadnemu skoczkowi mistrzostwa Polski na dużej skoczni.
Medaliści indywidualnych konkursów zimowych mistrzostw Polski.
Tabela zawiera wszystkich skoczków narciarskich, którzy w konkursach indywidualnych w ramach zimowych mistrzostw Polski w narciarstwie klasycznym od 1920 roku zdobyli przynajmniej jeden medal. W przypadku tej samej liczby medali o miejscu decyduje najpierw liczba złotych, a potem srebrnych medali i brązowych medali.
Sezon letni.
Historia.
W Polsce mistrzostwa kraju na igelicie odbywają się od 1996. Do 2003 zawody odbywały się tylko na Średniej Krokwi w Zakopanem. Od 2004 tytuł mistrza Polski można zdobywać na dużej i normalnej skoczni. Najwięcej tytułów mistrza Polski (18) posiada Adam Małysz.
Medaliści indywidualnych konkursów letnich mistrzostw Polski.
Tabela zawiera wszystkich skoczków narciarskich, którzy w konkursach indywidualnych w ramach mistrzostw Polski w narciarstwie klasycznym od 1996 zdobyli przynajmniej jeden medal. W przypadku tej samej liczby medali o miejscu decyduje najpierw liczba złotych, a potem srebrnych medali.
Kobiety.
Sezon zimowy.
Historia.
Zimowe mistrzostwa Polski w skokach narciarskich kobiet rozegrano po raz pierwszy 13 marca 2016 w Szczyrku na skoczni Skalite K-70 (HS-77). Wystartowało 11 zawodniczek. Pierwszą zimową mistrzynią Polski została Kinga Rajda.
Sezon letni.
Historia.
Letnie mistrzostwa Polski w skokach narciarskich kobiet rozegrano po raz pierwszy 11 października 2014 w Szczyrku na skoczni Skalite K-70 (HS-77). Wystartowało 13 zawodniczek. Pierwszą letnią mistrzynią Polski została Magdalena Pałasz.
Medalistki indywidualnych konkursów letnich mistrzostw Polski.
Tabela zawiera wszystkie skoczkinie narciarskie, które w konkursach indywidualnych w ramach letnich mistrzostw Polski w narciarstwie klasycznym od 2014 roku zdobyły przynajmniej jeden medal. W przypadku tej samej liczby medali o miejscu decyduje najpierw liczba złotych, a potem srebrnych medali.

</doc>
<doc id="198392" url="https://pl.wikipedia.org/wiki?curid=198392" title="Orlen Cup">
Orlen Cup

Orlen Cup (w latach 2005–2022 Lotos Cup) – rozgrywany od 2005 roku cykl zawodów dla młodych skoczków narciarskich, powstały w ramach programu rozwoju skoków narciarskich „Lotos Szukamy Następców Mistrza”.
Zawody odbywają się w kilku kategoriach – senior (2012) junior A (od 2011), junior B, junior C, junior D (od 2005) oraz junior E i kategorii dziewcząt (od 2008) – w edycji Lotos Cup 2012 dziewczęta rywalizowały w dwóch kategoriach: dziewczęta starsze (od 1998 i starsze) oraz dziewczęta młodsze (od 1999 i młodsze).
W dotychczasowych sezonach zawody odbywały się na skoczniach w Wiśle-Łabajowie, Zagórzu (Zakucie), Szczyrku-Bile, Szczyrku-Skalitem i w Zakopanem.
Triumfatorzy.
2005.
Wisła, Zagórz, Szczyrk, Zakopane
2006.
Wisła, Zagórz, Szczyrk, Zakopane
2007.
Wisła, Zakopane
2008.
Zagórz, Wisła, Zakopane
2009.
Zagórz, Wisła, Szczyrk, Zakopane
2010.
Zagórz, Wisła, Szczyrk, Zakopane

</doc>
<doc id="198393" url="https://pl.wikipedia.org/wiki?curid=198393" title="Innocenty III (antypapież)">
Innocenty III (antypapież)

Innocenty III (właśc. Lando z Sezzo; ur. w Sezze zm. ok. 1180) – antypapież w okresie od 29 września 1179 do stycznia 1180.
Życiorys.
Urodził się w Sezze, w Lacjum, w longobardzkiej rodzinie. W 1159 roku antypapież Wiktor IV (1159–1164) mianował go kardynałem-diakonem Sant'Angelo in Pescheria. Później wspierał także następców Wiktora – Paschalisa III (1164–1168) i Kaliksta III (1168–1178); podpisywał ich bulle wydane między 15 lutego 1160 a 15 kwietnia 1172. Po abdykacji Kaliksta III (29 sierpnia 1178) odmówił podporządkowania się Aleksandrowi III i 29 listopada 1179 roku z pomocą zbuntowanych baronów z Kampanii ogłosił się antypapieżem licząc na wsparcie ze strony Fryderyka Barbarossy. Nie uzyskał go jednak i w styczniu 1180 roku znalazł się w niewoli Aleksandra III. Został zesłany do klasztoru Cava de'Tirreni, gdzie zmarł prawdopodobnie kilka miesięcy później.

</doc>
<doc id="198396" url="https://pl.wikipedia.org/wiki?curid=198396" title="Boemund VI">
Boemund VI

Boemund VI de Poitiers (zm. 1275) – hrabia Trypolisu od 1251 do 1275 i książę Antiochii od 1251 do 1268.
Boemund VI był synem Boemunda V i jego drugiej żony Luciany (Lucienne) di Caccamo-Segni, ciotecznej wnuczki papieża Innocentego III. Jego siostrą była Placencja z Antiochii, królowa Cypru. Kiedy zmarł jego ojciec, Boemund miał zaledwie 15 lat. Jego matka została regentką, ale rządy oddała w ręce swoich krewnych, co nie przysporzyło Boemundowi sympatii poddanych. 15-letni Boemund zwrócił się do króla Francji, Ludwika IX Świętego (który był wtedy na krucjacie w Ziemi Świętej), i papieża Innocentego IV o wyrażenie zgody na przejęcie przez niego rządów w księstwie kilka miesięcy przed osiągnięciem pełnoletniości. Potem Boemund udał się do Akki, gdzie Ludwik IX pasował go na rycerza, a następnie przejął rządy w Antiochii. Dzięki pomocy Ludwika IX wynegocjowano pokój między Antiochią a Armenią. To Ludwik IX zasugerował też, aby 17-letni Boemund ożenił się (w 1254) z Sibyllą, księżniczką Małej Armenii, córką Hetuma I. Ślub ten zakończył konflikt antiocheńsko-armeński, rozpoczęty przez dziadka Boemunda.
Kiedy w 1258 w Syrii pojawili się Mongołowie, wspierał ich przeciwko mamelukom, co miało zaważyċ na przyszłości Antiochii. Po tym jak Mongołowie przegrali bitwę pod Ajn Dżalut w 1260, mamelucy zaczęli zagrażać Antiochii i ostatecznie sułtan Bajbars zdobył ją 18 kwietnia 1268, kończąc tym samym 170-letnią historię księstwa Antiochii. Boemundowi pozostało jedynie Hrabstwo Trypolisu.
Potomstwo.
Z żoną Sybillą Armeńską Boemund miał czworo dzieci:

</doc>
<doc id="198404" url="https://pl.wikipedia.org/wiki?curid=198404" title="Ekofeminizm">
Ekofeminizm

Ekofeminizm – nurt w obrębie feminizmu, którego zwolenniczki i zwolennicy uważają, że opresyjne zachowania wobec kobiet mają to samo źródło co destrukcyjne traktowanie środowiska naturalnego.
Termin pochodzi z języka francuskiego, gdzie słowo "écoféminisme" zostało stworzone przez Françoise d’Eaubonne w 1974 roku, w książce "Le féminisme ou la mort". Stanowiło ono połączenie ekologii z feminizmem; dziełem fundamentalnym jest tu jednak "Féminisme-Ecologie: révolution ou mutation" ten samej autorki z 1978 roku.
Badacze związani z ekofeminizmem rozważają m.in. związki między seksizmem (dyskryminacją ze względu na płeć), dominacją natury (m.in. traktowanie zwierząt, eksperymentowanie na zwierzętach) oraz rasizmem (dyskryminacją ze względu na kolor skóry lub pochodzenie) i nierównościami społecznymi. Dzięki tego rodzaju badaniom wydaje się dziś łatwiejszym walczenie nie tylko z symptomami seksizmu czy rasizmu, ale również z ich źródłami.
Porównanie feminizmu i ekofeminizmu pokazuje wiele związków pomiędzy tymi pojęciami, nie tylko w nazwie. W feminizmie stroną pokrzywdzoną jest kobieta, a w ekofeminizmie – przyroda, jako poszerzona strefa kobiecości. Nad jednym i drugim mężczyźni chcą obecnie sprawować władzę, dominować, kontrolować, oba podmioty traktowane są jak towar i czyjaś własność, którą można handlować oraz ją eksploatować.
Ekofeminizm nie jest jednak częścią feminizmu lub ekologii. Jeśli już, jest on czymś w rodzaju meta-feminizmu, proponującego odrębną, poszerzoną metodologię dla zrozumienia świata. Obok feminizmu i ruchu na rzecz środowiska ekofeminizm kieruje swoje soczewki na analizę prepatriarchalnej historii, odwołuje się do duchowości, krytykuje antropocentryzm, rasizm, imperializm, podział na klasy, grupy wiekowe i wszelkie inne formy ucisku.
Niektórzy ekofeminiści, według których najzdrowszą i najstabilniejszą formą współżycia społecznego są niewielkie wspólnoty, postulują powrót do tradycyjnego modelu życia wspólnotowego, zorganizowanego wokoło eko-wiosek, w których mieszkałoby około stu osób. Władza i ziemie w tychże ośrodkach przekazana miałaby być kobietom, co oznaczałoby stworzenie społeczeństwa matriarchalnego. Ekofeminiści proponują powrót do dzikości, jako jedyną drogę do poznania natury kobiety.
Obok ekologii rdzennych Amerykanów, mówiącej o jedności człowieka z Ziemią i ekologią transpersonalną, która głosi, że realizacja pełnego potencjału indywidualnej jednostki prowadzi do badania współzależności tej jednostki z szerszym światem, co z kolei przynosi zazwyczaj głębsze zrozumienie siebie, ekofeminizm jest jedną z trzech ekozofii rozpatrującymi kwestię tożsamości jednostki w społeczeństwie.
Współcześni przedstawiciele ekofeminizmu to m.in.: Carol J. Adams (ur. 1951), Karen J. Warren (ur. 1947), Gloria Orenstein, Vandana Shiva, Ariel Salleh, Stacy Alaimo, Starhawk, Chris J. Cuomo, Val Plumwood (1939-2008). Najbardziej znane polskie ekofeministki to Anna Nacher i Ewa Charkiewicz.

</doc>
<doc id="198405" url="https://pl.wikipedia.org/wiki?curid=198405" title="Stanisław Kętrzyński">
Stanisław Kętrzyński

Stanisław Kętrzyński (ur. 10 września 1876 we Lwowie, zm. 26 maja 1950 w Warszawie) – polski historyk, dyplomata, profesor Uniwersytetu Warszawskiego, członek Polskiej Akademii Umiejętności, wolnomularz.
Życiorys.
Był synem Wojciecha (wybitnego historyka, dyrektora Biblioteki Zakładu Narodowego im. Ossolińskich we Lwowie) i Wincentyny de Rautenberg-Klińskiej. W 1895 ukończył VIII klasę i zdał egzamin dojrzałości w Gimnazjum im. Franciszka Józefa (w jego klasie byli m.in. Wincenty Czernecki, Adam Ferdynand Czyżewicz, Władysław Podlacha). Studiował historię na Uniwersytecie Lwowskim (1895–1899), m.in. u Ludwika Finkla. Uzupełniał studia w Akademii Paleograficznej w Rzymie (1899–1901), na uniwersytecie w Monachium i w École nationale des chartes w Paryżu (1901–1902). W 1900 obronił doktorat na Uniwersytecie Jagiellońskim na podstawie pracy "Kazimierz Odnowiciel, 1034–1058", przygotowanej pod kierunkiem Stanisława Smolki. Pracował jako archiwariusz w Archiwum Akt Dawnych w Krakowie, od 1904 był dyrektorem Biblioteki Ordynacji Krasińskich w Warszawie. W latach 1906–1910 wykładał historię Polski na Wydziale Humanistycznym Towarzystwa Kursów Naukowych w Warszawie. Lata 1910–1913 spędził na badaniach archiwalnych w Rzymie. W 1913 habilitował się na Uniwersytecie Jagiellońskim po przedstawieniu pracy "O elementach chronologicznych dokumentów Kazimierza Wielkiego" (promotor Stanisław Krzyżanowski). W latach 1917–1918 wykładał historię dyplomatyki na Uniwersytecie Jagiellońskim, 1918–1922 był związany z Uniwersytetem Warszawskim – jako docent i od 1920 profesor nadzwyczajny w Katedrze Historii Polski Wieków Średnich i Nauk Pomocniczych Historii. Kierował także Archiwum Akt Dawnych w Warszawie (1919–1920) oraz Archiwum Głównym Akt Dawnych w Warszawie (1919–1920).
W latach 1922–1923 pełnił funkcję dyrektora Departamentu Politycznego Ministerstwa Spraw Zagranicznych; był zwolennikiem liberałów i rządów centrowych, zrezygnował z funkcji w resorcie po objęciu teki przez Romana Dmowskiego. Był następnie posłem RP w Moskwie (1925–1927) i Hadze (1927–1931). W 1932 powrócił do pracy w Katedrze Historii Polski Wieków Średnich i Nauk Pomocniczych Historii Uniwersytetu Warszawskiego, w 1934 objął jej kierownictwo oraz został profesorem zwyczajnym. W latach 1935–1939 prezes Instytutu Naukowo-Badawczego Europy Wschodniej z siedzibą w Wilnie.
W czasie II wojny światowej uczestniczył w tajnym nauczaniu uniwersyteckim w Warszawie (pracował zarazem jako kustosz w Bibliotece Ordynacji Krasińskich); jego księgozbiór naukowy został skonfiskowany przez Niemców, a wiele materiałów spłonęło podczas powstania warszawskiego. Sam Kętrzyński został aresztowany przez gestapo w listopadzie 1943, był więziony na Pawiaku, potem w krakowskim klasztorze św. Michała i w niemieckim obozie koncentracyjnym Auschwitz-Birkenau. Po wojnie pracował krótko na Uniwersytecie Jagiellońskim (1945–1946) i Uniwersytecie Warszawskim (ponownie kierownik Katedry Historii Polski Wieków Średnich i Nauk Pomocniczych Historii 1946–1947). W 1947 przeszedł na emeryturę, zmarł w 1950 po chorobie serca.
Był wolnomularzem.
Od 1908 był członkiem rzeczywistym, od 1930 członkiem zwyczajnym Towarzystwa Naukowego Warszawskiego; w latach 1913–1924 i 1945–1950 przewodniczył Komisji Historycznej TNW. W 1929 został powołany na członka korespondenta Polskiej Akademii Umiejętności, w 1938 – na członka czynnego tej akademii. Należał również do Towarzystwa Naukowego we Lwowie, Polskiego Towarzystwa Heraldycznego, Polskiego Towarzystwa Historycznego; organizował zebrania naukowe Polskiego Towarzystwa Historycznego (z Ludwikiem Kolankowskim) w czasie wojny. W 1946 został laureatem nagrody naukowej Towarzystwa Naukowego Warszawskiego. Był odznaczony m.in. Krzyżem Komandorskim i Krzyżem Komandorskim z Gwiazdą Orderu Odrodzenia Polski oraz holenderskim Orderem Niepodległości. Pochowany na cmentarzu Powązkowskim (kwatera 188-3-32).
Zainteresowania naukowe.
W pracy naukowej Stanisław Kętrzyński zajmował się dyplomatyką, sfragistyką, historią średniowieczną Polski, bibliotekoznawstwem. Badał m.in. genealogię Piastów oraz genezę urzędu kanclerza w Polsce. Zajmował się życiem i działalnością Mieszka I. Na przykładzie analizy pieczęci Przemysława II, Władysława Łokietka i Kazimierza Wielkiego podkreślał rolę sfragistyki w badaniach historycznych. Analizował kronikę Wincentego Kadłubka. Wiele uwagi poświęcił problematyce rozbicia dzielnicowego oraz powstaniu stolicy Polski w Krakowie. Współpracował z pismami „Przegląd Historyczny”, „Przegląd Demokratyczny” oraz wydawnictwem „The Cambridge History of Poland”.
Uczniowie.
Wśród jego uczniów byli m.in. Stanisław Arnold, Aleksander Gieysztor, Jadwiga Karwasińska, Adam Wolff.
Wybrane publikacje.
Ogłosił wiele prac naukowych, m.in.:

</doc>
<doc id="198406" url="https://pl.wikipedia.org/wiki?curid=198406" title="Przemysław II">
Przemysław II



</doc>
<doc id="198409" url="https://pl.wikipedia.org/wiki?curid=198409" title="Okolicznik przyzwolenia">
Okolicznik przyzwolenia

Okolicznik przyzwolenia – część zdania – rodzaj okolicznika, wyjaśniający jakie okoliczności mogłyby przeszkodzić w wykonaniu określonej czynności. Odpowiada na pytania: „pomimo czego”, „mimo co”, „wbrew komu”, „wbrew czemu”, „na przekór komu”, „na przekór czemu”. 
Połączenia z przypadkami.
Każde pytanie o okolicznik przyzwolenia łączy się z innym przypadkiem:
Przyimek "mimo" może być używany z biernikiem zaimków "to" i "co" np. Mimo to rozpłakali się (biernik).
Zdanie podrzędnie złożone okolicznikowe przyzwolenia.
Jest to zdanie, w którym okolicznik przyzwolenia zdania nadrzędnego został zastąpiony przez zdanie podrzędne (przyzwalające). Zdanie podrzędne mówi o niesprzyjających okolicznościach i przeszkodach, które jednak nie przeszkodziły w zajściu określonego zdarzenia wyrażonego w zdaniu nadrzędnym. Pytanie stawiane przez zdanie nadrzędne zdaniu podrzędnemu w tym rodzaju zdania to "pomimo czego", "mimo co", "wbrew komu", "wbrew czemu". 
Charakterystycznymi wskaźnikami zespolenia zdania przyzwalającego są:
oraz starsze, już nieużywane:
Imiesłowowy równoważnik zdania okolicznikowego przyzwolenia.
Można także użyć imiesłowowego równoważnika zdania okolicznikowego przyzwolenia, które zazwyczaj zawiera słowo "nawet" lub "chociaż" np.:

</doc>
<doc id="198412" url="https://pl.wikipedia.org/wiki?curid=198412" title="Pathfinder (makieta wahadłowca)">
Pathfinder (makieta wahadłowca)

Pathfinder – 75-tonowa makieta promu kosmicznego, stworzona w celach ćwiczebnych. Trenowano na niej transport i obsługę wahadłowca. Była to stalowa konstrukcja z wyglądu, wielkości, masy, rozłożenia mas i kształtu przypominająca 
prom kosmiczny systemu STS. Pathfinder został zbudowany w Centrum Lotów Kosmicznych imienia George’a C. Marshalla (MSFC) w roku 1977. 
Do testów w Centrum Lotów Kosmicznych na Florydzie, Pathfinder został dostarczony towarową barką, ze względu na jego rozmiary i masę. Obsługa Orbiter Processing Facility oraz Vehicle Assembly Building użyła go do sprawdzania i ćwiczeń procedur przed- i postartowych. Następnie zwrócono go do MSFC.
Pathfinder tkwił w magazynie przez wiele lat, póki grupa japońskich biznesmenów zaproponowała przeznaczenie 1 000 000 USD na modyfikacje pojazdu, aby jeszcze bardziej przypominał prawdziwy wahadłowiec. Pokazano go na wystawie techniki kosmicznej w Tokio. Po pokazie został zwrócony do MSFC. 
Obecnie Pathfinder jest częścią stałej wystawy w muzeum U.S. Space &amp; Rocket Center w Huntsville w Alabamie.

</doc>
<doc id="198413" url="https://pl.wikipedia.org/wiki?curid=198413" title="Kulawka">
Kulawka

Kulawka, kusztyk, kuszyk – szklany kielich bez podstawy, niemożliwy do odstawienia bez uprzedniego wypicia trunku. Popularny w Polsce w XVII i XVIII wieku.
Kulawki zdobione były kunsztownym rytowaniem. Naczynia często używano jako kielicha wiwatowego, rozbijanego w ochocie po opróżnieniu. Ten typ kielicha był popularny w XVIII w. również w Anglii.
Tak zwane fałszywe kulawki powstawały przez odszlifowanie uszkodzonych stóp starym kielichom.
Współcześnie kulawką nazywa się ozdobne naczynie w kształcie rogu do przechowywania i picia trunków, używane przez myśliwych. Podobnie jak staropolskiej kulawki, tej również nie można postawić. Nie zmusza ona jednak do jednorazowego wypicia napoju, gdyż ma zamknięcie i zawieszana jest na rzemieniu.
W starożytnej Grecji znano podobne naczynie do picia wina – ryton.

</doc>
<doc id="198416" url="https://pl.wikipedia.org/wiki?curid=198416" title="Natalie Imbruglia">
Natalie Imbruglia

Natalie Jane Imbruglia (ur. 4 lutego 1975 w Sydney, w Nowej Południowej Walii) – australijska piosenkarka i aktorka. Podobnie jak Jason Donovan i Kylie Minogue rozpoczęła karierę aktorską w serialu "Sąsiedzi".
Życiorys.
Początki kariery.
Swoją muzyczną karierę Natalie Imbruglia rozpoczęła od singla „Torn” (1997) będącego coverem utworu amerykańskiej grupy Ednaswap. Jej płyta "Left of the Middle" została sprzedana w ponad 6,5 mln egzemplarzy. Zawiera przeboje „Big Mistake”, „Wishing I Was There” i „Smoke”. Płytę wydano w dwóch osobnych wersjach, dla rynku brytyjskiego i amerykańskiego.
Muzyczny rozwój.
W 2001 wydała album "White Lilies Island". Single promujące tę płytę to utwory „That Day”, „Wrong Impression” i „Beauty on the Fire”, jednak nie odniosły podobnego sukcesu jak piosenki z debiutanckiej płyty, ponieważ album sprzedał się tylko w nakładzie milionowym.
Wzięła udział w kilku projektach muzycznych. Nagrała cover piosenki „Never Tear Us Apart” z Tomem Jonesem w jego albumie "Reload", oraz piosenkę „Cold Air” użytą w ścieżce dźwiękowej filmu "I twoją matkę też". Jej singel „Identify” użyto z kolei w ścieżce dźwiękowej dreszczowca "Stygmaty".
W kwietniu 2005 Imbruglia wydała trzecią płytę "Counting Down the Days". Pierwszym singlem był utwór „Shiver”. Piosenka odniosła sukces, znajdując się przez 6 tygodni na szczycie brytyjskiej listy przebojów Airplay. Płyta zadebiutowała na 1 miejscu w Wielkiej Brytanii. Mimo wielkiego sukcesu singla, sam album sprzedał się jedynie w liczbie ok. 500 tys. egzemplarzy na świecie.
16 lipca 2007 wydano kompilację dotychczasowych singli "". Płyta jest dostępna także w wersji DVD, na której znajdują się wszystkie teledyski piosenkarki i dodatkowo pięć nowych utworów. W 2005 artystka ujawniła, że zaczęła prace nad czwartym albumem "Come to Life", który ukazał się 2 października 2009. W sieci pojawiła się informacja, że Natalie współpracowała na swojej płycie z Benem Hillierem i Chrisem Martinem. Pierwszymi singlami z albumu były utwory: "Want" oraz "Wild About It", do którego nakręcono teledysk.
Poza muzyką.
W 2002 artystka podpisała kontrakt z francuskim koncernem kosmetycznym L’Oreal Paris.
Natalie Imbruglia wzięła udział w wielu akcjach charytatywnych, m.in. w Kampanii Przeciwko Ubóstwu oraz Walki z przetoką dróg rodnych i związanej z nią wyjazdem do Afryki.
Powróciła do aktorstwa w 2002. Wystąpiła u boku Rowana Atkinsona w filmie "Johnny English".
W marcu 2008 rozpoczęła prace nad niezależnym, australijskim filmem "Closed for winter", w którym zagrała główną rolę. Film jest oparty na powieści Georgii Blain.
Życie prywatne.
31 grudnia 2003 wyszła za mąż za swojego wieloletniego przyjaciela Daniela Johnsa, wokalistę zespołu Silverchair. 4 stycznia 2008 poinformowała media o rozwodzie z Johnsem.
Imbruglia ma młodszą siostrę o imieniu Laura.
8 października 2019 poinformowała na swoim oficjalnym profilu na Instagramie, że urodziła syna, Maksa Valentine’a&lt;ref name="https://www.independent.co.uk/life-style/natalie-imbruglia-child-max-valentine-photo-instagram-ivf-sperm-donor-a9148416.html"&gt;&lt;/ref&gt;.

</doc>
<doc id="198418" url="https://pl.wikipedia.org/wiki?curid=198418" title="Mark Boswell">
Mark Boswell

Mark Boswell (ur. 28 lipca 1977 w Mandeville na Jamajce) – kanadyjski lekkoatleta, skoczek wzwyż, medalista mistrzostw świata.
Kariera.
Startował dwukrotnie w igrzyskach olimpijskich (Sydney 2000, Ateny 2004), w Sydney zajął 6. miejsce, w Atenach 7. Większe sukcesy odnosił w mistrzostwach świata – zdobył srebrny medal w Sewilli w 1999 oraz brąz w Paryżu w 2003. W 2002 i 2006 triumfował w igrzyskach Wspólnoty Narodów. W 1999 zdobył srebrne medale igrzysk panamerykańskich oraz uniwersjady. 
Złoty medalista igrzysk frankofońskich (2001). Mistrz świata juniorów (1996). Trzeci zawodnik światowego finału IAAF (2004). 
Wielokrotny mistrz i rekordzista kraju. Studiował w USA, na University of Texas.

</doc>
<doc id="198419" url="https://pl.wikipedia.org/wiki?curid=198419" title="Open mike">
Open mike

Open mike (czasem także jako open mic, z ang. „otwarty mikrofon”) – rodzaj przedstawienia, występu „na żywo”, w którym może brać udział ktokolwiek z publiczności. Na scenie, przy mikrofonie, kolejno występują artyści – zazwyczaj amatorzy bez dużego dorobku.
W Stanach ten rodzaj przedstawienia ma miejsce zazwyczaj w klubach komediowych, gdzie początkujący stand-uperzy mają okazję zaprezentować swoje zdolności. W Polsce "open mike" pojawia się rzadko, zazwyczaj w kontekście hip-hopu – raperzy mogą zaprezentować swoje zdolności mówienia i improwizowania.
Dzięki swojej otwartości "open mike" jest pomocny przy rozpoczynaniu kariery przez młodych artystów. Bez tego typu imprez artyści zmuszeni byliby do samodzielnego aranżowania swoich pierwszych występów (i tak zazwyczaj sytuacja wygląda w Polsce).
"Open mike" to także wieczory poezji mówionej. A w świecie muzyki pewnego rodzaju odpowiednikiem "open mike" jest karaoke.

</doc>
<doc id="198423" url="https://pl.wikipedia.org/wiki?curid=198423" title="Peer to peer">
Peer to peer



</doc>
<doc id="198424" url="https://pl.wikipedia.org/wiki?curid=198424" title="P2p">
P2p



</doc>
<doc id="198425" url="https://pl.wikipedia.org/wiki?curid=198425" title="Open mic">
Open mic



</doc>
<doc id="198430" url="https://pl.wikipedia.org/wiki?curid=198430" title="Bitwa pod Mławą (1939)">
Bitwa pod Mławą (1939)

Bitwa pod Mławą miała miejsce na północ od Mławy między 1 i 3 września 1939 roku. Była to jedna z pierwszych bitew wojny obronnej Polski i podczas II wojny światowej w ogóle. Walczącymi między sobą siłami były polska Armia „Modlin” dowodzona przez gen. Emila Krukowicza-Przedrzymirskiego oraz niemiecka 3 Armia pod dowództwem gen. Georga von Küchlera.
Geneza.
Po traktacie wersalskim, obszar byłych Prus Książęcych został pozostawiony Niemcom jako prowincja Prusy Wschodnie. Nowa granica przebiegała ok. 120 km od Warszawy.
Niemiecki plan agresji na Polskę (Plan „Biały”) zakładał, że najważniejsza ofensywa – obok tej przeprowadzonej z Górnego Śląska – rozpocznie się w Prusach Wschodnich w ogólnym kierunku na Warszawę. Atak ułatwiać miała mała odległość od granicy do stolicy Polski oraz płaski teren Mazowsza Północnego. Najważniejsze przeszkody naturalne (bagniste lasy i zalesione wzgórza) znajdowały się na samej granicy.
Niemiecki plan agresji nie był dla Polaków żadnym zaskoczeniem. W 1939 polska Armia „Modlin” dowodzona przez gen. Emila Krukowicza-Przedrzymirskiego została przydzielona do obrony północnej granicy państwa. Została rozlokowana wzdłuż granicy z Prusami Wschodnimi, mając zatrzymać ewentualny atak niemiecki w kierunku Warszawy i Twierdzy Modlin. Na krótko przed wojną zaczęto wzmacniać obronę, budując linię fortyfikacji polowych i żelbetowych schronów na północ od Mławy, w centrum pozycji Armii „Modlin”.
Główna linia obrony była rozlokowana wzdłuż Narwi i Wisły. Było tam kilka fortyfikacji z XIX wieku, jednak większość obszaru stanowiły trudne do obrony równiny.
Po utrzymywanej w tajemnicy mobilizacji, która zaczęła się w marcu 1939, 20 Dywizja Piechoty została przydzielona do Armii „Modlin” i przetransportowana w okolice Mławy. Dodatkowo dowódca armii przydzielił pewną liczbę transportów kolejowych betonu i kilka jednostek inżynieryjnych. Dywizja miała budować w tym rejonie linie umocnień. W dniu 19 czerwca projekt był gotowy i ostatecznie został zaakceptowany przez marszałka Śmigłego-Rydza 3 lipca.
Linia okopów i schronów, osłanianych przez zapory inżynieryjne, miała zostać zbudowana na polodowcowych wzgórzach otaczających dolinę rzeki Mławki. Rzeka mogła być spiętrzona za pomocą tamy, dzięki czemu można było zwiększyć walory obronne terenu. W centrum znajdowały się bagna, prawie niemożliwe do pokonania dla oddziałów pancernych. Bagna dzieliły odcinek obrony na dwa pododcinki. Zachodni miał być wzmocniony 68 schronami, wschodni zaś, znacznie krótszy – 25 schronami.
Budowa schronów po zachodniej stronie linii obrony rozpoczęła się 14 lipca. Prace były wykonywane głównie przez żołnierzy, pod dowództwem majora Juliusza Levittoux z batalionu saperów 20 Dywizji. Budowę wschodniego pododcinka rozpoczęto 12 sierpnia. Wkrótce żołnierzom zaczęła dobrowolnie pomagać okoliczna ludność cywilna. Mimo tego, do wybuchu wojny duża część fortyfikacji nie została ukończona.
Bitwa.
Rankiem 1 września główne siły 3 Armii niemieckiej gen. Küchlera rozpoczęły natarcie na Mławę. Tędy wiodła najkrótsza droga z Prus Wschodnich na Warszawę. Broniąca tego kierunku Armia „Modlin” gen. Przedrzymirskiego dysponowała 8 i 20 Dywizją Piechoty, Nowogródzką i Mazowiecką Brygadą Kawalerii oraz oddziałami Obrony Narodowej. Na umocnienia polskie bronione przez 20 Dywizję Piechoty płk. Wilhelma Liszki-Lawicza, uderzyły jednostki I Korpusu i Korpusu „Wodrig” – łącznie 4 dywizje piechoty, Dywizja Pancerna „Kempf” i brygada kawalerii. Nieprzyjaciel, zaskoczony silnym i celnym ogniem broni maszynowej oraz ostrzałem artyleryjskim 20 DP, poniósł ciężkie straty. Po niepowodzeniu kolejnego natarcia piechoty, Niemcy wprowadzili do akcji czołgi. Po utracie 6 maszyn (z 50) – pozostałe zawróciły. 
Następnego dnia (2 września) niemiecki 1 Korpus ponawiał bezskuteczne ataki. Korpus „Wodrig” opanował dwa kluczowe punkty polskiej obrony: Żaboklik i Górę Kamieńską. Gen. Küchler przegrupował 3 Armię. Dywizja Pancerna „Kempf” została przesunięta nocnym marszem pozafrontowym na wschodnie skrzydło polskiej obrony, by zaatakować całą kolumną. Niemcy osiągnęli wielką przewagę.
Kolejnego dnia (3 września) obrońcy Mławy dalej stawiali zaciekły opór i zatrzymali w ciężkich bojach oddziały Korpusu „Wodrig”, zbliżające się od wschodu. Na południu oddziały płk. Teodora Furgalskiego ruszyły do natarcia w 2 rozbieżnych kierunkach: 21 pp na Przasnysz, by odciążyć Mazowiecką Brygadę Kawalerii, a 13 i 32 pułk piechoty na skrzydło oddziałów niemieckich, atakujących 79 pułk piechoty pod Mławą. 21 pułk piechoty płk. Sosabowskiego trafił na niemiecką 12 Dywizję Piechoty i wśród zaciętych walk postępował naprzód, ale pozbawione wsparcia artylerii uderzenie załamało się. Gdy w nocy od strony Gruduska nadjechały niemieckie wozy pancerne, oba pułki, 13. i 32., ogarnęła panika i porzucając sprzęt, rozpoczęły bezładny odwrót. Jedynie 21 pułk piechoty płk. Sosabowskiego wycofał się w zwartym szyku, zbierając po drodze pododdziały rozbitych pułków, w kierunku Modlina. Jednostki niemieckie wciąż parły naprzód. Przed północą dotarły do Modlina i rozpoczęła się walka o miasto-twierdzę.
Po bitwie.
4 września, wobec niemożliwości utrzymania oskrzydlonych od wschodu pozycji, dowództwo polskie zdecydowało się na odwrót 20 Dywizji Piechoty w kierunku Modlina. W odpowiedzi dowództwo niemieckie przeprowadziło zmasowane bombardowania lotnicze wycofujących się oddziałów polskich. Dobra pogoda oraz sprzyjający samolotom płaski teren sprawiły, że ponawiane przez cały dzień bombardowania Luftwaffe osiągnęły pełny sukces: 20 Dywizja Piechoty została zdezorganizowana i dopiero po kilku dniach od dotarcia do odległego o około 100 km Modlina jej gotowość do walki została przywrócona.
Niemiecki sukces pod Mławą umożliwił dowództwu 3 Armii głęboki manewr oskrzydlający całą obronę Warszawy: I Korpus Armijny i Korpus Armijny „W” zostały skierowane do sforsowania Narwi i zdobywając główne punkty oporu na linii rzeki (Pułtusk i Różan, gdzie 6 września po raz pierwszy w kampanii wrześniowej przekroczono tzw. linię wielkich rzek) uniemożliwili stworzenie stałego frontu. W ten sposób polski plan obrony załamał się.
13 września dywizje niemieckie dotarły do Twierdzy Modlin i Warszawy od wschodu, zamykając okrążenie miasta i twierdzy.
Podsumowanie.
Bitwa pod Mławą jest nie tylko jedną z najważniejszych bitew kampanii wrześniowej, ale też perfekcyjnym przykładem zalet i wad obydwu stron. Przewaga niemiecka (poza przewagą w lotnictwie) na Mazowszu Północnym nie była decydująca (9 dywizji, w tym jedna – słaba – dywizja pancerna przeciw 6 dywizjom i 4 brygadom – trzem kawalerii i jednej obrony narodowej – po stronie polskiej), bagnisty i pocięty rzekami teren sprzyjał obronie. Obronę wspierały też liczne stałe i polowe fortyfikacje: Twierdza Modlińska, stare (ale unowocześnione) forty na linii Narwi, fortyfikacje mławskie.
Jednakże sytuacja Wojska Polskiego została znacznie utrudniona przez czynniki natury politycznej: powstrzymanie aż do ostatniej chwili (na skutek nacisków sojuszników brytyjskich i francuskich) mobilizacji powszechnej sprawiło, że dwie polskie dywizje (1 DP i 41 DP) w dniu rozpoczęcia walk były dopiero koncentrowane (i ostatecznie nie zdążyły wziąć udziału w walkach pod Mławą), a jedna (8 DP) nie była w pełni gotowa do działań.
Kolejną wadą Wojska Polskiego była zła organizacja: na Mazowszu Północnym zabrakło dowództwa, które miałoby kompetencje do dysponowania wszystkimi siłami. W czasie gdy Armia Modlin ciężko walczyła pod Mławą, SGO Narew (gotowe do akcji 18 DP i Podlaska Brygada Kawalerii, koncentrowana 33 DP) bezczynnie osłaniały nieatakowaną linię Narwi od Ostrołęki po Osowiec. Stronie polskiej zabrakło też dostatecznych informacji wywiadowczych, a w decydujących godzinach bitwy (wieczorem i w nocy 3 września) także dobrze zorganizowanej łączności, która pozwoliłaby na koordynację działań walczących wielkich jednostek.
Strona niemiecka popełniła tylko jeden poważny błąd: wywiad nie wykrył istnienia fortyfikacji mławskich, co doprowadziło do poniesienia pewnych strat przez 11 i 61 DP oraz przez Dywizję Pancerną „Kempf” 1 i 2 września. Późniejsze jednak działania, zwłaszcza użycie stosunkowo słabej (zaledwie połowa stanu „zwykłej” niemieckiej dywizji pancernej) DPanc „Kempf” do decydującego ataku w momencie, gdy w wojsku polskim pojawił się kryzys było przykładem perfekcyjnej realizacji doktryny Blitzkriegu.
Także głęboki manewr oskrzydlający ze sforsowaniem Narwi 6 września to przykład właściwego wykorzystania rozpoznania dla odniesienia sukcesu strategicznego.

</doc>
<doc id="198431" url="https://pl.wikipedia.org/wiki?curid=198431" title="Flaga Nigerii">
Flaga Nigerii

Flaga państwowa Nigerii została zaprojektowana w 1959 przez studenta pochodzącego z Ibadanu, Michaela Taiwo Akinkunmiego. Po raz pierwszy użyto jej w dniu uzyskania niepodległości – 1 października 1960.
Flaga to prostokąt o proporcjach 1:2 podzielony na trzy równe pionowe pasy – zielony, biały i zielony.

</doc>
