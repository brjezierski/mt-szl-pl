<doc id="198433" url="https://pl.wikipedia.org/wiki?curid=198433" title="Charlie Haden">
Charlie Haden

Charles Edward Haden (ur. 6 sierpnia 1937 w Shenandoah, zm. 11 lipca 2014 w Los Angeles) – amerykański kontrabasista jazzowy, długoletni współpracownik saksofonisty Ornette Colemana. Laureat NEA Jazz Masters Award 2012.
Życiorys.
Haden urodził się w stanie Iowa i wzrastał w muzykalnej rodzinie, która występowała czasem w radiu grając muzykę country i amerykańskie piosenki folkowe. Haden zadebiutował śpiewając z rodziną, gdy miał dwa lata, i śpiewał aż do czternastego roku życia, kiedy zachorował na polio. Choć choroba nie rozwinęła się w znaczny sposób, uszkodziła jednak Hadenowi mięśnie gardła i struny głosowe, i w rezultacie nie mógł kontrolować wysokości dźwięku podczas śpiewania. Kilka lat wcześniej, Haden zainteresował się jazzem i zaczął grać na kontrabasie swojego starszego brata.
Haden przeprowadził się do Los Angeles w połowie lat 50. i szybko rozpoczął profesjonalną karierę muzyczną, w tym współpracę z pianistą Hamptonem Hawesem i saksofonistą Artem Pepperem.
Haden zyskał sławę grając z Ornette Colemanem pod koniec lat 50. i w 60., kiedy Coleman wchodził w etap eksperymentowania, któremu wyraz dał na płycie "The Shape of Jazz to Come". Album ten został podówczas przyjęty krytycznie a sam Haden przyznawał, że prowadzenie melodii Colemana było dla niego tak kłopotliwe, że ograniczał się na początku jedynie do powtarzania partii saksofonu na basie. Dopiero po pewnym czasie nabrał tyle pewności by wykonywać własne partie podczas występów. 
Poza współpracą z Colemanem, Haden był również członkiem tria Keitha Jarretta i "amerykańskiego kwartetu" między 1967 a 1976 z Paulem Motianem i Deweyem Redmanem i w zespole Old and New Dreams.
Był liderem Liberation Music Orchestra w latach 70. Ich muzyka, aranżowana w znacznej mierze przez Carlę Bley, była eksperymentalna, kierując się jednocześnie w stronę free jazzu i "muzyki politycznej"; na przykład: pierwszy album LMO koncentrował się na hiszpańskiej wojnie domowej. Poszukiwanie inspiracji w różnorodnych gatunkach muzycznych, nie ograniczając się do czerpania z tradycji jazzowych, było znakiem rozpoznawczym Hadena również później, gdy występował ze swoim zespołem Quartet West.
W założonym w 1987 zespole Quartet West grali: Ernie Watts na saksofonie, Alan Broadbent na fortepianie i Larance Marable na perkusji. Grupa wykonywała romantyczne aranżacje Broadbenta, często z sekcją smyczkową, i była obsypywana nagrodami. Potem, prawie w tym samym składzie, Haden tworzył inspirując się hymnami religijnymi na płycie "American Hymns", konwencją film noir na "Always Say Goodbye" i kubańską muzyką ludową na "Nocturne".
W 1997 grał w duecie z gitarzystą Patem Methenym, zgłębiając muzykę, którą obaj pamiętają z dzieciństwa w Missouri, określaną przez nich mianem Americana. Ta współpraca zaowocowała wydaniem albumu "Beyond the Missouri Sky (Short Stories)" i wspólnymi trasami koncertowymi na całym świecie.
Charlie Haden znany był z charakterystycznych partii basowych i pozostawał jednym z najbardziej szanowanych basistów i kompozytorów muzyki jazzowej. Jego córki Petra i Rachel Haden również profesjonalnie zajmują się muzyką – występowały w zespole That Dog. Petra kontynuuje karierę w indie-rockowej grupie The Decemberists.
W lutym 2007 r. na festiwalu Bielska Zadymka Jazzowa odebrał nagrodę – Anioła Jazzowego.

</doc>
<doc id="198436" url="https://pl.wikipedia.org/wiki?curid=198436" title="Protektorat Czech i Moraw">
Protektorat Czech i Moraw

Protektorat Czech i Moraw (, ) – autonomiczna jednostka administracyjna utworzona 16 marca 1939 przez niemiecką Rzeszę z okupowanych od 15 marca 1939 Czech, Moraw i Śląska Czeskiego, nieprzyłączonych w konsekwencji układu monachijskiego do III Rzeszy 30 września 1938 jako Kraj Sudetów (niem. "Sudetenland"). Większość społeczności międzynarodowej nigdy nie uznała istnienia tego tworu.
Protektorat wchodził w skład tzw. Wielkich Niemiec ("Großdeutsches Reich"), ale miał wewnętrzny samorząd, natomiast władze Niemiec pozostawiły sobie prawo zawieszania przepisów i zarządzeń władz czeskich. Autonomia była stopniowo ograniczana przez okupanta metodą faktów dokonanych – poprzez infiltrację "Gestapo", wzmożone represje, ucisk językowy i rabunek czeskiej gospodarki. Protektorat Czech i Moraw istniał formalnie do końca II wojny światowej. Prezydentem rządu kolaborującego z Niemcami był Emil Hácha, do 15 marca 1939 prezydent Czecho-Słowacji. Społecznym oparciem władz kolaboracyjnych była masowa organizacja "Narodowe Zjednoczenie" (deklaracje członkowskie podpisało ponad 98% pełnoletnich Czechów).
Władze.
Polityka zagraniczna i obronna pozostawały w gestii III Rzeszy
Waluta.
Jednostkę walutową Protektoratu stanowiła korona Protektoratu Czech i Moraw (emitowano monety i banknoty z napisami w językach niemieckim i czeskim).
Ruch oporu.
W Protektoracie działał czeski ruch oporu. Działania nie przybrały znaczącego zakresu zbrojnego, działalność konspiracyjną prowadziła KPCz i podziemie beneszowskie (głównie Centralny Komitet Krajowego Ruchu Oporu). Największym sukcesem był udany zamach na protektora Reinharda Heydricha w 1942 roku, przygotowany przez czechosłowacki rząd emigracyjny.
Organizacje ruchu oporu:

</doc>
<doc id="198437" url="https://pl.wikipedia.org/wiki?curid=198437" title="Toastmasters">
Toastmasters

Toastmasters International (TI) – międzynarodowa organizacja typu non-profit, której celem jest szerzenie umiejętności komunikacji, przemawiania (ang. "speaking") i przewodzenia (ang. "leadership").
Organizacja wyewoluowała z pojedynczego klubu, założonego 22 października 1924 roku przez Ralpha C. Smedleya w ramach YMCA w Santa Ana w stanie Kalifornia, wzorowanego na formule spotkań organizowanych od 1903 roku. Od czasu jej oficjalnego powołania 19 grudnia 1932 roku, przewinęły się przez nią ponad cztery miliony osób. Dziś Toastmasters International zrzesza ponad 352 000 członków w 16 400 klubach, rozlokowanych w 142 państwach.
TI jest podzielony na lokalne kluby, po około 20–30 osób, które spotykają się regularnie (zazwyczaj co tydzień) na spotkaniach trwających około półtorej godziny. Na spotkaniach wyróżnia się „gości” oraz „członków klubu (Toastmasterów)”. Na spotkania może przyjść każdy, jednak dopiero po opłaceniu składki członkowskiej otrzymuje się status „Toastmastera”, który daje prawo do wygłaszania przemówień, oceniania przemówień innych osób oraz dostęp do materiałów edukacyjnych. W trakcie każdego spotkania mają miejsce kilkuminutowe przemówienia członków, oceny przemówień oraz tzw. przemówienia improwizowane (ang. "impromptu speeches").
Historia klubu.
Początki Toastmasters.
Pierwowzorem Toastmasters była seria spotkań szkoleniowych, przeprowadzonych w 1903 roku przez Raplha C. Smedleya w ramach działalności w YMCA. Jako dyrektor do spraw edukacji w placówce YMCA w Bloomington w stanie Illinois, Smedley zdał sobie sprawę z zapotrzebowania na naukę publicznego przemawiania. Zorganizował klub, którego nazwę Toastmasters, zasugerował mu generalny sekretarz YMCA, George Sutton. Na każdym spotkaniu klubu następowała rotacja obowiązków. Członkowie kolejno obejmowali role mówców i sędziów. Wygłaszane mowy oceniał przede wszystkim sam Smedley wraz z doświadczoną ekipą ewaluatorów. Do ekipy tej zapraszani byli również młodsi klubowicze w celu nauki dawania innym informacji zwrotnych. W ten sposób uczono zarówno przemawiania, jak i postaw liderskich.
W 1910 roku po objęciu przez Ralpha Smedleya posady generalnego sekretarza YMCA w Rock Island w stanie Illinois klub przeniósł się do nowej siedziby i szybko rozrósł się do 75 członków (oddział w Bloomington przetrwał jeszcze rok). Gdy Smedley opuścił Rock Island, klub zniknął razem z nim. Kolejny krótki epizod w historii Toastmasters to trzyletnia działalność klubu (1919–1922) w San Jose w stanie Kalifornia zakończona przeprowadzką Smedleya do Santa Ana.
Lata 1924–1927.
W 1924 roku Ralph Smedley powołał w Santa Ana w stanie Kalifornia nowy klub Toastmasters, nazwany „Klubem nr 1” (ang. "Club No. 1"), działający pod skrzydłami YMCA. Pierwsze spotkanie przeprowadzono 22 października. Jesienią 1925 roku J. Clark Chamberlain odwiedził Santa Ana i dwa miesiące później założył drugi oddział Toastmasters w Anaheim. Idea klubu szybko zaadaptowała się w Los Angeles, Long Beach oraz innych miastach południowej Kalifornii. Reprezentanci poszczególnych klubów postanowili wówczas powołać wspólną organizację.
Powołanie Toastmasters International.
Nowa organizacja potrzebowała nazwy. Z racji, że jej działalność sięgnęła już kanadyjskiego miasta Kolumbia Brytyjska, postanowiono o wyborze "Toastmasters International". W 1930 roku nastąpiło zrzeszenie 30 klubów, organizacja otrzymała swój oficjalny status 19 grudnia 1932 roku Ralph Smedley objął w niej funkcję sekretarza i edytora materiałów szkoleniowych (wcześniej przygotował podręcznik zawierający 10 lekcji publicznego przemawiania).
W 1941 roku Smedley zrezygnował z działalności w YMCA, aby poświęcić więcej czasu na Toastmasters International. W czasie II wojny światowej zarządzał organizacją ze swojego małego biura w Santa Ana. Po wojnie zastąpił go nowy sekretarz, Ted Blanding. Raplh Smedley do końca życia pozostał prezesem ds. edukacji i stałym członkiem zarządu.
Toastmasters po śmierci Ralpha Smedleya.
Ralph Smedley zmarł w 1965 roku. Dziesięć lat później prezesem został Terrence McCann, olimpijski zapaśnik, pełniący swoją funkcję aż do emerytury w 2001 roku. Kolejni prezesi to Donna Groh (2001–2008) oraz Dan Rex (od 2008 r. do dnia dzisiejszego).
W 1990 roku organizacja stała się zbyt duża dla swojej siedziby w Santa Ana, zadecydowano wówczas o przeprowadzce do Rancho Santa Margarita w stanie Kalifornia.
Toastmasters w Polsce.
Pierwszy polski klub Toastmasters powstał w Warszawie w 1994 roku. Kolejny założono w 2004 roku w Szczecinie. W ciągu następnych dziesięciu lat powołano także kluby w Białymstoku, Bydgoszczy, Bielsku-Białej, Częstochowie, Gdańsku, Grudziądzu, Katowicach, Kielcach, Krakowie, Lublinie, Łodzi, Olsztynie, Poznaniu, Rzeszowie, Toruniu oraz Wrocławiu i Pile. Aktualnie w Polsce istnieje ponad 60 klubów, wśród nich zarówno polskojęzyczne, jak i angielskojęzyczne oraz kilka klubów niemieckojęzycznych.
Inne podobne organizacje.
W Polsce działają Kluby Ludzi Sukcesu im. Małego Tadzia, wzorowane na formule Toastmasters. Spotkania odbywały się w języku polskim. Pierwszy z klubów powstał w Łodzi w 1992 roku, założył go Tadeusz Niwiński.

</doc>
<doc id="198438" url="https://pl.wikipedia.org/wiki?curid=198438" title="Herb Nigerii">
Herb Nigerii

Herb Nigerii został ustanowiony 20 maja 1960 roku przez królową Elżbietę II. W niezmienionej poza mottem formie funkcjonuje do chwili obecnej pomimo zaistniałych zmian politycznych.
Opis.
W czarnym polu tarczy srebrne faliste godło przypominające swoim kształtem figurę zaszczytną zwaną „rosochą”. Tarczę zwieńcza biało-zielony zawój. W klejnocie czerwony orzeł w prawo. Herb oparty na postumencie w formie ukwieconego trawnika, z zamieszczoną na szarfie dewizą będącą narodowym mottem Nigerii: "Unity and Faith, Peace and Progress" („Jedność i Wiara, Pokój i Postęp”; do 1978 roku: "Peace, Unity, Freedom" – „Pokój, Jedność, Wolność”).
Herb podtrzymują dwa wspięte białe rumaki.
Symbolika elementów herbu.
Srebrna figura w kształcie litery Y symbolizuje dwie główne rzeki przepływające przez Nigerię: Niger i Benue. Są one głównymi śródlądowymi nigeryjskimi ciekami wodnymi, które zlewają się w mieście Lokoja.
Czarna tarcza stanowi aluzję do żyznej gleby Nigerii, podczas gdy dwa konie reprezentują godność mieszkańców kraju. Orzeł reprezentuje siłę. Kwiaty na trawiastym postumencie to kostowce z gatunku "Costus spectabilis" będącego narodowym kwiatem Nigerii i spotykanego na całym jej obszarze.

</doc>
<doc id="198443" url="https://pl.wikipedia.org/wiki?curid=198443" title="Kazimierz Dobrowolski">
Kazimierz Dobrowolski



</doc>
<doc id="198448" url="https://pl.wikipedia.org/wiki?curid=198448" title="Benue (rzeka)">
Benue (rzeka)

Benue lub Bénoué − rzeka w zachodniej Afryce, w Kamerunie i Nigerii. Główny dopływ Nigru.
Długa na około 1400 km. W porze deszczowej jest żeglowna aż do miasta Garoua. Z tego względu w miesiącach letnich staje się szlakiem transportowym. Jej źródła leżą na Wyżynie Adamawa w północnym Kamerunie, skąd płynąc na zachód przecina Garoua, wpływa do Nigerii i przechodząc przez Yolę, Ibi i Makurdi, wpada do Nigru w Lokoji. W jej górnym biegu znajduje się Park Narodowy Benue. Głównym dopływami Benue są: Mayo Kébbi, Gongola, Faro, Katsina Ala.

</doc>
<doc id="198452" url="https://pl.wikipedia.org/wiki?curid=198452" title="Garoua">
Garoua

Garoua – trzecie pod względem wielkości miasto w Kamerunie nad rzeką Benue. Stolica Regionu Północnego i departamentu Benue. Liczy około 574 tys. mieszkańców i jest ważnym portem rzecznym. W mieście znajduje się lokalne i międzynarodowe lotnisko. 
Garoua jest centrum handlu dla swego, przeważnie rolniczego, regionu. W mieście istnieją zakłady tekstylne. Urodził się w nim pierwszy prezydent Kamerunu – Ahmadou Ahidjo. Temu faktowi miasto zawdzięcza zapewne swą rozbudowę i powstanie międzynarodowego lotniska.
Garoua jest centrum wypadowym dla turystów pragnących zwiedzić parki narodowe Waza, Benue i Bouba-Ndjida.
W mieście rozwinął się przemysł spożywczy oraz włókienniczy.

</doc>
<doc id="198454" url="https://pl.wikipedia.org/wiki?curid=198454" title="Yola (miasto)">
Yola (miasto)

Yola − miasto we wschodniej Nigerii nad rzeką Benue. Stolica stanu Adamawa. Liczy ok. 393 tys. mieszkańców (2006).
Powstało w 1841 jako stolica państwa Fulan. Pełniło tę funkcję do jego zdobycia przez Brytyjczyków w 1901. Podczas pory suchej temperatura dzienna przewyższa 40 °C.
Miasto Yola składa się z dwóch części: starej Yoli z siedzibą emira oraz nowszej części Yola-Jimeta. Spory wpływ na rozwój tej drugiej mieli Europejczycy. Most na rzece Benue (oddany w 1980), wiele dróg oraz spore osiedle domków jednorodzinnych (Karewa) wybudowali Włosi. Również Polacy mieli wpływ w takich dziedzinach jak energetyka, melioracja, weterynaria czy medycyna.

</doc>
<doc id="198455" url="https://pl.wikipedia.org/wiki?curid=198455" title="Hertha BSC">
Hertha BSC

Hertha, Berliner Sport-Club – niemiecki klub piłkarski z siedzibą w Berlinie. Został założony 25 lipca 1892.
Historia.
Klub został założony w 1892 r. jako "BFC Hertha 92", biorąc swoją nazwę od parowca. Klub radził sobie nieźle, lecz na początku lat dwudziestych popadł w tarapaty finansowe. Połączył się wtedy z innym klubem z Berlina Berliner Sport-Club i występował jako "Hertha BSCer Sport Club". Między 1926 a 1931 r. klub sześciokrotnie dochodził do finału rozgrywek o mistrzostwo Niemiec, ale mistrzostwo wygrał tylko dwa razy (1930 i 1931).
Po II wojnie światowej, klub odrodził się jako "SC Gesundbrunnen", ponieważ alianci zakazali działalności wielu organizacji, w tym klubów sportowych. W 1949 r. klub zmienił nazwę na "Hertha BSC". W 1963 r. klub był jednym z założycieli Bundesligi, ale po dwóch sezonach klub spadł z ligi. Powrócił do niej w 1968 r., ale w 1979 r. Hertha spadła z ligi na osiemnaście lat. W międzyczasie klub miał ponad 10 mln DM długu, ale został on uregulowany w wyniku sprzedaży nieruchomości klubu, jak i pozyskaniu nowego sponsora.
W 1997 r. Hertha BSC awansowała do Bundesligi. W sezonie 2008-2009 Hertha BSC zajęła 4. miejsce w 1. Bundeslidze i zakwalifikowała się do zreformowanej Ligi Europy. W sezonie 2009/2010 drużyna Herthy zajęła ostatnie 18. miejsce w rozgrywkach Bundesligi i została zdegradowana do 2. ligi niemieckiej. Jednak w 2011 roku wróciła do Bundesligi. W 2012 roku, po przegranych barażach z Fortuną Düsseldorf, ponownie spadła do 2. Bundesligi. Rok później, w sezonie 2012/2013 Hertha zwyciężyła w 2. Bundeslidze i awansowała ponownie do Bundesligi.
Głównym sponsorem klubu jest Deutsche Bahn.
Obecny skład.
"Aktualny na 5 września 2021."

</doc>
<doc id="198456" url="https://pl.wikipedia.org/wiki?curid=198456" title="Tkanki okołowierzchołkowe">
Tkanki okołowierzchołkowe

Tkanki okołowierzchołkowe – tkanki kostne otaczające otwór wierzchołkowy (mały otwór w korzeniu zęba, poprzez który miazga łączy się z kością, z której dochodzi do niej krew ze wszystkimi niezbędnymi składnikami). W przypadku złego, czyli nieszczelnego lub niepełnego wypełnienia kanałów w zębie oraz w przypadku amputacyjnego leczenia zęba bakterie bytujące w kanałach przenikają w okolice kości pod zębem i dochodzi do destrukcji tych tkanek. Diagnostyka zmian bazuje na zdjęciach RTG, na których widać "ciemne plamy" (jest to słabo wysycona tkanka kostna) wokół korzeni. Często pierwszym objawem jest ból przy zagryzaniu. Tkanki okołowierzchołkowe mają dużą zdolność regeneracji, po prawidłowym ponownym przeleczeniu zęba kanałowo pełne wysycenie tkanek można zaobserwować na RTG już w 6 miesięcy po zabiegu. Czasem na pełny efekt trzeba czekać dłużej, zależy to od wielkości zmian i od możliwości organizmu do regeneracji.

</doc>
<doc id="198457" url="https://pl.wikipedia.org/wiki?curid=198457" title="Polski system orderowo-odznaczeniowy">
Polski system orderowo-odznaczeniowy

Polski system orderowo-odznaczeniowy – zhierarchizowany sposób nagradzania poprzez odznaczanie osób zasłużonych dla państwa polskiego, wyraz uhonorowania ich zasług zawodowych lub indywidualnego męstwa. Starszeństwo (hierarchia ważności, niekiedy określana również słowem precedencja) polskich orderów i odznaczeń państwowych jest regulowane przepisami prawa rangi ustawowej.
Charakterystyka.
Art. 138 Konstytucji RP stanowi, że "Prezydent Rzeczypospolitej Polskiej nadaje ordery i odznaczenia", co jest równoznaczne z prowadzeniem wyłącznie przez niego polityki orderowej w imieniu Polski. 
Możliwe są dwa tryby nadawania:
Do ustawowego organu mogą z inicjatywą zgłosić się podległe im jednostki, organy samorządowe, organizacje społeczne i zawodowe, co nakłada na organ wyższy konieczność ich weryfikacji pod względem formalnym i merytorycznym oraz powiadomienie wnioskodawcy, jeśli wniosek został odrzucony.
Podobnie wyglądają tryby odbierania:
Zgodnie z art. 5 ustawy z 16 października 1992 r. o orderach i odznaczeniach do Prezydenta należy wydawanie zezwoleń na przyjmowanie przez obywatela polskiego orderu, odznaczenia lub innego zaszczytnego wyróżnienia nadanego przez najwyższe władze państwa obcego.
W Polsce obecnie nadawanych jest pięć orderów (cztery z nich posiadają swoje kapituły), jedenaście odznaczeń cywilnych (sześć w formie krzyża i pięć medali) i trzynaście odznaczeń wojskowych (siedem w formie krzyża i sześć w postaci gwiazd o charakterze pamiątkowym). Przyznawanie jednego orderu wojennego (Virtuti Militari) i dwóch odznaczeń wojennych (Krzyż Walecznych oraz Krzyż Zasługi z Mieczami) zostało wstrzymane, gdyż mogą być przyznawane wyłącznie w czasie prowadzonej przez Polskę wojny i do pięciu lat po jej ukończeniu.
Zbiorowościom może zostać nadany jedynie Krzyż Kawalerski Orderu Krzyża Wojskowego i Krzyż Wojskowy, które mogą otrzymać formacje walczące. W okresie prowadzenia wojny (a później w ciągu 5 lat od jej zakończenia) istnieje również możliwość odznaczania formacji walczących i miejscowości Krzyżem Srebrnym Orderu Wojennego Virtuti Militari i Krzyżem Walecznych. Wszystkie ordery i odznaczenia mogą być przyznane jedynie w wyjątkowych przypadkach pośmiertnie, wyłącznie w uznaniu szczególnych i godnych upamiętnienia zasług dla Rzeczypospolitej Polskiej. Cudzoziemcy mogą je otrzymać za zasługi dla RP lub jej obywateli lub stosownie do zwyczajów międzynarodowych (wymaga zgody głowy państwa zagranicznego, uzyskiwanej za pośrednictwem protokołu dyplomatycznego).
Kolejność noszenia orderów i odznaczeń w okresie III Rzeczypospolitej, po roku 1989 początkowo była normowana przez poprzednie przepisy. W związku z całkowitą zmianą systemu orderów i odznaczeń w 1992, kwestia kolejności została uregulowana na nowo rozporządzeniem Prezydenta Rzeczypospolitej Polskiej z dnia 10 listopada 1992 r. w sprawie opisu, materiału, wymiarów, wzorów rysunkowych oraz sposobu i okoliczności noszenia odznak, orderów i odznaczeń. Rozporządzeniem Prezydenta Rzeczypospolitej Polskiej z dnia 31 lipca 2007 r. (wejście w życie 10 października 2007 r.) kolejność orderów i odznaczeń została w znacznym stopniu zmieniona. Kolejne Rozporządzenie Prezydenta RP określiło kolejność po ustanowieniu nowych orderów i odznaczeń.
Starszeństwo polskich orderów i odznaczeń jest przedstawione poniżej. W takiej kolejności nosi się na lewej piersi baretki lub miniatury odznaczeń, z prawej do lewej strony. Kolejność ta odnosi się też do noszenia pełnych odznak orderów i odznaczeń, z wyjątkiem części orderów najwyższych klas noszonych na wstędze. Ordery Virtuti Militari można nosić jednocześnie (jeśli osoba odznaczona jest wielokrotnie) zgodnie ze starszeństwem, inne ordery nosi się wyłącznie w najwyższej posiadanej klasie.
System polskich orderów i odznaczeń państwowych uzupełnia zestaw kilkudziesięciu odznaczeń resortowych, nadawanych przez ministrów lub osoby do tego uprawnione, zwykle wysokiego urzędnika kierującego centralnym organem administracji państwowej, instytucją lub organizacją.
Starszeństwo do 10 października 2007.
Pozostałe odznaczenia, które z dniem 16 października 1992 r. włączone zostały do systemu odznaczeń państwowych (z okresem nadawania):
(*) Krzyż za udział w Wojnie 1918–1921 w latach 1990–1992 był noszony po Krzyżu Walecznych, a po roku 1992 – po obecnie obowiązujących odznaczeniach państwowych.
Historyczne polskie systemy orderowo-odznaczeniowe.
Odznaczenia Rzeczypospolitej Obojga Narodów (1705–1795).
Pierwszy order Rzeczypospolitej Obojga Narodów ustanowiony przez króla Władysława IV Wazy w 1634 – Order Niepokalanego Poczęcia Najświętszej Marii Panny – nie został zatwierdzony przez sejm ani wprowadzony, wskutek sprzeciwu szlachty wynikającego z obawy o wprowadzenie przez władcę rządów despotycznych (monarchii absolutnej) przy pomocy kawalerów orderu. Dopiero powstanie pierwszego orderu w 1705 (nawiązującego nazwą do polskiego herbu) i drugiego w 1765 (gdzie patronem był św. Stanisław, a twórcą król Stanisław) utworzyło pierwotny polski system orderowy, do których w 1792 dołączył trzeci order, tym razem typowo wojskowy. System ten dotrwał aż do III rozbioru, a starszeństwo w nim wyglądało następująco:
Poza zhierarchizowanym systemem znalazł się szereg medali nadawanych przez króla osobom pochodzenia nieszlacheckiego:
Odznaczenia Księstwa Warszawskiego (1806–1815).
Władca Księstwa Warszawskiego Fryderyk August I Wettyn przywrócił cały system przedrozbiorowy (zgodnie z art. 85 Konstytucji Księstwa "Ordery cywilne i wojskowe, będące dawniej w Polsce, utrzymują się, a król jest naczelnikiem tych orderów"), zmieniając jedynie trochę nazwy dwóch niższych orderów:
Dodatkowo książę nadawał Medal Sędziów Pokoju, dla tych sędziów pokoju, którzy osiągnęli najlepsze rezultaty w polubownym rozwiązywaniu spraw.
Odznaczenia Królestwa Polskiego (1815–1831).
Po utworzeniu w 1815 Kongresówki i połączeniu jej unią personalną z Cesarstwem Rosyjskim, otrzymała ona nową Konstytucję Królestwa Polskiego, której art. 44 brzmiał "Do Panującego należy ustanowienie, urządzanie i rozdawnictwo orderów cywilnych i wojskowych", a art. 160 "Ordery Polskie cywilne i wojskowe, to jest: Orła Białego, Świętego Stanisława i Krzyża Wojskowego są zachowane", czyli kolejność orderów została zachowana:
Poza hierarchią ustanowiono dwa dodatkowe odznaczenia:
Uchwała Sejmu o detronizacji Mikołaja I z 25 stycznia 1831 odebrała carom rosyjskim prawa do odznaczania polskimi orderami i odznaczeniami, ale podczas powstania listopadowego utrzymano przyznawanie jedynie Virtuti Militari, a prerogartywy nadawcze przekazano na ręce Naczelnego Wodza. Upadek powstania spowodował włączenie dwóch najwyższych orderów do systemu odznaczeń rosyjskich jako niższe ordery cywilne (pod nazwami CiK Order Orła Białego i CiK Order św. Stanisława), a Virtuti Militari przekształcono w najniższej rangi rosyjską odznakę pamiątkową Polski Znak Honorowy, który nadano w liczbie około 100 tys. niemal wszystkim uczestnikom walk po stronie cara, nawet felczerom i cyrulikom.
Odznaczenia II Rzeczypospolitej (1919–1939).
Władze Rzeczypospolitej, tworząc własny kodeks orderowy, opierały się na wzorach europejskich, ściśle nawiązując do polskiej historii i kultury. Zostały wskrzeszone dwa przedrozbiorowe ordery i utworzono jeden order nowy (dla wyróżnienia zasług obywatelskich) oraz 14 odznaczeń państwowych:
(*) W czerwcu 1939 roku zostały utworzone dwa odznaczenia (Dz.U.R.P. nr 58 z 1939 r. poz. 378), miały być nadawane jako wyróżnienie za ochotniczą służbę w Wojsku Polskim w latach 1918–1921. Z powodu wybuchu II wojny światowej nie zostały wykonane i nadane.
(**) Odznaczenia równorzędne, zakładane w kolejności otrzymania.
Odznaczenia rządu RP na obczyźnie (1939–1990).
Utrzymano nadawanie trzech orderów i dwóch odznaczeń, ustanowiono trzy nowe odznaczenia i cztery medale, wznowiono jedno podwójne odznaczenie. Noszono je wg starszeństwa z czasów II RP z późniejszymi zmianami:
(**) Odznaczenia równorzędne, zakładane w kolejności otrzymania
(***) Odznaczenia równorzędne, zakładane w kolejności otrzymania
Odznaczenia Polski Ludowej (1944–1990).
„Dekret Polskiego Komitetu Wyzwolenia Narodowego z dnia 22 grudnia 1944 r. o orderach, odznaczeniach oraz medalach” nie uwzględnił starszeństwa oraz sposobu noszenia odznaczeń państwowych i w latach 1944–1960 kolejność ich noszenia była regulowana przepisami o poszczególnych orderach (do 1952 roku nazwą państwa była wciąż Rzeczpospolita Polska), lecz zasady i okoliczności noszenia odznaczeń nie były unormowane. W praktyce częściowo stosowano przepisy i zwyczaje przedwojenne, a częściowo korzystano z wzorów sowieckich. Kompleksowo uregulowała ją „Ustawa z dnia 17 lutego 1960 r. o orderach i odznaczeniach” oraz „Instrukcja Kancelarii Rady Państwa z dnia 29 lutego 1960 r. w sprawie sposobu noszenia orderów i odznaczeń”, a następnie „Uchwała Rady Państwa z dnia 6 stycznia 1977 r. w sprawie opisu odznak orderów i odznaczeń oraz sposobu ich noszenia”, obowiązująca częściowo do 1992 roku. Kolejność wynikająca z niej była ponadto modyfikowana przepisami późniejszymi.
Kolejność polskich orderów i odznaczeń jest przedstawiona poniżej (uwzględniono przy tworzeniu listy zasadę, że późniejsze akty prawne mają pierwszeństwo przed wcześniejszymi). W takiej kolejności noszono na lewej piersi baretki lub miniatury orderów i odznaczeń, z prawej do lewej strony. Kolejność ta odnosi się też do noszenia pełnych odznak, z wyjątkiem Orderów Odrodzenia Polski I, II i III klasy oraz Virtuti Militari I i II klasy, których nie noszono na piersi, lecz na wielkiej wstędze lub wstędze, oraz Medalu 10-lecia Polski Ludowej, noszonego na prawej piersi (odznaczenia te wyróżniono gwiazdką). Lista poniżej obejmuje także odznaczenia ustanowione w latach 1989–1991.
(*) Order Odrodzenia Polski I klasy i Order Virtuti Militari I klasy noszono na wstędze przez prawe ramię do lewego boku, krzyż zawieszano u dołu węzła utworzonego ze związanych w kokardę końców wstęgi, a gwiazdę orderową noszono pośrodku lewej strony piersi, poniżej innych orderów i odznaczeń. Nie nosiło się jednocześnie pełnych odznak obu Orderów I klasy.
(**) Order Krzyża Grunwaldu I klasy, Order Odrodzenia Polski II i III klasy oraz Order Virtuti Militari II klasy noszono na wstędze na szyi, a gwiazdę orderową Orderu Odrodzenia Polski II klasy noszono pośrodku lewej strony piersi, poniżej innych orderów i odznaczeń noszonych rzędami na wstążkach.
(***) Medal 10-lecia Polski Ludowej noszono na prawej piersi na metalowej baretce.
Dodatkowo przyznawano piętnaście odznak tytułów honorowych mających rangę orderu, a także kilkadziesiąt odznaczeń resortowych oraz kilkaset odznaczeń rad narodowych.

</doc>
<doc id="198458" url="https://pl.wikipedia.org/wiki?curid=198458" title="Hemisekcja">
Hemisekcja

Hemisekcja – zabieg stomatologiczny przeprowadzany w zębach wielokorzeniowych (najczęściej zęby trzonowe) zniszczonych i złamanych, często ze stanem zapalnym. Zabieg polega na leczeniu endodontycznym, separacji i usunięciu w znieczuleniu miejscowym jednego (albo więcej) korzenia zęba wraz z częścią korony zęba, przy pozostawieniu w jamie ustnej pozostałych korzeni. Najczęściej przeprowadzany łącznie z osteotomią. Taki ząb najczęściej wymaga odbudowy protetycznej.
Zabieg ten wskazany jest, gdy występują zmiany okołowierzchołkowe przy korzeniach, kiedy samo leczenie endodontyczne nie jest już wystarczające. Kolejnymi wskazaniami są problemy periodontologiczne (np. ubytek kości) i złamanie pionowe zęba lub korzenia.

</doc>
<doc id="198459" url="https://pl.wikipedia.org/wiki?curid=198459" title="Harcmistrz (czasopismo)">
Harcmistrz (czasopismo)

Harcmistrz – miesięcznik i kwartalnik Związku Harcerstwa Polskiego wydawany w Poznaniu, a następnie od 1921 w Warszawie. Nazwa pisma nawiązywała do jednego z najwyższych stopni instruktorskich w harcerstwie – harcmistrza.
Od 1919 czasopismo nosiło podtytuł "Organ Urzędowy Naczelnej Rady Harcerskiej i Naczelnego Inspektoratu Harcerskiego". Od 1921 dodano podtytuł "Organ Naczelnictwa Związku Harcerstwa Polskiego". Wydawanie zakończono w 1933. W jego miejsce powołano kwartalnik „Harcerstwo”.
Główna Kwatera Harcerzy Związku Harcerstwa Polskiego działającego poza granicami Kraju wydawała w Londynie w latach 1949–1950 dwumiesięcznik dyskusyjno-programowy o tym samym tytule.

</doc>
<doc id="198462" url="https://pl.wikipedia.org/wiki?curid=198462" title="Osteotomia">
Osteotomia

Osteotomia – w ortopedii i chirurgii urazowej działanie polegające na przecięciu kości. Może ono mieć na celu poprawę kształtu kości, jej skrócenie lub wydłużenie (np. w aparacie Ilizarowa lub orthofix), poprawę mechaniki znajdującego się w pobliżu stawu lub korekcję osi kończyny.

</doc>
<doc id="198465" url="https://pl.wikipedia.org/wiki?curid=198465" title="Majestic 12">
Majestic 12

Majestic-12 (także MJ-12 lub MJ-XII) – rzekoma organizacja, która pojawia się w teoriach spiskowych dotyczących UFO. Ma być to kryptonim tajnego zespołu naukowców, przywódców wojskowych i urzędników rządowych, utworzony w 1947 na mocy rozkazu prezydenta Stanów Zjednoczonych Harry’ego Trumana, w celu ułatwienia odzyskania i zbadania statku kosmicznego obcych rozbitego w Roswell. Teoria spiskowa dotycząca tajemniczego zespołu narodziła się po wycieku tajnych dokumentów rządowych, które ufolodzy po raz pierwszy opublikowali w 1984. Federalne Biuro Śledcze, po dokładnym zbadaniu tematu, uznało dokumenty Majestic 12 za „całkowicie fałszywe”, również wielu ufologów uważa je za skomplikowaną mistyfikację.
Historia.
Nie istnieją zweryfikowane dowody istnienia tego zespołu. Istnieniu MJ-12 zaprzeczył rząd Stanów Zjednoczonych, którego organy wypowiedziały się, że dokumenty świadczące o istnieniu takiej grupy zostały sfingowane – FBI zbadało dokumenty i określiło je jako fałszywe (reprodukcje dokumentów z kryptonimem „Magic” poddano retuszowi tak, aby widniało na nim słowo „Majic”, interpretowane następnie jako skrót od „Majestic”). Także wśród ufologów i zwolenników teorii spisku zdania są podzielone.
6 grudnia 2010 r. FBI opublikowało tajne do tej pory dokumenty na temat Majestic-12, jak i wielu innych niewyjaśnionych zjawisk.
Na dokumentach dotyczących Majestic 12 widnieje słowo „bogus” (podrobione).

</doc>
<doc id="198468" url="https://pl.wikipedia.org/wiki?curid=198468" title="Lokoja">
Lokoja

Lokoja – miasto i port rzeczny na zachodnim brzegu rzeki Niger w południowo-środkowej Nigerii. Stolica stanu Kogi. Według danych szacunkowych z 2020 roku liczy 692 tys. mieszkańców i jest jednym z najszybciej rozrastających się miast Afryki. Po połączeniu północnych i południowych protektoratów w jedną kolonię w 1914 r. stąd właśnie nią zarządzano.
Dzisiejsze miasto zostało założone przez szkockiego odkrywcę Williama Balfoura Baikie w 1857 roku, ale przez setki lat wcześniej obszar ten był domem dla różnych grup etnicznych, w tym ludu Joruba. Nowoczesne miasto jest ważnym portem handlowym dla bawełny, skóry, oleju palmowego i ziaren. Lokalnie produkuje się także ignamy, kukurydzę, fasolę. Na dużych targach sprzedawane są również ryby i orzechy shea.

</doc>
<doc id="198469" url="https://pl.wikipedia.org/wiki?curid=198469" title="Przyzębie">
Przyzębie

Przyzębie – to zespół tkanek otaczających i utrzymujących ząb w zębodole oraz mających za zadanie jego ochronę przed wnikaniem zakażenia z zainfekowanego kanału korzeniowego lub kieszonki dziąsłowej. Dziedzina medycyny zajmująca się chorobami przyzębia to periodontologia.
Na przyzębie składają się dziąsła, ozębna, cement korzeniowy i kość wyrostka zębodołowego. 
Higiena przyzębia.
Uważa się, że do zachowania najlepszej higieny przyzębia wymagane jest używanie:

</doc>
<doc id="198471" url="https://pl.wikipedia.org/wiki?curid=198471" title="Karolina Sawka">
Karolina Sawka

Karolina Sawka (ur. 15 grudnia 1991 w Szczecinie) – polska aktorka.
Życiorys.
Zagrała rolę Nel Rawlison w nowej wersji ekranizacji książki "W pustyni i w puszczy". Za rolę tę otrzymała nagrody na festiwalach Giffoni Film Festival (2001) we włoskim mieście Giffoni i na . W 2001 roku została uhonorowana tytułem Ambasador Szczecina.
W 2018 ukończyła studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
W 2015 zadebiutowała w spektaklu "Spadając" w Centrum Kultury Niezależnej Teatr Szwalnia Łódź. W 2016 grała w spektaklu "Wywiad" w reżyserii Waldemara Zawodzińskiego. Od 2017 występuje w dramacie "Jabłko" w reż. Artura Barcisia w Teatrze Żelaznym w Katowicach, a od 2018 w spektaklach "Pijani" Iwana Wyrypajewa w Teatrze Współczesnym w Szczecinie w reż. Norberta Rakowskiego, "Nerwica natręctw" w reż. Artura Barcisia i od 2020 w spektaklu "Między łóżkami".
Jest córką Ewy Sawki, witrażystki i Henryka Sawki, rysownika i satyryka. Ma brata Jakuba.
Filmografia.
Źródło: Filmpolski.pl.

</doc>
<doc id="198472" url="https://pl.wikipedia.org/wiki?curid=198472" title="Brama Wałowa">
Brama Wałowa

Brama Wałowa – średniowieczna brama miejska w Stargardzie, na zachodnim Pomorzu.
Brama zbudowana w północno-wschodniej części obwarowań miejskich, u wyjazdu do Maszewa. Jedna z czterech średniowiecznych bram miasta, położona przy ul. Bolesława Chrobrego w Stargardzie. Brama Wałowa, kolegiata Mariacka i pozostałe mury obronne rozporządzeniem Prezydenta RP z dnia 17 września 2010 została uznana za pomnik historii.
Obecnie w Bramie Wałowej mieści się miejska galeria sztuki pod patronatem Stargardzkiego Stowarzyszenia Miłośników Sztuk Plastycznych Brama.
Historia.
Została zbudowana w 1439 roku, posiadała najbardziej rozbudowane przedbramie w Stargardzie. Nazwa pochodzi od wałów ziemnych usypanych przed zewnętrznymi murami miasta. W 1780 rozebrano przedbramie, a cegły przeznaczono na budowę młyna na Inie. Po zniszczeniach II wojny światowej została całkowicie odbudowana. Zrekonstruowano też część renesansową w górnej części budowli. Jest to jedyna w tym regionie brama miejska w stylu renesansowym z reliktami gotyku. 
Po wojnie pomieszczenia nad ostrołukowym przejazdem użytkowane były m.in. przez poradnię przeprowadzającą specjalistyczne badania kierowców.
Architektura.
Podstawa bramy w formie nieregularnego prostokąta (10x11 m), a jej wysokość wynosi 19,4 m. Od strony zewnętrznej wsparta jest do wysokości I pietra skarpami. Posiada dach dwuspadowy z sygnaturką z wieku XVII. Zbudowana jest z cegły, blend, a jej szczyt jest otynkowany. Górna część została nadbudowana w XVI w., otrzymując na wysokości I piętra pas blend firanowych. Szczyty wieży zostały przyozdobione pilastrami, gzymsami, półkoliście zamkniętymi blendami, zakończonymi w uskokach półkolistych tympanonami z szyszkami. Przejazd jest ostrołukowy z pozostałością szczeliny po bronie.

</doc>
<doc id="198473" url="https://pl.wikipedia.org/wiki?curid=198473" title="Benue">
Benue



</doc>
<doc id="198474" url="https://pl.wikipedia.org/wiki?curid=198474" title="Szkoła amsterdamska">
Szkoła amsterdamska



</doc>
<doc id="198476" url="https://pl.wikipedia.org/wiki?curid=198476" title="Delta">
Delta



</doc>
<doc id="198478" url="https://pl.wikipedia.org/wiki?curid=198478" title="Anzelm">
Anzelm



</doc>
<doc id="198479" url="https://pl.wikipedia.org/wiki?curid=198479" title="Enugu">
Enugu



</doc>
<doc id="198480" url="https://pl.wikipedia.org/wiki?curid=198480" title="Kano">
Kano



</doc>
<doc id="198481" url="https://pl.wikipedia.org/wiki?curid=198481" title="Katsina">
Katsina



</doc>
<doc id="198483" url="https://pl.wikipedia.org/wiki?curid=198483" title="Kebbi">
Kebbi



</doc>
<doc id="198484" url="https://pl.wikipedia.org/wiki?curid=198484" title="Sokoto">
Sokoto



</doc>
<doc id="198494" url="https://pl.wikipedia.org/wiki?curid=198494" title="Bączal Dolny">
Bączal Dolny

Bączal Dolny – wieś w Polsce położona w województwie podkarpackim, w powiecie jasielskim, w gminie Skołyszyn.
4 km na północ od krajowej 28 Gorlice – Biecz – Jasło oraz 6 km na południe od krajowej 73 Tarnów – Pilzno – Jasło.
W latach 1975–1998 miejscowość administracyjnie należała do województwa krośnieńskiego. Powierzchnia wsi to 502,7 ha.
Przez miejscowość przebiegają trzy znakowane szlaki turystyczne: Podkarpacki Szlak Winnic, projekt ATLAS, szlak konny „Karpackie Podkowy”, a od 2014 także Jasielski Szlak Winny z przystankiem w ponad 2-hektarowej winnicy „Dwie Granice”.
Położenie geograficzne i warunki przyrodnicze.
Mikroregion i flora.
Bączal Dolny leży w mikroregionie góry Liwocz na Pogórzu Ciężkowickim, które wchodzi w skład pasm Pogórza Karpackiego. W miejscowości rosną kaczeńce, storczykowate, cebulica dwulistna i inne rośliny objęte ochroną. W Bączalu Górnym rośnie podkolan biały. W obu miejscowościach można podziwiać piękne krajobrazy. We wsi znajduje się parę małych kompleksów leśnych, otwartych dla wszystkich, w których można zbierać grzyby, w tym wczesnowiosenną smardzówkę czeską.
Warunki meteorologiczne.
Średnia roczna temperatura wynosi około +6° do +8°, w zimie średnio -4° w styczniu, w lecie +19° w lipcu. Średnia opadów waha się w przedziale od 750 do 800 milimetrów rocznie. Grubość pokrywy śnieżnej to 60–90 cm – zalega ona średnio w ciągu roku od 60 do 80 dni. Liczba dni z zachmurzeniem wynosi średnio w ciągu roku wynosi 133, zaś liczba dni z przymrozkami to około 119. Pierwsze przymrozki występują około 20 września a ostatnie 6 maja, choć zdarzają się i pod koniec tego miesiąca. Wiosna przychodzi wcześnie i jest dość ciepła, lato z reguły jest upalne, jesień zaś szybko przynosi chłody i mgły.
Granice obrębu.
Bączal Dolny graniczy z takimi miejscowościami jak:
Ciekawostki przyrodnicze.
W Bączalu Dolnym znajduje się także źródło, które w przeszłości uważane było za mające właściwości lecznicze. W wiosce, w rejonie kościoła parafialnego rosną pomnikowe gatunki lipy drobnolistnej i dębu bezszypułkowego liczące około 300–400 lat. Przez obie wsie przepływa wiele strumieni i potoków; w tym potok Młynówka – lewobrzeżny dopływ Ropy.
W Bączalu Dolnym znajduje się cenny pod względem faunistycznym obszar chroniony Natura 2000 – Łąki nad Młynówką. W miejscowości zlokalizowane są złoża surowców ilastych ceramiki budowlanej o szacowanej wielkości.
Części wsi.
Zwyczajowe nazwy topograficzne sołectwa Bączal Dolny:
Administracja.
Władze wykonawczą miejscowości tworzą: radny Rady Gminy Skołyszyn Krzysztof Sarnecki (od 21 października 2018), który piastuje również funkcję sołtysa.
Historia.
Nazwa Bączal pochodzi najprawdopodobniej od strumyka o nazwie „Bączałka”, przepływającego przez centrum wioski, lub od nazwiska (imienia) "Bączał". Bączal Dolny i Górny to wsie założone przez króla Kazimierza Wielkiego na prawie magdeburskim w 1370 roku. Pierwsza pisemna wzmianka o Bączalu pochodzi z 1124 roku (dokument nadania ziemi benedyktynom z Tyńca), a kolejna z 1396 r. W 1595 roku wieś Bączal Niżny położona w powiecie bieckim województwa krakowskiego była własnością starosty olsztyńskiego Joachima Ocieskiego. W XVII w. Bączal Dolny był nazywany "Bączalem Niższym", a Bączal Górny "Bączalem Wyższym" – obie wsie były wsiami rycerskimi, a następnie szlacheckimi. Istniał również "Bączal Opata" (własność Opatów Tynieckich) – obecnie Opacie.
Parafia w Bączalu Dolnym powstała najprawdopodobniej już pod koniec XIII w., jednak pierwsza wzmianka pochodzi z 1348 roku. Prawdopodobnie istniał tu jeszcze starszy kościół (niewielki drewniany kościółek wybudowany ok. 1400 r.) niż gotycki wybudowany w 1667 r. Niestety został doszczętnie zniszczony.
Bączal Dolny wraz z Bączalem Górnym były jednymi z najmocniej zniszczonych miejscowości w Gminie Skołyszyn w ramach szkód wojennych okresu II wojny światowej. Mieszkańcy miejscowości dawali schronienie osadnikom z Jasła, wysiedlonym z rozkazu ówczesnego niemieckiego starosty jasielskiego – Waltera Gentza w 1944 r. W tym okresie przebywali tutaj ks. Adam Ablewicz – wikariusz jasielski, starszy brat abpa Jerzego Ablewicza i ks. Stanisław Bałuk – proboszcz z Bieździedzy.
Miejscowa plebania dzięki ks. Florianowi Zającowi była ważnym ośrodkiem ruchu oporu, obradowali i przebywali na niej m.in.: ppłk. Władysław Owoc, ppłk. Józef Modrzejewski i kpt. Józef Drelichowski.
Aktualnie w miejscowości znajduje się murowany kościół parafialny nawiązujący stylowo do nurtu narodowego w architekturze historyzującej z domieszką wczesnego modernizmu (ekspresjonizm); zbudowany w typie pseudobazylikowym, dzięki staraniom księdza prałata Stanisława Czernieca, w latach 1957–1959, według drugiego projektu sporządzonego przez znanego lwowskiego architekta Eustachego Chmielewskiego.
W latach 1954–1961 istniała tu gromada Bączal Dolny, czyli najmniejsza jednostka podziału terytorialnego Polskiej Rzeczypospolitej Ludowej z siedzibą GRN w Bączalu Dolnym; w skład gromady wchodziły również dwie inne wsie, tj. Bączal Górny i Opacie.
Od 2008 roku miejscowość znajduje się na trasie górskiego maratonu rowerowego – Cyklokarpaty, a od 2011 także na trasie Biegu Pamięci senatora Stanisława Zająca, który zginął w katastrofie smoleńskiej 10 IV 2010 roku.
Zabytki i atrakcje turystyczne.
Bączal Dolny położony jest 12 km od Biecza, jednego z najstarszych i najbardziej atrakcyjnych turystycznie miast w Polsce.
Legendy.
Jedno z podań ludowych mówi, że w czasach kiedy powstawał "stary kościół", drewno oraz wszystkie materiały budowlane potrzebne na powstanie budowli złożono na górze, ale pewnej nocy cudownym trafem cały materiał został w niewyjaśnionych okolicznościach przeniesiony na dół. W miejscu gdzie najpierw był złożony cały materiał wybudowano "Murowaną figurę", a w miejscu gdzie podobno przeniosła je Maryja (bo sobie ten skrawek ziemi upatrzyła) wybudowano świątynię.
Infrastruktura i transport.
Przez Bączal Dolny przebiegają następujące szlaki komunikacyjne:
drogi powiatowe:
a także kilka dróg gminnych o nawierzchni bitumicznej utwardzonej, żwirowej oraz drogi dojazdowe.
Na terenie sołectwa umiejscowione są 3 przystanki liniowe Zakładu Miejskiej Komunikacji Samochodowej w Jaśle, na których zatrzymują się autobusy zarówno MKS Jasło, PKS Jasło, jak i busy prywatne linii Er-Bus i Hesta.
Edukacja.
W miejscowości (od 2007) działał Zespół Szkół Publicznych w Bączalu Dolnym, w skład którego wchodziły:
Po reformie oświaty w 2017 roku placówka przekształciła się w ośmioklasową Szkołę Podstawową im. Tadeusza Rejtana.
Na terenie szkoły mieści się kompleks rekreacyjno-sportowy, w skład którego wchodzą: duży plac zabaw dla dzieci, boisko do piłki nożnej z nawierzchnią trawiastą, piaszczyste boisko do piłki plażowej, a także część lekkoatletyczna, w tym: rzutnia do pchnięcia kulą, bieżnia do skoku w dal, rozbieg do skoku wzwyż i boisko pokryte sztuczną nawierzchnią przystosowane do gry w siatkówkę, piłkę ręczną, koszykówkę i tenis ziemny.
Kompleks budynków szkolnych wraz z zapleczem sportowym został zakwalifikowany przez Kuratorium Oświaty w Rzeszowie jako miejsce wypoczynku i stanowi jeden z 9 ośrodków oazowych Ruchu Światło-Życie diecezji rzeszowskiej.
Przy szkole od 2014 roku rośnie Dąb Wolności, upamiętniający 25 rocznicę demokratycznych przemian z VI 1989 roku.
W latach 1887–1890 nauczanie w tejże szkole prowadził młody nauczyciel Jan Szczepanik – późniejszy wynalazca.
Wybitni wychowankowie placówki:
Parafia św. Mikołaja i Imienia Maryi.
Parafia w Bączalu Dolnym została erygowana najpóźniej w 1348 roku, co czyni ją jedną z najstarszych wspólnot parafialnych w granicach diecezji rzeszowskiej.
Opieka zdrowotna.
Na terenie miejscowości znajduje się punkt lekarski zlokalizowany w budynku Zespoły Szkół Publicznych i będący filią Gminnego Ośrodka Zdrowia z siedzibą w Skołyszynie, w którym lekarze przyjmują dwa razy w tygodniu.
Najbliższy szpital to: Szpital Specjalistyczny w Jaśle, znajduje się w odległości 10 km. Kolejne to: Szpital Specjalistyczny w Gorlicach – 25 km i Wojewódzki Szpital Podkarpacki w Krośnie – 34 km.
Straż pożarna.
W Bączalu Dolnym czynnie działa Ochotnicza Straż Pożarna, która powstała w 1928 roku z inicjatywy druha Jana Dybki. W latach 50. XX wieku wybudowano pierwszą remizę strażacką. Dzisiejszy Dom Strażaka otwarto 10 września 1978. W 1982 w czasie trwania stanu wojennego, jednostka odebrała sztandar ufundowany z okazji 55. rocznicy swojej działalności. 8 lipca 2018 OSP obchodziło 90. lecie swojego istnienia.
Winnice.
Tereny powiatu jasielskiego, zwłaszcza jego północna i zachodnia część, obfitują w nowo powstałe, zakładane po 2000 roku winnice. Na terenie Bączala Dolnego zlokalizowana jest winnica „Nad Doliną”, z której rozciąga się widok na malownicze okolice. Tutejsze ziemie są idealne do uprawy winorośli: lekka ziemia, odpowiednie nachylenie stoków.
W sąsiednim Bączalu Górnym zlokalizowana jest winnica „Dwie Granice” o powierzchni ponad 2 hektarów.
Lasy.
Teren miejscowości porastają lasy mieszane, głównie buczyna karpacka z domieszką jodły i sosny zwyczajnej. Zajmują one około 15% całkowitej powierzchni sołectwa. Największe skupiska leśne zlokalizowane są w rejonie góry Babis – lasy mieszane oraz przy granicy z Dąbrówką – lasy jodłowe. Lasy i zadrzewienia znajdujące się w granicach Bączala Dolnego wchodzą w skład Leśnictwa Lisów przynależącego do Nadleśnictwa Kołaczyce.
Historyczna przynależność terytorialna.
Po II wojnie światowej miejscowość należała administracyjnie do województwa krakowskiego (1945), rzeszowskiego – powiat jasielski (1945–1974), krośnieńskiego (1975–1998) i aktualnie do woj. podkarpackiego – powiat jasielski (od 1998).

</doc>
<doc id="198495" url="https://pl.wikipedia.org/wiki?curid=198495" title="Krzyż Bitwy pod Lenino">
Krzyż Bitwy pod Lenino

Krzyż Bitwy pod Lenino – polskie wojskowe odznaczenie państwowe o charakterze pamiątkowym.
Historia.
Został ustanowiony ustawą z dnia 26 maja 1988 roku, z okazji 45. rocznicy bitwy pod Lenino. W odróżnieniu od innych medali LWP, krzyż nadawano wyłącznie jej uczestnikom, a nie wszystkim żołnierzom formacji biorącej udział w tej bitwie.
Krzyż był nadawany jednorazowo uczestnikom bitwy pod Lenino przez Radę Państwa do 1989 roku, a w latach 1990-1999 przez Prezydenta RP. Krzyż był nadawany obywatelom polskim, mógł być także nadawany cudzoziemcom. Mógł być nadawany pośmiertnie. Nadawano go z okazji Dnia Zwycięstwa (9 maja) oraz Dnia Wojska Polskiego (12 października).
Z dniem 8 maja 1999 roku nadawanie Krzyża uznano za zakończone.
Krzyż ten nosiło się na lewej stronie piersi, w kolejności bezpośrednio po Krzyżu Partyzanckim (od 1992 roku po obecnych odznaczeniach państwowych).
Projektantem odznaki był rzeźbiarz, medalier Edward Gorol.
Opis odznaki.
Odznaką Krzyża bitwy pod Lenino jest krzyż równoramienny prosty, o wymiarach 42 × 42 mm, srebrzony, oksydowany. Na awersie w części środkowej umieszczony jest tzw. orzeł piastowski (bez korony), na rewersie napis: "LENINO, 12 X 1943".
Krzyż nosi się na wstążce szerokości 37 mm w kolorze żółtym, oblamowanej z dwóch stron wąskimi paskami w kolorze granatowym oraz z pionowym biało-czerwonym paskiem pośrodku szerokości 10 mm.
Odznaczeni.
W latach 1988-1989 odznaczono 3232 osoby, a w latach 1989-1999 dodatkowo 1558 osób. Łącznie – 4790 krzyży.

</doc>
<doc id="198496" url="https://pl.wikipedia.org/wiki?curid=198496" title="Mistrzostwa Polski par klubowych na żużlu">
Mistrzostwa Polski par klubowych na żużlu

Mistrzostwa Polski par klubowych na żużlu – zawody żużlowe, rozgrywane oficjalnie od 1974 roku i organizowane pod patronatem GKSŻ w celu wyłonienia najlepszej pary klubowej w Polsce.
W pierwszych latach mistrzostwa były prowadzone oddzielnie dla drużyn I i II ligi (oficjalnie w statystykach za medalistów MPPK uznaje się drużyny, które walczyły w I lidze). Po zakończonym meczu ligowym rozgrywano dwa biegi z udziałem par z klubów biorących udział w spotkaniu. Każda drużyna spotykała się z inną czterokrotnie (2 razy u siebie i 2 na wyjeździe). Sumowano zdobyte punkty we wszystkich meczach. Kluby zgłaszały po trzech żużlowców. W pierwszej, nieoficjalnej edycji w 1973 r., zwyciężyli zawodnicy Stali Gorzów przed Śląskiem Świętochłowice i ROW-em Rybnik.
Od 1974 roku wprowadzono finały jednodniowe, a drużyny mające walczyć o medale wyłaniano na podstawie wspomnianych wynikach po meczach ligowych. Od 1976 roku połączono rozgrywki MPPK I i II ligi. W latach 1974-1978, 1981-1985, 1992-1994 w finale brało udział siedem par, w latach 1979-1980 oraz 1990-1991 sześć par, jeżdżono według tabeli 15-biegowej. Od roku 1986 do 1989 o medale rywalizowało dziewięć par, w każdym z biegów uczestniczyło sześciu żużlowców (po trzy pary), natomiast punktowano 5-4-3-2-1-0. Zrezygnowano z rozgrywania finałów takim systemem ze względu na dużą ilość wypadków na torze.
Obecnie MPPK rozgrywane są według tabeli 21-biegowej, a każda para startuje sześć razy. W finale jeździ siedem zespołów trzyosobowych (w tym jeden rezerwowy). Zespoły wyłaniane są w trzech grupowych turniejach eliminacyjnych, z których awansują po dwie pary. Siódmy zespół uzupełniający obsadę finału to para gospodarzy zawodów.
W 2014 r. zasady wyłaniania finalistów zostały zmienione – nie rozegrano eliminacji, a do finału zakwalifikowano pary z czterech najlepszych klubów ENEA Ekstraligi oraz dwie z I ligi i jedną – z II ligi.
Klasyfikacja medalowa.
Poniższe zestawienia obejmują medalistów począwszy od roku 1974.
Według zawodników.
Pogrubioną czcionką – zostali zaznaczeni zawodnicy, którzy kontynuują karierę żużlową.

</doc>
<doc id="198498" url="https://pl.wikipedia.org/wiki?curid=198498" title="Ratusz w Stargardzie">
Ratusz w Stargardzie

Ratusz w Stargardzie – średniowieczny ratusz, siedziba Rady Miejskiej Stargardu. Jeden z najstarszych zabytków w Stargardzie.
Historia.
Pierwszą budowlą wzniesioną na miejscu dzisiejszego ratusza była hala zwana "Domem Kupieckim" (1250-1280). Budowla była parterowa, murowana, wielkością odpowiadająca zarysowi murów ratusza. Z czasem zaczęły się tam odbywać posiedzenia ławników miejskich. Przy końcu XIV w. dom kupiecki został całkowicie przebudowany, stając się siedzibą władz miejskich i patrycjatu kupieckiego.
W przebudowanym ratuszu na parterze nadal mieściła się hala targowa i karcer, a na I piętrze biuro burmistrza, kancelaria, sala posiedzeń rajców, sala sądowa i skarbiec. Piwnice wykorzystywane były jako magazyny dla przyjezdnych kupców. W okresie świąt hala parteru była miejscem zabaw dla mieszczan. Wielki pożar w 1540 zniszczył ponad 100 budynków, w tym ratusz, odbudowa nastąpiła w po 29 latach. W swoich dziejach ratusz ulegał jeszcze kilku pożarom. Najpierw w czasie wojen szwedzkich w XVII w., kiedy to spłonęło bezcenne archiwum miejskie i ponownie wraz z całą Starówką w 1945 roku w czasie II wojny światowej. Odbudowę rozpoczęto od zabezpieczenia ruin, całość prac trwała od 1948 do 1961.
W czerwcu 2000 r. na frontowym szczycie zamontowany został sześćdziesięciokilogramowy zegar. Wydzwania on pełne i połówkowe godziny. Zegar jest synchronizowany wzorcem atomowym znajdującym się we Frankfurcie nad Menem. Codziennie o godz. 12 z ratusza rozlega się hejnał autorstwa Waldemara Cieślaka.
Architektura.
W wyniku przebudowy powstał pierwotny ratusz, będący budowlą jednopiętrową, o schodkowych szczytach dekorowanych blendami i o ostrołukowych oknach. Fasadę frontową tworzył szczyt od strony zachodniej. Budynek przykrywał dach dwuspadowy z rzędami okienek oświetlających użytkowe poddasze.
Podczas rekonstrukcji w 1569 po pożarze wprowadzono bogate dekoracje maswerkowe szczytów, zmieniono kształt i wielkość okien. Nowy wystrój ratusza musiał zyskać uznanie mieszczan, gdyż w krótkim czasie powstały dwie inne kamienice z podobnymi dekoracjami szczytów. Zniszczony po II wojnie światowej ratusz odbudowano na podstawie rysunków i zdjęć, przywracając stan dekoracji z końca XIX w. Zlikwidowano wejście od strony wschodniej, zmieniono kształt okien, cały budynek otynkowano, a wnętrza przystosowano do potrzeb administracyjnych siedziby władz miasta.
Funkcje.
Ratusz, oprócz siedziby Rady Miejskiej i Sali Ślubów, mieści Towarzystwo Przyjaciół Stargardu oraz komendę hufca Stargard.

</doc>
<doc id="198499" url="https://pl.wikipedia.org/wiki?curid=198499" title="Lagos (ujednoznacznienie)">
Lagos (ujednoznacznienie)



</doc>
<doc id="198500" url="https://pl.wikipedia.org/wiki?curid=198500" title="Ogun">
Ogun



</doc>
<doc id="198501" url="https://pl.wikipedia.org/wiki?curid=198501" title="Kanon D-dur Pachelbela">
Kanon D-dur Pachelbela

Kanon D-dur, ("Kanon Pachelbela", pełna nazwa "Kanon i Gigue na troje skrzypiec i basso continuo", oryginalnie "Kanon und Gigue in D-Dur für drei Violinen und Basso Continuo") – utwór Johanna Pachelbela, którego skomponowanie datuje się na około 1680 rok – epokę baroku. Pierwotnie będąc dziełem kameralnym na troje skrzypiec i basso continuo, szybko doczekał się rozmaitych aranżacji na różne instrumenty. Oryginalnie wykonywany był wraz z gigue, również napisaną w tej samej tonacji co kanon, jednak w miarę wzrostu jego popularności zarzucono wykonywanie tańca.
Charakterystyczną cechą utworu jest narastający nastrój napięcia, osiągnięty przez stosowanie w przebiegu utworu coraz drobniejszych wartości rytmicznych. Szczególną popularność kanon zyskał w późnych latach 70. XX wieku dzięki nagraniom orkiestry Jeana-François Paillarda. W wykonaniu zostało dodane – nieznajdujące się w oryginale – wiolonczelowe pizzicato, grane w momentach, w których klawesynista nie może improwizować, grając równocześnie linię basu.
Struktura.
 Kanon Pachelbela oparty jest na prostej imitacji kanonicznej, gdzie głosy wchodzą kolejno, imitując się wzajemnie.
Ostinatowy bas będący podstawą harmoniczną dla partii skrzypiec:
Schemat basowy wraz ze zmieniającym się opracowaniem wyższych głosów powtarza się 28 razy. Jest on oparty na popularnym w epoce baroku i później schemacie basowym I-V-vi-iii-IV-I-IV-V (cyfry oznaczają stopnie skali, na których zbudowane są akordy). W XVII i XVIII wieku powstały nieprzebrane ilości utworów opartych na powyższym schemacie basowo-harmonicznym. Pojawia się on także lokalnie w wielu różnorodnych formach muzycznych. Haendel użył jej jako głównego motywu drugiej części swojego "Koncertu organowego Nr 11 g-moll", HWV 310. Mozart wykorzystywał ten układ w pasażu z "Czarodziejskiego fletu" (1791).
Wykonawstwo
Kanon powinien być wykonywany w wolnym lub umiarkowanym tempie, ponieważ wraz z szybką gigue stanowi on swoistą formę cykliczną. Formy tego typu najczęściej cechowała kontrastowość poszczególnych części. Podstawowym sposobem kontrastowania była wówczas zmiana tempa; jest to podstawowa zasada konstrukcyjna wszystkich instrumentalnych form barokowych i klasycznych.
Odniesienia w kulturze popularnej.
Wykorzystanie jako motyw muzyczny w filmach:
Utwory-parafrazy kanonu Pachelbela:
O popularności kanonu może świadczyć też fakt, że jest on w pierwszej dwudziestce najczęściej oglądanych filmów w serwisie YouTube, oraz użycie motywu, w animowanym spocie reklamowym koncernu Coca-Cola, podczas Mistrzostw Świata w Piłce Nożnej w 2006 roku.

</doc>
<doc id="198502" url="https://pl.wikipedia.org/wiki?curid=198502" title="Oyo">
Oyo



</doc>
<doc id="198503" url="https://pl.wikipedia.org/wiki?curid=198503" title="Jefferson Pérez">
Jefferson Pérez

Jefferson Leonardo Pérez Quezada (ur. 1 lipca 1974 w Cuenca) – lekkoatleta ekwadorski, chodziarz, mistrz świata, mistrz olimpijski, rekordzista świata.
Jest byłym rekordzistą świata na dystansie 20 kilometrów (1:17:21, Paryż, 23 sierpnia 2003). Jako pierwszy reprezentant Ekwadoru został mistrzem olimpijskim. Mierzy 174 cm wzrostu i waży 59 kg.

</doc>
<doc id="198504" url="https://pl.wikipedia.org/wiki?curid=198504" title="Boromir (ujednoznacznienie)">
Boromir (ujednoznacznienie)

Postacie ze stworzonej przez J.R.R. Tolkiena mitologii Śródziemia:
Postać z filmu Outlander

</doc>
<doc id="198506" url="https://pl.wikipedia.org/wiki?curid=198506" title="Abia (stan)">
Abia (stan)

Abia – stan w południowej części Nigerii.
Stan Abia został utworzony w 1991 ze stolicą w Umuahia. Znajduje się w południowej części kraju, pomiędzy stanami Akwa Ibom, Cross River, Ebonyi, Enugu, Anambra, Imo oraz Rivers. Jest zamieszkany głównie przez członków ludu Ibo.
Sprzyjający klimat i dobre gleby pozwalają rozwijać uprawę jamsu, kukurydzy, ziemniaków, ryżu, nerkowca, banana zwyczajnego i kassawy. Na terenie stanu znajdują się także bogate złoża ropy naftowej.
W stanie Abia mają swą siedzibę wyższe uczelnie: Federal University of Agriculture, Abia State University (najlepszy stanowy uniwersytet w kraju) i Abia State Polytechnic.
Administracja.
Stan Abia jest podzielony na 17 lokalnych obszarów rządowych:

</doc>
<doc id="198507" url="https://pl.wikipedia.org/wiki?curid=198507" title="Adamawa (stan)">
Adamawa (stan)

Adamawa – stan we wschodniej części Nigerii, ze stolicą w Yola.
Adamawa leży na wschodzie kraju i sąsiaduje ze stanami Borno, Yobe, Gombe i Taraba. Jego stolicą jest Yola. Jest jednym z największych spośród 36 stanów w Nigerii, zajmując powierzchnię 36 917 km². Ustanowiony 27 sierpnia 1991 w wyniku podziały stanu Gongola na stan Adamawa oraz Taraba.
Podział administracyjny.
W skład stanu wchodzi dwadzieścia jeden lokalnych obszarów rządowych, są to:

</doc>
<doc id="198508" url="https://pl.wikipedia.org/wiki?curid=198508" title="Akwa Ibom">
Akwa Ibom

Akwa Ibom – stan w południowej części Nigerii.
Akwa Ibom leży nad Zatoką Gwinejską i sąsiaduje ze stanami Cross River, Abia i Rivers. Jego stolicą jest Uyo. Powstał w 1987. Jest zamieszkany przez ludy Ibibio, Anaang, Ibeno i Eket.
Akwa Ibom jest podzielone na 31 lokalnych obszarów administracyjnych:

</doc>
<doc id="198509" url="https://pl.wikipedia.org/wiki?curid=198509" title="Anambra">
Anambra

Anambra – stan w południowej części Nigerii.
Sąsiaduje ze stanami Imo, Abia, Enugu, Kogi, Edo, Delta i Rivers. Jego stolicą jest Awka. Na jego terenie znajduje się także jedna z największych metropolii Afryki – Onitsha. Został utworzony w 1976, lecz w 1991 odłączono od niego stan Enugu. Jest zamieszkany przeważnie przez członków ludu Ibo i wyznawców chrześcijaństwa.
W 2003 miała miejsce próba obalenia miejscowego rządu. Mieszkańcy stanu są dobrymi przemysłowcami, przedsiębiorcami i rzemieślnikami. Znani są lokalni kowale i rzeźbiarze. Na terenie stanu mają swe siedziby uczelnie: Nnamdi Azikwe University (Awka), Federal Polytechnic (Oko), College of Education (Nsugbe), College of Agriculture (Igbanam).
Podział administracyjny.
Stan podzielony jest na 21 lokalnych obszarów administracyjnych:

</doc>
<doc id="198510" url="https://pl.wikipedia.org/wiki?curid=198510" title="Bauczi (stan)">
Bauczi (stan)

Bauczi (ang. "Bauchi") – stan w północno-wschodniej części Nigerii.
Bauczi sąsiaduje ze stanami Plateau, Taraba, Gombe, Yobe, Jigawa i Kano. Jego stolicą jest Bauczi. Powstał w 1976. W 1996 odłączono od niego stan Gombe. Według danych szacunkowych na rok 2012, stan liczy ok. 5,4 mln mieszkańców
Podział administracyjny.
Stan Bauczi podzielony jest na 20 lokalnych obszarów administracyjnych:

</doc>
<doc id="198511" url="https://pl.wikipedia.org/wiki?curid=198511" title="Bayelsa">
Bayelsa

Bayelsa – stan w południowej części Nigerii.
Bayelsa leży na południu kraju nad Zatoką Gwinejską i sąsiaduje ze stanami Rivers i Delta. Jego stolicą jest Yenagoa. Powstał w 1996. Według danych szacunkowych na rok 2012 liczy prawie 2 mln mieszkańców.
Bayelsa podzielona jest na osiem lokalnych obszarów administracyjnych:

</doc>
<doc id="198512" url="https://pl.wikipedia.org/wiki?curid=198512" title="Benue (stan)">
Benue (stan)

Benue – stan w południowo-wschodniej części Nigerii.
Benue sąsiaduje ze stanami Cross River, Taraba, Nassarawa, Kogi, Enugu i Ebonyi. Jego stolicą jest Makurdi. W Benue duże znaczenie ma produkcja rolna. Uprawia się tu ziemniaki, kassawę, soję, sorgo, len i sezam. Natomiast mieszkańcy nadrzecznych terenów zajmują się rybołówstwem.
Stan zamieszkuje kilka grup etnicznych: Tiv, Idoma, Igede, Etulo, Abakpa, Jukun, Hausa, Akweya i Nyifon. Tiv są dominującą grupą etniczną, zajmują 14 lokalnych obszarów administracyjnych, a następnie Idoma i Igede zamieszkują pozostałe dziewięć lokalnych obszarów rządowych.
Podział administracyjny.
Stan składa się z 23 lokalnych obszarów administracyjnych:

</doc>
<doc id="198513" url="https://pl.wikipedia.org/wiki?curid=198513" title="Borno (stan)">
Borno (stan)

Borno – stan we wschodniej części Nigerii.
Borno sąsiaduje ze stanami Adamawa, Yobe i Gombe. Jego stolicą jest Maiduguri. Powstał w 1976. W 1991 odłączono od niego nowy stan Yobe.
Stan Borno podzielony jest na 27 lokalnych obszarów administracyjnych:

</doc>
<doc id="198514" url="https://pl.wikipedia.org/wiki?curid=198514" title="Cross River">
Cross River

Cross River – stan w południowej części Nigerii.
Cross River sąsiaduje ze stanami Akwa Ibom, Benue, Ebonyi i Abia. Jego stolicą jest Calabar. Innymi większymi miastami w stanie Cross River są Ohafia oraz Ugep. Powstał w 1967. W 1987 odłączono od niego tereny obecnego stanu Akwa Ibom. W przeważającej części chrześcijańscy mieszkańcy stanu wywodzą się z ludów Efiks, Bekwara i Ejakam.
Podział.
Stan podzielony jest na 18 lokalnych obszarów administracyjnych:

</doc>
<doc id="198515" url="https://pl.wikipedia.org/wiki?curid=198515" title="Delta (stan)">
Delta (stan)

Delta to jeden ze stanów Nigerii. Leży na południu kraju nad Zatoką Gwinejską i sąsiaduje ze stanami Bayelsa, Rivers, Anambra, Kogi, Edo i Ondo. Jego stolicą jest Asaba. Powstał w 1991 po odłączeniu od stanu Bendel. Jego nazwa pochodzi od delty Nigru.
W stanie Delta uprawia się maniok, bananowce, jams, kukurydzę, ryż oraz palmę olejową. Ponadto w stanie wydobywa się ropę naftową.
Podział administracyjny.
Stan Delta składa się z 25 lokalnych obszarów administracyjnych:

</doc>
<doc id="198516" url="https://pl.wikipedia.org/wiki?curid=198516" title="Ebonyi">
Ebonyi

Ebonyi – stan w południowej części Nigerii.
Ebonyi sąsiaduje ze stanami Cross River, Benue, Enugu i Abia. Jego stolicą jest Abakaliki. Powstał w 1996 po odłączeniu terenów ze stanów Abia i Enugu. Jest zamieszkany głównie przez członków ludu Ibo.
Stan ma charakter rolniczy. Uprawia się ryż, jam, ziemniaki, fasolę i kasawę. Na jego terenie znajdują się złoża niektórych surowców mineralnych lecz nie są eksploatowane na wielką skalę. Pewną rolę w gospodarce regionu odgrywają pokłady soli na brzegach słonego jeziora Uburu.
Podział administracyjny.
Stan podzielony jest na 13 lokalnych obszarów administracyjnych:

</doc>
<doc id="198517" url="https://pl.wikipedia.org/wiki?curid=198517" title="Edo (stan)">
Edo (stan)

Edo – stan w południowej części Nigerii.
Edo sąsiaduje ze stanami Delta, Anambra, Kogi i Ondo. Jego stolicą jest Benin. Powstał w 1991 po podziale stanu Bendel na stany Edo i Delta.
Podział administracyjny.
Stan jest podzielony na 18 jednostek samorządu terytorialnego (Lokalne Obszary rządowe LGA).
Są to:

</doc>
<doc id="198518" url="https://pl.wikipedia.org/wiki?curid=198518" title="Ekiti">
Ekiti

Ekiti – stan w centralnej części Nigerii.
Ekiti sąsiaduje ze stanami Ondo, Kogi, Kwara i Osun. Jego stolicą jest Ado Ekiti. Powstał w 1996 po odłączeniu części stanu Ondo. 
Stan ma charakter rolniczy. Uprawia się jam, kasawę, zboża, tytoń i bawełnę.
Podział administracyjny.
W skład Ekiti wchodzi 16 lokalnych obszarów administracyjnych:

</doc>
<doc id="198519" url="https://pl.wikipedia.org/wiki?curid=198519" title="Enugu (stan)">
Enugu (stan)

Enugu – stan w południowej części Nigerii.
Enugu sąsiaduje ze stanami Abia, Ebonyi, Benue, Kogi, Anambra i Imo. Jego stolicą jest Enugu.
Podział administracyjny.
Stan podzielony jest na 17 lokalnych obszarów administracyjnych:

</doc>
<doc id="198520" url="https://pl.wikipedia.org/wiki?curid=198520" title="Gombe (stan)">
Gombe (stan)

Gombe – stan we wschodniej części Nigerii.
Gombe sąsiaduje ze stanami Taraba, Adamawa, Borno, Yobe i Bauchi. Jego stolicą jest Gombe. Powstał w 1996 po oddzieleniu części terenów stanu Bauchi. Jest nazywany "Klejnotem sawanny".
Ludność stanu w roku 2006 wynosiła 2,35 miliona mieszkańców. Na rok 2012 wynosi 2,71 miliona mieszkańców, z czego większość to głównie Fulani. 
Podział administracyjny.
Stan podzielony jest na 11 lokalnych obszarów administracyjnych:

</doc>
<doc id="198521" url="https://pl.wikipedia.org/wiki?curid=198521" title="Imo (stan)">
Imo (stan)

Imo – stan w południowej części Nigerii.
Imo sąsiaduje ze stanami Rivers, Abia, Enugu i Anambra. Jego stolicą jest Owerri. Powstał w 1976. W 1991 część stanu została oddzielona, tworząc stan Abia. Jest zamieszkany głównie przez członków ludu Ibo. 
Na terenie stanu znajdują się bogate złoża ropy naftowej.
Podział administracyjny.
Imo składa się z 27 lokalnych obszarów administracyjnych:

</doc>
<doc id="198522" url="https://pl.wikipedia.org/wiki?curid=198522" title="Jigawa">
Jigawa

Jigawa – stan w północnej części Nigerii.
Jigawa sąsiaduje ze stanami Bauchi, Yobe, Katsina i Kano. Jego stolicą jest Dutse. Powstał w 1991 po odłączeniu od stanu Kano.
Podział administracyjny.
Stan Jigawa posiada 27 lokalnych obszarów administracyjnych:

</doc>
<doc id="198523" url="https://pl.wikipedia.org/wiki?curid=198523" title="Kaduna (stan)">
Kaduna (stan)

Kaduna – stan w centralnej części Nigerii.
Kaduna sąsiaduje z Federalnym Terytorium Stołecznym - Abudża oraz ze stanami Nassarawa, Plateau, Bauchi, Kano, Katsina, Zamfara i Niger. Jego stolicą jest Kaduna. Powstał w 1967. W 1989 oddzielono od niego dzisiejszy stan Katsina.
Podział administracyjny.
Kaduna składa się z 23 lokalnych obszarów administracyjnych:
Demografia.
Stan Kaduna jest głównie zamieszkany przez: Hausa, Gbagyi, Adara, Ham, Atyap, Bajjuu, Ninkyob, Kurama, Koro, Zango kataf, Mada i Agworok.

</doc>
<doc id="198524" url="https://pl.wikipedia.org/wiki?curid=198524" title="Kano (stan)">
Kano (stan)

Kano – stan w północnej części Nigerii.
Kano sąsiaduje ze stanami Kaduna, Plateau, Bauchi, Jigawa i Katsina. Jego stolicą jest Kano. Powstał w 1967. W 1991 odłączono od niego dzisiejszy stan Jigawa. Liczy około 10,8 milionów mieszkańców, należących głównie do ludu Hausa. 
Stan ma charakter rolniczy.

</doc>
<doc id="198525" url="https://pl.wikipedia.org/wiki?curid=198525" title="Katsina (stan)">
Katsina (stan)

Katsina – stan w północnej części Nigerii.
Katsina sąsiaduje ze stanami: Kaduna, Kano, Jigawa i Zamfara oraz z Nigrem. Powierzchnia 24 192 km², ludność 6,5 mln (2005). Jego stolicą jest Katsina. Powstał w 1989 po oddzieleniu jego terenów od stanu Kaduna. W latach 1999-2007 jego gubernatorem był Umaru Yar’Adua, późniejszy prezydent Nigerii. W czasie jego urzędowania, w 2000 r. stan ten, jako piąty w Nigerii, przyjął islamskie prawo – szariat.
Stan ma charakter rolniczy. Uprawia się orzeszki ziemne, bawełnę, proso i sorgo.
Podział administracyjny.
Stan podzielony jest na 34 lokalne obszary administracyjne:

</doc>
<doc id="198526" url="https://pl.wikipedia.org/wiki?curid=198526" title="Kebbi (stan)">
Kebbi (stan)

Kebbi – stan w północno-zachodniej części Nigerii.
Kebbi sąsiaduje ze stanami Niger, Zamfara i Sokoto, oraz państwem Benin. Jego stolicą jest Birnin Kebbi. Ma powierzchnię 36 800 km². 
Główne miasta stanu Kebbi to: Birnin Kebbi, Argungu i Yelwa. 
Stan podzielony jest na 21 lokalnych obszarów rządowych, w czterech emiratach (Gwandu, Argungu, Yauri i Zuru): 

</doc>
<doc id="198527" url="https://pl.wikipedia.org/wiki?curid=198527" title="Kogi (stan)">
Kogi (stan)

Kogi – stan w centralnej części Nigerii.
Kogi sąsiaduje z Federalnym Terytorium Stołecznym – Abudża oraz ze stanami Anambra, Enugu, Benue, Nassarawa, Niger, Kwara, Ekiti i Ondo. Jego stolicą jest Lokoja. Powstał w 1991 z części stanów Benue i Kwara.
Na terenie stanu bogate złoża surowców: żelaza, ropy i cyny.
Podział administracyjny.
W skład Kogi wchodzi 21 lokalnych obszarów administracyjnych:

</doc>
<doc id="198528" url="https://pl.wikipedia.org/wiki?curid=198528" title="Kwara">
Kwara

Kwara – stan w zachodniej części Nigerii.
Kwara sąsiaduje ze stanami Oyo, Osun, Ekiti, Kogi i Niger. Jego stolicą jest Ilorin. Powstał w 1967. 
Kwara podzielona jest na 16 lokalnych obszarów administracyjnych:

</doc>
<doc id="198529" url="https://pl.wikipedia.org/wiki?curid=198529" title="Lagos (stan)">
Lagos (stan)

Lagos – stan w południowo-zachodniej części Nigerii.
Lagos leży nad Zatoką Gwinejską i sąsiaduje ze stanem Ogun. Jego stolicą jest Ikeja. Powstał w 1967. Liczy ok. 10,4 milionów mieszkańców. Stan zróżnicowany etnicznie - większość stanowią Jorubowie, lecz są również liczni reprezentanci Hausa, Ibo i innych.
W stanie rozwinął się przemysł energetyczny, elektromaszynowy, chemiczny, mineralny oraz spożywczy.
Podział administracyjny.
Stan podzielony jest na 20 lokalnych obszarów administracyjnych:

</doc>
<doc id="198530" url="https://pl.wikipedia.org/wiki?curid=198530" title="Nassarawa">
Nassarawa

Nassarawa – stan w centralnej części Nigerii.
Nassarawa sąsiaduje z Federalnym Terytorium Stołecznym - Abudża oraz ze stanami Kogi, Benue, Taraba, Plateau i Kaduna. Jego stolicą jest Lafia. Powstał w 1996 po odłączeniu części stanu Plateau. Oficjalnym językiem jest angielski, popularny jest hausa.

</doc>
<doc id="198531" url="https://pl.wikipedia.org/wiki?curid=198531" title="Niger (stan)">
Niger (stan)

Niger – stan w zachodniej części Nigerii.
Niger sąsiaduje z Federalnym Terytorium Stołecznym – Abudża oraz ze stanami Kwara, Kogi, Kaduna, Zamfara i Kebbi. Jego stolicą jest Minna. Powstał w 1976 po oddzieleniu jego terenów od stanu Sokoto. Nazwa stanu pochodzi od płynącej przezeń rzeki Niger. Na terenie stanu znajdują się dwie największe elektrownie wodne w kraju. Mieści się tu także park narodowy Kainji.
W stanie Niger uprawiane są: sorgo, jams, ryż, trzcina cukrowa oraz bawełna.
Podział administracyjny.
Stan podzielony jest na 25 lokalnych obszarów administracyjnych:

</doc>
<doc id="198532" url="https://pl.wikipedia.org/wiki?curid=198532" title="Ogun (stan)">
Ogun (stan)

Ogun – stan w południowo-zachodniej części Nigerii.
Ogun sąsiaduje ze stanami Lagos, Ondo, Osun i Oyo. Jego stolicą jest Abeokuta. Powstał w 1976. Liczy około 2,3 miliona mieszkańców (1991), głównie członków ludu Joruba. 
Stan jest podzielony na 20 lokalnych obszarów administracyjnych:

</doc>
<doc id="198533" url="https://pl.wikipedia.org/wiki?curid=198533" title="Ondo">
Ondo

Ondo – stan w południowo-zachodniej części Nigerii.
Ondo leży nad Zatoką Gwinejską i sąsiaduje ze stanami Delta, Edo, Kogi, Ekiti, Osun i Ogun. Jego stolicą jest Akure. Powstał w 1976. W 1996 oddzielono od niego dzisiejszy stan Ekiti. Liczy około 2,2 miliona mieszkańców (1991), głównie członków ludu Joruba.
Podział administracyjny.
Stan składa się z 18 lokalnych obszarów administracyjnych:

</doc>
<doc id="198534" url="https://pl.wikipedia.org/wiki?curid=198534" title="Osun">
Osun

Osun – stan w zachodniej części Nigerii.
Osun sąsiaduje ze stanami Ogun, Ondo, Ekiti, Kwara i Oyo. Jego stolicą jest Oshogbo. Powstał w 1991 po oddzieleniu jego terenów od stanu Oyo. Stan według danych szacunkowych na rok 2012 liczy ok. 4 mln mieszkańców. 
Stan składa się z 30 lokalnych obszarów administracyjnych:

</doc>
<doc id="198536" url="https://pl.wikipedia.org/wiki?curid=198536" title="Nowa Cerkiew (powiat tczewski)">
Nowa Cerkiew (powiat tczewski)

Nowa Cerkiew – wieś kociewska w Polsce położona w województwie pomorskim, w powiecie tczewskim, w gminie Morzeszczyn. W latach 1975–1998 miejscowość należała administracyjnie do województwa gdańskiego.
Miejscowość położona jest na Kociewiu, drugim obok Kaszub regionie Pomorza Gdańskiego. Należy do diecezji pelplińskiej, leży 8 km na południe od Pelplina.
Nazwa.
Nazwa Nowa Cerkiew po raz pierwszy pojawia się w niemieckim dokumencie z 1302 roku w postaci: "Nuwokirche". Kolejne etapy ewolucji nazwy to: "Nowa ecclesia" z 1326 roku oraz "Nowa Czerkiew" 1583 z roku.
Historia.
Historia Nowej Cerkwi wiąże się nierozłącznie z istniejącą w niej parafią. W 1276 roku do Pelplina przybyli cystersi, którzy w 1302 roku lokowali wieś. Lokacja ta była pierwszą w opactwie pelplińskim realizowaną na prawie chełmińskim. W okresie reformacji prawie cała ludność Nowej Cerkwi przyjęła luteranizm. W roku 1583 rzekomo miejscowy proboszcz musiał zgodzić się nawet na luterańskich rodziców chrzestnych. 
Zabytki.
Według rejestru zabytków NID na listę zabytków wpisane są:
Otoczony cmentarzem z neogotycką bramą trójnawowy kościół w najstarszych fragmentach pochodzi z XIV wieku (prezbiterium, zakrystia, wieża). Przebudowywany był w roku 1820, 1851 i po pożarze w 1855. Skromny wystrój pochodzi głównie z końca XVIII wieku. W górnej kondygnacji ołtarza znajduje się gotycka figura Matki Boskiej Bolesnej przeniesiona tu z przydrożnej kaplicy ze wsi Borkowo, a w kruchcie stoi kamienna kropielnica. 
W podziemiach kościoła spoczywa Maciej Prądzyński – ostatni opat opactwa w Pelplinie, który po kasacie klasztoru został tu proboszczem. 
Wewnątrz kościoła wisi żyrandol, w którym oprawki do świec zrobione są z łusek po nabojach. Podczas II wojny tutejsi mieszkańcy zbierali je i umieszczali w żyrandolu, by upamiętnić ginące od nich ofiary.

</doc>
<doc id="198537" url="https://pl.wikipedia.org/wiki?curid=198537" title="Oyo (stan)">
Oyo (stan)

Oyo – stan w zachodniej części Nigerii.
Oyo sąsiaduje ze stanami Ogun, Osun i Kwara. Jego stolicą jest Ibadan. Zamieszkany jest głównie przez plemię Joruba. Najważniejsze znaczenie gospodarcze w stanie ma rolnictwo. Główne rośliny uprawiane: kukurydza, maniok, proso, bataty, ryż, kakao i olej palmowy.
Podział administracyjny.
Stan składa się z 33 lokalnych obszarów administracyjnych:

</doc>
<doc id="198538" url="https://pl.wikipedia.org/wiki?curid=198538" title="Plateau (stan)">
Plateau (stan)

Plateau – stan w centralnej części Nigerii.
Plateau sąsiaduje ze stanami Nassarawa, Taraba, Bauchi i Kaduna. Jego stolicą jest Jos. Powstał w 1976. W 1996 oddzielono od niego stan Nassarawa. W 2006 roku liczył ok. 3,2 mln mieszkańców, na rok 2012 szacuje się ok. 3,6 mln mieszkańców .
Stan Plateau słynie z konfliktów religijnych. W 2010 roku jednego dnia pasterze Fulan zamordowali 500 chrześcijan w miejscowości Dogon Na Hauwa. W dniach 21-25 czerwca 2018 przez stan Plateau przetoczyła się kolejna fala ataków uzbrojonych muzułmańskich pasterzy z ludu Fulan na chrześcijańskie wioski. Według "World Watch Monitor" zginęło co najmniej 200 osób, a kilka wiosek przestało istnieć. 
Podział administracyjny.
Stan Plateau podzielony jest na siedemnaście lokalnych obszarów administracyjnych:
Demografia.
Populacja Plateau składa się z ponad czterdziestu grup etnicznych. Do głównych należą: Berom, Angas, Nwangahvul, Tiv, Taroh, Goernai Tal, Fier, Afizere (Jarawa), Miango, Yourn, Bogghom, Rukuba, Piapung, Kwalla, Montol, Jukun, Challa, Ron-kulere, Pyern, Miship, Mupun, Buji, Kanuri i Nunku. Każda grupa etniczna ma swój własny język, ale urzędowym jest angielski, popularny jest język Hausa.

</doc>
<doc id="198539" url="https://pl.wikipedia.org/wiki?curid=198539" title="Rivers">
Rivers

Rivers – stan w południowej części Nigerii.
Rivers leży nad Zatoką Gwinejską i sąsiaduje ze stanami Akwa Ibom, Abia, Imo, Anambra, Delta i Bayelsa. Jego stolicą jest Port Harcourt. Powstał w 1967. W 1996 odłączono od niego stan Bayelsa. 
Stan Rivers dzieli się na 23 lokalne obszary administracyjne:

</doc>
<doc id="198540" url="https://pl.wikipedia.org/wiki?curid=198540" title="Sokoto (stan)">
Sokoto (stan)

Sokoto – stan w północnej części Nigerii.
Sokoto sąsiaduje ze stanami Zamfara i Kebbi. Jego stolicą jest Sokoto. Powstał w 1967. Oddzielano od niego kolejno stany Niger (1976), Kebbi (1991) i Zamfara (1996). Sokoto jest zamieszkane głównie przez Hausa.
Sokoto jest podzielone na 23 samorządowe obszary lokalne:

</doc>
<doc id="198541" url="https://pl.wikipedia.org/wiki?curid=198541" title="Taraba (stan)">
Taraba (stan)

Taraba – stan w południowo-zachodniej części Nigerii.
Taraba sąsiaduje ze stanami Adamawa, Gombe, Bauchi, Plateau, Nassarawa i Benue. Jego stolicą jest Jalingo. Powstał w 1991. Jego nazwa pochodzi od przepływającej przezeń rzeki Taraba.
Podział administracyjny.
Stan Taraba podzielony jest na 16 lokalnych obszarów samorządowych:
Demografia.
Taraba jest bardzo zróżnicowanym stanem pod względem etnicznym, z blisko osiemdziesiąt rdzennych grup etnicznych mówiących różnymi językami. Różnorodność etniczna stanowi tym samym problem polityczny dla demokracji. Główne grupy etniczne to: Fulani, Mumuye, Dżukunowie, Jenjo, Kuteb, Chamba i Mambila. Jednymi z bardziej rozpowszechnionych języków w stanie są: Język ful, Hausa, Mumuye i Jukun.
Gospodarka.
Głównym zajęciem mieszkańców Taraba jest rolnictwo oraz rybołówstwo, wyrób ceramiki, sukiennictwo, rzeźba w drewnie, haftowanie i kowalstwo. Tworzą one podstawę państwowej gospodarki wiejskiej.

</doc>
<doc id="198542" url="https://pl.wikipedia.org/wiki?curid=198542" title="Yobe (stan)">
Yobe (stan)

Yobe – stan w północno-wschodniej części Nigerii.
Yobe sąsiaduje ze stanami Gombe, Borno, Jigawa i Bauchi. Jego stolicą jest Damaturu. Powstał w 1991 po odłączeniu od stanu Borno. 
Stan ma charakter rolniczy. Uprawia się: orzeszki ziemne, fasolę, bawełnę i inne. Hoduje się bydło. W Potiskum znajduje się największy w zachodniej Afryce targ bydła. Na terenie stanu występują złoża gipsu, kaolinu i kwarcu.
Podział administracyjny.
Stan Yobe podzielony jest na siedemnaście lokalnych obszarów samorządowych:

</doc>
<doc id="198543" url="https://pl.wikipedia.org/wiki?curid=198543" title="Memphis">
Memphis

Memphis – miasto i znaczący port rzeczny w środkowej części Stanów Zjednoczonych, w południowo-zachodniej części hrabstwa Shelby, w stanie Tennessee, nad rzeką Missisipi. Nazwa pochodzi od miasta Memfis w starożytnym Egipcie. Według spisu z 2020 roku liczy 633,1 tys. mieszkańców i obejmuje blisko 1,34 mln w obszarze metropolitalnym.
Miasto Memphis będące domem dla największej populacji afroamerykańskiej w Tennessee, odegrało znaczącą rolę w amerykańskim ruchu na rzecz praw obywatelskich i było miejscem zamachu na doktora Martina Luthera Kinga w 1968 roku.
Znane jest jako ojczyzna bluesa, miejsce narodzin rock and rolla i obok Nashville, nazywane jest także muzyczną kolebką świata. Beale Street będąca najpopularniejszą dzielnicą rozrywkową jest uważana za centrum bluesa.
Gospodarka.
Największym pracodawcą w mieście jest międzynarodowa korporacja kurierska FedEx, która utrzymuje globalny węzeł lotniczy na międzynarodowym lotnisku w Memphis, co czyni go drugim najbardziej ruchliwym lotniskiem towarowym na świecie. Ponadto w mieście rozwinął się przemysł drzewny, maszynowy, chemiczny, papierniczy oraz spożywczy.
Demografia.
Według danych z 2017 roku Memphis liczyło 654,7 tys. mieszkańców. 63,9% stanowiła ludność czarnoskórna lub Afroamerykanie, 29,2% to byli biali (26,1% nie licząc Latynosów), 1,6% miało rasę mieszaną, 1,6% to byli Azjaci, 0,2% to rdzenna ludność Ameryki i 0,02% to Hawajczycy i mieszkańcy innych wysp Pacyfiku. Latynosi stanowili 7% ludności miasta.
Ponad połowa ludności ma pochodzenie afroamerykańskie. Poza tym do większych grup należą osoby pochodzenia meksykańskiego (5%), następnie „amerykańskiego” (27,1 tys.), irlandzkiego (24,5 tys.), niemieckiego (23,4 tys.) i angielskiego (22,9 tys.). Wśród Azjatów najliczniejsi są Chińczycy (2,5 tys.), Hindusi (2,2 tys.) i Wietnamczycy (2,1 tys.). 7,8 tys. osób pochodziło z Afryki Subsaharyjskiej, a 4,1 tys. miało pochodzenie arabskie. Liczbę Polaków oszacowano na 3,5 tys. (0,5%). 
Utrata ludności przez Memphis spowodowana jest migracją ludności na okoliczne przedmieścia. 
Turystyka.
Największą atrakcją turystyczną miasta jest Graceland, posiadłość Elvisa Presleya, w której mieszkał przez wiele lat i został pochowany. Inną wielką atrakcją jest ulica Beale, miejsce klubów bluesowych. W Memphis rozpoczynali swoją karierę w latach 50. XX wieku B.B. King i Johnny Cash. Wielu innych artystów amerykańskiej sceny muzycznej również rozpoczynało swoją karierę w tym mieście.
29 maja 1997 w rzece Missisipi w Memphis utonął Jeff Buckley.
W mieście znajduje się również jeden z najlepiej rozpoznawanych i uznawanych na świecie sklepów perkusyjnych – Memphis Drum Shop.
W Memphis urodzili się m.in. Aretha Franklin, Morgan Freeman oraz Justin Timberlake.
Kościoły i związki wyznaniowe.
Memphis, po Birmingham w Alabamie, posiada drugi co do wielkości odsetek baptystów (26,2%), oraz zielonoświątkowców (4,7%) wśród amerykańskich aglomeracji liczących ponad 1 mln mieszkańców. 
W 2010 roku największymi grupami religijnymi na obszarze metropolitalnym Memphis były:
Sport.
W Memphis od 1976 roku rozgrywany był turniej tenisowy, U.S. National Indoor Tennis Championships.
Od 2001 roku w Memphis ma swoją siedzibę klub koszykarski Memphis Grizzlies (wcześniej - Vancouver Grizzlies).

</doc>
<doc id="198544" url="https://pl.wikipedia.org/wiki?curid=198544" title="Zamfara">
Zamfara

Zamfara – stan w północno-zachodniej części Nigerii.
Zamfara sąsiaduje ze stanami: Niger, Kaduna, Katsina, Sokoto i Kebbi oraz z Nigrem. Jego stolicą jest Gusau. Powstał w 1996 po odłączeniu od stanu Sokoto. 
Zamfara jest podzielona na 14 samorządowych obszarów lokalnych:

</doc>
<doc id="198547" url="https://pl.wikipedia.org/wiki?curid=198547" title="Andrew Eldritch">
Andrew Eldritch

Andrew Eldritch, właściwie Andrew William Harvey Taylor (ur. 15 maja 1959) – angielski muzyk, wokalista, instrumentalista, kompozytor, autor tekstów, a także producent muzyczny. Lider i frontman grupy rockowej The Sisters of Mercy, z którą jako jedyny nagrał wszystkie płyty. Początkowo był perkusistą, od 1981 roku programuje utwory na automat perkusyjny (znany jako „Doktor Avalanche”). Gra na gitarach i instrumentach klawiszowych w swoich studyjnych nagraniach, na żywo występuje jako wokalista. 
Eldritch jest znany ze swojego głębokiego i melancholijnego śpiewu (bas-baryton), a także poetyckich, często politycznie naładowanych tekstów.
Życiorys.
Andrew Eldritch urodził się w małym mieście katedralnym Ely w 1959 roku. 
Studiował literaturę francuską i niemiecką na uniwersytecie w Oxfordzie, po czym przeniósł się do Leeds około 1978 oku, aby uczyć się chińskiego mandaryńskiego na uniwersytecie w Leeds; opuścił oba kursy przed ukończeniem studiów. Mówi biegle po francusku i niemiecku, prócz tego zna holenderski, włoski, rosyjski, serbsko-chorwacki i łacinę na poziomie podstawowym. W tym okresie był niezależnym perkusistą lokalnej sceny punkowej w Leeds. 
W 1980 roku z Garym Marx utworzył zespół The Sisters of Mercy.
W 1995 był redaktorem niemieckiego wydania magazynu "Rolling Stone", gdzie m.in. wniósł artykuły na temat komputerów do niemieckich czasopism.
Mówi się, że zapobiegając pojawieniu się zobowiązań umownych pod własnym nazwiskiem, w latach 90. wyprodukował kilka albumów techno pod różnymi pseudonimami, czemu nie zaprzeczył, gdy zapytano go o to w wywiadzie dla Alexy Williamson w maju 1997 roku. Dwa projekty muzyczne, które Eldritch założył ze swoją wytwórnią Merciful Release, zostały później potwierdzone jako "Paris Riots" (współpraca z Jamesem Rayem) i "Leeds Underground". Oba projekty zostały porzucone przed opublikowaniem jakichkolwiek utworów.
W 1997 roku Eldritch wyprodukował album SS "Figure Go Figure".
Obecnie stale koncertuje z grupą The Sisters of Mercy.
Dyskografia.
Inne.
Pozostałe projekty, w jakich brał udział to m.in. The Sisterhood – "Gift" i Screw Shareholder Value – "Go Figure". 

</doc>
<doc id="198550" url="https://pl.wikipedia.org/wiki?curid=198550" title="Bauczi">
Bauczi



</doc>
<doc id="198552" url="https://pl.wikipedia.org/wiki?curid=198552" title="Morzeszczyn (gmina)">
Morzeszczyn (gmina)

Morzeszczyn to kociewska gmina wiejska w województwie pomorskim w powiecie tczewskim. W latach 1975–1998 położona była w województwie gdańskim.
W skład gminy wchodzi 11 sołectw: Borkowo, Dzierżążno, Gąsiorki, Gętomie, Kierwałd, Królów Las, Lipia Góra, Majewo, Morzeszczyn, Nowa Cerkiew, Rzeżęcin
Siedzibą gminy jest wieś Morzeszczyn.
Według danych z 30 czerwca 2004 gminę zamieszkiwały 3792 osoby.
Położenie.
Gmina ulokowana jest w obrębie Pojezierza Starogardzkiego w zasięgu zlewni rzeki Wierzycy i jej dopływu rzeki Janki. Północno-wschodnia część położona jest w obrębie Gniewskiego Obszaru Chronionego Krajobrazu. Gmina Morzeszczyn położona jest w południowej części woj. Pomorskiego, ok. 76 km od stolicy regionu – Gdańska, ok. 42 km od stolicy powiatu – Tczewa. Teren graniczy administracyjnie z następującymi gminami: 
Struktura powierzchni.
Gmina stanowi 13,08% powierzchni powiatu. Według danych z roku 2005 gmina Morzeszczyn ma obszar 91,24 km², w tym:
Infrastruktura.
Szlaki komunikacyjne.
Podstawowe powiązania realizowane są przez drogę wojewódzką nr 234 łączącą Gniew ze Skórczem.
Kolej.
Przez teren gminy osiowo przebiega zelektryfikowana, magistralna linia kolejowa Śląsk - Gdańsk. Stacje z przystankami osobowymi obsługującymi obszar gminy są w miejscowościach Majewo oraz Morzeszczyn.
Autostrada.
Przez teren gminy przebiega odcinek sekcji 4 autostrady A1. Najbliższe gminie węzły komunikacyjne, znajdują się w Ropuchach i Kopytkowie.
Demografia.
Dane z 30 czerwca 2004:
Historia.
Udokumentowane dzieje gminy sięgają XIII wieku, tj. okresu władania tymi terenami przez Zakon Cystersów, natomiast najstarsze ślady pobytu ludzi na terenie gminy Morzeszczyn pochodzą z 9 tysiąclecia p.n.e. Zlokalizowano je w okolicach Nowej Cerkwi.
W 1276 roku do Pelplina przybyli Cystersi. Otrzymali oni z nadania księcia pomorskiego Mestwina II znaczny kompleks dóbr obejmujący również dużą część dzisiejszej gminy Morzeszczyn. W opactwie pelplińskim znalazły się dotychczasowe osady książęce między lewym brzegiem Janki i Liski. W skład dóbr cysterskich weszły sioła i przysiółki z okolic grodziska Skoszów, Borkowa i Nowej Cerkwi, a także osady rodowe z rejonu Rzeżęcina (pierwotnie zwane Radzięta) i Morzeszczyna (wcześniejsze Morzęta). W 1294 roku Cystersi uzyskali jeszcze dodatkowo ziemie na prawym brzegu Janki, określone jako połowa Bielskiego Lasu. Darczyńcą był późniejszy król Przemysł II. W obrębie tego nadania prowadzono później karczunki i lokowano wieś Królów Las. Cystersi zmienili życie tutejszej ludności. Zwolnili miejscowych z płacenia dziesięcin. Osuszali bagna i uczyli uprawiać ciężkie gleby gliniaste. Wprowadzili pług żelazny, zasady płodozmianu i odłogowania gruntów. Zorganizowali też rozproszone osadnictwo w zwarte wspólnoty wiejskie. Wytyczyli granice wsi, grunty parafialne sołeckie i gburskie, ustanowili prawo i władzę oraz powinności mieszkańców. Powstające wsie, młyny i murowane kościoły były oznaką rozwoju gospodarczego tych ziem. Istniejące do dziś wsie i osady lokowane były w wiekach średnich. Lokacje rozpoczęto od wsi Nowa Cerkiew i folwarku cysterskiego Borkowo. 
XIX wiek to ożywienie gospodarcze, to także folwarki - majątki ziemskie powstałe na wydzielonych gruntach wiejskich po uwłaszczeniu wsi. Fakt ten w XIX wieku zapoczątkował żywszy proces obrotu ziemią, rozwój części układów wiejskich, a także procesy parcelacyjne i wzmożenie akcji osadniczej. 
W wyniku przeprowadzonej przez rząd polski w latach 1935 - 1939 akcji osadniczej powstały tzw. "poniatówki", które do dzisiejszych czasów wtapiają się w krajobraz tutejszych wsi. Po 1945 roku majątki ziemskie przejęło państwo i powstały w nich Państwowe Gospodarstwa Rolne. Historycznie ukształtowane układy przestrzenne majątków i wsi ulegały zmianom - zniknęły dwory, przekształcano folwarki, zaniedbano parki, a część wsi uzyskała nowe przestrzenne i architektoniczne oblicze.
Turystyka.
Przyroda.
Do najcenniejszych przyrodniczo obszarów (poza terenem położonym w granicach Gniewskiego Obszaru Chronionego Krajobrazu) należy układ dolin rzecznych. Dotyczy to szczególnie wschodniej części gminy cechującej się dobrze zachowanymi zbiorowiskami roślinnymi oraz doliny Janki pełniącej funkcję ważnego korytarza ekologicznego. Na terenie gminy znajdują się ponadto cztery pomniki przyrody. Są to: dąb szypułkowy o obwodzie 5,3 m umiejscowiony w Borkowie, dwa głazy narzutowe o obwodzie 4 i 6 m położone w Dzierżążnie oraz klon jawor o obwodzie 2,5 m znajdujący się w Morzeszczynie.
Architektura.
Na terenie gminy znajdują się obiekty architektoniczne: kościoły (w Nowej Cerkwi, Królów Lesie i Dzierżążnie), Pomnik Męczeństwa, młyn w Królów Lesie, oraz XIX-wieczny dworek w Lipiej Górze.
Szkolnictwo.
Funkcje oświatowe pełnią w gminie dwie placówki. Jest to Szkoła Podstawowa z Placówką przedszkolną. Drugą z placówek jest Szkoła Podstawowa im. Marii Konopnickiej w Nowej Cerkwi.
Sąsiednie gminy.
Bobowo, Gniew, Pelplin, Skórcz, Smętowo Graniczne

</doc>
<doc id="198555" url="https://pl.wikipedia.org/wiki?curid=198555" title="Mirosław Twaróg">
Mirosław Twaróg

Mirosław Twaróg (ur. 19 maja 1944 w Gnieźnie) – dziennikarz i pedagog. 
Życiorys.
Absolwent filologii polskiej Uniwersytetu Mikołaja Kopernika w Toruniu. Członek Polskiej Zjednoczonej Partii Robotniczej. Redaktor naczelny "Pod Wiatr". Autor koncepcji i szef Międzyszkolnych Regionalnych Warsztatów Dziennikarskich. W 2010 roku otrzymał w uznaniu za wieloletnie prowadzenie edukacji dziennikarskiej wśród młodzieży nagrodę imienia Tadeusza Nowakowskiego.
W czasie studiów – współpracownik toruńskich "Nowości", autor słuchowisk w III Programie Polskiego Radia. Pracę magisterską nt. powieści Stanisława Rembeka "W polu" i "Nagan" napisał pod kierunkiem prof. dr hab. Artura Hutnikiewicza.
Po ukończeniu studiów – nauczyciel języka polskiego w Liceum Ogólnokształcącym w Wąbrzeźnie. Od września 1971 – w Bydgoszczy jako dziennikarz "Ilustrowanego Kuriera Polskiego". Odtąd jego pasja zawodowa rozwija się w dwóch kierunkach: dziennikarskim i pedagogicznym.
W dziennikarstwie przeszedł wszystkie szczeble kariery zawodowej – od młodszego redaktora do redaktora naczelnego i wydawcy. W lutym 1974 rozpoczął pracę trwającą do końca 1982 w ogólnopolskim tygodniku społeczno – kulturalnym "Fakty", pełniąc tam obowiązki m.in. reportera, kierownika działu kultury i oświaty, reportażu i sekretarza redakcji. W latach 1983-1987 był publicystą i kierownikiem działu oświaty i nauki w tygodniku "Kujawy". W 1989 – korespondentem regionalnym "Rzeczpospolitej". W latach 1990-1992 publicystą w tygodniku "Kujawy i Pomorze" i redaktorem naczelnym "Tygodnika Bydgoskiego". Przez rok (1995-1996) – redaktorem naczelnym "Ilustrowanego Kuriera Polskiego". Rezygnując z tej funkcji rozstał się ostatecznie z czynnym uprawianiem dziennikarstwa na rzecz pracy z młodzieżą zainteresowaną tym zawodem. Od października 1993 wydaje własne czasopismo młodzieżowe "Pod Wiatr".
Autor koncepcji i szef Międzyszkolnych Regionalnych Warsztatów Dziennikarskich, prowadzonych od 1 września 1992.
Inicjator i organizator skutecznej akcji prasowej na rzecz powołania w Bydgoszczy pierwszej w Polsce szkoły średniej dla niewidomych, wieloletni patron prasowy inicjatywy zbudowania w Fordonie Ośrodka Szkolno – Wychowawczego dla Dzieci i Młodzieży Słabosłyszącej, przewodniczący Rady Programowej Kujawsko-Pomorskiego Centrum Edukacji Ekologicznej w Bydgoszczy, współzałożyciel i prezes Stowarzyszenia Sympatyków Dziennikarstwa Młodzieżowego w Bydgoszczy.
Wielokrotnie nagradzany za działalność dziennikarską, m.in. Medalem Komisji Edukacji Narodowej, Złotym Krzyżem Towarzystwa Walki z Kalectwem, nagrodą Prezydenta Bydgoszczy, II Nagrodą im. Wincentego Rzymowskiego oraz Dyplomem Uznania Polskiego Stowarzyszenia Autorów, Dziennikarzy i Tłumaczy w Europie (APATJE) z siedzibą w Paryżu.
Żonaty od 1967. Żona Anna – wieloletni nauczyciel fizyki w VI Liceum Ogólnokształcącym w Bydgoszczy. Córka Katarzyna – dziennikarka, absolwentka filologii polskiej (Uniwersytet Mikołaja Kopernika w Toruniu) i teologii (Akademia Teologii Katolickiej w Warszawie).

</doc>
<doc id="198560" url="https://pl.wikipedia.org/wiki?curid=198560" title="Piotr Kmiecik (montażysta)">
Piotr Kmiecik (montażysta)

Piotr Kmiecik (ur. 19 czerwca 1976) – polski montażysta filmowy.
W 2003 ukończył studia w Państwowej Wyższej Szkole Filmowej, Telewizyjnej i Teatralna im. Leona Schillera w Łodzi.
Pracował dla telewizji TVN nad montażem seriali dokumentalnych (m.in. "Kryminalne Gry", "Alfabet Mafii") oraz fabularnych ("Na Wspólnej", "Magda M"). Współpracował przy montażu filmu "Pręgi" w reżyserii Magdaleny Piekorz.
Zmontowany przez niego film "Polisz Kicz Projekt" otrzymał specjalne wyróżnienie na festiwalu filmów fabularnych w Gdyni w 2002. W 2010 Piotr Kmiecik za film "Chrzest" otrzymał nagrodę za najlepszy montaż na tym festiwalu.

</doc>
<doc id="198563" url="https://pl.wikipedia.org/wiki?curid=198563" title="Stabilizator Ilizarowa">
Stabilizator Ilizarowa

Stabilizator Ilizarowa – zewnętrzny stabilizator odłamów kostnych stworzony w 1950. Został opatentowany w 1951 przez radzieckiego lekarza Gawriiła Ilizarowa.
Stabilizator składa się z kilku pierścieni, czasem również półpierścieni, połączonych ze sobą teleskopowymi prętami. Pierścienie mocowane są do szkieletu za pomocą drutów Kirschnera. Stabilizator ten umożliwia ustawienie i stabilizację odłamów we wszystkich trzech płaszczyznach. Poza tym teleskopowe połączenie pierścieni umożliwia rozsunięcie odłamów i wydłużenie kości dzięki odkrytemu przez Ilizarowa zjawisku osteogenezy dystrakcyjnej.
Linki zewnętrzne.
Pierwsza polska strona o stabilizatorze Ilizarowa

</doc>
<doc id="198565" url="https://pl.wikipedia.org/wiki?curid=198565" title="Tatarak zwyczajny">
Tatarak zwyczajny

Tatarak zwyczajny ("Acorus calamus" L.) – polimorficzny gatunek byliny, należący do rodziny tatarakowatych ("Acoraceae"). Znany jest także pod ludowymi nazwami jako np. ajer i tatarskie ziele. Zasięg gatunku obejmuje Azję i Amerykę Północną, poza tym został zawleczony i rozpowszechniony przez człowieka na inne kontynenty od strefy subtropikalnej do umiarkowanej. Do Europy trafił najprawdopodobniej między średniowieczem a XVI wiekiem. W Polsce ten gatunek jest pospolity na całym terenie z wyjątkiem Karpat. W polskiej florze ma status kenofita – holoagriofita. Uważany za inwazyjny, ma jednak średni wpływ na rodzime gatunki roślin szuwarowych. Roślina olejkodajna, jadalna, kosmetyczna i lecznicza, o szerokich zastosowaniach w różnych kulturach na całym świecie.
Pochodzenie i rozmieszczenie geograficzne.
Płodne, diploidalne formy tataraku zwyczajnego występują w środkowej Syberii, w Mongolii oraz na rozległych obszarach Ameryki Północnej, gdzie opisywane bywają jako odrębny gatunek – "Acorus americanus" (Raf.) Raf., choć nie stwierdzono różnic między populacjami amerykańskimi i syberyjskimi. Rośliny diploidalne w Ameryce rosną od północno-wschodniej części USA poprzez niemal całą Kanadę po wybrzeża Pacyfiku. Tatarak ten rozprzestrzeniany był przez Indian, o czym świadczy znajdowanie często jego stanowisk w rejonie dawnego osadnictwa indiańskiego.
Występowanie tataraku tetraploidalnego potwierdzono tylko w Azji – we wschodniej Syberii, w Japonii oraz Indiach. Najszerzej rozpowszechniony jest tatarak triploidalny. Występuje on w Azji Południowej (w rejonie Himalajów i dalej na południu, po Filipiny i Celebes na wschodzie oraz południowe Indie, Cejlon i wyspę Reunion na zachodzie), a także na rozległych obszarach Europy. Z Europy forma triploidalna zawleczona została wraz z kolonistami do Ameryki Północnej, gdzie rozprzestrzeniła się zwłaszcza we wschodniej części USA. Zawleczona została także w rejon Rio de Janeiro w Ameryce Południowej, do Republiki Południowej Afryki i do Australii.
Do Europy tatarak trafił, według niektórych źródeł, w średniowieczu podczas najazdów tatarskich (stąd pochodzi polska nazwa rodzaju) i innych ludów tureckich. Rozprzestrzenianiu gatunku sprzyjać miało dodawanie fragmentów kłączy do bukłaków w celu aromatyzowania wody, po czym zgubione lub wyrzucone kłącza dawały początek nowym populacjom. Być może tą drogą tatarak trafił wówczas tylko do wschodniej Europy i na ziemie polskie. Według różnych szacunków nastąpić to mogło w połowie XIII w. (najazdy mongolskie) lub w XV i XVI w. (wojny z Tatarami i Imperium osmańskim), ale rzeczywisty sposób introdukcji nie jest znany. Udokumentowane jest dostarczenie roślin tego gatunku z Konstantynopola do Pragi w 1557 roku, gdzie miał rosnąć do roku 1574. Także z Konstantynopola rośliny tego gatunku przekazane zostały do Wiednia w 1576 roku. W ostatnich latach XVI wieku tatarak uprawiano w Londynie. W XVII wieku roślina była już rozpowszechniona w Europie Środkowej. Współcześnie triploidalny tatarak jest szeroko rozprzestrzeniony w Europie. Nie występuje tylko w północnej części Półwyspu Skandynawskiego i na Islandii. Powszechny jest w środkowej części kontynentu, natomiast bardzo nieliczne stanowiska ma w północnej Rosji, w północnej części Wysp Brytyjskich, w zachodniej Francji i na półwyspach: Iberyjskim, Apenińskim i Bałkańskim.
W Polsce występuje pospolicie. Bywa określany jako inwazyjny lub zadomowiony gatunek obcy, ale nie inwazyjny. Rzadziej spotykany jest tylko w Karpatach oraz na niektórych innych obszarach, np. o rozległej pokrywie leśnej (rejon Puszczy Goleniowskiej i Białowieskiej) czy na Pobrzeżu Koszalińskim. Szacuje się, że jego populacja wzrasta i nie ma już możliwości wyeliminowania tego gatunku z krajowej flory.
W różnych krajach gatunek uznaje się za inwazyjny, niezależnie od rozpowszechnienia. Ma taki status na Litwie, gdzie jest częsty, i w Finlandii, gdzie jest rzadki. Nieinwazyjny lub tylko potencjalnie inwazyjny jest w Irlandii, Czechach i Danii, gdzie nie jest zbyt rozpowszechniony. Nie jest uznawany za inwazyjny także na Łotwie, gdzie należy do roślin pospolitych.
Tatarak zwyczajny występuje głównie na terenach nizinnych. W Europie sięga w górach do rzędnej 1100 m n.p.m., a w Chinach do 2600 m n.p.m.
Biologia.
Rozwój.
Tatarak kwitnie w zależności od warunków klimatycznych w danej części zasięgu od lutego do września, w Polsce w czerwcu i lipcu. Znamiona rozwijają się przed rozwojem pylników. Ponieważ pyłek jest lepki, przypuszcza się, że zapylenia dokonują owady, jednak nie są znane gatunki zapylające i nie wyklucza się także anemogamii (wiatropylności). W Europie, Ameryce Północnej i innych obszarach występowania formy triploidalnej tatarak nie zawiązuje owoców i rozmnaża się tylko wegetatywnie przez fragmentację kłącza oraz wzrost i rozdzielanie się jego bocznych rozgałęzień. Rozmnażanie wegetatywne jest istotne także dla płodnych form diploidalnych. Fragmenty kłącza oderwane od rośliny macierzystej zachowują pływalność i zdolność do wzrostu nawet po 6 miesiącach unoszenia się na wodzie.
W obszarze występowania cytotypów płodnych tataraku nasiona dojrzewają w końcu lata i na początku jesieni, owocostan w tym czasie brązowieje. Kiełkująca siewka ma liścień wałeczkowaty z bardzo wąską, błoniastą pochwą. Hipokotyl pozostaje niewidoczny. Korzeń pierwotny rozwija się i osiąga podobną długość do liścienia, po czym zamiera, nie tworząc rozgałęzień. Zaczątki korzeni przybyszowych wyrastają po bokach pochwy liścieniowej, okryte krótką koleoryzą. Pierwsze liście od razu przypominają dorosłe – są mieczowate. W okresie zimowym roślina nie rośnie, ale zachowuje liście zielone i ich wzrost rozpoczyna się wiosną szybciej niżeli u roślin towarzyszących, rosnących w podobnych warunkach siedliskowych. W ciągu 5 lat jedna roślina rozrastając się może pokryć powierzchnię 1 m².
Cechy fitochemicze.
Kłącze tataraku ma silny, aromatyczny zapach oraz gorzki smak. Świeże kłącze składa się w 70–75% z wody. Zawiera poza tym ok. 2,4–3,9% (według niektórych źródeł do 9%) olejku eterycznego, gorycze (akorynę (ok. 0,2%), akoretynę i cholinę), garbniki, śluzy, dekstryny i skrobię. W olejku tatarakowym głównym składnikiem jest cis-izo-azaron lub izoester metylowy eugenolu. Poza tym znajduje się w nim: α-pinen, kamfen, mircen, kalamen i kalamenol, wolne kwasy tłuszczowe (zwłaszcza palmitynowy), liczne węglowodory seskwiterpenowe i ketony seskwiterpenowe. Jest on cieczą gęstą, przezroczystą, żółtą o specyficznym i mocnym zapachu oraz ostrym, gorzkim smaku. Za charakterystyczny zapach odpowiada citralizomer Z,Z-deca-4,7-dienal. Zawartość toksycznego azaronu jest różna w zależności od cytotypu. Najwięcej, bo ponad 75%, jest go w olejku tataraku rosnącego w Indiach, olejek z roślin rosnących w Japonii i wschodniej Syberii zawiera od 10 do 40% azaronu, w olejku z roślin europejskich jest go 13%, a w olejku z roślin diploidalnych z Ameryki Północnej brak go niemal zupełnie. Zawartość beta-azaronu w olejku wytwarzanym w krajach azjatyckich z roślin tetra- i heksaploidalnych jest potencjalnie genotoksyczna i kancerogenna (przynajmniej dla gryzoni). Olejek wytwarzany z roślin diploidalnych z Ameryki Północnej oraz triploidalnych rosnących w Europie zawiera nieszkodliwe ilości beta-azaronu.
Według danych pochodzących z fitocenoz z jeziora Warniak (pow. węgorzewski) w fazie największego rozwoju biomasy tkanki tataraku zawierają w 1 gramie suchej masy: 64 mg substancji mineralnych (popiołu), 18 mg azotu, 0,3 mg fosforu, 7 mg potasu i 6 mg wapnia, natomiast z fitocenoz stawu Opatovický'ego (Kraj południowoczeski, Czechy): 12,6-19,2 mg azotu, 2,0-13,5 mg fosforu, 18,5-36,7 mg potasu, 3,4-8,5 mg wapnia, 1,4-2,1 mg magnezu oraz 0,9-2,4 mg sodu.
Genetyka.
Liczba chromosomów 2n = 24, 36, 48, 72. Wyróżnia się trzy cytotypy (poziomy ploidalności): diploidalny (2n=24), triploidalny (2n=36), tetraploidalny (2n=48):
W Kaszmirze stwierdzono występowanie także heksaploidu (2n=72), ale nie jest on wyodrębniany taksonomicznie.
Ekologia.
Siedlisko.
W klasyfikacji Raunkiæra tatarak zaliczany jest do helofitów. Tylko podczas krótkich okresów przy wysokich stanach wód może przeżyć w zanurzeniu (w hydrofazie), poza tym rozwija się w fazie litoralnej i bagiennej. Nie znosi falowania. Gatunek występuje na brzegach wód i na płyciznach (do 60 cm głębokości, choć zwykle do 45 cm) – w rowach i ciekach o wolnym przepływie, w stawach, starorzeczach i jeziorach. Ma duże wymagania świetlne, ale choć najlepiej rośnie w pełnym słońcu, toleruje także półcień. Preferuje podłoża mineralne (piaszczyste i piaszczysto-mułowe oraz muliste), choć ze stosunkowo dużą zawartością materii organicznej (1–2%), rzadziej rośnie na terenach zabagnionych i nieco zatorfionych. Preferuje odczyn gleby w zakresie pH od 5 do 7. Jest to gatunek mrozoodporny – bez szkody zimuje w temperaturach do -20 °C lub nawet -25 °C. 
Odgrywa istotną rolę w zarastaniu i wypłycaniu zbiorników – gruba darń kłączy i korzeni podnosi podłoże, produkuje dużą ilość fitomasy, która jednak dość szybko się rozkłada. Jako gatunek wybitnie nitrofilny tatarak tworzy szuwary w miejscach zasilanych związkami azotu i fosforu, także w miejscach dopływu ścieków komunalnych. Jest to roślina wapnolubna. W zasadzie nie rośnie, a w każdym razie nie dominuje w zbiorowiskach na brzegach zbiorników dystroficznych, na podłożu kwaśnym. Kłącza tataraku zachowują żywotność nawet po okresowym silnym przesuszeniu.
Oddziaływania międzygatunkowe.
Występujący w Europie cytotyp triploidalny często tworzy agregacje wyróżniane jako zespół szuwaru tatarakowego "Acoretum calami" Kobendza 1948. Rośnie też w różnych zbiorowiskach szuwarów właściwych i jest gatunkiem charakterystycznym dla związku zespołów "Phragmition". Zajmuje podobne siedliska jak manna mielec i w związku z tym wypiera szuwar mannowy. Według niektórych źródeł jest to jedyny udokumentowany wpływ inwazji tego gatunku na rodzimą roślinność w Europie Środkowej, według innych szuwar tatarakowy wypierać może także szuwar skrzypowy, szerokopałkowy, trzcinowy i różne szuwary turzycowe. Kłącza, rosnąc i rozgałęziając się, tworzą wraz z korzeniami zwartą, zbitą i grubą warstwę, zwaną darnią tatarakową, która utrudnia rozwój innym gatunkom roślin. W Polsce nie wpisano go na listę gatunków obcych, które w przypadku uwolnienia do środowiska przyrodniczego mogą zagrozić gatunkom rodzimym lub siedliskom przyrodniczym. Mimo to przez część środowiska naukowego uznany został za obcy gatunek inwazyjny i postulowana jest kontrola jego populacji, zwłaszcza na obszarach chronionych. W innych opracowaniach uznany jest za gatunek obcy, ale nie za inwazyjny.
Cytotyp diploidalny (var. "americanus") rośnie na brzegach wód w większym rozproszeniu, nie tworząc zwykle rozległych agregacji. Ustępuje w przypadku inwazji i konkurencji z tatarakiem zawleczonym z Europy. Tatarak diploidalny jest też wrażliwy i łatwo infekowany przez "Uromyces sparganii" (rdzowce). Na triploidalnym tataraku w Europie Środkowej występuje co najmniej 28 gatunków grzybów pasożytniczych, w tym monofag związany wyłącznie z tym gatunkiem – "Ascochyta acori".
Szuwary tataraku są siedliskiem lęgowym kaczkowatych. Kłącza stanowią pożywienie piżmaka, owocami w Ameryce Północnej żywi się karolinka, a liście są chętnie i w dużych ilościach zjadane przez łosie. Na roślinie tej żerują poza tym także rak szlachetny i pluskwiak "Ceratophis lataniae". Na ziemiach polskich liście tataraku minowane są przez co najmniej cztery gatunki bezkręgowców.
Systematyka i zmienność.
Jeden z dwóch współczesnych gatunków z rodzaju tatarak ("Acorus"), reprezentującego monotypową i najbardziej pierwotną (bazalną) linię rozwojową jednoliściennych, klasyfikowaną w randze rzędu tatarakowców ("Acorales") i rodziny tatarakowatych ("Acoraceae"). Dawniej, ze względu na pewne podobieństwa (kolbowaty kwiatostan), rodzaj zaliczany był zwykle do rodziny obrazkowatych ("Araceae"). Odrębna, bazalna pozycja rodzaju w obrębie jednoliściennych została dowiedziona w latach 90. XX wieku na podstawie sekwencjonowania i analizy genu rbcL z plastydowego DNA oraz analizy cech morfologicznych, anatomicznych i embriologicznych.
Poszczególne cytotypy tego gatunku cechują się dużą zmiennością morfologiczną oraz kompozycją chemiczną olejku eterycznego. W efekcie były one wyróżniane jako odrębne gatunki, podgatunki lub odmiany. Brakuje jednak wyraźnych cech diagnostycznych, a stwierdzane różnice w szerokości liści i długości pochwy kwiatostanu nie są wyraźne. We "Flora of North America" za cechę diagnostyczną wyróżniającą diploidalny cytotyp "A. calamus" var. "americanus" uznano widoczne na liściach zgrubienia od 2 do 6 wiązek przewodzących, podczas gdy u triploidalnej odmiany "A. calamus" var. "calamus" zgrubiała jest tylko żyłka centralna. Poza tym forma triploidalna ma szersze liście i dłuższą kolbę kwiatostanu.
Znane są przynajmniej dwie odmiany uprawne:
Nazewnictwo.
Roślina w języku polskim zwana była najczęściej, z racji przypisywanego jej pochodzenia, tatarakiem lub tatarskim zielem. Ponieważ gatunek jest jedynym przedstawicielem swego rodzaju w Europie Środkowej, nazwa dwuczłonowa pojawiła się stosunkowo późno. Od XIX wieku używano określeń „tatarak wonny” i „tatarak pospolity”, po czym już w wieku XX przyjęto nazwę „tatarak zwyczajny”. Roślina znana była pod wieloma nazwami ludowymi i regionalnymi jako: agier, ajer, cypr, kalmus (m.in. na Kaszubach), łabuzie, plaskoć, pluszcz i pluszczaj (trzy ostatnie używano na Wileńszczyźnie), sasyna, sowar (na Lubelszczyźnie), tatar, tatarczuch, tatarski korzeń i wis, a czasem też: palma, trzcina i szuwar. Notowano też nazwy: bazuny, bluszcz, gałga, gałgan, jasyna, kalamus, kalmusz, kłącz, lepecha, lepiech, lepiecha, łabzie, łącz, łobuzie, panny, panny na rzece, panny w rzece, sacyna, szczar, szczwar, talerz, tatarcuch, tatarcuk, tatarcze ziele, tatarczok, tatarczuk, tatarsky korzeny, taterz, źdźbło.
Nazwa naukowa ustalona została przez Karola Linneusza w 1753 roku w dziele "Species Plantarum", przy czym pierwszym, który sporządził charakterystykę botaniczną tataraku, był Pierandrea Matthioli. Wcześniej przez wieki gatunek ten określany był zwykle jako "Calamus aromaticus", co tłumaczy się jako „wonna trzcina”. Nazwa rodzajowa "Acorus" zaczerpnięta jest ze starożytnych źródeł greckich, gdzie słowo "ákoros" (άχόρου, áchórou) w różnych wariantach pisowni używane było przez różnych autorów w odniesieniu do rośliny o aromatycznych kłączach. Nazwa gatunkowa "calamus" wywodzi się z greckiego słowa "kálamos" (κάλαμος) oznaczającego trzcinę, źdźbło.
Zastosowanie.
Jedne z najstarszych wzmianek o wykorzystaniu leczniczym tataraku pochodzą z Indii, gdzie roślina stosowana była do leczenia w medycynie ajurwedyskiej. Gatunek wykorzystywano także w starożytnych cywilizacjach basenu Morza Śródziemnego. Znaleziony został np. w grobowcu Tutanchamona. Tatarak jest rośliną użytkową w różnych kulturach, od Indian amerykańskich do Chińczyków, Hindusów i Europejczyków. Tatarak opisywany był przez Hipokratesa, Teofrasta, Dioskurydesa i Celsusa. Szeroko wykorzystywany był i wciąż jest jako roślina lecznicza i kosmetyczna. Kłącze służy do aromatyzowania cukrów, nalewek i likierów. Surowiec pozyskuje się z upraw (zwłaszcza w strefie subtropikalnej i tropikalnej) lub ze stanu dzikiego (np. w Europie Środkowej).
Przez długi czas tatarak uchodził za surowiec bezpieczny, pozbawiony trujących właściwości i stąd oraz z powodu swych walorów zapotrzebowanie na niego było znaczne. Odkrycie wysokich zawartości azaronu w surowcu pochodzącym z Indii spowodowało wprowadzenie ograniczeń w stosowaniu preparatów z tataraku w różnych krajach. Za dopuszczalną w lekach ziołowych uważa się dawkę powodującą przyjęcie do 0,115 mg beta-azaronu na osobę dziennie. W USA od 1968 stosowanie tataraku w produktach spożywczych jest zakazane. W Unii Europejskiej w żywności dopuszcza się zawartość azaronu do 0,05 mg/kg w produktach spożywczych i do 0,5 mg/kg w wyrobach alkoholowych.
Roślina kosmetyczna.
Olejek eteryczny wykorzystywany jest w kosmetyce i do wytwarzania perfum (służy jako utrwalacz zapachów). O tataraku jako roślinie stosowanej do wyrobu perfum wspomina się już w papirusie VI z biblioteki Chestera Beatty'ego datowanym na około 1300 rok p.n.e. W latach 90. XX wieku wartość olejku tatarakowego wykorzystywanego w przemyśle perfumeryjnym w Ameryce Północnej przekraczała 30 mln dolarów. Wyciąg z kłącza stosuje się do perfumowania mydła, aromatyzowania gum do żucia oraz jako składnik płynów do płukania ust. Olejek tatarakowy ma właściwości utrwalania zapachów. Tatarak bywa stosowany jako dodatek do kąpieli. Dzięki swoim właściwościom drażniącym powoduje przekrwienie skóry i usunięcie szkodliwych produktów przemiany materii. Odwar z kłącza lekko rozjaśnia włosy. Wyciąg z kłączy tataraku wchodzi w skład odżywki do włosów Urticosan (Herbaflos) zalecanej do pielęgnacji każdego rodzaju włosów (przeciwdziała łupieżowi i łojotokowi, wzmacnia cebulki włosowe, oczyszcza skórę, nadaje włosom puszystość i połysk). Fragmenty kłączy żuto w XIX wieku w celu odświeżenia oddechu.
Roślina ozdobna.
Tatarak zwyczajny sadzony bywa jako roślina ozdobna na brzegach zbiorników naturalistycznych i oczek wodnych, przy czym ze względu na silny wzrost nie jest zalecany do sadzenia w małych zbiornikach. Do jego walorów należy oczyszczanie wód z nadmiaru biogenów. Liście tataraku wykorzystywane są do ozdabiania domów i podwórzy w czasie Zielonych Świątek ("W Zielone Świątki tatarak w kątki! W Zielone Świątki nowe porządki"). Wykładano je latem na podłogach w domostwach, kościołach i w zamkach. Ich aromat działał orzeźwiająco i „czynił zdrowe powietrze”. Współcześnie suszone liście i kłącza używane są do aromatyzowania pomieszczeń za pomocą potpourri i torebek zapachowych.
Roślina jadalna.
Roślina – prócz intensywnego aromatu oraz własności leczniczych – zawiera także toksynę, powinna więc być stosowana tylko w niewielkich ilościach, jako przyprawa, a nie danie główne, a część źródeł zaleca jej unikanie. Spożywa się kłącza, których młodą część można jeść także na surowo. Tatarak zalecany jest jako dodatek do napojów (np. kompotów, likierów oraz herbat), sałatek oraz ciast i budyniów. Alkohol o silnym aromacie wytwarzany z tataraku zwano kalmusówką. Także w regionie Śląska Cieszyńskiego produkuje się wódkę na bazie kłącza rośliny spożywaną tam tradycyjnie w Wielki Piątek oraz w dolegliwościach przewodu pokarmowego i na trawienie – tatarczówkę skoczowską. Z kłączy wyrabiano także suchą konfiturę oraz cukierki (w wyniku kandyzacji), dodawano je także do ginu i piwa. Tatarak stosowany jest stosunkowo często w kuchni arabskiej i indyjskiej, gdzie używa się zmielonego kłącza do aromatyzowania słodyczy i kompotów z owoców. Wchodzi on także w skład mieszanek ziołowych typu curry, mieszany jest z gałką muszkatołową, wanilią i cynamonem. Jako pożywienie był używany przez Indian Abenaków i Dakotów. Zachodnia grupa Dakotów (Lakotów) jadła także liście. W Polsce, na Podlasiu, na liściach tataraku wypiekano chleb. W krajach, gdzie jest to dozwolone, sproszkowane kłącze bywa składnikiem mieszanek przyprawowych.
Obecność w kulturze.
Wymieniany jest jako jedna z roślin biblijnych. Według F. N. Heppera opisany został jako „wonna trzcina” w Pieśni nad pieśniami (4,14), Księdze Wyjścia (30,23), Księdze Izajasza (43,24), Księdze Jeremiasza (6,20) i Księdze Ezechiela (27,19). Ziele to miało stanowić jeden ze składników olejku pomazania, służącego do namaszczania, przy czym w Biblii podana jest nawet proporcja jego składników. Wersety z Ksiąg Jeremiasza, Izajasza i Ezechiela wskazują, że roślina ta w czasach biblijnych nie rosła w Palestynie, lecz była sprowadzana „z dalekiej ziemi”. Nie jest jednak całkowicie pewne, czy olejek ten wykonywano z tataraku, inni badacze sugerują, że mógł być wykonywany również z niektórych gatunków palczatek ("Cymbopogon").
W Ameryce Północnej wojownicy Dakotów przed walką smarowali twarz pastą powstającą po przeżuciu kłącza tataraku w celu ochrony przed strachem. Różne plemiona Indian Ameryki Północnej traktowały tatarak jako roślinę magiczną – strzegącą zdrowia podczas wędrówek i w siedzibach ludzkich.
Działanie psychoaktywne.
Kłącza tataraku zwyczajnego dzięki zawartości azaronu (1,2,4-trimetoksy-5-propenylobenzenu) wykorzystywane były przez Indian Kri w północno-zachodniej Kanadzie jako środek halucynogenny. Spożyte w dużych dawkach powodować miały halucynacje podobne do tych, które występują po zażyciu LSD, tj. głównie silne halucynacje wzrokowe. W moczu osób, które spożyły preparaty z tataraku, oraz w hodowlach bakteryjnych prowadzonych na pożywkach zawierających wyciąg z tataraku wykryto metabolit azaronu, kwas "trans"-2,4,5-trimetoksycynamonowy, jednak nie zaobserwowano 2,4,5-trimetoksyamfetaminy ("TMA-2"), uważanej za halucynogenny składnik tataraku zwyczajnego. Głównym objawem klinicznym spożycia tataraku były wymioty, utrzymujące się w niektórych przypadkach powyżej 15 godzin.
Zagrożenia i ochrona.
Gatunek jest szeroko rozpowszechniony i odporny na zanieczyszczenia wód. Z tych powodów w światowej Czerwonej księdze gatunków zagrożonych publikowanej przez Międzynarodową Unię Ochrony Przyrody (IUCN) uznawany jest za gatunek najmniejszej troski (LC – "least concern"). W obszarze naturalnego zasięgu lokalne rodzime taksony mogą być jednak zagrożone. Przykładowo nad Rzeką Perłową w Chinach populacje są bardzo nieliczne. Podobnie często skąpe zasoby miewa tatarak odmiany amerykańskiej – var. "americanus". Jako zagrożoną wymienia ją (w randze gatunku) czerwona księga stanu Pensylwania. W niektórych stanach USA wykonuje się zabiegi ochrony czynnej służące restytucji tataraku amerykańskiego, np. w miejscach po usunięciu inwazyjnego tataraku zawleczonego z Europy.
Uprawa, zbiór i przechowywanie.
Gatunek uprawiany jest w warunkach polowych w strefie tropikalnej i subtropikalnej na obszarach nawadnianych, z roczną ilością opadów wynoszącą od 700 do 2500 mm. Gatunek ten może być sadzony w strefach mrozoodporności od 3 do 10. W Europie Środkowej uprawiany jest jako roślina ozdobna na brzegach zbiorników, natomiast surowiec zbiera się z populacji dziko rosnących. Z powodu szerszych zastosowań w przeszłości uprawiany był także w ogrodach, przy czym rosnąc w ziemi, a nie na brzegach wód kłącza miał podobno bardziej aromatyczne.
Zwalczanie.
Jako roślina inwazyjna tatarak zwyczajny zawleczony z Europy zwalczany jest w Ameryce Północnej, gdzie zagraża m.in. rodzimym populacjom tataraku odmiany "americanus". Mniejsze populacje zwalczane są mechanicznie poprzez skrupulatne usuwanie kłączy. Na bardziej rozległych stanowiskach odcina się roślinom dostęp światła – po wykoszeniu liści przykrywa się obszar występowania tataraku folią nieprzepuszczającą światła lub innymi tworzywami, ewentualnie warstwą trocin. Po zniszczeniu roślin odzyskany obszar zasiedla się rodzimymi roślinami szuwarowymi, w tym tatarakiem amerykańskim.
W gospodarce stawowej, gdzie może być inwazyjnym chwastem, zaleca się w celu jego zwalczenia jednorazowe koszenie w lipcu, co zmniejsza liczbę pędów na koniec sezonu wegetacyjnego o 81%.

</doc>
<doc id="198568" url="https://pl.wikipedia.org/wiki?curid=198568" title="Mroczno">
Mroczno

Mroczno – wieś w Polsce, położona w województwie warmińsko-mazurskim, w powiecie nowomiejskim, w gminie Grodziczno. 
W latach 1954–1972 wieś należała i była siedzibą władz gromady Mroczno. W latach 1975–1998 wieś położona była w województwie toruńskim.
Siedziba parafii i największa miejscowość w gminie. Do 1954 roku istniała gmina Mroczno. 
We wsi znajdują się szkoła podstawowa, ośrodek zdrowia, Ochotnicza Straż Pożarna założona w 1905 r. i kościół pod wezwaniem Najświętszego Serca Pana Jezusa.
Historia.
Początkowo na tych terenach mieszkało pruskie plemię Sasinów. Wieś założona została prawdopodobnie jeszcze przed przybyciem Krzyżaków. Na przełomie XVI i XVII wieku należała do dóbr stołowych biskupów chełmińskich. Wsią Morocze zarządzali kanonicy chełmińscy aż do 1773 roku. W 1414 wieś miała 88 włók. Została spalona w czasie wojny polko-krzyżackiej, zwanej "wojną głodową". Straty wsi obliczone zostały na 400 grzywien, straty kościoła – 100 grzywien. W 1589 r. tutejszy proboszcz, Jan z Praśnic, wybudował nowy kościół – zniszczony później w czasie wojen szwedzkich. Kolejny kościół, drewniany, wybudowano w 1732. Resztki fundamentów starego kościoła zachowały się do 1880 r.
Z kronik kościelnych wiadomo, że na początku osiemnastego wieku znajdował tu się folwark z dworem, karczma oraz kilka posesji zamożnych chłopów. W 1731 roku mieszkało 6 gburów (zamożni chłopi), 6 tzw. ogrodników (właściciele niewielkich kawałków roli), karczmarz, czeladź gburska i folwarczna. 
Szkoła we wsi istniała już w 1622 r. 22 października 1855 r. założono w Mroczu bractwo trzeźwości. Pod koniec XIX w. nieformalnie wieś dzieliła się na trzy części: "Otchłań" (od wschodniego krańca wsi aż do szkoły), "Niebo" (od szkoły do kościoła) i "Piekło" (pozostały fragment wsi, w jednym budynku mieszkały 32 rodziny, stąd być może ta nazwa).
W 1920 r. wieś zajęły wojska bolszewickie. Nie zanotowano żadnych walk, jednak mieszkańcy byli zmuszeni do ucieczki do innych wsi.
W 1939 roku, trzeciego września. do wsi wkroczyły wojska hitlerowskie. Zabrali wszystkich mężczyzn, chcąc ich rozstrzelać. Jednak ostatecznie po zmianie planów wywieziono tylko Jana Zagórskiego, Henryka Sałackiego, Ignacego Sałackiego.
W roku 1998 we wsi było 1169 mieszkańców i 255 gospodarstw.
W 2010 został założony klub sportowy KS Mroczno
Kościół i parafia.
Parafia Najświętszego Serca Pana Jezusa została założona przez biskupów chełmińskich w 1260 r. Pierwsze wzmianki o kościele pochodzą już z 1335 roku. Ten jednak spłonął podczas wojny z Krzyżakami. W tym okresie do parafii Mroczno należał kościół filialny we Wlewsku. Drugi kościół został zbudowany dzięki staraniom proboszcza Jana de Praśnica w 1589 roku. W połowie XVI w. do parafii należały: Kowaliki, Mroczenko, Straszewy, Sugajenko i Trzcin. W kronikach jako patron parafii wymieniany jest św. Mateusz Apostoł i święta Małgorzata. Trzeci kościół wzniesiono w 1732 r.
W 1867 do parafii należały Mroczno, młyn Wąs, Sugajenko, Tama, Trzcin, Aleksandrowo, Straszewo, Fijewo, Kowaliki, oraz przyłączony jako filia okręg kiełpiński, Kłodziana, Wąsioły, Rynek, Zabiny.
Obecny kościół wybudowano w 1936 na miejscu rozebranego poprzedniego kościoła. Nowy kościół w Mrocznie nosi wezwanie Najświętszego Serca Pana Jezusa

</doc>
<doc id="198569" url="https://pl.wikipedia.org/wiki?curid=198569" title="Osteotom">
Osteotom

Osteotom lub dłuto kostne - narzędzie chirurgiczne w kształcie dłuta z obustronnie ściętym ostrzem, służące do przecinania kości.

</doc>
<doc id="198570" url="https://pl.wikipedia.org/wiki?curid=198570" title="Kalinowo-Solki">
Kalinowo-Solki

Kalinowo-Solki – wieś w Polsce położona w województwie podlaskim, w powiecie wysokomazowieckim, w gminie Kulesze Kościelne.
Zaścianek szlachecki Sulki należący do okolicy zaściankowej Kalinowo położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Bartłomieja Apostoła w Kuleszach Kościelnych.
Historia.
Pierwotnie "Sułki". Nazwa wsi pochodziła od imienia "Sułek" (Sulisław). Była używana do końca XVIII w. W XIX w. zmieniono ją niepoprawnie na "Solki".
Dokument popisu pospolitego ruszenia z 1528 r. wymienia wieś "Seło Kalinowo Sułki" w parafii "Kulesze". W tym czasie mieszkało tu kilkunastu rycerzy, którzy wspólnie wystawili trzech jeźdźców na wojnę. Mieszkająca tu szlachta pieczętowała się herbem Ślepowron. Kilku Kalinowskich uczestniczyło w akcie przysięgi na wierność królowi polskiemu w 1569. Pisali się "de Calinowo Szulki".
Spis podatkowy z 1580 roku informuje, że wieś miała ponad 11 włók powierzchni. Mieszkali tu: Maciej, syn Marcina oraz Krzysztof, syn Marcina. Kilka lat później notuje się Walentego Kalinowskiego i jego synów: Wawrzyńca, Idziego i Hieronima.
"Kalinowo Sułki" przez następne wieki były wsią zamieszkałą przez drobną szlachtę, głównie Kalinowskich. Z 1757 roku pochodzi informacja: "Kazimierz Kalinowski, syn Pawła, a brat Jana, sprzedał 1757 r. Drozdowskiemu, część swoją na Kalinowie-Sułkach".
W roku 1827 wieś liczyła 28 domów i 158 mieszkańców.
Pod koniec XIX w. miejscowość należała do powiatu "mazowieckiego", gmina "Chojany", parafia "Kulesze". Tworzyła okolicę szlachecką "Kalinowo", w obrębie której znajdowały się: "Kalinowo Czosnowo, Kalinowo Nowe, Kalinowo Sulki, Kalinowo Stare".
W 1891 r. w "Solkach" 35 drobnoszlacheckich gospodarzy, którzy uprawiali prawie 200 ha ziemi. Przeciętne gospodarstwo o powierzchni około 5 ha.
Pierwszy Powszechny Spis Ludności z roku 1921 informuje o 30 domach i 169 mieszkańcach.
Współcześnie.
Wieś rolnicza. Głównie hodowla krów i produkcja mleka.

</doc>
<doc id="198574" url="https://pl.wikipedia.org/wiki?curid=198574" title="1979 w muzyce">
1979 w muzyce



</doc>
<doc id="198578" url="https://pl.wikipedia.org/wiki?curid=198578" title="Kulesze Kościelne">
Kulesze Kościelne

Kulesze Kościelne – wieś w Polsce położona w województwie podlaskim, w powiecie wysokomazowieckim, w gminie Kulesze Kościelne.
W latach 1954–1972 wieś należała i była siedzibą władz gromady Kulesze Kościelne. W latach 1975–1998 miejscowość administracyjnie należała do województwa łomżyńskiego.
Historia.
Historia wsi.
Pierwotna nazwa miejscowości "Rokitnica" pochodziła od przepływającej przez wieś rzeczki, dopływu Śliny. Kolejna, Kulesze-Rokitnica, względnie Kulesze-Kursztaki wywodzi się od przydomka założyciela, Kuleszy Kursztaka herbu Ślepowron.
W roku 1421 wzmiankowany Paweł z Kulesz. Dwa lata później wymienia się "Piotra, Dziersława" i "Wacława" z "Kulesz". "Kulesza" to niegdyś gęsta potrawa mączna. Miano to stało się też przydomkiem, a potem nazwiskiem rycerzy herbu Ślepowron, którzy osiedlili się tutaj na początku XV wieku. Prawdopodobnie pochodzili z Ziemi ciechanowskiej.
Wieś wymieniona w dokumencie z roku 1431. Jakub Kulesza właścicielem wsi w roku 1447. W posiadaniu Kuleszów do połowy wieku XVII.
W czasie popisu szlachty litewskiej z roku 1528 stawili się z końmi: "Matys i Jan Michałowicze, Marcin i Stanisław Jakóbowicze, Jan Marcinowicz i syn jego Mikołaj, Stanisław Michałowicz i Piotr Augustynowicz", dziedzice "Kulesz Rokitnicy".
W 1580 roku w "Kuleszach Rokitnicy" notowano Jana Kuleszę syna Michała, który dziedziczył na 19 włókach ziemi.
Kolejni właściciele (często częściowi):
W 1807 r. okolice "Kulesz" włączono do departamentu augustowskiego i powiatu tykocińskiego. W roku 1815 "Kulesze" znalazły się w województwie augustowskim, obwodzie łomżyńskim i powiecie tykocińskim. W roku 1827 miejscowość liczyła 8 domów i 33 mieszkańców.
Pod koniec XIX w. Słownik geograficzny Królestwa Polskiego wymienia Kulesze jako okolicę szlachecką w powiecie "mazowieckim".
W roku 1883 określona jako wieś włościańska Składały się na nią: kościół i zabudowania plebańskie oraz kilka chat zamieszkałych przez chłopów, poddanych plebańskich. Tu odbywały się lokalne targi.
Na początku wieku XX w "Kuleszach" osiedlili się Żydzi. Spis powszechny z 1921 r. wykazał 42 domy i 278 mieszkańców. Wśród nich notowano 185 osób wyznania mojżeszowego (177 z nich podało narodowość żydowską), 93 osoby podały wiarę katolicką, mieszkał tu również jeden Rosjanin.
W okresie międzywojennym funkcjonowały tu firmy handlowe i usługowe:
Historia parafii.
Parafia erygowana i jednocześnie konsekrowana przez biskupa łuckiego Jana w roku 1493. Pierwszy kościół parafialny pod wezwaniem śś. Bartłomieja, Mikołaja, Doroty, Katarzyny, Pawła Apostoła, Wawrzyńca i Michała Archanioła.
Historia szkolnictwa.
Dawniej szkoła w Kuleszach była jedynie przy kościele, chodziło do niej kilkadziesiąt dzieci. Carska szkoła powszechna, w której uczono historii Rosji i języka rosyjskiego rozpoczęła działalność po powstaniu styczniowym. Pracował w niej jeden nauczyciel, kilkadziesiąt dzieci przychodziło na dwie zmiany. Nauczyciele: Zygmunt Wojno (1868-1878), Wincenty Lorent (1878-1881), Albin Andruszkiewicz (1881), Teodozjusz Ulejczyk (1881-1882), Wincenty Bartling (1882), Feliks Czajkowski (1883-1890), ksiądz Wojciech Wyszyński (1886-1889), Tomasz Czajkowski (1889-1890), Andrzej Korpusow (1891-1894), Salomon Stanisławowicz (1895-1899), Ignacy Nowakowski (1900-1904), Kazimierz Goryn (1904), Jan Słoksintis (1905-1907), Mikołaj Sidorow (1907), Elżbieta Sokołowska z domu Pawłowa (1908-1909) i Marcin Symonajtis (1911-1914).
W roku 1922 uruchomiono tu polską, dwuklasową szkołę powszechną. Liczyła początkowo 106 uczniów. Rok później przekształcono ją w trzyklasową (170 uczniów). Z roku 1925 pochodzi informacja o nowym budynku szkolnym wybudowanym przez gminę.
W 1930 r. gdy stan szkoły przekroczył 200 uczniów, przekształcono ją w pięcioklasową. Tuż przed II wojną światową uczęszczało do niej prawie 300 dzieci. Nauczyciele: Aleksander Skawski (do 1931 roku), Antonina Prebowa, Teoflin Wnorowski i Aleksander Snarski.
Miejscowość współcześnie.
Miejscowość jest siedzibą gminy Kulesze Kościelne, a także parafii Kulesze Kościelne. We wsi znajduje się szkoła podstawowa i gimnazjum, urząd gminy, bank, stacja paliw oraz remiza strażacka OSP-KSRG Kulesze Kościelne.
W wyborach parlamentarnych w 2015 r. 83% mieszkańców poparło Prawo i Sprawiedliwość. W wyborach prezydenckich 94% mieszkańców poparło kandydaturę Andrzeja Dudy. Po podaniu wyników miejscowość została określona w prasie jako „bastion PiS”.
Transport.
Sieć dróg powiatowych i gminnych zapewnia dojazd:
Transport zbiorowy zapewniają przewoźnicy autobusowi: zambrowski oddział PKS Nova SA oraz bielski oddział Arriva Bus Transport. Od 2000 roku nieczynny jest kolejowy przystanek osobowy Kulesze Kościelne.

</doc>
<doc id="198581" url="https://pl.wikipedia.org/wiki?curid=198581" title="Drut Kirschnera">
Drut Kirschnera

Drut Kirschnera (ang. Kirschner wire, K wire, K pin) – cienki i sztywny drut używany do stabilizacji odłamów kostnych. Mogą być one mocowane w kości przezskórnie, co niekiedy pozwala uniknąć bardziej inwazyjnych zabiegów. Niekiedy stosuje się je jako samodzielne wewnętrzne stabilizatory, innym zaś razem jako element bardziej skomplikowanych stabilizatorów np. aparatu Ilizarowa. Stosowany także przy wyciągu bezpośrednim.
Do użytku w medycynie wprowadził go w 1909 niemiecki chirurg Martin Kirschner.
Powikłania.
Ewentualne powikłania mogą być związane z migracją, skrzywieniem, pęknięciem drutów lub infekcją.

</doc>
<doc id="198583" url="https://pl.wikipedia.org/wiki?curid=198583" title="Obszar ochrony ścisłej Wielkie Torfowisko Batorowskie">
Obszar ochrony ścisłej Wielkie Torfowisko Batorowskie

Obszar ochrony ścisłej Wielkie Torfowisko Batorowskie (niem. "See Wiesen") – obszar ochrony ścisłej na terenie Parku Narodowego Gór Stołowych.
Położenie.
Położone na wierzchowinie środkowego piętra Gór Stołowych, przy Kręgielnym Trakcie, w dolinie Czerwonej Wody. Obszar ma powierzchnię 39,53 ha, leży na wysokości 705–715 m n.p.m. i obejmuje torfowisko wysokie zarastające lasem świerkowo-sosnowym. Na terenie obszaru występują: wierzba lapońska, widłaczek torfowy, wrzosiec bagienny, rosiczki i turzyce, brzoza omszona, sosna błotna. Znajduje się tutaj też stanowisko rzadkiej w Polsce sosny drzewokosej.
Historia.
W XIX wieku część torfowiska została zmeliorowana i torfowisko zamarło, a na jego teren wkroczył las świerkowy. W 1938 roku utworzono na jego części rezerwat przyrody, w 1958 roku ponownie utworzono tu rezerwat torfowiskowy „Wielkie Torfowisko Batorowskie”. Teren ten znów się zabagnił. Po utworzeniu Parku Narodowego Gór Stołowych rezerwat zmieniony został w obszar ochrony ścisłej.
Niedaleko Wielkiego Torfowiska Batorowskiego leżało niegdyś Małe Torfowisko Batorowskie, zostało ono jednak osuszone i całkowicie zniszczone.
Gatunki chronione i rzadkie.
Objęte ochroną ścisłą:
W 2017 roku na pędach żurawiny błotnej w obrębie obszaru znaleziono bardzo rzadki w Polsce gatunek pasożytniczego grzyba – płaskosz żurawiny.
Szlaki turystyczne.
Przez Wielkie Torfowisko Batorowskie nie prowadzi żaden szlak turystyczny, jedynie jego południowo-wschodnim skrajem leśną drogą przechodzi pieszy szlak z Dusznik-Zdroju do Karłowa i rowerowy szlak z Batorówka do Karłowa.

</doc>
<doc id="198588" url="https://pl.wikipedia.org/wiki?curid=198588" title="Kuchnia ukraińska">
Kuchnia ukraińska

Kuchnia ukraińska – kuchnia narodowa, charakterystyczna dla Ukrainy.
Charakterystyka.
Podstawą kuchni ukraińskiej są chleby oraz potrawy z mąki i kaszy. Istotną rolę odgrywają także mięso, warzywa i ryby. Chleb, pieczony niegdyś w specjalnych piecach, pełni także funkcje obrzędowe, szczególnie tzw. korowaj.
Często spotyka się potrawy z ciasta, gotowanego we wrzątku – "warenyky", z różnymi nadzieniami: twarogiem, ziemniakami, wiśniami. Do tej samej grupy należą sławne i bardzo lubiane pierogi ruskie, wypełnione białym serem (postać słodka, również z dodatkiem rodzynek) lub ziemniakami (postać słona), lub ziemniakami i białym serem jednocześnie.
Inny rodzaj pierogów – "pielmieni" – również znany na Ukrainie, jest prawdopodobnie zapożyczeniem z Rosji.
Daniem narodowym jest barszcz ukraiński z burakami, kapustą, warzywami, słoniną oraz znaczącą ilością śmietany. Z innych zup popularne są "kapusnjak" (kapuśniak) juszka oraz solanka. Z mięs jada się wołowinę, wieprzowinę, baraninę i drób. Ulubioną potrawą narodową jest słonina wieprzowa, występująca w każdej możliwej postaci – słonej, wędzonej, duszonej, słodkiej (desery). Słoninę jada się zwykle z chlebem i musztardą (tradycyjne jej gatunki to "Czarcia" i "Kozacka") lub z ziemniakami; dodaje się (zwykle zasmażaną) do prawie wszystkich potraw słonych (zup i drugich dań), faszeruje się nią inne mięsa w celu otrzymania większej soczystości. Z napojów warto wymienić kwas, czasami podawany z jagodami czy dodatkiem soku brzozowego oraz dziesiątki gatunków win, piw oraz wódek.
Historia.
Kuchnia ukraińska korzeniami sięga przełomu XVIII i XIX wieku. Za jeden z kluczowych czynników uważa się na przykład dominujące od wieków uprawy żyta, które do dzisiaj jest niezastąpione w wypieku chlebów. Zdaniem historyków, bardzo istotne były również kulturalne wpływy polskie i białoruskie, a także rosyjskie, tatarskie tureckie oraz ormiańskie.

</doc>
<doc id="198589" url="https://pl.wikipedia.org/wiki?curid=198589" title="Lemuria (album)">
Lemuria (album)

Lemuria – wydany w 2004 r. studyjny album szwedzkiego zespołu Therion. Nazwa "Lemuria" nawiązuje do legendarnego lądu Lemurii leżącego gdzieś na dnie oceanów. Album ten został wydany równolegle wraz z albumem Sirius B. Ilustrację do okładki wykonał Thomas Ewerhard.
Twórcy albumu.
Ponadto:

</doc>
<doc id="198593" url="https://pl.wikipedia.org/wiki?curid=198593" title="Lista pokémonów według regionalnego numeru Pokédex z Kanto">
Lista pokémonów według regionalnego numeru Pokédex z Kanto



</doc>
<doc id="198594" url="https://pl.wikipedia.org/wiki?curid=198594" title="Babica">
Babica

2 miejscowości w Polsce:
1 miejscowość w Serbii

</doc>
<doc id="198599" url="https://pl.wikipedia.org/wiki?curid=198599" title="Mozilla Corporation">
Mozilla Corporation

Mozilla Corporation – przedsiębiorstwo powołane do życia 3 sierpnia 2005 przez Mozilla Foundation, którego celem jest finansowe wspieranie fundacji. Jego CEO jest Chris Beard. Siedziba przedsiębiorstwa mieści się w Mountain View w Kalifornii, pod tym samym adresem co Mozilla Foundation.
Według niektórych źródeł firma ta została stworzona po to, żeby uniknąć ewentualnych problemów z fiskusem w związku z przyjmowaniem dużych kwot od sponsorów (głównie od Google z powodu np. ustawienia wyszukiwarki tej firmy jako domyślną wyszukiwarkę w sztandarowym produkcie korporacji – przeglądarce Firefox).

</doc>
<doc id="198601" url="https://pl.wikipedia.org/wiki?curid=198601" title="PC Card">
PC Card



</doc>
<doc id="198602" url="https://pl.wikipedia.org/wiki?curid=198602" title="Digital Signature Standard">
Digital Signature Standard

Digital Signature Standard (DSS) – standard NIST dla podpisów cyfrowych. Pierwsza wersja, wydana 19 maja 1994 roku, zawierała jedynie algorytm DSA. Aktualne, trzecie wydanie, obejmuje także algorytm RSA oraz ECC.
Zgodnie z NIST długość klucza dla zastosowań instytucji państwowych w USA powinna wynosić 1024, 2048 lub 3072 bity. DSS dopuszcza wykorzystanie funkcji skrótu SHA-1 i SHA-2.

</doc>
<doc id="198607" url="https://pl.wikipedia.org/wiki?curid=198607" title="Apollo Computer">
Apollo Computer

Apollo Computer – amerykańskie przedsiębiorstwo komputerowe założone w 1980 r., producent stacji roboczych, używanych szczególnie przez osoby zajmujące się projektowaniem w systemach CAD.
"Apollo" był w latach 80. największym producentem sieciowych stacji roboczych, które pracowały pod kontrolą systemu operacyjnego Aegis (zgodny z POSIX-em fronton Uniksa) i wyróżniały się elegancką architekturą sieciową. Największymi klientami przedsiębiorstwa były Mentor Graphics (projektowanie elektroniczne), General Motors, Ford, Chrysler i Boeing (projektowanie mechaniczne). W 1989 r. Apollo został nabyty przez przedsiębiorstwo Hewlett-Packard, zaś w latach 1990–1997 jego działalność została sukcesywnie wygaszona.

</doc>
<doc id="198617" url="https://pl.wikipedia.org/wiki?curid=198617" title="Broumovské stěny">
Broumovské stěny

Broumovské stěny (niem. "Falkengebirge", także "Braunauer Wände", "Sterngebirge") – pasmo górskie w Czechach, zaliczane do Gór Stołowych (Broumovská vrchovina), między Adršpašskoteplickimi skálami a masywem Szczelińca; przechodzi przez nie europejski dział wodny.
Płyta piaskowcowa tworząca Broumovské stěny jest nachylona w kierunku na południe, a ku północy opada typową kuestą ku Broumovskiej kotlinie. Broumovské stěny rozpoczynają się na zachodzie Honskim Špičákiem (652 m n.p.m.). W kierunku wschodnim występują następujące wzniesienia: Strážná hora (688 m n.p.m.), Loučná hora (647 m n.p.m.), Hvězda, Supí hnízdo, Velká kupa (708 m n.p.m.), Koruna (769 m n.p.m.) i Božanovský Špičák (773 m n.p.m.), który jest najwyższym wzniesieniem Broumovskich stěn. W kierunku południowym od Božanovskýego Špičáka biegnie grzbiet ze szczytem Signál (708 m n.p.m.). Na niektórych szczytach znajdują się labirynty skalne (Božanovský Špičák, Signál), a na wszystkich skałki i ich zgrupowania. Broumovské stěny porozcinane są głębokimi wąwozami, obfitującymi w przeróżne formacje skalne. Najbardziej znane to Kovářova rokle, Hruškova rokle, Hájkova rokle.
Ciekawym szczytem Broumovskich stěn jest leżąca nieopodal Koruna z punktem widokowym i interesującymi formacjami skalnymi na szczycie.
Największą atrakcją turystyczną jest góra Hvězda (674 m n.p.m.), na której szczycie, na skalnej krawędzi, znajduje się barokowa kaplica Matki Boskiej Śnieżnej, wykonana z piaskowca ciosowego (zbudowana na podstawie pięcioramiennej gwiazdy). Szczyt wziął swoją nazwę od krzyża z pozłacaną pięcioramienną gwiazdą, ustawionego tu w 1670 roku. Na Hvězdzie znajduje się również restauracja „Chata Hvězda”, wybudowana w stylu szwajcarskim przez Jana Nepomucena Rottera w latach 1854–1856.
Teren Broumowskich Ścian objęty jest ochroną w ramach CHKO Broumovsko.

</doc>
<doc id="198620" url="https://pl.wikipedia.org/wiki?curid=198620" title="Charles-Maurice de Talleyrand">
Charles-Maurice de Talleyrand



</doc>
<doc id="198622" url="https://pl.wikipedia.org/wiki?curid=198622" title="The Sisters Of Mercy">
The Sisters Of Mercy



</doc>
<doc id="198624" url="https://pl.wikipedia.org/wiki?curid=198624" title="Artur Andrus">
Artur Andrus

Artur Józef Andrus (ur. 27 grudnia 1971 w Lesku) – polski dziennikarz i prezenter telewizyjny i radiowy, aktor, pisarz, poeta, autor tekstów piosenek, piosenkarz, artysta kabaretowy i konferansjer. W latach 1994–2017 dziennikarz Programu Trzeciego Polskiego Radia, od 2018 RMF Classic, a od 2005 komentator "Szkła kontaktowego" w TVN24. Mistrz Mowy Polskiej (2010).
Życiorys.
Syn Józefa i Stefanii. Wychowywał się w Solinie. Uczęszczał do szkół podstawowych w okolicznym Zabrodziu, Bóbrce, zaś ten poziom edukacji ukończył w Sanoku po przeprowadzce do tego miasta. Zamieszkiwał w dzielnicy Błonie. Absolwent tamtejszej Szkoły Podstawowej nr 1. Był harcerzem Hufca ZHP w Sanoku, zastępcą redaktora naczelnego pisma „Harcerz Sanocki Mały. Harcerskie Pismo Młodych” i redaktorem naczelnym kwartalnika „Harcerz Sanocki”. Uczęszczał do II Liceum Ogólnokształcącego im. Marii Skłodowskiej-Curie w Sanoku), w którym zdał egzamin dojrzałości w 1990. W okresie nauki licealnej prowadził audycję "Kącik wesołej piosenki" w szkolnym radiowęźle i akademie szkolne. Ukończył studia dziennikarstwa na Uniwersytecie Warszawskim).
Pierwsze kroki w sferze radiowej stawiał w Rozgłośni Harcerskiej. Równolegle prowadził w Radiu Rzeszów audycję kabaretową pt. "Pół godzinki przepuklinki czyli Radiowa Klinika Radości". Nastąpnie przez rok pracował w Programie IV Polskiego Radia, gdzie prowadził audycję "Rum tum tum tra la bum czyli archiwum pieśni bardzo rozrywkowej" oraz "Ludzie radosnej piosenki". Zajmował się też występami scenicznymi i podczas jednego z festiwali został dostrzeżony przez Andrzeja Zakrzewskiego, szefa Redakcji Rozrywk w Programie Trzecim Polskiego Radia, gdzie został zatrudniony w lipcu 1994. Na antenie PR III współredagował oraz prowadził programy takie jak "Powtórka z rozrywki" oraz "Akademia rozrywki". Gospodarz kabaretowych spotkań w warszawskiej "Piwnicy pod Harendą" i łódzkiej „Przechowalni”, promotor wielu młodych kabaretów i zjawisk "okołokabaretowych". Na jego cześć nazwano postać posterunkowego w sztuce "Trąbka dla gubernatora" kabaretu Potem. W październiku 2017 nie otrzymał zgody zarządu Polskiego Radia na współpracę ze "Szkłem kontaktowym" TVN24 i zrezygnował z pracy w radiowej Trójce.
W latach 90. organizował w Sanoku cykliczne występy kabaretowe pod nazwą "Goście Artura Andrusa". Został członkiem warszawskiego Koła Towarzystwa Przyjaciół Sanoka i Ziemi Sanockiej.
W 2003 razem z Andrzejem Poniedzielskim pisał dialogi i występował w drugoplanowej roli portiera w odc. 1–11 serialu "Sprawa na dziś". W 2005 został komentatorem programu publicystyczno-satyrycznego Szkło kontaktowe, nadawanego na antenie TVN24. W 2007 w TV Puls prowadził teleturniej "Tylko Ty". Wcielał się w postać Dziadka w serialu kabaretowym TVP2 "Rodzina Trendych" oraz w postać Jonathana Owensa w serialu kabaretowym Spadkobiercy transmitowanym również w telewizji.
Autor książki-zbioru piosenek i wierszy pt. "Popisuchy", wydanej przez łódzkie wydawnictwo "Piątek Trzynastego" w grudniu 2004. Natomiast w 2008 tygodnik "Polityka" wydał "Kolekcję polskich kabaretów" złożoną z 15 płyt DVD z nagraniami polskich kabaretów wybranych i opatrzonych komentarzem Artura Andrusa. W 2013 podczas 50. Krajowego Festiwalu Piosenki Polskiej w Opolu poprowadził wraz z Katarzyną Kwiatkowską koncert Super Premiery. W 2015 został prezenterem cyklu "Z Andrusem po Galicji", emitowanego w TVP Rozrywka, TVP Historia, TVP Polonia oraz TVP3.
1 lipca 2018 rozpoczął współpracę z RMF Classic debiutując w audycji "Wakacje z Andrusem", którego pierwszym gościem była Joanna Kołaczkowska, a następnie został gospodarzem programu "NieDoMówienia, czyli rozmowy niezobowiązujące Artura Andrusa". W 2021 na antenie Radia Nowy Świat pojawiło się 10 odcinków powieści "A koń w galopie nie śpiewa" autorstwa Artura Andrusa oraz Wojciecha Zimińskiego.

</doc>
<doc id="198633" url="https://pl.wikipedia.org/wiki?curid=198633" title="Roy Campbell (poeta)">
Roy Campbell (poeta)

Roy Campbell, właśc. Ignatius Royston Dunnachie Campbell (ur. 2 października 1901 w Durbanie, zm. 22 kwietnia 1957 k. Setúbal) – południowoafrykański poeta i satyryk. 
Życiorys.
Urodził się w Durbanie i pobierał nauki w tamtejszym liceum. Od najmłodszych lat interesował się literaturą, spędzał też wiele czasu na wolnym powietrzu. Z pasją łowił ryby, jeździł konno, polował, płynnie mówił po zulusku. 
Opuścił Afrykę Południową w 1918, aby wstąpić na Uniwersytet Oksfordzki. W rzeczywistości nigdy nie rozpoczął nauki, ale jego zdolności rozwijały się w atmosferze uniwersyteckiego miasta. W wierszach naśladował Eliota i Paula Verlaine’a, później poznał Eliota i Wyndhama Lewisa. Swój pierwszy tom wierszy "The Flaming Terrapin" ("Płonący Żółw") opublikował w 1924, gdy miał tylko 22 lata.
Debiut umocnił jego reputację jako twórcy z wielką przyszłością. Krytykował grupę poetycką Bloomsbury, która wedle niego była rozwiązła, snobistyczna i w pewnym sensie antychrześcijańska. W swej satyrze "Georgiada", opublikowanej w 1931, zjadliwie zaatakował tę grupę – wystarczającym powodem mógł być romans jego żony z kochankiem Virginii Woolf.
Powrócił do Afryki Południowej i rozpoczął wydawanie czasopisma literackiego „Voorslag”, w czym pomagali mu William Plomer i Laurens van der Post. Po pewnym czasie uznał jednak tamtejszą scenę literacką za zbyt skoncentrowaną na własnych problemach. Po opublikowaniu satyrycznego poematu "The Wayzgoose" (1928) przeprowadził się do Francji. 
Okres francuski zaowocował publikacjami: "Adamastora" (1930), "Wierszy" ("Poems", 1930), "Georgiady" ("The Georgiad – A Satirical Fantasy in Verse", 1931) oraz pierwszego tomu autobiografii "Przerwany zapis" ("Broken Record", 1934). 
Wkrótce doszło do wybuchu hiszpańskiej wojny domowej, w której poparł generała Francisco Franco i wziął bezpośredni udział w walkach. Ponieważ sympatyzował z katolicyzmem, on i jego rodzina zmienili wyznanie w niewielkiej hiszpańskiej wiosce Altea w 1935. Jego wsparcie dla Franco zostało wyrażone w poemacie "Kwitnąca strzelba" ("Flowering Rifle", 1939). 
Wybór ten przysporzył mu wielu wrogów, ale Campbell był przekonany, że wojna domowa była konfliktem pomiędzy chrześcijaństwem, jego wartościami i ponadczasową etyką, a destruktywnymi siłami ateizmu i komunizmu. Większość zachodnich artystów i pisarzy sympatyzowała z republikanami, toteż jego opowiedzenie się przeciwko większości opinii publicznej źle wpłynęło na popularność jego dzieł. Po wojnie zamieszkał w Wielkiej Brytanii, gdzie utrzymywał koleżeńskie relacje z J.R.R. Tolkienem, mimo niechętnego nastawienia C.S. Lewisa.
W czasie II wojny światowej służył w Armii Brytyjskiej, awansując do stopnia sierżanta. W 1944 został zwolniony z wojska z powodów zdrowotnych. Następnie przeprowadził się do Portugalii w 1952. Tam opublikował drugi tom autobiografii "Light on a Dark Horse". 
Nawrócenie Campbella zainspirowało go do stworzenia wierszy, uważanych przez niektórych za najdoskonalsze przykłady liryki duchowej jego pokolenia. Przetłumaczył wiersze świętego Jana od Krzyża i udokumentował swoje nawrócenie w utworach zawartych w "Mithraic Emblems" (1936).
Zginął w wypadku samochodowym niedaleko Setúbal w Portugalii w wielkanocny poniedziałek 1957.
Rodzina.
Był żonaty z Mary Garman – członkinią Bloomsbury Group. Miał z nią dwie córki: Teresę „Tess” i Annę.
Recepcja.
Pomimo że przez niektórych ze swoich rówieśników, takich jak Thomas Stearns Eliot, Dylan Thomas czy Edith Sitwell, był uważany za jednego z najlepszych poetów dwudziestego stulecia, jego bezkompromisowe poparcie dla niemodnych spraw i zdolność do robienia sobie wrogów pośród wpływowych ludzi sprawiły, że jego dorobek popadł w zapomnienie.

</doc>
<doc id="198656" url="https://pl.wikipedia.org/wiki?curid=198656" title="Oulujärvi">
Oulujärvi

Oulu (fin. "Oulujärvi", szw. "Ule träsk") – jezioro w Finlandii, piąte co do wielkości jezioro tego kraju. Leży na terenie gmin Vaala, Kajaani i Paltamo.
Z jeziora wypływa rzeka Oulu, która uchodzi do Zatoki Botnickiej. Największa wyspa to Manamansalo znajdująca się pośrodku jeziora, stanowi ulubiony cel wycieczek pieszych.
Historia.
Najstarsze ślady osadnictwa nad Oulujärvi znaleziono w Paltamo, wówczas jednak jezioro było częścią Jeziora Ancylusowego. Inne prehistoryczne znaleziska pochodzą z Vaali, Vuolijoki i Hyrynsalmi. Większość z nich to narzędzia i wyroby ceramiczne z kultury ceramiki dołkowo-grzebykowej. Około 1000 roku n.e. nad jeziorem zaczęli się osiedlać przybyli z południa Lapończycy, później wyparci dalej na północ przez Karelów i Limingów. Ślady z tamtego okresu nadal można odnaleźć w kopcach pogrzebowych na południowych brzegach Oulujärvi, nazwach geograficznych oraz legendach.
Po traktacie w Pähkinäsaari w 1323 roku została po raz pierwszy zdefiniowana wschodnia granica Finlandii. Przebiegała ona kilkanaście kilometrów na południowy zachód od jeziora (co oznacza że pozostawało ono na ziemiach ruskich). Mimo tego w okolicy zaczęli pojawiać się szwedzcy osadnicy z Sawonii. Ruch ten nasilił się szczególnie po wstąpieniu na tron Gustawa Wazy w 1523 roku. Granica królestwa szwedzkiego zaczęła się w związku z tym „przesuwać” na północ (istniała tylko na mapach, w rzeczywistości nie była oznaczona, ani nawet nie przebiegała wzdłuż naturalnych wyznaczników) i Oulujärvi zostało „wchłonięte” przez Szwecję w połowie XVI wieku. W odpowiedzi Rosjanie wielokrotnie najeżdżali osady osadników, grabiąc i paląc. W samym 1555 zabili przy tym ponad 300 osób.
W 1570 roku wybuchła wojna szwedzko-rosyjska. Okolice jeziora stały się terenem licznych walk, obie strony nie szczędziły ludności zamieszkującej obszar. Dopiero traktat w Tiawzinie w 1595 roku przyniósł pokój. Oulujärvi przypadło Szwedom.
W 1604 roku rozpoczęła się budowa zamku w Kajaani. Pierwszy etap zakończono w 1619, a pozycja Kajaani jako centralnej osady regionu zaczęła się umacniać. W 1659 roku uzyskało prawa miejskie. Rozwijał się handel, w szczególności wypalanie smoły, którą następnie transportowano Oulujoki do portu w Oulu i dalej na rynek międzynarodowy.
Podczas małej epoki lodowcowej okoliczna ludność ponownie została przetrzebiona przez głód i towarzyszącą mu zarazę. Podczas III wojny północnej, zwanej przez Finów "Wielkim Gniewem", Oulujärvi znów stało się areną walk. W 1716 roku czterotysięczna armia rosyjska obległa zamek Kajaani, który bronił się przez miesiąc, ale w końcu musiał się poddać ze względu na brak zapasów. Rosjanie wysadzili zamek, a następnie spalili niemal wszystkie osady wokół Oulujärvi i Kainuu.
W następstwie wojny fińskiej 1808–1809, Finlandia stała się częścią imperium rosyjskiego (zob. Wielkie Księstwo Finlandii). Wokół Oulujärvi zaczął rozwijać się przemysł, głównie drzewny. Problem stanowił transport – jedyna droga, wodna, prowadziła Oulujoki do Oulu, transport był dość drogi i mógł się odbywać tylko w jedną stronę. Dopiero budowa linii kolejowej Iisalmi-Kajaani w 1904 dostarczyła dogodnej drogi transportowej z okolic jeziora.
Obecnie Oulujärvi i Oulujoki przestały pełnić rolę transportową, a region stał się obszarem turystycznym ze względu na małą populację i dziką naturę.

</doc>
<doc id="198658" url="https://pl.wikipedia.org/wiki?curid=198658" title="Jean Claude Trichet">
Jean Claude Trichet



</doc>
<doc id="198660" url="https://pl.wikipedia.org/wiki?curid=198660" title="MRWD">
MRWD



</doc>
<doc id="198664" url="https://pl.wikipedia.org/wiki?curid=198664" title="Wadim Kirpiczenko">
Wadim Kirpiczenko

Wadim Aleksiejewicz Kirpiczenko (; ur. 25 września 1922 w Kursku, zm. 3 grudnia 2005) – generał porucznik, funkcjonariusz radzieckich i rosyjskich służb wywiadowczych, I Zarządu Głównego Komitetu Bezpieczeństwa Państwowego i jego następcy – Służby Wywiadu Zagranicznego Federacji Rosyjskiej.
Życiorys.
Urodzony w Kursku. W 1940 roku, w wieku 18 lat, wstąpił do Armii Czerwonej i brał udział w II wojnie światowej, m.in. uczestniczył w walkach o Wiedeń. W 1952 roku ukończył Instytut Moskiewski, gdzie studiował m.in. arabistykę. Władał biegle czterema językami: arabskim, angielskim, francuskim oraz swoim ojczystym rosyjskim.
W latach 1953–1954 pracował w moskiewskiej centrali wywiadu na Łubiance. Następnie w 1954 roku wyjechał na misję zagraniczną i do 1960 roku przebywał w Egipcie jako zastępca tamtejszego rezydenta. Po powrocie do Związku Radzieckiego w 1960 do 1962 roku, pracował w oddziale w centrali KGB. Następnie od 1962 do 1967 roku, służył w stolicy Tunezji, w tamtejszej rezydenturze I Zarządu Głównego Komitetu Bezpieczeństwa Państwowego, a po powrocie do Moskwy w 1967 roku został szefem Oddziału Afrykańskiego I Zarządu Głównego KGB. W latach 1970–1974 służył ponownie w Egipcie, tam zajmował się m.in. prowadzeniem agentów ulokowanych w bliskim otoczeniu ówczesnego prezydenta Egiptu Anwara Sadata, informując w ten sposób centralę o jego zamiarach wobec Moskwy. Następnie po powrocie do ZSRR w 1974 roku, do 1979 roku był zastępcą szefa I Zarządu Głównego KGB, generała armii Władimira Kriuczkowa, kierując działaniami Zarządu SPZG (nielegałów). Brał udział w akcji obalenia rządu Amina zaraz przed inwazją wojsk radzieckich na Afganistan. W 1979 roku został awansowany do stopnia generała porucznika i otrzymał stanowisko pierwszego zastępcy szefa PZG KGB. Sprawował to stanowisko aż do rozwiązania KGB w 1991. Po likwidacji KGB i utworzeniu Służby Wywiadu Zagranicznego, pracował tam w grupie konsultantów ds. wywiadu.

</doc>
<doc id="198669" url="https://pl.wikipedia.org/wiki?curid=198669" title="Siergiej Ogolcow">
Siergiej Ogolcow

Siergiej (Iwanowicz) Ogolcow (ros. Серге́й Ива́нович Огольцо́в, ur. we wsi Kanino w powiecie sanożkowskim w guberni riazańskiej, zm. 26 października 1976 w Moskwie) – funkcjonariusz radzieckich organów bezpieczeństwa: CzeKa/GPU/OGPU/Ludowego Komisariatu Spraw Wewnętrznych/Ludowego Komisariatu Bezpieczeństwa Państwowego/Ministerstwo Bezpieczeństwa Państwowego ZSRR, m.in. pełniący obowiązki ministra bezpieczeństwa państwowego Związku Radzieckiego po aresztowaniu Wiktora Abakumowa, od sierpnia do grudnia 1951 roku; generał porucznik.
Życiorys.
Służbę w radzieckich organach bezpieczeństwa rozpoczął w maju 1918 roku. Przez całe lata dwudzieste piastował różne funkcje dowódcze w CzeKa i (od 1923 r.) w OGPU, m.in. od maja do kwietnia 1920 roku sprawował funkcję sekretarza CzeKa w Charkowie, a od 1923 do 1924 roku pracował jako inspektor wojsk OGPU. Następnie do 1934 roku, służył jako szef Wydziałów Specjalnych w różnych jednostkach Armii Czerwonej i wojsk OGPU.
Po połączeniu wszystkich zarządów Ludowego Komisariatu Spraw Wewnętrznych, działających dotychczas (do 1934 r.) w republikach związkowych w jeden centralny organ Ludowy Komisariat Spraw Wewnętrznych ZSRR i włączeniu w jego struktury dotychczasowego Połączonego Państwowego Zarządu Politycznego OGPU jako Głównego Zarządu Bezpieczeństwa Państwowego, w 1934 roku Ogolcow został przeniesiony (do Głównego Zarządu Bezpieczeństwa Państwowego-NKWD), gdzie następnie od grudnia 1935 do stycznia 1936 roku był szefem sztabu odeskiego oddziału wojsk pogranicznych NKWD.
Od 6 stycznia 1936 do 17 lutego 1938 roku pełnił tę samą funkcję w krymskim oddziale wojsk pogranicznych NKWD, a do marca 1939 roku archangielskiego. W latach 1939-1941 szef zarządu NKWD w Leningradzie, a od marca do lipca 1941 całego obwodu leningradzkiego. Od 28 grudnia 1942 do 7 maja 1943 roku szef zarządu NKWD w Kujbyszewie, a od 7 maja 1943 do 22 marca 1944 roku, całego obwodu. Następnie po zakończeniu II wojny światowej (1945) do grudnia 1946 roku sprawował funkcję zastępcy ludowego komisarza bezpieczeństwa państwowego (od połowy 1946 ministra b.p.) Wsiewołoda Mierkułowa.
26 sierpnia 1951 roku zastąpił (jako pełniący obowiązki) na stanowisku ministra b.p. aresztowanego Wiktora Abakumowa, lecz już w grudniu tego samego roku zastąpił go Siemion Ignatjew. Ogolcow został jego pierwszym zastępcą i szefem II Zarządu Głównego MGB, odpowiedzialnego za kontrwywiad i bezpieczeństwo wewnętrzne.
Aresztowany w kwietniu 1953 roku, w sprawie Ławrientija Berii, zwolniony w sierpniu tego samego roku.
Zmarł w Moskwie 27 października 1977 roku.

</doc>
<doc id="198670" url="https://pl.wikipedia.org/wiki?curid=198670" title="Quezón City">
Quezón City



</doc>
<doc id="198671" url="https://pl.wikipedia.org/wiki?curid=198671" title="Żywica">
Żywica

Żywica – substancja wytwarzana w niektórych roślinach, najczęściej w drzewach, szczególnie iglastych. Znajduje się w specjalnych przestrzeniach międzykomórkowych lub przewodach żywicznych, a wytwarzana jest przez otaczające je komórki wydzielnicze (żywicorodne). U sosny przewody żywiczne są liczne, długie, biegną wzdłuż pnia i konarów, ponadto połączone są przewodami poprzecznymi, wskutek czego z miejsca uszkodzonego wypływają duże ilości żywicy przez długi czas. Żywica służy do zabezpieczania miejsc będących ranami drzewa. Barwa żywicy zależna jest od gatunku drzewa, z którego została pozyskana (od białej, przezroczystej do szarej).
Skład żywic.
Żywice są nierozpuszczalnymi w wodzie, bezpostaciowymi lub częściowo krystalicznymi mieszaninami nielotnych związków organicznych, głównie terpenoidów (kwasy żywiczne i ich pochodne) oraz związków fenolowych (kwasów fenolowych, fenoli).
Rodzaje żywic.
Niektóre rodzaje żywic:
Zastosowanie.
Żywicę pozyskuje się z żywych drzew przez tzw. żywicowanie lub ze ściętych drzew, konarów i igliwia. Otrzymana tym drugim sposobem jest jednak gorszej jakości.
Żywice w zależności od rodzaju znajdują bardzo różnorodne zastosowanie. Niektóre wykorzystywane są w farmakologii jako lekarstwa lub składniki do produkcji lekarstw, z niektórych produkuje się naturalną kalafonię, szelak i terpentynę (stosowane m.in. do wyrobu farb i lakierów). W Chinach już 3 tysiące lat temu z żywic wytwarzano lak. Poza tym żywice to surowiec do produkcji narkotyków, kosmetyków, tworzyw sztucznych i wielu innych produktów (np. izolacji podwodnych przewodów elektrycznych).
Na Syberii żywicę tamtejszych gatunków modrzewia (syberyjskiego i dahurskiego) pozyskuje się w celu żucia (сера байкальская, жевательная смолка) i według producentów ma ona własności oczyszczające i dezynfekujące jamę ustną
Kopalna żywica – bursztyn – ma szerokie zastosowanie w jubilerstwie.

</doc>
<doc id="198672" url="https://pl.wikipedia.org/wiki?curid=198672" title="Działo przeciwlotnicze">
Działo przeciwlotnicze

Działo przeciwlotnicze, armata przeciwlotnicza – działo przeznaczone do zwalczania celów powietrznych. Najczęściej o kalibrze 20-130 mm, przy czym zwyczajowo działa przeciwlotnicze o mniejszym kalibrze (do 37-40 mm) określa się mianem działek przeciwlotniczych.
W niektórych przypadkach działa przeciwlotnicze wykorzystywane są również jako armaty do zwalczania pojazdów naziemnych, gdyż ze względu na wysoką prędkość wystrzeliwanych pocisków sprawdzają się jako broń przeciwpancerna. Najbardziej znanym przykładem wykorzystywania ich w tym charakterze jest niemieckie działo przeciwlotnicze Flak 18 kalibru 88 mm z okresu II wojny światowej. Podczas tego samego konfliktu jako dział przeciwlotniczych używano również dział artylerii głównej okrętów. 

</doc>
<doc id="198673" url="https://pl.wikipedia.org/wiki?curid=198673" title="Ruś Halicka">
Ruś Halicka



</doc>
<doc id="198674" url="https://pl.wikipedia.org/wiki?curid=198674" title="Hymn Czarnogóry">
Hymn Czarnogóry

Oj, svijetla majska zoro (pol. „O, jasna majowa jutrzenko”) – hymn narodowy Czarnogóry. Zanim została oficjalnie uznana za hymn narodowy w 2004 r., była to popularna pieśń ludowa Czarnogórców, z wieloma istniejącymi wariantami. Obecny tekst został opracowany w 1937 r. przez Sekulę Drljevicia.

</doc>
<doc id="198676" url="https://pl.wikipedia.org/wiki?curid=198676" title="Bilady, Bilady, Bilady">
Bilady, Bilady, Bilady



</doc>
<doc id="198678" url="https://pl.wikipedia.org/wiki?curid=198678" title="Oj, svijetla majska zoro">
Oj, svijetla majska zoro



</doc>
<doc id="198680" url="https://pl.wikipedia.org/wiki?curid=198680" title="Partia Wolności Konstytucyjnych">
Partia Wolności Konstytucyjnych



</doc>
<doc id="198683" url="https://pl.wikipedia.org/wiki?curid=198683" title="André Breton">
André Breton

André Breton fr: (ur. 19 lutego 1896 w Tinchebray, zm. 28 września 1966 w Paryżu) – francuski pisarz, poeta, eseista i krytyk sztuki, teoretyk surrealizmu. Przywódca ruchu surrealistycznego, najbardziej znany jako twórca trzech manifestów surrealistycznych (1924, 1930, 1946), i książek "Nadja" (1928), "Szalona miłość" (1937). Należał do czołowych postaci wywierających wpływ na ocenę sztuk plastycznych i literackich XX w.
Życiorys.
Dzieciństwo.
André Breton był jedynakiem, pochodził z rodziny drobnomieszczańskiej i katolickiej, w której matka narzuciła rygorystyczny rodzaj wychowania. Dzieciństwo spędził spokojnie, w Pantin (Seine-St-Denis).
Młodość.
Uczył się w szkole średniej w Paryżu, w collège Chaptal, następnie uczęszczał do „sekcji nowoczesnej” (bez łaciny ani greki). Nauczyciel retoryki zwrócił uwagę na André Bretona i zapoznał go z twórczością Charles Baudelaire’a i Joris-Karl Huysmansa, a nauczyciel filozofii wskazał mu przeciwieństwa między pozytywizmem („Discours sur l’esprit positif: Ordre et progrès, wyd. Vrin, 2002 – " Dyskurs o pozytywnym umyśle: Porządek i postęp") a ideami heglizmu. Nawiązuje przyjaźń z Théodorem Fraenkelem i René Hilsumem, który publikuje jego pierwsze utwory poetyckie w szkolnym przeglądzie literackim. Ku niezadowoleniu rodziców, którzy pragnęli by został inżynierem, wstąpił wraz z Fraenkelem do klas przygotowawczych do PCN.
Wojna.
W dniu wypowiedzenia wojny przez Francję przebywał z rodzicami w Lorient (Morbihan). Miał ze sobą jedną książkę: wybór wierszy Arthura Rimbaud i zarzucał przyjacielowi, Fraenkelowi jego brak entuzjazmu wobec „niższości artystycznej dzieła realistycznego w stosunku do innego”. W sierpniu 1915 roku Breton został uznany za zdolnego do służby wojskowej i wysłany do artylerii w Pontivy by pobierać nauki w zakresie, który później określił jako „kloakę krwi, głupoty i błota”. Lektura intelektualistów takich jak Maurice Barrès czy Henri Bergson wzmocniła jego niechęć do nacjonalizmu. Niebawem skierowano go pracy w szpitalu w Nantes. W tym okresie napisał swój pierwszy list do Guillaume Apollinaire’a i dołączył wiersz „Grudzień” ("Décembre"). W lutym lub marcu 1916 r. spotkał żołnierza na rekonwalescencji: Jacques’a Vaché. Było to dla Bretona objawienie. Vaché określał próby literackie Bretona jako przeciwieństwo dzieła Alfreda Jarry, przypisywał mu „wewnętrzną dezercję od samego siebie” i domagał się jednego tylko prawa: „Umoru”. Po powrocie do Paryża (1917 r.) poznał Pierre’a Reverdy, z którym współpracował w piśmie "Nord-Sud" i Philippe’a Soupault, którego przedstawił mu Apollinaire, mówiąc: „Musicie zostać przyjaciółmi”. Dzięki Soupault odkrył "Chants de Maldoror" Lautréamonta, które wzbudziły w nim dużo emocji. W liście do Fraenkela z lipca 1918 roku Breton wspomniał o projekcie opracowania wraz z Aragonem i Soupault książki o kilku malarzach, w tym o Giorgio de Chirico, André Derainie, Juanie Gris, Henri Matisse’ie, Picasso, Henri Rousseau... Zamierzali przedstawić „na sposób angielski” życie artysty (Soupault), analizę ich dzieł (Aragon) i uwagi o sztuce (Breton). Miały być tam także zamieszczone utwory poetyckie autorów książki nawiązujące do niektórych obrazów. Z Zurychu, Berlina i Kolonii, mimo wojny, cenzury i nastrojów antyniemieckich, docierają echa manifestów dadaistycznych, a także niektóre ich publikacje, jak "Manifest Dada 3". W styczniu 1919 zmarł Jacques Vaché. Głęboko poruszony Breton zobaczył reinkarnację ducha rewolty swojego przyjaciela w Tristanie Tzara: „Już nie wiedziałem gdzie szukać odwagi, jaką pan okazuje. Teraz kieruję wzrok na pana.”
Lata 1918–1924 – dadaizm w Paryżu.
Po wydaniu zbioru młodzieńczych wierszy napisanych w latach 1913–1918 ("Mont de piété" – "Bank miłosierdzia"), Breton i Soupault zaczynają eksperymentować z pismem automatycznym. Teksty są pisane bez refleksji, bez zatrzymywania się, w różnych tempach, bez poprawek czy namysłu. "Les Champs magnétiques" ("Pola magnetyczne") napisane w maju i czerwcu 1919 roku zostały opublikowane rok później. Sukces wśród krytyków przyczynia się do uznania utworu za prekursorski w stosunku do surrealizmu.
Aragon, Breton i Soupault, „trzej muszkieterowie”, jak lubił ich nazywać Paul Valéry, zakładają pismo "Littérature" („Literatura”), planowane już od lata 1918 roku, którego pierwszy numer pojawia się w lutym 1919. Od marca do ekipy dołącza poznany przypadkiem Paul Éluard. W „Literaturze” publikowane są kolejno „Poezje” Lautréamonta, fragmenty "Les Champs magnétiques" i ankieta „Dlaczego piszecie?”. Mimo to Breton nie jest zadowolony z pisma.
Niebawem, dzięki spotkaniu Francisa Picabii, którego inteligencja, poczucie humoru, wdzięk i żywotność go ujęły, Breton zrozumiał, że nie ma już czego spodziewać się po „starszych”, ani po "Esprit nouveau" (Nowy stan ducha) Apollinaire’a, z jego francuskim zdrowym rozsądkiem i wstrętem wobec chaosu, ani po przebudzeniu Paula Valéry, czy też po „nowoczesnych” (Jean Cocteau, Raymond Radiguet, Drieu La Rochelle) powtarzających wciąż tradycyjną formę powieści, jaką odrzucił (i zawsze już będzie odrzucał).
W końcu przybywa do Paryża Tristan Tzara (23 stycznia 1920 r.). Breton wyobraża sobie wspólne „zabijanie sztuki”, co mu się wydaje najpilniejszym zadaniem, nawet jeśli „przygotowanie zamachu stanu może wymagać lat”. Breton, Picabia i Tzara organizują dadaistyczne manifestacje, które najczęściej wzbudzają niezrozumienie, awantury i skandale, czyli osiągają pożądane cele. Jednak od sierpnia Breton zaczyna się dystansować wobec dadaizmu. Odmawia napisania przedmowy do dzieła Picabii: „Nawet nie jestem pewny czy dadaizm wygrał, wciąż spostrzegam, że go w sobie przerabiam”.
Pod koniec roku Breton zostaje zatrudniony przez Jacques’a Doucet, krawca, bibliofila i miłośnika sztuki nowoczesnej, a także rzeczy rzadkich i niemożliwych, który zamawia listy o literaturze i malarstwie oraz porady w kwestii kupna dzieł sztuki. Między innymi Breton doradza zakup Panien z Awinionu ("Les Demoiselles d’Avignon") Picassa.
Po „Procesie Barrèsa” (maj 1921) odrzuconym przez Picabię, w trakcie którego Tzara bawił się w zuchwałego uczniaka, Breton, przewodniczący „składu sędziowskiego”, ocenia „absolutny” pesymizm dadaistów jako infantylizm. Następnego lata korzysta z pobytu w Tyrolu żeby pojechać do Wiednia i złożyć wizytę Freudowi. Freud jednak zachowuje rezerwę wobec przywódcy tych, których uważa za „szaleńców integralnych”.
W styczniu 1922 roku Breton próbuje zorganizować „Międzynarodowy Kongres Określenia Dyrektyw i Obrony Nowoczesnego Umysłu (Ducha)”. Tzara się sprzeciwia. Odnowiona „Literatura” pod kierownictwem Bretona i Soupault przyjmuje nowych współpracowników, jak René Crevel, Robert Desnos, Roger Vitrac. Soupault ostatecznie niechętny Picabii oddala się od surrealizmu. Crevel i Breton eksperymentują ze snami w hipnozie, pozwalającymi na wyzwolenie podświadomego dyskursu. Stany wymuszonego snu ujawniają zdumiewające zdolności „improwizacji” Benjamina Péreta i Roberta Desnos. W końcu lutego 1923 r. Breton zaprzestaje tych eksperymentów, zarówno z powodu obawy o ich szczerość, jak i zagrożenia dla zdrowia psychicznego.
Breton wydaje się wszystkim zmęczony: uważa prace dziennikarskie Aragona i Desnosa, mimo że przynoszące dochód, za stratę czasu, pisma Picabii go rozczarowują i złoszczą go projekty przyjaciół: „ciągle powieści!”. W wywiadzie udzielonym Rogerowi Vitrakowi potwierdza swój zamiar niepisania już nigdy. A jednak następnego lata (1924) napisał większość wierszy ze zbioru "Clair de terre" ("Światło ziemi").
Zerwanie z dadaizmem – narodziny surrealizmu – Pierwszy Manifest surrealizmu.
„Manifest surrealizmu” został wydany jako osobna pozycja w dniu 15 października 1924 r. Początkowo miała to być przedmowa do zbioru tekstów „automatycznych” "Poisson soluble" ("Rozpuszczalna ryba"). „Manifest surrealizmu” wyjaśnia na czym polega postawa realistyczna, omawia drogę jaką dotąd przebyła literatura i definiuje nowe podejście: domaga się praw dla wyobraźni, miejsca dla cudowności, inspiracji, odwołań do dzieciństwa i obiektywnego przypadku.
Definicja terminu „surrealizm” autorstwa Bretona:
„Czysty automatyzm psychiczny, dzięki któremu zamierza się wyrażać ustnie lub pisemnie, lub za pomocą dowolnej innej metody realne działanie myśli. Przekaz myśli bez jakiejkolwiek kontroli rozumu, bez zamierzeń estetycznych czy moralnych”.
Kilka dni później grupa publikuje pamflet „Trup” ("Un cadavre") napisany w reakcji na urządzony z państwową pompą pogrzeb Anatole’a France’a. Piszą w nim m.in.: „Loti, Barrès, Anatole France, zwróćmy mimo wszystko uwagę na rok, który ściął trzech ponuraków: idiotę, zdrajcę i policjanta. Razem z France’em odchodzi nieco ludzkiego poddaństwa. Niech dzień, w którym grzebiemy chytrość, tradycjonalizm, patriotyzm i brak serca stanie się świętem!”
Lata 1925–1938.
„Rewolucja surrealistyczna” – „Nadja” – przystąpienie do PCF.
1 grudnia 1924 ukazuje się pierwszy numer pisma "la Révolution surréaliste" ("Rewolucja surrealistyczna"), organ grupy, kierowany przez Péreta i Naville’a. Breton radykalizuje swoje działania i zapatrywania polityczne. Po lekturze dzieł Trotskyego o Leninie i o wojnie kolonialnej prowadzonej przez Francję w Maroku zbliża się do intelektualistów komunistycznych. Surrealiści we współpracy z autorami pism "Clarté" („Jasność”) i "Philosophie" („Filozofia”) zawiązują komitet i redagują wspólny dokument „Rewolucja najpierw i przede wszystkim” ("La Révolution d’abord et toujours").
W styczniu 1927 Breton, Aragon, Éluard, Péret i Unik wstępują do partii komunistycznej PCF. Tłumaczą się z tego kroku w publikacji "Au grand jour" ("W pełnym świetle").
4 października 1926 r. Breton poznaje Nadję Spotykają się codziennie aż do 13 października, a potem co najmniej dwa razy w listopadzie. Nadja każe mu napisać: „powieść o mnie”. I uważaj: wszystko słabnie, wszystko znika. Z nas trzeba, żeby coś zostało...” W sierpniu 1927 Breton przebywa z Aragonem, w posiadłości Ango koło Varengeville-sur-Mer i zaczyna pisać „Nadję”, w której eksploruje wątek przypadku obiektywnego. W listopadzie, przy okazji czytania książki w swojej grupie poznaje Suzanne Muzard i wybucha wzajemna miłość od pierwszego wejrzenia. Mimo że Suzanne jest kochanką Emmanuela Berla przeżywa z Bretonem namiętna i burzliwą przygodę. Domaga się jego rozwodu z pierwszą żoną (Simone Breton, poślubioną 15 września 1921 r.), ku czemu Breton się skłania, jednak powstrzymuje ją upodobanie do wygody i materialnego bezpieczeństwa. Wychodzi za Berla, bez zrywania z Bretonem. Związek budowany na ciągłych zerwaniach i powrotach przetrwał do stycznia 1931 roku. Z powodu Suzanne powstała trzecia część „Nadji”.
Nieszczęśliwa miłość ciąży Bretonowi, a także nieporozumienia w grupie, odejście Desnosa, publiczne kłótnie z Soupault, zamknięcie "Galerie Surréaliste" z powodu błędów z zarządzaniu. Wydanie „Drugiego manifestu surrealizmu” (grudzień 1929) staje się dla niego okazją do odnowy ruchu, jak wyraził się Mark Polizzotti do „kodyfikacji wszelkich zmian, jakich ruch zaznał podczas swoich pierwszych pięciu lat, a w szczególności przejścia (...) od "psychicznego automatyzmu" do "zaangażowania politycznego"”.
Breton zagłębia się w lekturze Marksa, Engelsa i Hegla. Problem realności w wymiarze politycznym, a także osobistego zaangażowania jednostki zajmują go szczególnie, o czym świadczą jego pisma
Drugi manifest jest także dla niego okazją do gwałtownego wyrównania rachunków, czasem za pomocą obelg i sarkazmu i do podsumowania zamieszania jakie przechodziła grupa w ciągu ostatnich lat. Breton usprawiedliwia swoje nieprzejednanie wolą odkrycia, dzięki inspiracji "Fenomenologią Ducha", „tego miejsca umysłu, w którym życie i śmierć, rzeczywiste i wyobrażone, przeszłe i przyszłe, wyrażalne i niewyrażalne, wysokie i niskie przestają być widziane jako sprzeczne”. „Wykluczeni” zaatakowani tym tekstem reagują wydaniem pamfletu opartego na wzorze poprzedniego (napisanego przeciwko Anatole’owi France’owi), „Trup” ("Un cadavre"). Wtedy właśnie adwersarze tytułują ironicznie Bretona „papieżem surrealizmu”
Ponury nastrój Bretona wyraża się w pełni w tym co Mark Polizzotti nazywa „najbardziej ciemnym z manifestów” i co jego zdaniem jest wyrazem „osobistej goryczy”, zdanie często cytowane i wyrzucane Bretonowi, szczególnie przez Alberta Camus: „Najprostszy akt surrealistyczny polega na wyjściu na ulicę z rewolwerem w ręce i strzelaniu na oślep, ile się da radę, prosto w tłum”. Marguerite Bonnet wskazuje, że zbliżona wypowiedź znajdowała się już w artykule z r. 1925, w 2 numerze "La Révolution surréaliste", ale wtedy nie przyciągnęła uwagi. Pisze, że Breton robi aluzję do anarchisty Émile’a Henry’ego, który po aresztowaniu twierdził, że nazywa się „Breton”. Marguerite Bonnet sugeruje, że „pewien rodzaj transferu, o niemal onirycznym charakterze, zmierzający do najbardziej tajemnych zakamarków wrażliwości, mogły w ten sposób przygotować Bretona do przelotnej pokusy identyfikacji z anarchistycznym aniołem zagłady.
„SWSR” – zerwanie z Aragonem – „Szalona miłość” – zerwanie z Éluardem.
Pojawia się nowe pismo, zastępujące "La Révolution surréaliste". Jest to „Surrealizm w służbie Rewolucji” – „SWSR”. Breton i André Thirion lansują pomysł zawiązania „Stowarzyszenia pisarzy i artystów rewolucyjnych” ("Association des écrivains et artistes révolutionnaires" – „AEAR”). Stowarzyszenie rzeczywiście powstaje w styczniu 1932 r. z inspiracji przywódców partii komunistycznej PCF, ale ani Breton, ani Thirion 1932 nie zostali zaproszeni do wstąpienia w czasie jego powoływania. Przystąpili dopiero pod koniec roku (wraz z grupą innych surrealistów). Od tej chwili surrealiści zajmują w stowarzyszeniu AEAR miejsce Lewicowej Opozycji. Breton stale napotyka na niezrozumienie i rosnącą nieufność ze strony kierownictwa partii, mimo to nie traci nadziei na możliwość pokierowania działalnością kulturalną partii, na odzyskanie swoich rozproszonych sił psychicznych w celu pogodzenia freudyzmu z marksizmem w służbie proletariatu.
Breton potępia cenzurowanie przez partię działalności poetyckiej, która dotknęła wiersz Aragona "Front rouge" („Czerwony front”), nie ukrywając przy tym niskiej oceny tego czysto propagandowego dzieła ("Misère de la poésie" – „Nędza poezji”). Aragon odmawia racji takiej obronie i prowokuje ostateczne zerwanie, a Paul Vaillant-Couturier zarzuca mu publikację w piśmie SWSR listu Ferdinanda Alquié, w którym pada zarzut „wiatru systematycznej kretynizacji wiejącego z ZSRR”. W odpowiedzi na gwałtowne faszystowskie manifestacje z 6 lutego 1934 r. przed budynkiem parlamentu, Breton kieruje do wszystkich lewicowych organizacji „Odezwę do walki”. Léon Blum grzecznie odrzuca to wezwanie.
W 1934 roku, w okolicznościach przypominających wcześniejszy wiersz, z roku 1923 – ("Tournesol" – "Słonecznik") Breton poznaje Jacqueline Lamba. O tym spotkaniu i pierwszym okresie miłości pisze tekst „L’Amour fou” ("Szalona miłość"). Z tego związku rodzi się córka, Aube Elléouët.
W czerwcu roku 1935 Breton pisze przemówienie w obronie kultury, które ma wygłosić na Kongresie pisarzy. W podsumowaniu pisze: „"Zmienić świat" powiedział Karol Marks; "Zmienić życie", powiedział Rimbaud – te dwa hasła stanowią dla nas jedno. Wskutek gwałtownej sprzeczki z (będącym radzieckim delegatem) Erenburgiem, który oczernił surrealistów, udział Bretona jest odwołany. Trzeba było aż samobójstwa René Crevela, żeby organizatorzy zgodzili się na odczytanie przemówienia Bretona przez Éluarda. Ostateczne zerwanie z PCF (partią komunistyczną) pieczętuje publikacja „O czasach kiedy rację mieli surrealiści” ("Du temps où les surréalistes avaient raison").
W roku 1938 Breton organizuje pierwszą w Paryżu Międzynarodową wystawę surrealizmu. Przy tej okazji wygłasza odczyt o czarnym humorze. W tym samym roku wyjeżdża do Meksyku i poznaje malarzy Fridę Kahlo i Diego Riverę, a także Trockiego, z którym piszą wspólny manifest "O niezależnej sztuce rewolucyjnej". W następstwie powstaje "Międzynarodowa Federacja niezależnej sztuki rewolucyjnej". W związku z tym dochodzi do zerwania z Éluardem.
Lata 1939–1966.
Marsylia – Martynika – Nowy Jork.
Breton został zmobilizowany w sierpniu 1939 i przydzielony jako lekarz do ośrodka pilotażu w Poitiers. W dniu 17 czerwca, w okresie zawieszenia broni przebywa w „wolnej strefie” i znajduje schronienie u znajomego lekarza, Pierre’a Mabille’a w Salon-de-Provence. Niebawem dołączają Jacqueline Lamba i ich córka Aube i przenoszą się do Marsylii, do siedziby "Amerykańskiego Komitetu Pomocy Intelektualistom", założonego przez Variana Fry. Surrealiści oczekujący na amerykańską wizę odtwarzają grupę i dla zabicia nudy i zapełnienia czasu bawią się w "cadavres exquis dessinés" ("rysowanie wyrafinowanych trupów") i w rysowanie kart tarota. Przy okazji wizyty marszałka Pétaina, Breton, na którego doniesiono jako na „niebezpiecznego anarchistę” jest prewencyjnie więziony przez dwa tygodnie na okręcie, a cenzura Vichy zakazuje wydania jego tekstów "Anthologie de l’humour noir" ("Antologia czarnego humoru") i "Fata morgana".
25 marca 1941 roku Breton w towarzystwie Wifredo Lama i Claude’a Lévi-Straussa wsiada na statek do Nowego Jorku. W czasie postoju w Fort-de-France (Martynika) jest internowany, ale odzyskuje wolność za kaucją. Poznaje pisarza Aimé Césaire’a. 14 lipca dociera do Nowego Jorku. Razem z Marcelem Duchampem zakłada pismo "VVV", a Pierre Lazareff zatrudnia go jako spikera (do czytania tekstów, których nie napisał). Jacqueline Lamba porzuca Bretona dla malarza Davida Hare, Breton przeżywa załamanie.
10 grudnia 1943 poznaje Élisę Claro, swoją trzecią żonę. Podróżują razem półwysep Gaspésie, na południowo-wschodnich krańcach Québecu. Pisze prozę poetycką „Arcane 17”, zrodzoną z „potrzeby napisania książki związanej z Gwiazdą tarota, z panią, którą kocham jako modelem”. Breton i Eliza jadą do Reno żeby załatwić formalności związane z rozwodem i ślubem. Korzystają z okazji i zwiedzają rezerwat Indiań Hopi i Zuni, zabierając na tę wyprawę dzieła Charles’a Fouriera, twórcy koncepcji falansteru.
Haiti – powrót do Francji – nowe polemiki i nowe wystawy.
Breton wyjeżdża na Haiti w grudniu 1945, na zaproszenie Pierre’a Mabille’a, francuskiego attaché kulturalnego w Pointe-à-Pitre. Wygłasza tam szereg odczytów. W czasie jego pobytu miało miejsce ludowe powstanie przeciwko władzy. 25 maja 1946 Breton jest już we Francji.
Niebawem Breton jest zaproszony na wieczór poświęcony pamięci Antonina Artaud. Mocnym głosem wygłasza wreszcie „dwa hasła, stanowiące jedno: "Zmienić świat" i "zmienić życie"”
Mimo trudności związanych z powojenną odbudową i początkiem zimnej wojny Breton nieugięcie zamierza kontynuować działalność surrealistów. Polemiki pojawiają się jedna po drugiej: przeciwko Tristanowi Tzara, występującemu w roli nowego „przywódcy” surrealistów, przeciw Jean-Paul Sartre’owi uważającemu surrealistów za drobnomieszczan, przeciwko kadrom uniwersyteckim, którym wykazuje oszustwo w sprawie tzw. ineditów Rimbauda, przeciwko Albertowi Camus i temu co napisał o Lautréamoncie i surrealizmie w "L’Homme révolté" („Zbuntowany człowiek”).
Breton odnajduje Georges’a Bataille, z którym organizuje nową wystawę surrealistów poświęconą Erosowi, udziela pomocy licznym nieznanym artystom pisząc przedmowy do ich katalogów na wystawy i pisze do kilku pism surrealistycznych, takich jak "Néon", "Médium", "Le Surréalisme même", "Bief", "La Brêche".
Od 1947 interesuje się "art brut". Wspólnie z Jeanem Dubuffet uczestniczy w tworzeniu "Compagnie de l’Art brut", oficjalnie utworzonej w lipcu 1948, której celem jest „zbieranie, przechowywanie i wystawianie sztuki osób chorych umysłowo”.
W 1950 podpisuje razem z Suzanne Labin list, rozesłany 8 marca, z propozycją „stworzenia ośrodka wolnej kultury, przeciwko napierającemu obskurantyzmowi, w szczególności stalinowskiemu”. Do komitetu honorowego zamierzają zaprosić osobistości takie jak: Albert Camus, René Char, Henri Frenay, André Gide, Ernest Hemingway, Sidney Hook, Aldous Huxley, Ignazio Silone i Richard Wright. Według Suzanne Labin: „Wszyscy członkowie komitetu wyrazili zgodę. Żaden nie zgłosił zastrzeżeń. Projekt się w końcu nie powiódł z braku funduszy, wcale nie z powodu różnic ideologicznych”.
W 1954 projekt akcji sprzeciwu członków Internationale lettriste wobec obchodów stulecia urodzin Rimbaud upada, ponieważ surrealiści nie godzą się na proponowaną przez letrystów we wspólnej publikacji „marksistowską frazeologię”. Gil Joseph Wolman i Guy Debord atakują wtedy Bretona, podkreślając w sposób alegoryczny jego utratę rozmachu w łonie ruchu. W latach 1953–1957 Breton kieruje w „Club français du livre” pięciotomowym wydawnictwem „Form sztuki” (” Formes de l’Art „), sam redaguje tom pierwszy: „Sztuka magiczna” („Art magique”).
W 1960 podpisuje Manifest 121 („Deklaracja nieposłuszeństwa w wojnie algierskiej”).
Rok 1966.
W 1966 Breton organizuje 9. Międzynarodową Wystawę Surrealistów, pod tytułem „Absolutne odstępstwo” (" L’Écart absolu "), nawiązującą do fourieryzmu.
27 września 1966 André Breton zostaje przewieziony do paryskiego szpitala Lariboisière z powodu niewydolności oddechowej. Umiera następnego dnia.
Pochowany jest na cmentarzu w Batignolles (przedmieście Paryża), na grobie znajduje się epitafium: „Poszukuję złota czasów” (« Je cherche l’or du temps »). 
Twórczość.
„Teoretyk zakochany w teorii”.
André Breton uosabiał surrealizm przez pięćdziesiąt lat, wbrew sobie i mimo odrzucania oficjalnych instytucji i honorów jakie mu stale okazywano. Przez całe życie zmierzał trzema drogami, które usiłował łączyć: poezji, miłości i wolności
Bardzo wcześnie okazał nieufność wobec powieści i powieściopisarzy, którzy robili na nim wrażenie bawienia się jego kosztem. W ogóle odrzucał „francuskiego ducha złożonego ze zblazowania i apatii, jakie kryją się pod pozorami lekkości, samozadowolenia, wyświechtanego zdrowego rozsądku uważającego się za [prawdziwy] zdrowy rozsądek, z nieoświeconego sceptycyzmu, z chytrości.” (Wyjątek z „Arcane 17”). U Bretona cudowność zastępuje pokazy nihilizmu, a irracjonalizm otwiera wąskie drzwi rzeczywistości bez prawdziwego powrotu do symbolizmu.
Breton używa poezji do zwalczania konformizmu, przesądów, racjonalizmu jak broni o licznych krawędziach, zbudowanej z wyobraźni, „która sama z siebie stwarza realne rzeczy”, zachwytu, sprawozdań ze snów, zaskakujących przypadków, pisma automatycznego, skrótów metafory i obrazu. „Co robią poezja i sztuka? Wychwalają. Chwalenie się jest także przedmiotem prośby. Siła prośby jest wyższa niż poezji [...] Poezja była zawsze postrzegana jak cel. Ja z niej robię środek [działania]. To śmierć sztuki (sztuki dla sztuki). Inne sztuki idą śladem poezji.”
Chodzi o „odnalezienie tajemnego języka, którego elementy przestały zachowywać się jak wraki na powierzchni martwego morza”. Breton, żeby odnieść sukces w dywersji poetyckiej unikał wszelkiej pracy codziennej, posuwając się aż do zabraniania najbliższym przyjaciołom (Aragon, Desnos) angażowania się w dziennikarstwo. „Objawienie sensu własnego życia nie wynika z codziennej pracy.[...] Na nic nie przydaje się bycie żywym, jeśli trzeba pracować” („Nadja”).
Dla Bretona miłość, tak jak marznie senne, jest oczarowaniem, w którym człowiek odnajduje kontakt z głębokimi siłami. Zakochany w miłości i w Kobiecie, wskazuje na społeczeństwo, jako winne temu, że ze związków mężczyzn i kobiet tworzy przekleństwo, dodające mistycyzmu idei jedynej miłości. Miłość „otwiera drzwi świata, w którym, z definicji nie może być mowy o złu, upadku lub grzechu.[...] Nie ma rozwiązania poza miłością”.
Breton, szczególnie przywiązany do metafory „szklanego domu” („Nadja”), w „Naczyniach połączonych” podejmuje analizę kilku swoich snów, jak gdyby nie istniała żadna granica między świadomym i nieświadomym. Przeciwnicy Bretona nazwali go swego czasu „papieżem surrealizmu” – jednak mimo że autor "Manifestów" wywierał stały wpływ na kierunek rozwoju ruchu, to zawsze wystrzegał się roli „przewodnika”, chociaż mógł się wydawać nieprzejednany, nawet nietolerancyjny, np. wtedy gdy uważał, że jedność ruchu suurealistycznego jest zagrożona. Wszelka idea przymusu, wojskowego, klerykalnego czy społecznego wywoływała w nim głęboką rewoltę.
Breton stale podtrzymywał swoje cele: „Prawdziwe życie jest nieobecne – mówił o tym już Rimbaud. Nadchodzi czas, żeby nie lekceważyć odzyskania go. W każdej dziedzinie, jak myślę, trzeba go poszukiwać, dołączając całą odwagę, do jakiej człowiek jest zdolny” I Breton dodaje kilka haseł:

</doc>
<doc id="198684" url="https://pl.wikipedia.org/wiki?curid=198684" title="Subiektywizm">
Subiektywizm

Subiektywizm – stanowisko filozoficzne głoszące, że wszelkie poznanie zależy od właściwości umysłu ludzkiego i jego sposobu odczuwania. Założenie przyjmujące doznanie podmiotowe (subiektywne), a nie obiektywną rzeczywistość. Stronniczość, kierowanie się osobistymi względami, upodobaniami, obawami, uprzedzeniami i pragnieniami w ocenie faktów i jako miernik dobra i zła. Subiektywizm to również tendencja do sprowadzania wszelkiego sądu do indywidualnej oceny. Utrzymuje, że piękno i brzydota, prawda i fałsz, dobro i zło zależą od punktu widzenia; jest to również to, co się nazywa relatywizmem: w tym znaczeniu grecki filozof Protagoras mówił, że "człowiek jest miarą wszechrzeczy".

</doc>
<doc id="198685" url="https://pl.wikipedia.org/wiki?curid=198685" title="Pułki ułanów kawalerii polskiej w 1939">
Pułki ułanów kawalerii polskiej w 1939



</doc>
<doc id="198686" url="https://pl.wikipedia.org/wiki?curid=198686" title="Armata przeciwlotnicza">
Armata przeciwlotnicza



</doc>
<doc id="198687" url="https://pl.wikipedia.org/wiki?curid=198687" title="Szumów">
Szumów

Szumów – wieś w Polsce położona w województwie lubelskim, w powiecie puławskim, w gminie Kurów.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Leży nad dwiema rzekami: Kurówką i Białką.
Wieś stanowi sołectwo gminy Kurów.
Zwyczajową częścią wsi Szumów jest Podbórz, samodzielna wieś począwszy od XVIII wieku, potem folwark w dobrach Kurów. Częścią wsi pozostawał Przedbórz do 1971, następnie zniesiony.

</doc>
<doc id="198688" url="https://pl.wikipedia.org/wiki?curid=198688" title="Alta">
Alta

Gmina Alta () – jedna z 433 norweskich gmin; znajduje się w okręgu Troms og Finnmark. Siedzibą gminy jest miasto Alta.
Informacje ogólne.
Gmina zamieszkana jest przez około 17 tysięcy osób. Przebiega przez nią międzynarodowa droga , łącząca miasto Trelleborg na południowym krańcu Skandynawii, w południowej Szwecji z norweskim miastem Kirkenes w prowincji Finnmark, tuż przy granicy rosyjskiej. Alta ma współrzędne geograficzne 69°58′N 23°18′E, leży więc powyżej koła podbiegunowego północnego. Słońce nie zachodzi tu między 16 maja a 26 lipca oraz nie wschodzi między 24 listopada a 18 stycznia. Mimo tak polarnego położenia, dzięki Golfsztromowi zasilającemu wody Morza Norweskiego ciepłymi wodami z Zatoki Meksykańskiej klimat tu panujący jest dość łagodny.
Historia, kultura.
W okolicach Alty odnaleziono rysunki naskalne pochodzące sprzed ok. 6,2 tysiąca lat; znalezisko to wpisane zostało w 1985 na listę światowego dziedzictwa ludzkości UNESCO (zob. sztuka arktyczna). Alta jest ośrodkiem handlowym, komunikacyjnym i przemysłowym prowincji; mieści się tu lotnisko, port rybacki i towarowy, a także "Høgskolen i Finnmark" ("Wyższa Szkoła Finnmarku"), kino, muzeum i biblioteka. Znajduje się tu także najbardziej na północ w Skandynawii wysunięty lodowy hotel uruchomiony w 1998.
3 czerwca 2020 r. około godz. 15 w nadbrzeżnej części miasta Alta nastąpiło potężne osunięcie ziemi, które spowodowało zatopienie w wodach fiordu 8 domów i przyczepy kempingowej. Osuwisko miało długość ok. 650 m i głębokość 150 m. Nikt nie zginął, ewakuowano jedną osobę.
Przemysł.
Łupek wydobywany w okolicach Alty należy do najwyżej cenionych odmian tego surowca, ponieważ pochodzi sprzed ok. 600 mln lat i dzięki temu wolny jest od osłabiających jego spoistość skamielin, które mogą pojawiać się w łupkach młodszych, niż 350 mln lat, spotykanych znacznie częściej w innych rejonach świata. Łupek z Alty eksportowano m.in. na budowę lotniska w Tokio, a także do zabudowań na granicy Singapuru i Malezji. Znajduje się tu także kopalnia rud miedzi.
Demografia.
Alta jest 7. pod względem powierzchni norweską gminą. Według danych z roku 2005 zamieszkuje ją 17 628 osób. Gęstość zaludnienia wynosi 4,58 os./km². Pod względem zaludnienia Alta zajmuje 56. miejsce wśród norweskich gmin.
Edukacja.
Według danych z 1 października 2004:
Władze gminy.
Według danych na rok 2011 administratorem gminy () jest Bjørn-Atle Hansen, natomiast burmistrzem (, d. ) jest Geir Ove Bakken.

</doc>
<doc id="198697" url="https://pl.wikipedia.org/wiki?curid=198697" title="Janusz Radziwiłł (ujednoznacznienie)">
Janusz Radziwiłł (ujednoznacznienie)



</doc>
<doc id="198699" url="https://pl.wikipedia.org/wiki?curid=198699" title="Herb gminy Kurów">
Herb gminy Kurów

Herbem gminy Kurów od roku 1990, jest średniowieczny herb miejscowości Kurów, która w latach 1456-1465 była stolicą powiatu kurowskiego.
Opis herbu Kurowa.
Herb Kurowa jest typowym średniowiecznym herbem terytorialnym, nawiązującym do wizerunków herbów rycerskich dawnych właścicieli miasta. Przedstawia on białego koguta o złotym orężu (dziób, szpony) oraz grzebieniu, umieszczonego w czerwonym polu tarczy. Ptak herbowy przypomina i symbolizuje rycerza Piotra Kurowskiego - kasztelana i starostę lubelskiego, który zmienił lokację Kurowa z miasta na prawie polskim na miasto na prawie magdeburskim. Kogut trzyma w dziobie godło herbowe – nałęczkę, czyli (związaną białą chustę) z herbu Nałęcz, którym to pieczętowali się m.in. Zbąscy v. Sbąscy, będący spadkobiercami rodziny Kurowskich - (posługujących się od roku 1396) herbem Szreniawa.
Hipoteza genezy herbu Kurowa.
Wedle Mariana Gumowskiego, Kurów jako osada został założony w czasach przedhistorycznych, a jego nazwa przywodzi na pamięć rodzinę założyciela noszącego znane imię Kur. Od niego to właśnie nazwę miała wziąć miejscowość Kurów, oraz prastary herb miejski, który pierwotnie przedstawiał się jako herb Kur Biały – (biały kogut w czerwonym polu).
Dodatkowe informacje.
W 1399 do Kurowa na Lubelszczyznę, przybywa Klemens Kurowski - kasztelan żarnowski. Przenosi on tutaj główna siedzibę swojej rodziny z dotychczasowej znajdującej się w Kurowie pod Bochnią. Nowa siedziba jest własnością jego rodziny już od czasu nadania jej przez króla Władysława Łokietka w 1330 roku.
Celem wzmocnienia i rozbudowy pozycji Kurowa, kupuje on od Jana z Bejsc przyległą wieś, (nazwaną od imienia nowego właściciela) - Klementowicami, oraz niedaleko usytuowany zamek w Bochotnicy. Majątek ten, dziedziczył po Klemensie jego syn Piotr, który dzięki swoim staraniom doprowadził Kurów do wielkiego rozkwitu i do podniesienia jego rangi do pozycji miasta powiatowego. 
Zarówno nazwa miasta jak i nazwisko Kurowski ma charakter dzierżawczy od proklamy rycerskiej "Kur". O etymologii tej, wspomina Jan Stanisław Bystroń w swojej książce "Nazwiska Polskie". 
Gdy w 1464 roku właścicielami miasta zostali spadkobiercy Piotra Kurowskiego - rodzina Zbąskich herbu Nałęcz, herb miasta został zmieniony, a w dziobie koguta znalazła się nałęczka dla upamiętnienia kolejnych właścicieli Kurowa.

</doc>
<doc id="198704" url="https://pl.wikipedia.org/wiki?curid=198704" title="Kopalnia Węgla Kamiennego „Zofiówka”">
Kopalnia Węgla Kamiennego „Zofiówka”

Kopalnia Węgla Kamiennego „Zofiówka” (KWK „Zofiówka”), od 5 listopada 1974 do 2 września 1990 „Manifest Lipcowy” – kopalnia węgla kamiennego w Jastrzębiu-Zdroju, należy do Jastrzębskiej Spółki Węglowej. Od 1 stycznia 2013 funkcjonuje jako Ruch Zofiówka Kopalni Węgla Kamiennego „Borynia-Zofiówka-Jastrzębie”.
Przy kopalni znajduje się elektrociepłownia o znaczeniu lokalnym. Z jej terenu nadaje jastrzębski nadajnik Radia Maryja.
Historia.
Zakład był budowany od 1961 do 1969 roku. Kopalnia została oddana do eksploatacji 4 grudnia 1969 na terenie dawnego osiedla rolniczego "Dębina" w Jastrzębiu Górnym. Swoją obecną nazwę wywodzi od Kolonii Zofiówka, obowiązywała ona od założenia kopalni do 5 listopada 1974 roku, później zmieniono ją na Manifest Lipcowy; nazwę Zofiówka przywrócono 2 września 1990 roku.
W sierpniu 1980 roku na terenie kopalni zawiązał się Międzyzakładowy Komitet Strajkowy.
W 1981 podczas stanu wojennego kopalnia została spacyfikowana przez oddziały wojska, MO oraz ZOMO. Podczas pacyfikacji użyto broni palnej z ostrą amunicją.
Kopalnia Zofiówka (wówczas Manifest Lipcowy) wchodziła kolejno w skład organizacji skupiających zakłady górnicze w okolicy:
1 kwietnia 1993 roku weszła w skład Jastrzębskiej Spółki Węglowej S.A.
W okresie demokratyzacji kraju przywrócono historyczną nazwę „Zofiówka”, wziętą od dawnej wioski włączonej do Jastrzębia, położonej na południowych krańcach miasta, w której pierwotnie planowano budowę kopalni. Przy kopalni znajduje się monument upamiętniający podpisanie porozumień jastrzębskich między władzami PRL a MKS w KWK „Manifest Lipcowy”.
Od 1 stycznia 2011 r. decyzją Zarządu Jastrzębskiej Spółki Węglowej S.A. kopalnie Borynia i Zofiówka zostały połączone i działają jako jeden podmiot o nazwie Kopalnia Węgla Kamiennego Borynia-Zofiówka.
Od 1 stycznia 2014 r. decyzją Zarządu JSW S.A. kopalnia Borynia-Zofiówka połączyła się z kopalnią Jas-Mos. Od 1 stycznia jest to kopalnia zespolona KWK Borynia-Zofiówka-JasMos. Kopalnia działa jako jeden zakład który posiada 3 ruchy.
Inwestycja w kopalnię Zofiówka trwa po dzień dziś, tzn. 1.01.2015. Drążony jest nowy szyb „Bzie-Dębina” (880 m głębokości/docelowo 1200 m) który przedłuży wydobycie o kolejne 45 lat. Także jest rozjeżdżany kolejny poziom 1110 m.
Kopalnia.
Obecnie KWK Zofiówka zatrudnia 3470 pracowników (2020 r.). Wydobywa ok. 8 000 ton na dobę. Operatywne zasoby węgla wynoszą ok. 87 000 tys. ton. Jest to węgiel orto-koksowy.
Poziomy wydobywcze znajdują się na głębokości 705, 830 i 900 m, a w budowie jest poziom 1080 m. W 2007 r. rozpoczęto drążenie upadowych w kierunku złoża „Bzie – Dębina 1 Zachód” do poziomu 1110 m. 30.07.2009 r. JSW SA i PBSz Bytom podpisały umowę na drążenie nowego szybu 1 Bzie, który będzie miał długość 1164m i będzie kosztował 180,5 mln zł. PBSz ma 4 lata na wykonanie umowy.
W granicach kopalni pozostaje obszar górniczy o powierzchni 16,4 km², znajdujący się w trzech gminach Jastrzębie-Zdrój, Pawłowice w powiecie pszczyńskim i Mszana w powiecie wodzisławskim.
Kopalnia (obecnie Ruch Zofiówka) jest zabezpieczana przez Okręgową Stację Ratownictwa Górniczego w Wodzisławiu Śląskim.
Śmiertelne wypadki w kopalni.
22 listopada 2005 doszło do wyrzutu metanu i skał. Z zagrożonego rejonu wycofano 93 górników. W przodku zostało 3 górników, którzy doznali śmiertelnych obrażeń. Był to najtragiczniejszy wypadek w polskich kopalniach w 2005 roku.
27 listopada 2009 w kopalni „Zofiówka” doszło do wypadku na głębokości ponad 900 metrów pod ziemią – jeden górnik zginął, a jeden został poważnie ranny.
5 maja 2018 o godzinie 10:58 doszło do tąpnięcia na poziomie 900 m, gdy pod ziemią pracowało 250 osób. W rejonie zagrożenia znajdowało się 11 górników. 4 górników wyjechało samodzielnie na powierzchnie, do dwóch kolejnych ratownicy dotarli 5 godzin od rozpoczęcia akcji ratowniczej. 6 maja około godziny dziesiątej ratownicy dotarli do trzeciego zasypanego górnika, lekarz stwierdził jego zgon. Około godziny 14 odnaleziono czwartego górnika, w jego przypadku lekarz również stwierdził zgon. W sobotę, 12 maja, podczas wypompowywania wody z rozlewiska znaleziono ciało piątego górnika. W niedzielę JSW ogłosiła, że odnaleziono ciało szóstego górnika. Ostatniego z górników odnaleziono w środę 16 maja, w jego przypadku także potwierdzono zgon.

</doc>
<doc id="198706" url="https://pl.wikipedia.org/wiki?curid=198706" title="Simon-Napoléon Parent">
Simon-Napoléon Parent

Simon-Napoléon Parent (ur. 12 września 1855; zm. 7 września 1920) – kanadyjski polityk, premier prowincji Quebec z ramienia Liberalnej Partii Quebecu.
Urodził się 12 września 1855 w rodzinie rolniczo-rzemieślniczej. Początkowo planował zostać nauczycielem, w trakcie studiów zmienił zdanie i zainteresował się ekonomią i został księgowym. Później powrócił na uniwersytet w Laval i ukończył studia prawnicze. Praktykował prawo we własnej firmie adwokackiej.
W 1881 pierwszy raz wybrany do Zgromadzenia Narodowego Quebecu. Wybierany w kolejnych wyborach zaczął się wspinać po politycznej drabinie. Początkowo aktywny w polityce samorządowej – najpierw jako członek rady miejskiej Québecu, a potem burmistrz tego miasta. Sprawował także szereg funkcji w administracjach podczas rządów liberałów. Był ministrem zasobów naturalnych i rybołówstwa. W 1900, po śmierci Felixa-Gabriela Marchanda objął kierownictwo partii i rząd. Urząd premiera sprawował do 1905. W swej polityce ekonomicznej spowodował szeroki napływ kapitału zagranicznego, głównie w eksploatacji zasobów naturalnych. To, choć znacznie poprawiło finanse publiczne, spowodowało szeroko zakrojony krytycyzm ze strony bardziej nacjonalistycznie nastawionych liberałów. Autokratyczny styl sprawowania rządów, oraz podejrzenia o korupcję zraziły mu pozostałych. Pomimo zdecydowanego zwycięstwa w wyborach parlamentarnych 1905 roku, wobec silnej opozycji wewnątrzpartyjnej, którą kierowali Lomer Gouin, Adélard Turgeon i William Alexander Weir, Parent został zmuszony do ustąpienia ze stanowiska, rezygnując jednocześnie z mandatu poselskiego. Rezygnacja nie oznaczała jednak końca jego zaangażowania w administrację prowincjonalną. Od 1905 sprawował funkcje prezydenta Transkontynentalnej drogi kolejowej, a w latach 1911-1920 był komisarzem wód śródlądowych.
W 1902 otrzymał doktorat honorowy "Bishop's College". Opublikował szereg prac naukowych z czego najważniejszymi są: 1892 – "la Loi de la cession des biens" oraz 1903 – "Discours sur la question des droits de coupe sur le bois de pulpe".
Zmarł 7 września 1920.

</doc>
<doc id="198708" url="https://pl.wikipedia.org/wiki?curid=198708" title="Felix-Gabriel Marchand">
Felix-Gabriel Marchand



</doc>
<doc id="198711" url="https://pl.wikipedia.org/wiki?curid=198711" title="ZBLAN">
ZBLAN

ZBLAN – rodzaj szkła z grupy ciężkich szkieł fluorkowych, wynaleziony w 1975 roku przez Poulaina i Lucasa na uniwersytecie w Rennes. Nazwa pochodzi od pierwszych liter symboli pierwiastków z ich wzoru chemicznego: ZrF4-BaF2-LaF3-AlF3-NaF.
Szkła typu ZBLAN cechuje szeroki zakres przepuszczalności światła o różnej długości fali, wynoszący od 300 nm (UV) do 7 μm (podczerwień), niski współczynnik refrakcji (1,50) i stosunkowo niska temperatura zeszklenia ("T"g) 260 °C). Z powodu swojej wysokiej przepuszczalności w szerokim zakresie (zbliżonej do maksymalnej możliwej przepuszczalności dla tego typu materii), szkła ZBLAN znajdują zastosowanie np. w budowie światłowodów.

</doc>
<doc id="198713" url="https://pl.wikipedia.org/wiki?curid=198713" title="Numer Rachunku Bankowego">
Numer Rachunku Bankowego

Numer Rachunku Bankowego (w skrócie: NRB) – polski standard służący do identyfikowania rachunku płatniczego.
Struktura.
Numer Rachunku Bankowego składa się z 26 cyfr; jego budowa jest następująca:
 CCAAAAAAAABBBBBBBBBBBBBBBB
gdzie:
W formie elektronicznej używa się zapisu przedstawionego powyżej, natomiast w postaci papierowej umieszcza się w numerze spacje zwiększające czytelność:
 CC AAAA AAAA BBBB BBBB BBBB BBBB
NRB może być przekształcony na międzynarodowy numer rachunku bankowego, tak zwany IBAN, przez dodanie na początku liter PL. Cyfry kontrolne wyliczane są zgodnie ze standardem IBAN – przy założeniu, że numer zawiera oznaczenie kraju „PL” (niezależnie od tego, czy występuje ono w zapisie, czy nie).
Aktualny wykaz jednostek organizacyjnych można znaleźć na stronie Narodowego Banku Polskiego.
W numerze rozliczeniowym znajduje się cyfrowy wyróżnik banku. Jest to symbol jednoznacznie identyfikujący bank, przy czym:

</doc>
<doc id="198714" url="https://pl.wikipedia.org/wiki?curid=198714" title="Jefferson Perez">
Jefferson Perez



</doc>
<doc id="198716" url="https://pl.wikipedia.org/wiki?curid=198716" title="Darfur">
Darfur

Darfur (, ‛kraj Furów’) – region leżący w zachodniej części Sudanu, mający około 6 milionów mieszkańców.
Warunki naturalne.
Darfur zajmuje około 493 tys. kilometrów.Obszar regionu zajmuje w przeważającej części wyżyna Darfur. Wznosi się ona średnio na około 1000 do 1500 m n.p.m. Występują tam liczne szczyty wulkaniczne, np. Deriba Caldera. Teren Darfuru opanowany jest głównie przez pasmo górskie Dżabal Marra.
Historia.
Darfur zamieszkiwany jest przez liczne grupy etniczne (oprócz Arabów zamieszkują go także rozmaite plemiona czarnej ludności Afryki) oraz wiele grup wyznaniowych, m.in. chrześcijan, muzułmanów i animistów. Między innymi z tego powodu od ponad 100 lat prowadzone są tam wojny religijne oraz o dostęp do źródeł wody pitnej. Do 1916 wyżynę Darfur zajmował samodzielny sułtanat Dar Fur (Darfur). Aktualnie obszar jest w sporze z centralnymi władzami państwowymi w Chartumie. Od kilkudziesięciu lat w Darfurze trwa konflikt pomiędzy miejscowymi czarnoskórymi mieszkańcami a muzułmanami mieszkającymi na Północy Sudanu.
Podział administracyjny.
Darfur był nazwą prowincji w czasach protektoratu brytyjskiego. Obecnie podzielony jest na pięć stanów:

</doc>
<doc id="198720" url="https://pl.wikipedia.org/wiki?curid=198720" title="Andre Breton">
Andre Breton



</doc>
<doc id="198724" url="https://pl.wikipedia.org/wiki?curid=198724" title="Filozofia nauki Alberta Einsteina">
Filozofia nauki Alberta Einsteina

Filozofia nauki Alberta Einsteina mogła powstać dzięki szerokiemu polu zainteresowań tego fizyka. Nie było dla niego ważne wyłącznie matematyczne sformułowanie praw przyrody. Interesował się również samym sposobem dochodzenia badacza do swojego odkrycia. Przez wiele lat wypowiadał się i pisał na temat tego jak należy tworzyć samą naukę. Wniósł w ten sposób znaczący wkład do rozwoju filozofii nauki.
Einstein a klasyczna fizyka i geometria.
Mylne interpretacje zasady względności.
Z prac Einsteina filozofowie wyprowadzali wiele wniosków, z których nie wszystkie pozostawały w zgodzie z jego intencjami. Podstawą tych niekonsekwencji jest fakt, że teorie Einsteina nazywano teoriami względności. Warto zauważyć, że w odniesieniu do swoich teorii Einstein nie używał takich określeń. W tekstach napisanych po 1905 r., swoją teorię nazwał on mianem „teorii niezmienniczości” (Invariantentheorie), przyjęła się jednak nazwa „teoria względności”, nie pochodząca od samego Einsteina. Alan E. Musgrave problem ten ujmuje następująco.
Filozofowie sympatyzujący z tym lub innym rodzajem relatywizmu powitali pracę Einsteina jako dostarczającą poparcia dla ich punktu widzenia. Czyż Einstein nie wykazał – zapytują – że pewne związki fizyczne, które uważano za „absolutne”, są również zrelatywizowane do położenia obserwatora? Czy nie wykazał on, biorąc najbardziej znany przykład, że jednoczesność istnieje w oczach obserwatora tak jak piękno, dobro lub prawda?
Tak formułowane argumenty mijają się z intencjami samego Einsteina. Bowiem celem jego teorii było sformułowanie praw przyrody w sposób absolutny, to znaczy taki, by obowiązywały one bez względu na to, jakie położenie zajmuje obserwator. Musiał zatem porzucić on absolutny charakter związku jednoczesności. Warto tu przytoczyć inne paradoksy, pozornie wiążące się z rozstrzygnięciami Einsteina. Leopold Infeld ujął je tak:
Wielu ludzi uważa, że teoria względności mówi nam, iż wszechświat jest czymś na podobieństwo świata Alicji w krainie czarów, że do tego wniosku doszedł matematyk Einstein, który odkrył, że istnieje czwarty wymiar, że przedmioty skracają się i wydłużają, a świat nasz kurczy się lub rozszerza na kształt balonu, że, krótko mówiąc, wszystko jest względne i tajemnicze. Że nie pociąg zatrzymuje się na stacji, ale stacja przy pociągu.
Tego typu naiwny relatywizm nie wynika oczywiście w żadnym stopniu z teorii Einsteina.
Sukces mechaniki Newtona.
Zasadnie można jedynie utrzymywać, że drogą przewrotu jakiego dokonał w fizyce, proponując odmienne od Newtonowskiego ujęcie zasad mechaniki, okazało się, iż możliwe są diametralnie się od siebie różniące obrazy rzeczywistości, z których każdy – w swoim czasie – spełniał wymogi prawomocności poznania teoretycznego, a pomiędzy którymi zmuszeni jesteśmy dokonywać wyborów. Istotę stanowiska Einsteina Alan E. Musgrave przedstawia tak:
Nauka Einsteina połączyła swoje siły z hume’owską filozofią (filozofią, którą – warto to zauważyć – Einstein studiował pilnie w czasach swojej młodości) i przybiła ostatni gwóźdź do trumny klasycznego empiryzmu i jego „metody indukcyjnej”.
Jak się zdaje żadna z teorii naukowych nie cieszyła się takimi sukcesami jak teoria Newtona. W związku z tym przypuszczano o niej, że jest prawdziwa, że w terminach tej mechaniki możliwe jest udzielenie wyjaśnień wszystkich zjawisk fizycznych. Moc eksplanacyjną owej teorii Alan E. Musgrave pointuje następująco.
Istniało obliczenie Edmunda Halleya dokonane przy użyciu praw Newtona, że kometa zaobserwowana w 1682 r. powróci w 1759 r.: powróciła ona w wyznaczonym czasie, wiele lat po śmierci Newtona i Halleya, i nazwano ją „kometą Halley”. Chyba najbardziej znany ze wszystkich sukces Newtona miał miejsce w latach 40. XIX w. Odkryto, że planeta Uran nie porusza się dokładnie tak jak powinna, to jest wedle przewidywań tej teorii. Ostatecznie może teoria Newtona nie jest dokładna? Niektórzy mniej zdecydowani brali pod uwagę tę możliwość. Adams w Anglii i Leverrier we Francji uważali jednak, że rozbieżność mogła być wywołana przez jakąś nieznaną planetę, która zakłóca orbitę Urana zgodnie z prawami Newtona. Używając tych praw mogli obliczyć położenie tej nowej planety. Astronomom polecono skierować teleskopy w wyznaczonym kierunku – i odkryto Neptuna! To, co słabym duchem wydawało się klęską teorii Newtona, przekształciło się w najbardziej imponujące zwycięstwo.
Z eksplanacyjnymi sukcesami teorii Newtona powróciło stare jak filozofia pytanie o możliwość wiedzy pewnej. Sam Newton również zabrał głos w tej dyskusji. A oto jego odpowiedź.
Nie wymyślam hipotez bowiem cokolwiek nie jest wydedukowane ze zjawisk, nazywa się hipotezą, a hipotezy... nie mają miejsca w filozofii eksperymentalnej. W filozofii ze zjawisk inferowane są szczegółowe sądy i wtedy uogólniane przez indukcję. Tak zostały odkryte prawa ruchu i grawitacji.
Unikanie spekulacji, obserwacja i eksperyment, na bazie których formułuje się szczegółowe sądy dotyczące zjawisk wraz z wyprowadzaniem ogólnych praw drogą indukcji – oto recepta Newtona dotycząca możliwości zdobywania wiedzy pewnej. Zacytowany fragment z "Phisophie Naturalis Principia Mathematica" bez wątpienia stanowić może motto dla większości stanowisk empirystycznych, zaś spektakularny sukces newtonowskiej mechaniki dostarczył autorytetu jego filozofii nauki, autorytetu, który dziś jeszcze do końca nie został utracony.
Uczeni a filozofia nauki.
Warto w tym miejscu zwrócić uwagę na to, że wielki uczony nie musi być wybitnym filozofem nauki. Zauważył to Albert Einstein.
Jeśli chcecie wydobyć coś od fizyków teoretycznych na temat metod jakich używają, zachęcam was do stosowania się ściśle do jednej zasady: nie słuchajcie ich słów, ale zwróćcie baczną uwagę na ich czyny.
Dokładniejsze analizy mechaniki Newtona (przeprowadzone np. przez Poincarégo) potwierdziły słuszność uwagi Einsteina. Okazało się bowiem, że prawa, o których stwierdził Newton, iż indukcyjnie wyprowadził je z doświadczenia są ze zjawiskami niespójne. Przeprowadzona jeszcze przez Hume’a krytyka zasady indukcji wprost może być odniesiona do deklaracji Newtona. Pomimo tego, że dla każdego, kto uznaje możliwość uzyskania wiedzy pewnej drogą indukcyjną, krytyka hume’owska jest miażdżąca, wyprowadzane z mocy eksplanacyjnej teorii Newtona przekonanie o jej prawdziwości doprowadziło do takiego oto stanu rzeczy. Alan E. Musgrave pisze:
Argumenty Hume’a padły na raczej kamienistą glebę. Przekonanie, że prawdziwość teorii Newtona została ustalona w oparciu o eksperyment, nie mogło być podważone przez kogoś, kto był tylko filozofem i jako tylko filozof stosował logikę. Indukcję opisywano jako „chwałę nauki i skandal filozofii”, z czego miało wynikać, że to filozofowie winni uporządkować swoje obejście. Filozofowie nie powinni wątpić, że razem z Newtonem osiągnięto pewność. Powinni oni raczej wyjaśnić jak (pomimo argumentów Hume’a) nauka może osiągnąć pewność.
Mit metody indukcyjnej.
Przez całe swoje życie Einstein utrzymywał, że metoda indukcyjna jest mitem, a w związku z tym prawdziwości teorii naukowych nie można ustalić na podstawie samego eksperymentu. Czysta myśl też nie jest tego w stanie dokonać. Jego teorie, jak również płynące z nich teoriopoznawcze konsekwencje stanowiły wyzwanie nie tylko dla klasycznego empiryzmu, ale i dla klasycznego racjonalizmu. Kwestionując powszechnie przyjęte poglądy o strukturze przestrzeni, uznawane od czasów Euklidesa i Akademii Platońskiej, zakwestionował prawomocność użytej przez Euklidesa metody. Sedno tej metody pointuje Einstein następująco:
Okazało się, że można było osiągnąć wiedzę pewną o przedmiotach doświadczenia na drodze czystego myślenia.
Początkowo Einstein pozostawał również pod wpływem konsekwencji płynących z geometrii euklidesowej, które wydawały się nieuniknione – czysty rozum ujmował prawdziwość aksjomatów Euklidesa oraz moc jego dowodów. Twierdzenia Euklidesa czy twierdzenie Pitagorasa można poznać bez potrzeby eksperymentowania. Można je udowodnić drogą operacji logicznych, samego zaś dowodu nie potrzeba sprawdzać eksperymentalnie. Możliwe zatem są sądy syntetyczne a priori.
W ramach geometrii euklidesowej pojawił się jeden, jak początkowo sądzono, drobny problem. Dotyczył on aksjomatu o prostych równoległych, który w sformułowaniu Playfaire’a stwierdza, że przez punkt leżący poza daną prostą przeprowadzić można dokładnie jedną prostą do niej równoległą. Aksjomatu tego nie podważano, zastanawiano się jedynie czy jest on na tyle oczywisty by nie wymagał dowodu. Nie powiodły się próby jego udowodnienia. Warto w tym miejscu wspomnieć o jednej. Włoski matematyk Saccheri podejmuje w 1733 r. próbę udowodnienia owego aksjomatu poprzez redukcję do absurdu. Przyjął on przeciwieństwo aksjomatu o równoległych – zakładając że albo nie ma żadnych równoległych, albo że istnieje więcej niż jedna równoległa. Na mocy tego założenia oraz aksjomatów pozostałych próbował wyprowadzić sprzeczność. Wykazał, że przy założeniu o nie istnieniu żadnych równoległych suma kątów trójkąta wyniesie więcej niż 180°, zaś przy założeniu o istnieniu więcej niż jednej równoległej, suma ta okaże się mniejsza od 180°. Wyniki te uznał za absurdalne i na tej podstawie doszedł do wniosku, że aksjomat Euklidesa jest prawomocny. Świadczy to o głębokiej wierze w oczywistość dziesiątego aksjomatu, wierze która nie pozwoliła na sformułowanie alternatywnych koncepcji geometrii, bowiem byłyby one absurdalne.
Koncepcja metody naukowej Einsteina.
Einstein w swojej refleksji metodologicznej zajmuje się głównie dwoma problemami: relacją teoria – doświadczenie i zagadnieniem konkurencyjności teorii naukowych.
Teoria – doświadczenie.
Relację między teorią a doświadczeniem ujmował następująco. Pojęcia, które nazywał on pierwotnymi są bezpośrednio i intuicyjnie związane z postrzeżeniami zmysłowymi. Są to pojęcia typu: przyspieszenie, ciśnienie, ciepło itp. Związki pomiędzy tymi pojęciami wyrażają twierdzenia teorii, zwane przez niego prawami przyrody. Na tym właśnie poziomie odbywa się sprawdzanie teorii polegające na określeniu w jakim zakresie i jak skutecznie porządkują one materiał empiryczny. Prawa przyrody są ostatnim i najsilniej związanym ze światem doświadczenia, elementem struktury formalnej, która zaczyna się od aksjomatów. Wszelkie twierdzenia niebędące prawami przyrody i jednocześnie będące niezbędnymi do ich uzasadnienia mają charakter pośredni, ze względu na powiązanie z doświadczeniem, a przez to nie mają już charakteru intuicyjnego. Im bliżej do aksjomatów, tym więź ze światem doświadczenia słabnie, a pojęcia te zaczynają wyrażać treści, którym nie odpowiada wynik żadnego eksperymentu. Są one wyrazem teoretycznej nadbudowy tworzącej sieć logiczną wiążącą poszczególne prawa przyrody.
Odrzucenie związku danych i teorii.
Einstein odrzuca przekonanie indukcjonistów o oczywistym związku teorii naukowej z danymi eksperymentalnymi. Przekonanie, że teoria indukcyjnie wynika z doświadczenia jest błędne. Jedyne, co z całą pewnością powiedzieć można o takim związku, to, że jest on odwzorowaniem jednego zbioru w drugi, jednakże odwzorowań tych może być nieskończenie wiele. Nie ma możliwości sformułowania metateorii, której jednym elementem byłby zbiór faktów doświadczalnych a drugim analizowana teoria. Brak takiego jednoznacznego odwzorowania powoduje, że fałszywe teorie w nauce mogą się utrzymywać bardzo długo. Ujmuje to następująco:
Nie jesteśmy świadomi przepaści – logicznie nieprzekraczalnej oddzielającej świat wrażeń zmysłowych od świata pojęć i twierdzeń.
W innym miejscu pisze:
Twierdzenie jest poprawne jeśli można je wyprowadzić z aksjomatów teorii. Teoria uzyskuje sens empiryczny oraz prawdziwość odpowiednio do wiarygodności i zupełności przyporządkowania jej ogółowi empirycznych faktów. Poprawne twierdzenie zapożycza prawdziwość od prawdziwości teorii do której należy.
Nie istnieje żadna racjonalna metoda pozwalająca nam na dokonanie takiego odwzorowania, a jednak odwzorowania takie się zdarzają. Są one możliwe dzięki intuicji, pozwalającej nam na interpretację pustej logicznej struktury treściami empirycznymi.
Zakres rzeczywistości fizycznej.
Obszar zjawisk jaki opisuje teoria powinien być jak największy, jest to podstawowe kryterium prawdziwości, użyteczności i zarazem konkurencyjności teorii. Prawdziwość teorii nie jest ustalana raz na zawsze, jeśli zastępuje się jedną teorię drugą, zmienia się również zakres tego, co fizycy uważają za rzeczywiste. Zagadnienie rozwoju teorii fizycznych ujmuje następująco:
Fizyka stanowi rozwijający się logiczny system myślowy, którego podstaw nie można wydestylować z naszych doznań metodą indukcji, a można je otrzymać wyłącznie drogą swobodnej inwencji. Uzasadnienie (prawdziwość) systemu polega na udowodnieniu słuszności wynikających zeń twierdzeń na gruncie doznań zmysłowych, przy czym stosunek tych ostatnich do pierwszych uchwytny jest tylko intuicyjnie. Rozwój idzie w kierunku coraz większej prostoty podstaw logicznych. Chcąc zbliżyć się do tego celu, musimy zgodzić się z faktem, że podstawy logiczne stają się coraz bardziej odległe od doznań, droga zaś myślowa prowadząca od podstaw do wynikających z nich, a mających odpowiednik w doznaniach zmysłowych twierdzeń staje się dłuższa i bardziej uciążliwa.
Kryteria wyboru pomiędzy teoriami.
O wyborze pomiędzy konkurującymi ze sobą teoriami decydują trzy kryteria. Pierwszym jest zewnętrzne potwierdzenie teorii, czyli jej zgodność w maksymalnie szerokim zakresie zjawisk, bez wprowadzania hipotez ad hoc. Drugie kryterium stanowi wewnętrzna perfekcja teorii – jej zbiór aksjomatów i pojęć pierwotnych musi odznaczać się logiczną prostotą. Pod tym pojęciem rozumiał skojarzenie intuicji naukowej z poczuciem estetyki i harmonii. Nie określał tego dokładnie, mawiając że jest to słuch muzyczny w dziedzinie nauki. Trzecie kryterium, wewnętrznego potwierdzenia teorii, ma dwie składowe: konkretność przewidywań – jeśli dwie teorie są równie proste pod względem aksjomatyki, wybieramy tę teorię, która daje liczniejsze i bardziej precyzyjne przewidywania nowych faktów. Drugą składową jest ocena matematycznej złożoności teorii. Jeśli dwie teorie są jednakowo potwierdzone doświadczalnie, wybieramy tą, która jest matematycznie prostsza. Tradycyjnie funkcjonujące w metodologii rozróżnienie na hipotezę i ustaloną teorię jest nieautentyczne, bowiem nauka operuje jedynie hipotezami, z których jedne są lepiej sprawdzone od innych.
Koncepcja swobodnej gry pojęć.
Koncepcja swobodnej gry pojęć uznawana przez Einsteina jest wyrazem aktywnej koncepcji umysłu. Koncepcja ta dotyczy nie tylko myślenia naukowego, ale i potocznego. To ostatnie nie różni się jakościowo od naukowego. W myśleniu codziennym swobodną grę pojęć ograniczają tradycyjne schematy myślowe, do eliminacji których dąży się w myśleniu naukowym. W ramach tego ostatniego gra pojęciowa przebiega trzema etapami.
Przedmiot poznania fizyki.
Świat wrażeń zmysłowych konstytuuje się jako przedmiot poznania fizyki (jako ciało materialne) w następujący sposób. Z różnorodności postrzeżeń zmysłowych, swobodnym aktem umysłu, wybieramy określone kompleksy wrażeń i przypisujemy im pojęcie ciała materialnego. Pojęcie ciała znacznie wykracza poza treści jakie mu przypisujemy, temu samemu ciału możemy przypisać i inne właściwości, jeśli uznamy to za konieczne dla jego określenia. Następnym krokiem, po ukonstytuowaniu jego treści, jest przypisanie ciału materialnemu realnego istnienia. Dopiero wtedy staje się ono niezależne od poszczególnych postrzeżeń zmysłowych, jakie się nań składają. Pojęcie ciała materialnego konieczne jest dla fizyki, nie jest jednak konieczne w ramach innego systemu znaczeń. Jest ono uzasadnione w tym sensie, że porządkuje w jedność określony kompleks wrażeń.
Zdaniem Musgrave’a następujące trzy przekonania leżą u podstaw filozofii fizyki Einsteina.
Należy do tego dodać jeszcze jedno. Einstein był deterministą.

</doc>
<doc id="198728" url="https://pl.wikipedia.org/wiki?curid=198728" title="Sirius B (album)">
Sirius B (album)

Sirius B – wydany w 2004 r. studyjny album szwedzkiego zespołu Therion. Nazwa "Sirius B" nawiązuje do gwiazdy Syriusz B w układzie podwójnym Syriusza. Album ten został wydany równolegle wraz z albumem Lemuria. Ilustrację do okładki wykonał Thomas Ewerhard.
Twórcy albumu.
Ponadto:

</doc>
<doc id="198730" url="https://pl.wikipedia.org/wiki?curid=198730" title="Paryż-Roubaix">
Paryż-Roubaix

Wyścig Paryż-Roubaix (nazwa oryginalna z franc. Paris-Roubaix) – jeden z najsłynniejszych klasycznych wyścigów kolarskich, organizowany corocznie, w jedną z niedziel kwietnia, w północnej Francji przez Amaury Sport Organisation. Jeden z pięciu „pomników kolarstwa” („monumentów kolarstwa”), do których należą ponadto: Mediolan-San-Remo, Ronde van Vlaanderen, Liège-Bastogne-Liège i Giro di Lombardia. Jego główną cechą charakterystyczną są odcinki wytyczone po bruku z kamienia polnego, dlatego zaliczany jest również do tzw. „wiosennych klasyków brukowych”.
Od 2005, decyzją UCI wyścig został włączony do cyklu ProTour. Od 2008 organizatorzy postanowili wyłączyć wyścig z cyklu ProTour, od tejże edycji należał przez kilka lat do kategorii wyścigów bezpośrednio niższej od ProTour (2008 HC, 2009 HIS). W 2011 UCI ponownie włączyła wyścig do cyklu zawodów o najwyższej randze – do nowo powstałego World Tour. Pomimo to cały czas pozostaje jednym z najbardziej prestiżowych i najtrudniejszych wyścigów jednodniowych świata.
Wyścig posiada kilka przydomków. Najsłynniejszy z nich to „piekło północy”. Określa się go również, jako „królową klasyków”, „wyścig wielkanocny” lub „piekielną niedzielę”. Jego dystans wynosi 259 km, z czego aż 55 km przebiega po „kocich łbach” – wąskich uliczkach wybrukowanych XIX-wieczną kostką. Zawodnicy przed startem zakładają wzmocnione łańcuchy i koła oraz smarują się specjalnymi maściami chroniącymi przy upadkach. Ostatnie metry wyścigu tradycyjnie rozgrywane są na betonowym torze kolarskim w Roubaix.
Historia.
Pomysłodawcami wyścigu byli dwaj przemysłowcy branży tekstylnej z Roubaix: Théodore Vienne i Maurice Perez, a głównym powodem – fakt wybudowania przez nich toru kolarskiego (welodromu) w tym mieście (oddanie do użytku 9 czerwca 1895). Postanowili zorganizować imprezę, która swój finisz miałaby mieć na owym welodromie. Premierowa edycja odbyła się 19 kwietnia 1896, a pierwszym zwycięzcą został Niemiec Joseph Fischer. Najwięcej zwycięstw w historii wyścigu odniosło dwóch Belgów: Roger De Vlaeminck i Tom Boonen, którzy triumfowali cztery razy. Pierwszą transmisję telewizyjną z wyścigu przeprowadzono podczas edycji 1960.
Lista zwycięzców.
Opracowano na podstawie:

</doc>
<doc id="198734" url="https://pl.wikipedia.org/wiki?curid=198734" title="MinGW">
MinGW

MinGW (Minimalist GNU for Windows) – port GCC, dostarczający darmowe i otwarte środowisko oraz narzędzia pozwalające na kompilację natywnych plików wykonywalnych dla platformy Windows.
Podstawowymi składnikami MinGW są kompilatory GCC, zestaw programów binutils (zawierający m.in. kompilator zasobów windowsowych windres) oraz zestaw plików nagłówkowych i bibliotek charakterystycznych dla platformy Windows. MinGW pozwala na kompilację kodu źródłowego napisanego w językach programowania C++, C, Fortran77, Java, Ada oraz Objective C do kodu wykonywalnego (EXE) lub, zależnie od potrzeb, plików obiektowych, bibliotek statycznych lub bibliotek dynamicznych (DLL).
Przy użyciu MinGW można kompilować większość programów przeznaczonych dla systemu Windows i wykorzystujących różne zaawansowane biblioteki, zarówno komercyjne, jak i typu Open Source, np. w32API, Qt, DirectX, OpenGL, SDL czy wxWidgets.
Programy skompilowane z użyciem MinGW do komunikacji z systemem operacyjnym wykorzystują bezpośrednio standardowe biblioteki dynamiczne systemu Windows i nie używają emulacji standardu POSIX. Ponadto MinGW korzysta z bibliotek Microsoft Visual C++ Runtime, a nie GNU C Library. Są to podstawowe cechy odróżniające MinGW od Cygwina.
MinGW może być też używany do kompilowania i przenoszenia do systemu Windows bibliotek napisanych dla innych systemów operacyjnych, np. Linuksa, w tym bibliotek z projektu GNU.
Ponieważ MinGW nie jest zgodny ze standardem POSIX, może nie kompilować programów pisanych dla tej platformy. Kompilacja programów lub bibliotek przy pomocy skryptu configure i/lub programu make wymaga doinstalowania pakietu MSYS (Minimal SYStem). Pakietu tego można też używać niezależnie od MinGW jako alternatywy dla standardowej konsoli systemu Windows (cmd) lub jako namiastki konsoli linuksowej. W szczególności MSYS udostępnia powłokę bash.
Ze względu na powyższe cechy, MinGW jest powszechnie wykorzystywany w zintegrowanych środowiskach programistycznych dla platformy Windows.

</doc>
<doc id="198735" url="https://pl.wikipedia.org/wiki?curid=198735" title="Mydlice">
Mydlice

Mydlice – dzielnica Dąbrowy Górniczej, położona pomiędzy centrum a dzielnicami Będzina – Koszelew i Warpie; 1,5 km na południowy zachód od centrum Dąbrowy Górniczej.
Opis.
Obecnie nazwa Mydlice odnosi się do dużego osiedla mieszkaniowego, wzniesionego od 1. połowy lat 80. XX w. (jedna z typowych "sypialni" miasta).
Stare Mydlice były nieco oddalone od dzisiejszego osiedla i leżały na terenie, gdzie dziś znajduje się budynek Urzędu Pracy, dwa salony samochodowe i kilka innych firm. Była to kolonia domków robotniczych przy kopalni węgla i hucie cynku "Ksawery". Założona została w 1825 roku na terenach należących do mieszczan będzińskich przy drodze ze Strzemieszyc do Będzina. Zostały wyburzone wraz z częścią kolonii Koszelew w latach 70. XX w. 
Przy ulicy Legionów Polskich znajduje się m.in. budynek Szpitala Miejskiego (Szpital Specjalistyczny im. dr. Szymona Starkiewicza) oraz stara kapliczka pw. św. Marka. Pierwotnie była to kapliczka drewniana, która najprawdopodobniej została spalona przez oddziały kozackie w czasie powstania styczniowego. W latach 1863–67 wybudowano murowaną kaplicę. Dach pokryty został blachą ocynkowaną. Jego zakończenie stanowi barokowa sygnaturka z dzwonkiem. Dzwonek ten jest prawdopodobnie jedynym oryginalnym elementem wyposażenia pochodzącym z 1867 roku. 
Na południu osiedla Mydlice znajduje się osiedle domków jednorodzinnych, kościół pod wezwaniem Św. Maksymiliana Marii Kolbego oraz obelisk upamiętniający stary cmentarz żydowski.
W Mydlicach urodził się Wirgiliusz Gryń.
W dzielnicy Mydlice od 2014 roku funkcjonuje szkółka piłkarska KS Mydlice Dąbrowa Górnicza. Treningi i mecze rozgrywa na obiektach należących do Centrum Sportu i Rekreacji w Dąbrowie Górniczej oraz na boisku przy Szkole Podstawowej nr 30.
Komunikacja miejska.
Przy głównej ulicy osiedla Mydlice – Legionów Polskich znajduje się przystanek Osiedle Mydlice Szpital, przy którym zatrzymują się autobusy:
Na Mydlicach północnych znajduje się przystanek Dąbrowa Górnicza Urząd Pracy (dawniej Dąbrowa Górnicza Kopalnia Paryż), przy którym kursują autobusy:
Tuż obok znajduje się przystanek Dąbrowa Górnicza Urząd Pracy (dawniej Dąbrowa Górnicza Kopalnia Paryż), na którym kursują tramwaje:

</doc>
<doc id="198738" url="https://pl.wikipedia.org/wiki?curid=198738" title="Dupnica (jaskinia)">
Dupnica (jaskinia)

Dupnica (słow. "Dúpnica") – jaskinia na Słowacji w Tatrach Zachodnich w Dolinie Suchej Sielnickiej ("Suchá dolina").
Jest to najniżej położona jaskinia ze wszystkich w Tatrach – 765 m n.p.m. Znaleziono w niej najstarsze ślady zamieszkania człowieka na obszarze Tatr datowane na początek naszej ery – szczątki ognisk i resztki naczyń glinianych, które należały do kultury puchowskiej. Wiadomo także, że jaskinia była wykorzystywana również w okresach późniejszych m.in. w średniowieczu.
Długość jaskini wynosi 258 m, a różnica poziomów między najniższym i najwyższym punktem 28 m. Największa sala ma wymiary 40 × 35 m i 15 m wysokości. Badania naukowe, prowadzone w ostatnich latach w jaskini, poszukują dowodów teorii, która zakłada, że Dupnica powstała dzięki działaniu ogrzanych wód z głębszego obiegu hydrotermalnego, wydostających się na powierzchnię wzdłuż szczelin dawnego złomu tektonicznego.
Nazwa jaskini pochodzi od starosłowiańskiego słowa oznaczającego jamę, dziurę, otwór (staro-cerkiewno-słowiański "dupina", polski "dupla", "dziupla", bułgarski "dupka").

</doc>
<doc id="198739" url="https://pl.wikipedia.org/wiki?curid=198739" title="De Stijl">
De Stijl

De Stijl (z niderl. „styl“) – ugrupowanie artystyczne założone w 1917 roku w Lejdzie przez Theo van Doesburga (1883–1931) i Pieta Mondriana (1872–1944), skupiające artystów abstrakcyjnych reprezentujących neoplastycyzm – nowy kierunek w sztuce, stworzony w latach 20. XX w. przez Mondriana, charakteryzujący się użyciem linii pionowych i poziomych, które nachodząc na siebie, dzieliły płaszczyzny na kwadraty i prostokąty, oraz stosowaniem trzech barw podstawowych (żółtej, niebieskiej i czerwonej) i trzech tzw. nie-kolorów (czerni, bieli i szarości).
Nazwa grupy pochodzi od czasopisma "De Stijl" wydawanego w latach 1917–1931 przez Theo van Doesburga (1883–1931). Grupa rozpadła się po śmierci van Doesburga w 1931 roku.
Historia.
Grupa powstała w 1917 roku w Lejdzie a jej założycielami byli Piet Mondrian (1872–1944) i Theo van Doesburg (1883–1931), który w latach 1917–1931 wydawał czasopismo "De Stijl". Grupa skupiała się wokół czasopisma, w którym jej członkowie publikowali, i którego tytuł "De Stijl" stał się formalną nazwą grupy.
Na łamach "De Stijl" Mondrian opublikował w 1917 roku serię artykułów, w których wyłożył swoje poglądy na sztukę, definiując neoplastycyzm (nider. "De Nieuwe Beelding" – pol. „tworzenie nowego obrazu”). W 1920 roku wydał broszurę "Le Néo-plasticisme".
Mondrian zafascynowany był mistycznymi ideami teozofa M.H.J. Schoenmaekersa (1875–1944), którego później uważał za szarlatana. Jednocześnie był pod wpływem kubizmu, z którym zetknął się podczas pobytu w Paryżu przed 1914 rokiem. Według Mondriana sztuka powinna być odnaturalizowana, czysto abstrakcyjna, pozbawiona relacji z rzeczywistością.
Mondrian stworzył kierunek naznaczony pozytywną mistyką. Tajemne działanie świata polegało na zasadzie przeciwieństw: siły aktywnej – siły biernej, pionów – poziomów. Tak też w neoplastycyzmie wyróżnia się dwie podstawowe linie – pionową i poziomą – oraz trzy kolory zasadnicze: żółty, niebieski i czerwony oraz trzy nie-kolory: biel, czerń i szarość (mieszaninę bieli i czerni). Linia pionowa oznaczała dynamikę, czyli męskość, a pozioma stateczność – kobiecość.
W twórczości osób związanych z tym nurtem uwidaczniają się charakterystyczne cechy stylu – prostokątność i stosowanie czystych kolorów (czerwonego, niebieskiego, żółtego, czarnego, białego, szarego), brak dekoracji, wiara w abstrakcję i postawa odrzucająca naturę na rzecz dzieł rąk ludzkich.
Od roku 1929 głównym ośrodkiem działalności grupy był Paryż. Grupa rozpadła się po śmierci van Doesburga w 1931 roku.
Członkowie "De Stijl".
Członkami grupy byli:
Później do ugrupowania dołączyli:
Wybrane dzieła.
Przykłady dzieł malarskich:
Przykłady prac architektonicznych:
Przykłady wzornictwa użytkowego:
Wpływ.
Prace grupy "De Stijl" silnie oddziaływały na Bauhaus oraz styl międzynarodowy w architekturze i wzornictwie. "De Stijl" miał wpływ m.in. na działalność architektów Ludwiga Mies van der Rohe i Paolo Portoghesiego.
W Polsce silne więzi z "De Stijl" łączyły ugrupowania Blok (1923–1926), Praesens (1926–1930), grupa „a.r.”. Wpływy holenderskiego ugrupowania widoczne są przede wszystkim w pracach Henryka Stażewskiego, jak i na łamach polskich awangardowych czasopism. Przykładem ewolucji założeń neoplastycyzmu w rzeźbie są prace czołowej artystki awangardowej Katarzyny Kobro. Założyciele ugrupowania Praesens, Barbara i Stanisław Brukalscy, zainspirowani pracami Rietvelda, zaprojektowali i zbudowali w 1929 roku dom własny w Warszawie, który w 1937 roku otrzymał brązowy medal na Międzynarodowej Wystawie „Sztuka i technika w życiu współczesnym” w Paryżu.
Pod wpływem "De Stijl" tworzyli również:

</doc>
<doc id="198743" url="https://pl.wikipedia.org/wiki?curid=198743" title="Zespół natręctw">
Zespół natręctw



</doc>
<doc id="198748" url="https://pl.wikipedia.org/wiki?curid=198748" title="Glistnik jaskółcze ziele">
Glistnik jaskółcze ziele

Glistnik jaskółcze ziele ("Chelidonium majus" L.) – gatunek byliny z rodziny makowatych ("Papaveraceae"). Jedyny przedstawiciel monotypowego rodzaju glistnik ("Chelidonium"). Jest rozpowszechniony w strefie klimatu umiarkowanego w Eurazji, poza tym zawleczony został także na inne kontynenty. W Polsce jest pospolity na całym obszarze. Roślina ma długą tradycję zastosowań leczniczych, sięgającą starożytności. Zawiera liczne alkaloidy działające rozkurczowo na mięśnie gładkie, poza tym preparaty z ziela działają żółciopędnie, przeciwbakteryjnie, uspokajająco, przeciwbólowo. Charakterystyczny, żółtopomarańczowy sok mleczny używany jest w lecznictwie ludowym do usuwania kurzajek. Od początków XXI wieku stosowanie ziela glistnika i jego alkaloidów w lecznictwie jest ograniczane z powodu potwierdzonej hepatotoksyczności.
Rozmieszczenie geograficzne.
Zasięg geograficzny gatunku obejmuje rozległe obszary Eurazji. Rośnie niemal w całej Europie z wyjątkiem północnej części Półwyspu Skandynawskiego i Islandii. Glistnik obecny jest także na Maderze i Wyspach Kanaryjskich, w Maroku i północnej części Algierii. W Azji rośnie szerokim pasem od zachodu po Daleki Wschód, z wyjątkiem południowej części kontynentu i północnych jego krańców. Południowa granica zasięgu biegnie przez Turcję, Iran, Kazachstan i południowe Chiny. Najdalej na wschód sięga Wysp Japońskich.
Gatunek został introdukowany na różnych obszarach w strefie klimatu umiarkowanego. Obecny jest na Azorach, na rozległych obszarach Ameryki Północnej (w Nowej Anglii opisany pierwszy raz w 1676, po wieku już był gatunkiem pospolitym) oraz na Nowej Zelandii.
W Polsce gatunek jest szeroko rozpowszechniony z wyjątkiem najwyższych gór. W Tatrach rośnie do wysokości ok. 950 m n.p.m., w Bieszczadach do ok. 600 m n.p.m., w Karkonoszach do 850 m n.p.m.
Biologia.
Rozwój.
Bylina, hemikryptofit. Kwitnie od maja do września. Nasiona rozsiewane są przez mrówki wabione elajosomem (myrmekochoria). Dojrzewają sukcesywnie w okresie od czerwca do grudnia. Rozpoczynają kiełkowanie w zależności od warunków pogodowych po 20-60 dniach. Zachowują zdolność do kiełkowania przez 4 lata, jednak z każdym rokiem zdolność ta wyraźnie spada. Liścienie są owalne, liście młodociane trójklapowe. Po pierwszym roku rozwoju rośliny zimują wytworzywszy niewielką rozetę liści odziomkowych. Organy nadziemne dobrze znoszą mrozy, co zawdzięczają glikogenowi. W kolejnym roku intensywny wzrost rozpoczyna się w końcu marca i już od połowy maja rozpoczyna się kwitnienie. Kwiaty glistnika są samopylne, choć dochodzi także do zapylenia krzyżowego. Glistnik rozmnaża się także wegetatywnie. Następuje to w wyniku specyficznego przyrostu korzenia. Od góry, w części środkowej korzenia dochodzi do zamierania komórek. Równocześnie przyrasta on pierścieniowo w dwóch kierunkach. W efekcie następuje od góry rozszczepienie korzenia głównego i w miarę kontynuowania tego procesu powstają dwie rośliny potomne.
Anatomia.
Po przełamaniu organów nadziemnych (łodygi, liści) wydziela się obficie żółtopomarańczowy sok mleczny zawarty w wakuolach żywych komórek rurek mlecznych (latycyfer). Rurki mleczne glistnika są członowane i tworzą długie łańcuchy niepołączone ze sobą (brak anastomoz). Kolejne komórki w rurce łączą się poprzez perforacje ścian poprzecznych. Korzeń na przełomie jest żółty, łodyga i ogonki liściowe są wewnątrz puste. Liczba chromosomów 2n=10, 12.
Cechy fitochemiczne.
Glistnik zawiera ok. 20 alkoloidów izochinolinowych obecnych głównie, choć nie tylko, w soku mlecznym (brak ich tylko w nasionach). Wyróżnia się ich kilka grup – pochodne benzofenantrydyny (m.in. główny alkaloid chelidonina, także chelerytryna, chelitrydyna, sangwinaryna), pochodne protopiryny (protopina, alfa- i beta-allokryptopina), pochodne protoberberyny (berberyna, koptyzyna, stylopina), a także sparteinę reprezentującą alkaloidy chinolizydynowe. Zawartość alkaloidów w zielu wynosi od 0,48 do 1,04%, w korzeniach do 1,95% (według niektórych źródeł nawet do 3%). W zielu głównym alkaloidem jest koptyzyna, natomiast w korzeniu – chelidonina. Poza tym w roślinie stwierdzono: kwasy organiczne (swoisty kwas chelidonowy, a także jabłkowy, cytrynowy, ferulowy – 0,02%, kawowy – 0,4%, kumarynowy – 0,06%, gentyzynowy) oraz pochodne kwasów fenolowych, saponiny, duże ilości soli wapniowych oraz enzymy proteolityczne, flawonoidy, aminy biogenne (m.in. histaminę, tyraminę), śladowe ilości olejku eterycznego, karoteny, witaminę C. Substancją zapasową u glistnika jest glikogen, a nie skrobia. Nasiona zawierają 40–60% olejów roślinnych. Roślina nieprzyjemnie pachnie i ma szczypiący, gorzki smak. Silny zapach może w przypadku osób wrażliwych być przyczyną kichania, kaszlu, a nawet wymiotów. Sok mleczny zawarty w roślinie odstrasza roślinożerców. Z racji zawartości m.in. berberyny żółte plamy soku mlecznego na skórze i innych materiałach bardzo silnie fluoryzują w świetle UV.
Ekologia.
Glistnik rośnie w miejscach ruderalnych (przydroża, przypłocia, rumowiska i wysypiska odpadów) oraz na obrzeżach lasów i w zaroślach, na siedliskach wilgotnych grądów oraz żyznych buczyn. Nierzadko także jako chwast w parkach, sadach i ogrodach. Preferuje miejsca lekko zacienione, na glebach żyznych i próchnicznych. Przystosowaniem do wzrostu na glebach żyznych i pulchnych jest pełnienie przez liście odziomkowe funkcji podporowych – odgięte na boki utrzymują w odpowiedniej pozycji chwiejnie osadzoną w miękkiej glebie roślinę. Glistnik wymaga gleb bogatych w azot, o odczynie obojętnym. Rośnie nierzadko jako przypadkowy epifit np. na ogławianych wierzbach, gdzie jego nasiona zanoszone są przez mrówki.
W fitosocjologii jest gatunkiem charakterystycznym dla rzędu (O.) "Glechometalia" oraz dla lasków robiniowych "Chelidonio-Robinietalia". Jest też gatunkiem wyróżniającym dla antropogenicznej postaci zespołu okrajkowego "Alliario-Chaerophylletum temuli" oraz zbiorowiska bylin ruderalnych "Erysimo-Melilotetum".
Systematyka i zmienność.
Gatunek reprezentuje monotypowy rodzaj "Chelidonium" Linnaeus, Sp. Pl. 505. 1 Mai 1753. Klasyfikowany jest do plemienia "Chelidonieae", dla którego "Chelidonium" jest rodzajem typowym. Plemię to należy do podrodziny "Papaveroideae" w obrębie rodziny makowatych ("Papaveraceae").
W obrębie gatunku wyróżnia się dwa podgatunki oraz kilka odmian biologicznych i uprawnych.
Występujące w naturze rośliny są zwykle homozygotami dominującymi, w których allel dominujący (M) powoduje rozwój długich szypułek i owoców, a drugi (L) liści o szerokich odcinkach. W przypadku genu odpowiedzialnego za długość organów stwierdzono dominację zupełną (istnieją, choć rzadko homozygoty recesywne – mm – o krótkich owocach, szypułkach i osiach liści), a w przypadku genu odpowiedzialnego za szerokość liści dominacja jest niezupełna, tj. heterozygoty mają cechy pośrednie. Homozygoty recesywne pod względem obu cech (mmll), o odpowiednio krótkich szypułkach i owocach oraz silnie podzielonych i wydłużonych odcinkach liściowych, są rzadsze. Łatki liści u nich są lancetowate i zaostrzone. Także płatki kwiatów są wcinano-ząbkowane lub zaostrzone na szczycie. Formy takie opisane zostały jako odmiana var. "laciniata" lub wyróżniane są jako kultywar 'Laciniata'. Rośliny takie zauważone i opisane zostały już w 1590 w Heidelbergu.
Obok odmiany "laciniata" opisywano także odmianę "latipetalum" o szerokich płatkach korony. W uprawie spotykana jest też odmiana uprawna 'Flore Pleno' o kwiatach większych niż u roślin typowych i pełnych.
W przeszłości prowadzono prace w celu uzyskania odmian bardziej wartościowych do zastosowań leczniczych, tj. o podwyższonej zawartości alkaloidów. Traktowano glistnika m.in. kolchicyną i izotopami kobaltu. Uzyskano w ten sposób m.in. rośliny tetraploidalne (4n=24). W rezultacie tego typu prac zarejestrowana została w Polsce w 1976 odmiana 'Cynober' wyróżniająca się podwyższoną zawartością alkaloidów.
Nazewnictwo.
Naukowa nazwa rodzajowa "Chelidonium" pochodzi od greckiego słowa "chelidon" oznaczającego jaskółkę. Także nazwa zwyczajowa w języku polskim ("jaskółcze ziele") nawiązuje do tych ptaków. Etymologia tych określeń wiązana jest ze zbieżnością terminów zakwitania i zamierania tych roślin z terminami przylotów i odlotów jaskółek, co opisał już Pedanios Dioskurydes. W XVII w. angielski botanik i lekarz Nicholas Culpeper wywodził nazwę od jaskółek tłumacząc jednak odmiennie związek tej rośliny z nimi. Ziele glistnika miało bowiem być przez jaskółki wykorzystywane do regeneracji oczu, w przypadku ich wydłubania pisklętom... (sam potwierdził, że po wydłubaniu młodym jaskółkom źrenic, ich oczy miały zdrowieć, choć nie zauważył jednak w jaki sposób dorosłe korzystały z glistnika...). Słowo "chelidonium" stosowane było także w Starożytnym Rzymie w odniesieniu do tej rośliny oraz z wyrabianej z niej maści na oczy. Nazwa gatunkowa "majus" oznacza „większy”. Alchemicy ceniący korzeń glistnika nazywali go „kamieniem mądrości” oraz "coeli donum" czyli „darem niebios”, co według niektórych źródeł jest genezą nazwy naukowej.
Roślina ma wiele nazw zwyczajowych i ludowych w języku polskim oraz odnotowanych dawniej na polskich kresach. Ich źródłem jest spolszczona w różny sposób tradycyjna nazwa grecka i łacińska (stąd: "celidonia" (na Pomorzu), "cyndalia" (na Śląsku), "cyngalia" (w okolicach Kielc), "cencylia, cendalia"), żółta barwa kwiatów i soku mlecznego ("złotnik" (w Wielkopolsce), "żółtnik" (na Mazowszu), "żółcieniec, żółcień, żółtak, złotogroch, złotokwiat"), wykorzystywanie do zwalczania robaków (stąd: "glistewnik" (na Podlasiu), "glistnik pospolity, glistnik większy, gliśnik, glizdownik"), nawiązanie do terminu kwitnienia i przylotu jaskółek ("jaskółecznik" (na białostocczyźnie), "jaskółcze ziele, jaskółcze gniazdo, jaskólnik"). W użyciu były i takie nazwy jak: "sapun" lub "sapon" (na Śląsku), "hładysznyk, jodyna, kurza ślepota, niebospad, psi mlecz, rostopaść, samozełeń, sobacza lilija", "brodawka, brodawnik, dar niebieski".
Najstarsze udokumentowane nazwy w języku polskim odnoszące się do tego gatunku to "złotokwiat" ("zlothokwath") w rękopisie z 1468 oraz odnotowane w XVI wieku "gorzekwiat, celidonia, złotnik" ("zlothnyk, szlothnyk"). Pierwszym, który opublikował nazwę „glistnik jaskółcze ziele”, rozpowszechnioną później w XX wieku, był Feliks Berdau w 1859 ("Flora Cracoviensis").
Zastosowania.
Roślina ozdobna.
Rośliny typowe występują w ogrodach i parkach często jako chwasty. Odmiany ozdobne o kwiatach pełnych lub silnie wcinanych liściach i płatkach bywają uprawniane. Ze względu na jasnozieloną barwę i jaskrawe kwiaty zalecane są do sadzenia na tle ciemnych, rzadko rosnących krzewów i iglaków.
Uprawa.
W uprawie ogrodowej glistnik jest mało wymagający. W doświadczeniach polowych z dość dobrym skutkiem wysiewano glistnika do gruntu w listopadzie i w kwietniu w rzędach o rozstawie 0,4–0,5 m. Bardziej wskazany jest wysiew jesienny, ponieważ nasiona wysiane wiosną kiełkują mniej równomiernie i z dużym opóźnieniem (do 6 tygodni od wysiewu). W celu uzyskania nasion zbiera się całe rośliny i suszy, ew. zbiera się nasiona z roślin kilkukrotnie w związku ze stopniowym ich dojrzewaniem. Nasiona łatwo się osypują i ich plon z 1 ha wynosi do 140 kg (do obsiania 1 ha wystarcza ok. 3–5 kg nasion). Rośliny dobrze rosną zarówno w półcieniu jak i na stanowiskach w pełni oświetlonych. Mają większe wymagania wilgotnościowe w okresie kiełkowania i we wczesnych fazach wzrostu. Także umiarkowane nawożenie przyśpiesza wzrost młodych roślin. Z powodu początkowo powolnego wzrostu należy szybko odchwaszczać miejsce uprawy glistnika. Poza tym wskazane jest spulchnianie gleby.
W uprawie polowej zbierano z 1 ha od 1,2 do 2 ton korzeni i od 1 do 1,5 tony ziela.
Choroby i szkodniki.
Glistnik porażany jest przez wiosenne stadia rdzy topolowo-glistnikowej ("Melampsora magnusiana"). Pod skórką liści zaatakowanych roślin tworzą się drobne spermatogonia, a następnie na pędach powstają żółtopomarańczowe, luźne lub zwarte plamy o średnicy do 2 cm (skupienia zarodników wiosennych). Dalsze stadia rozwojowe powodujące porażenia liści odbywają się na różnych gatunkach topoli.
Z chorób wirusowych często deformacje glistnika powoduje mozaika glistnikowa ("Cucumber mosaic" virus). Rośliny porażone wolno rosną wiosną, mają zdeformowane liście, plamiaste zwłaszcza w części środkowej blaszki. Wirusy przenoszone są przez mszycę glistnikową ("Acyrthosiphon chelidonii") – monofaga żerującego wyłącznie na glistniku, zwykle na spodniej stronie jego liści, ew. na młodych pędach. Poza tym na glistniku żerują niewyspecjalizowane pokarmowo zwierzęta.
Obecność w kulturze i tradycjach.
Ziele glistnika święcone było na różnych obszarach Polski podczas obchodów Bożego Ciała. Odwarem z glistnika wyparzano garnki "aby więcej śmietany było na wierzchu".
Korzeń glistnika, który przełamany ma żółty kolor, ceniony był bardzo w alchemii. O jego znaczeniu świadczy to, że nazywany był on przez alchemików "kamieniem mądrości" i "darem niebios". Ziele dodane do "Terra damnata" miało być lekiem na wszelkie choroby.
Okazy glistnika, zarówno w postaci płonnych różyczek liści przyziemnych, jak i w postaci rozwiniętych i owocujących okazów występują kilkakrotnie w tle malarskim scen w ołtarzu Wita Stwosza w Kościele Mariackim w Krakowie (m.in. w scenie "Hołd Trzech Króli").

</doc>
<doc id="198750" url="https://pl.wikipedia.org/wiki?curid=198750" title="Pac-man">
Pac-man



</doc>
<doc id="198755" url="https://pl.wikipedia.org/wiki?curid=198755" title="Sputnik 1">
Sputnik 1

Sputnik 1 (ros. "Спутник-1", w tłum. "towarzysz podróży"; oznaczenie kodowe: ПС-1, trl. "PS-1" – skrót od słów "Простейший Спутник-1", trl. "Prostiejszyj Sputnik-1", trb. "Prosteyshiy Sputnik-1" w tłum. "najprostszy satelita 1") – pierwszy sztuczny satelita Ziemi. Wystrzelony przez ZSRR 4 października 1957 o godzinie 19:28:34 czasu uniwersalnego. Wraz z trzema innymi satelitami serii Sputnik, był radzieckim wkładem w Międzynarodowy Rok Geofizyczny. Wyniesienie Sputnika 1 na orbitę stało się początkiem wyścigu kosmicznego między ZSRR a USA. Obserwacje wizualne i radiowe Sputnika były prowadzone na całym świecie.
Misja.
Pierwszym radzieckim satelitą miał być przyszły Sputnik 3. Ponieważ nie był gotowy na czas, a Sowieci wiedzieli już o amerykańskim programie Vanguard, za wszelką cenę chcieli przyspieszyć własne prace nad sztucznym satelitą. Zwiększano polityczne naciski na szybkie wyniesienie jakiegokolwiek satelity w przestrzeń kosmiczną. Dlatego też szef radzieckiego biura kosmicznego, Siergiej Korolow wyznaczył w jego zastępstwo Sputnika 1 – małego i prostego w budowie satelitę, który pozwoli wyprzedzić konkurencję. Wszystko wskazuje, że budowa statku przebiegała prowizorycznie, bez wstępnych szkiców i planów. Korolow nadzorował osobiście wszystkie aspekty budowy statku.
Decyzję o dacie startu podjęto 23 września 1957. Rakieta R-7 (model numer 8K71PS), ze Sputnikiem miała wystartować z kosmodromu Bajkonur 6 października 1957 o godzinie 22:20 czasu miejscowego. Start miał odbyć się pod osłoną nocy, ponieważ w ciągu dnia niebo nad ZSRR przemierzały amerykańskie samoloty szpiegowskie. Okazało się również, że późna godzina była idealna dla PS-1, bo stwarzała sprzyjające warunki do osiągnięcia pożądanego położenia na orbicie. Wystrzelenie otoczone było ścisłą tajemnicą na wypadek, gdyby miało nie pójść zgodnie z planem. 2 października 1957 do Töretam dotarła wiadomość z Moskwy, o zwołaniu na 6 października 1957 zebraniu naukowców biorących udział w Międzynarodowym Roku Geofizycznym. W wyniku błędnego przetłumaczenia tekstu jednego z referatów Korolow wpadł w panikę i przesunął start na 4 października 1957.
Podczas gdy pomyślne wystrzelenie Sputnika zaszokowało cały świat, w Moskwie w pierwszej chwili nie poświęcono mu większej uwagi. Artykuł w „Prawdzie” 5 października 1957 był bardzo lakoniczny. Opatrzony został nic nie mówiącym tytułem „TASS donosi”.
Sputnik 1 stał się pierwszym ludzkim tworem, który osiągnął orbitę okołoziemską. Satelita krążył wokół Ziemi 92 doby, 4 stycznia 1958 wszedł w gęste warstwy atmosfery i uległ zniszczeniu. 
W Moskwie przed wejściem do stacji metra Riżska znajduje się pomnik pierwszego satelity, wzniesiony w pierwszą rocznicę wystrzelenia Sputnika 1.
Budowa i działanie.
Korpus statku był sferą o średnicy 580 mm (zarówno z estetycznych, jak i inżynierskich względów Korolow domagał się, by Sputnik był sferyczny, chociaż jeden z wcześniejszych projektów proponował kształt stożka) i został wykonany z wysokoodblaskowego stopu aluminium o grubości 2 mm. Był on hermetyczny i wypełniony azotem, którego ciśnienie było monitorowane – utrata gazu wskazywałaby na uderzenie meteoroidu, co byłoby pierwszą rejestracją takiego ciała niebieskiego. Zdarzenie to nie miało jednak miejsca. Do korpusu pod kątem 35° przymocowane były cztery anteny o długości 2,4–2,9 m. Pozwolił po raz pierwszy w dziejach zmierzyć gęstość górnych warstw atmosfery (na podstawie zmian parametrów orbity), uzyskać dane na temat rozprzestrzeniania się sygnałów radiowych w jonosferze, sprawdzić teoretyczne przewidywania i zasadnicze założenia techniczne (problem wprowadzania na orbitę, zjawiska cieplne).
Jednym z metalowców wyznaczonych do prac przy sputniku był Giennadij Striekałow, który później został kosmonautą.
Wykonano dwie gotowe do lotu sfery. Jedna została wystrzelona na orbitę jako Sputnik 1, druga posłużyła do prób na Ziemi. Później drugi egzemplarz został umieszczony w Sputniku 2 i również znalazł się na orbicie razem z psem Łajką.
Z przestrzeni kosmicznej nadawał sygnał radiowy na falach 20,005 i 40,002 MHz (długość fal 15 i 7,5 m), trzy razy w ciągu sekundy (do wysłuchania w zasobach ). W ten sposób przesyłano na Ziemię między innymi temperaturę poszycia statku (wewnątrz i na zewnątrz). Statek pobierał 1 W mocy elektrycznej z trzech baterii srebrowo-cynkowych. W miarę upływu dni sygnał stawał się coraz słabszy i po ponad 500 okrążeniach Ziemi odbierały go jedynie najbardziej czułe odbiorniki. Podczas kolejnego przelotu 25 października 1957 nasłuchujący personel RCA na Long Island nie usłyszał już niczego. Podobne doniesienia nadeszły z innych stacji. W superczułej stacji nasłuchowej pod Limą w Peru zarejestrowano skrajnie słaby dwutonowy sygnał. Niebawem eksperci doszli do wniosku, że baterie wyczerpały się.

</doc>
<doc id="198758" url="https://pl.wikipedia.org/wiki?curid=198758" title="Metal symfoniczny">
Metal symfoniczny

Metal symfoniczny jest podgatunkiem metalu, który można określić jako łączący w sobie bogatą instrumentację lub chóry z metalowymi riffami, rytmami i konstrukcjami utworów. Stosowane tu techniki gry, kompozycji i aranżacji utworów nie są charakterystyczne dla żadnego innego podgatunku metalu lub są mieszanką różnych podgatunków tegoż. Pierwszoplanowi wokaliści śpiewają często zgodnie z klasyczną techniką operową (Nightwish, Epica, Within Temptation).
Istotne jest tutaj, że termin „symfoniczny” nie oznacza obecności orkiestry symfonicznej, ale jest raczej określeniem symfonii między metalowymi gitarami a innymi instrumentami. Elementy muzyki poważnej są zwykle bardzo ograniczone.
Charakterystyka.
Muzyka.
Symfoniczny metal jako gatunek wywodzi się głównie z power metalu i wczesnego gothic metalu. W przypadku tego pierwszego zostały dodane bogate instrumentacje orkiestrowe i chóry (Rhapsody). W przypadku drugiego, instrumentacje zostały wzbogacone, klimat stał się bardziej neutralny, treści odeszły od typowej gotyckiej estetyki (Therion, Within Temptation).
Metalowa część tego gatunku charakteryzuje się średnimi jak na metal tempami. Efekty przesteru gitar są oczywiście obecne, jednak nie są zbyt mocne, aby nie zagłuszać innych instrumentów. Symfoniczny metal związany z konkretnym podgatunkiem metalu będzie się charakteryzował technikami typowymi dla tego podgatunku. Jednak zespołom takim, jak Therion (okres symfoniczny), trudno przypisać brzmienie pasujące do jakiegokolwiek konkretnego podgatunku metalu.
Symfoniczna część gatunku to przede wszystkim niebanalne aranżacje innych instrumentów i chórów. Ważne jest tu częste wychodzenie na pierwszy plan lub współbrzmienie z gitarami. Niektóre zespoły tworzą też bogate i skomplikowane kompozycje na syntezatorach, a klawiszowcy popisują się solówkami (Nightwish, Rhapsody) lub duetami z gitarzystami.
Pierwszoplanowi wokaliści często stosują techniki klasyczne w swoim wokalu (Floor Jansen, Tarja Turunen, Fabio Lione, Simone Simons). Oprócz tego partie wokalne są wzbogacane przez chóry i różnorodne głosy. Czasami dodaje się również metalowy growling (Nightwish, Epica).
Teksty.
Teksty są bardzo zróżnicowane i zwykle odchodzą tematycznie od podgatunku metalu, który jest najbliższy danemu zespołowi i stanowi bazę do jego muzyki. Chociaż często utwory są epickie, a nawet całe albumy stanowią zwartą całość (album koncepcyjny), np. Rhapsody (większość płyt), Therion (album „Secret of the Runes”), Avantasia („Metal Opera” Part 1 &amp; 2), Kamijo (album „Symphony of The Vampire”).
Powstanie i rozwój.
Symfoniczny metal w przeważającej części wywodzi się z power metalu i gothic metalu. Można też dodać death metal, ale z pewnym zastrzeżeniem. Pierwszy zespół, który stworzył bardzo bogaty symfoniczny metal – Therion, wprawdzie ma korzenie deathmetalowe, jednak niewiele z nich wniósł do swojej muzyki i stopniowo odchodził od tego gatunku.
Obok szwedzkiej grupy rozwijał się włoski zespół Rhapsody, który dodał do power metalu bogate klawisze i inne instrumenty. Wokalista stosował pewne techniki klasyczne. Ponadto ich albumy były epickie i stanowiły zwartą opowieść fantasy.
Druga połowa lat 90. przyniosła też takie zespoły jak Nightwish i Sirenia. Ci pierwsi charakteryzowali się pierwszoplanowym sopranem (Tarja Turunen) i bogatymi kompozycjami na klawiszach (zarówno w tle jak i pierwszoplanowe).
XXI wiek przyniósł dalszy rozwój gatunku. Można tu zwłaszcza wyróżnić holenderską szkołę symfonicznego metalu (Epica, After Forever, Within Temptation).
Rodzaje symfonicznego metalu i ich przedstawiciele.
Właściwy symfoniczny metal.
Łączy struktury kompozycyjne charakterystyczne dla metalu i muzyki klasycznej. Elementy klasyczne są bardzo rozbudowane, czasem pierwszoplanowe. W sesjach nagraniowych bierze udział klasyczna orkiestra, a także chór oraz wokaliści operowi. Orkiestra i chór zwykle występuje wraz z zespołem na koncertach. Przedstawiciele: Therion, Epica, At the Lake, Haggard.
Symfoniczny black metal.
Black metal z dodatkowymi aranżacjami instrumentalnymi i wokalnymi. Przedstawiciele: Dimmu Borgir, Emperor, Graveworm, Old Man’s Child, Vesania, Cradle of Filth.
Symfoniczny power metal.
Power metal z bogatymi instrumentacjami. Teksty zwykle są epickie o tematyce fantasy. Przedstawiciele: Rhapsody (Rhapsody of Fire), Dark Moor, Avantasia, Sonata Arctica, Versailles, Nightwish.
Symfoniczny gothic metal.
Gotycki metal, w którym ważną formą ekspresji są chóry i różnorodne instrumentacje. Przedstawiciele: Sirenia, Tristania, Within Temptation, Lacrimosa
Symfoniczny death metal.
Przedstawiciele: Septicflesh, Fleshgod Apocalypse

</doc>
<doc id="198761" url="https://pl.wikipedia.org/wiki?curid=198761" title="Playstation 3">
Playstation 3



</doc>
<doc id="198762" url="https://pl.wikipedia.org/wiki?curid=198762" title="Fotel Pradziada">
Fotel Pradziada

Fotel Pradziada (niem. Grossvaterstuhl, czes. Dědovo křeslo, inne polskie nazwy: "Tron Dziadka", "Tron Liczyrzepy") – 12-metrowej wysokości skała piaskowcowa na szczytowym plateau Szczelińca Wielkiego, w Górach Stołowych, będąca jego najwyższym punktem (922,01 m n.p.m.). Do skały można dojść trasą zwiedzania Szczelińca Wielkiego, znajduje się tu stanowisko 8 Ścieżki Dydaktycznej Skalnej Rzeźby.
Na skale znajduje się punkt widokowy, od 1825 na jej szczyt prowadziły drewniane schody, obecnie metalowe. Za pierwszego jej zdobywcę uważa się jezuitę, który pozostawił na niej inicjały JHS lub SJ i datę 1576 lub 1565 (obecnie nieczytelne). Skałę odwiedzali królowie pruscy Fryderyk Wilhelm II Pruski i Fryderyk Wilhelm III Pruski, był tu również Johann Wolfgang Goethe.

</doc>
<doc id="198765" url="https://pl.wikipedia.org/wiki?curid=198765" title="Gombe">
Gombe



</doc>
<doc id="198768" url="https://pl.wikipedia.org/wiki?curid=198768" title="Jan Ostroróg">
Jan Ostroróg



</doc>
<doc id="198770" url="https://pl.wikipedia.org/wiki?curid=198770" title="Karabin ppanc Ur">
Karabin ppanc Ur



</doc>
<doc id="198773" url="https://pl.wikipedia.org/wiki?curid=198773" title="Świerzowa Polska">
Świerzowa Polska

Świerzowa Polska – wieś w Polsce, położona w województwie podkarpackim, w powiecie krośnieńskim, w gminie Chorkówka, nad rzeką Jasiołką w odległości 6 km od Krosna. Graniczy z miejscowościami: Dobieszyn, Szczepańcowa, Zręcin, Żarnowiec i miastem Krosno.
W latach 1975–1998 wieś administracyjnie należała do województwa krośnieńskiego.
Od 1 stycznia 1999 roku Krosno zostało miastem powiatowym, a Rzeszów stolicą województwa podkarpackiego, do którego obecnie Świerzowa Polska należy.
Historia.
Pierwsza wzmianka o wsi pochodzi z roku 1419. Świerzowa Polska powstała w dorzeczu Jasiołki w XIV wieku za panowania króla Kazimierza Wielkiego. Była to średnio zamożna wieś, w której według danych z 1536 roku było 7 kmieci, 5 zagrodników, karczma, dwór, folwark, młyn i staw rybny. Miejscowość była własnością Jacka Borkowskiego i Magdaleny ze Strzałkowskich. 18 lutego 1808 – wieś znalazła się w posiadaniu rodziny Trzecieskich. Kupił ją Jan Michał Trzecieski (1774-1842), od Jacka i Magdaleny ze Strzałkowskich Borkowskich, protoplasta miejsteckiej linii Trzecieskich.
W 1943 roku w lesie opodal miejscowości doszło do potyczki oddziału "Stacha" należącego do Gwardii Ludowej z oddziałem niemieckim. Zginęło kilku gwardzistów.
Po roku 1918 Świerzowa Polska znalazła się w gminie Jedlicze i liczyła 785 mieszkańców. Obecnie Świerzowa Polska jest drugą co do liczby mieszkańców wsią w gminie Chorkówka, liczy 2191 mieszkańców oraz 400,85 ha powierzchni.
Nazwa wsi.
Kształtowanie się nazwy wsi:
Świerzowa Polska – drugi człon odróżnia miejscowość od znajdującej się w pobliżu Świerzowej Ruskiej.
Ochotnicza Straż Pożarna.
Wydarzeniem, które dało początek Ochotniczej Straży Pożarnej w Świerzowej Polskiej był pożar, który powstał w maju 1945 r. w zabudowaniach Kazimierza Krzysztyniaka, na skutek uszkodzonych przewodów kominowych. Sprzyjający silny wiatr przeniósł ogień na sąsiednie budynki i z dymem poszło całkowicie 6 budynków mieszkalno-gospodarczych, a 6 budynków zostało częściowo uratowanych.
W akcji ratowniczej brała udział ludność wsi oraz żołnierze Armii Czerwonej, którzy w tym czasie stacjonowali na lotnisku w Krośnie. Akcja ratownicza prowadzona była przy pomocy prymitywnego sprzętu jak wiadra, garnki, łopaty, a i to w niewystarczającej ilości, przy równoczesnym braku wody. Toteż mimo ofiarnej pracy ludzi, ogień zniszczył wieloletnia pracę rolników. Doświadczeni klęską pożaru mieszkańcy wsi, a w szczególności Władysław Materowski, Andrzej Kisiołek i Józef Szubra, którzy zatrudnieni byli w Zakładowej Straży Pożarnej przy Krośnieńskich Zakładach Lniarskich wystąpili z inicjatywą zorganizowania Ochotniczej Straży Pożarnej w Świerzowej Polskiej.
OSP została w 1945 r. powołana do życia. Nie brakowało chętnych do wstąpienia do OSP, lecz brak odpowiedniego sprzętu był powodem, że OSP w pierwszych latach po II wojnie światowej nie przejawiała większej aktywności. W roku 1949 działalność OSP mocno się ożywiła. Wybrano nowy zarząd, do którego weszli: Andrzej Kisiołek, Władysław Materowski, Józef Szubra, Józef Zajdel, Henryk Ginalski, Władysław Adamik, Eugeniusz Szajna, Karol Szydło i Władysław Półchłopek.
W lutym 2011 OSP Świerzowa miała 2 członków honorowych, 31 członków czynnych i 10 członkiń Młodzieżowej Drużyny Pożarniczej. Obecnie OSP Świerzowa zwiększyła liczbę wyjazdów. Remiza jest cały czas odnawiana i remontowana.
MKS Krosno.
Przez wieś biegną trasy linii MKS Krosno: "7", "11", "18" i "N1".

</doc>
<doc id="198774" url="https://pl.wikipedia.org/wiki?curid=198774" title="Rune Holta">
Rune Holta

Rune Holta (ur. 29 sierpnia 1973 w Stavanger) – norweski i polski żużlowiec. Drużynowy mistrz świata, indywidualny mistrz Norwegii a także indywidualny i drużynowy mistrz Polski. W 2002 uzyskał obywatelstwo polskie.
Kariera sportowa.
W lidze polskiej w 1993 podpisał kontrakt z Morawskim Zielona Góra, ale wystąpił pierwszy raz w 1994 w klubie GKM Grudziądz. Ponownie został zakontraktowany przez Unię Tarnów w 1997, i od tej pory nieprzerwanie startuje w Polsce. W 1999 przeniósł się z Tarnowa do Włókniarza Częstochowa, który reprezentował przez siedem sezonów. W sezonie 2006 startował w Stali Rzeszów, by w 2007 powrócić do Unii Tarnów.
W 1993 został drugim wicemistrzem świata juniorów, a w 1994 wicemistrzem świata juniorów. Na arenie międzynarodowej występował jako reprezentant Norwegii, m.in. w cyklu Grand Prix w latach 2001–2004. W 2005, 2007 i 2010 reprezentował Polskę w Drużynowym Pucharze Świata, zdobywając trzykrotnie złoty medal.
Jest indywidualnym mistrzem Norwegii (w latach 1994, 1996, 1997, 2000), dwukrotnym indywidualnym mistrzem Polski (w 2003 i 2007), i drugim indywidualnym wicemistrzem Polski (w 2004). W 2003 wraz z drużyną częstochowską zdobył tytuł Drużynowego Mistrza Polski, a w 2004 i 2005 – brązowe medale DMP.
W 2006 oświadczył, że w Grand Prix 2007 będzie startował jako Polak, na co Polski Związek Motorowy wyraził zgodę.
Ciekawostki.
1 czerwca 2014 zawodnik ten przekroczył liczbę 2000 punktów zdobytych w rozgrywkach w najwyższej lidze polskiej sezonu zasadniczego (razem z punktami bonusowymi, ale bez bonusów za tzw. jokera).

</doc>
<doc id="198775" url="https://pl.wikipedia.org/wiki?curid=198775" title="Zimna fuzja">
Zimna fuzja

Zimna fuzja (ang. "cold fusion") – nazwa hipotetycznej metody fuzji jąder atomowych, którą dałoby się przeprowadzić w temperaturze znacznie niższej niż dla znanych obecnie reakcji termojądrowych.
Fuzja dwóch dowolnych jąder atomowych zachodzi, gdy mają one energię wystarczającą do pokonania odpychania elektrostatycznego protonów między jądrami i przybliżenia na odległość, w której krótkozasięgowe silne oddziaływania jądrowe przeważą odpychanie.
Obliczenia i dotychczasowe eksperymenty wskazują, że energia potrzebna do tego odpowiada temperaturze rzędu milionów kelwinów. Każda metoda, która doprowadziłaby do fuzji jąder w znacznie niższych temperaturach i nie za pomocą zderzania jąder przyspieszanych w akceleratorach, byłaby uznana za "zimną" .
Metody chemiczne.
Elektrolityczna.
23 marca 1989 roku dwaj fizycy, Stanley Pons z University of Utah i Martin Fleischmann z University of Southampton, ogłosili, że wynaleźli prostą metodę wykonania zimnej fuzji atomów deuteru poprzez elektrolizę ciężkiej wody z użyciem porowatej elektrody palladowej. Po pierwszych entuzjastycznych recenzjach i ogłaszaniu podobnych wyników w innych laboratoriach, dokładne testy przeprowadzone w kilkudziesięciu ośrodkach naukowych na świecie zaprzeczyły tezie, że w takich warunkach istotnie dochodzi do zimnej fuzji. Doniesienie uznano za mistyfikację, choć część badaczy twierdzi, że Pons i Fleischmann przypadkiem wpadli na trop nowego zjawiska fizycznego, ale nikt potem nie potrafił odtworzyć warunków, w jakich przeprowadzono pierwsze eksperymenty.
Pallad i cyrkon.
Media poinformowały, że 22 maja 2008 roku Yoshiaki Arata, profesor fizyki z Uniwersytetu Osaka w Japonii, przeprowadził udany i powtarzalny eksperyment, w którym wykazano, iż po wystawieniu proszku palladowego i tlenku cyrkonu na działanie deuteru pod wysokim ciśnieniem, w układzie dochodzi do powstania dodatkowego ciepła (w stosunku do próby kontrolnej z lekkim wodorem). Według autorów, wewnątrz sieci krystalicznej palladu ma dochodzić do silnego skupienia deuteronów. Jądra atomowe znajdujących się obok siebie atomów miałyby być na tyle blisko, aby stworzyć jądro atomu helu. Wielu naukowców powątpiewa w jądrowe pochodzenie zaobserwowanego ciepła i porównuje to doświadczenie z doświadczeniem z 1989 r. (patrz: metoda elektrolityczna).
Nikiel i wodór.
W dniu 14 stycznia 2011 roku dwóch fizyków z Uniwersytetu Bolońskiego zaprezentowało pierwszy reaktor "zimnej fuzji". Jego twórcy Andrea Rossi i Sergio Focardi określają reakcje zachodzące w nim jako reakcje LENR (nisko-energetyczne reakcje jądrowe) zamiast określenia zimnej fuzji. Według twórców reaktor (nazwany "Katalizatorem energii") działa poprzez reakcję fuzji atomów niklu i wodoru przy dodatkowych katalizatorach i ogrzaniu komory reaktora opornością elektryczną, w wyniku której powstają atomy miedzi. Po jakimś czasie ogrzewania mocą około 1 kW reaktor ma ogrzewać się sam wydzielając przy tym energię cieplną o mocy 12 kW. Twórcy reaktora spotkali się z powszechną falą krytyki ze strony środowiska naukowego z powodu nienaukowego podejścia przy ogłaszaniu wynalazku, podobnie jak to miało miejsce w przypadku ogłoszenia odkrycia zimnej fuzji przez Stanleya Ponsa w 1989 r. Jednak 6 kwietnia 2011 r. włoski urząd patentowy przyznał A. Rossiemu patent na "Katalizator energii".
Metody fizyczne.
Sonofuzja.
W 2002 r. Rusi Taleyarkhan z Oak Ridge National Laboratory ogłosił, że fuzja termojądrowa może zachodzić we wnętrzu bąbelków gazu, ściskanych gwałtownie przy pomocy ultradźwięków. W 2004 r. badania te zostały potwierdzone przez uczonego, pracującego już na Purdue University. W eksperymencie stosowany był deuterowany (ciężki) aceton, w którym prot zastąpiono deuterem. Jednak badania te są kwestionowane, podejrzewano nawet, że ich wyniki były częściowo sfałszowane.
Metoda piroelektryczna.
Ogłoszona przez grupę fizyków z University of California, Los Angeles w 2005 roku metoda polegająca na szybkim podgrzewaniu kryształu o własnościach piroelektrycznych (wytwarza pole elektryczne podczas podgrzewania). W opisanym doświadczeniu podgrzewano z jednej strony kryształ w zakresie temperatur od -34 do 7 °C. W wyniku tego między końcami kryształu powstało pole elektryczne o wartości natężenia pola elektrycznego rzędu 25 GV/m przyspieszające jony deuteru, które zderzały się ze spoczywającymi jonami deuteru. Zmierzona energia jonów dochodziła do 100 keV co odpowiada osiągnięciu temperatury 1 GK, wystarczającej do zajścia fuzji. Eksperymentatorzy zaobserwowali neutrony o energii 2,45 MeV będące dowodem fuzji. Skala zjawiska nie jest tak duża, by można je było wykorzystać do celów energetycznych, umożliwia jednak konstrukcję miniaturowego źródła neutronów. W 2006 r. efekt ten potwierdzono na Rensselaer Polytechnic Institute.
Metoda klasterów.
Jest to kontrolowana w laboratorium w Livermore metoda polegająca na wyzwoleniu energii chemicznej z oddziaływań Coulombowskich w procesie tzw. eksplozji Coulombowskiej. Im dalej od środka zjonizowanej kuli ładunku, tym silniej naładowane jądra deuteru odpychają się z większą ilością swoich sąsiadów, a więc mają większą energię potencjalną, która może być zamieniona na energię kinetyczną. Klastery deuteru związane długozasięgowym oddziaływaniem van der Waalsa tworzone są w procesie gwałtownego rozprężania deuteru w komorze próżniowej w niskiej temperaturze. Mikromgła deuterowa następnie poddawana jest działaniu silnego lasera o krótkim impulsie rzędu femtosekund. Laser ten powoduje całkowitą jonizację atomów deuteru, w wyniku czego odpychają się one tak silnie, że ich energie stają się wystarczające, by nastąpiło tunelowanie bariery Coulombowskiej do fuzji.
Silne pola magnetyczne.
Klasyczna zimna fuzja jest teoretycznie możliwa do przeprowadzenia w silnych polach: magnetycznym i rotującym elektrycznym, kiedy to dwa stany Landaua obiegają się w tzw. układzie podwójnym gwiazd bez lub naokoło ciężkiego jądra atomowego w stanie tzw. paczki trojańskiej zjonizowanego deuteru. Można wtedy oszacować pole krytyczne i częstość obiegu, kiedy przekrywanie się funkcji falowych jest rzędu szerokości samych funkcji. W warunkach laboratoriów ziemskich są to jednak pola gigantyczne, charakterystyczne dla obiektów astrofizycznych.
Aby zbliżyć dwa jądra deuteru na odległość równą średnicy protonu i obiegające się nawzajem z prędkością bliską światła, co gwarantuje zimną syntezę w 100% na parę tzn. 10-15 m, wymagane jest pole magnetyczne o natężeniu 1011 T, tzn. podobne do pól wewnątrz magnetycznych gwiazd neutronowych tzw. magnetarów.
Aby je zbliżyć na odległość porównywalną w sytuacji tzw. katalizy mionowej, tzn. 206 razy mniej niż promień atomu Bohra, wystarczy pole 106 Tesli. Dla pól odpowiadających eksperymentowi piroelektrycznemu wystarczą pola rzędu 103 T, czyli największe osiągalne szczytowo w ziemskich laboratoriach podczas eksplozji.
Ewolucja Wszechświata.
Rozważa się również możliwość spontanicznego procesu zimnej fuzji. Jej tempo miałoby być jednak niemierzalnie małe. Zakładając trwałość protonów, zimna fuzja mogłaby doprowadzić do powstania gwiazd żelaznych.

</doc>
<doc id="198778" url="https://pl.wikipedia.org/wiki?curid=198778" title="Brudne Dzieci Sida">
Brudne Dzieci Sida

Brudne Dzieci Sida – jednoosobowy zespół punkrockowy, założony pod koniec lat 90. przez Grzegorza Kmitę „Patyczaka”. Nazwa zespołu nawiązuje do osoby Sida Viciousa, basisty punkowego zespołu Sex Pistols.
Jedne z pierwszych występów miały miejsce podczas Przystanku Woodstock, Brudne Dzieci Sida występowały również podczas innych letnich festiwali muzycznych (m.in. w Krotoszynie).

</doc>
<doc id="198779" url="https://pl.wikipedia.org/wiki?curid=198779" title="Heinrich Walpot von Bassenheim">
Heinrich Walpot von Bassenheim

Henryk Walpot, właściwie Henryk I Walpot von Bassenheim (zm. 5 listopada 1208) – pierwszy wielki mistrz zakonu krzyżackiego, sprawujący swój urząd w latach 1198–1208.
Wiadomości o nim są sporadyczne i opierają się w większości na domniemaniach historyków i tradycji krzyżackiej.
Życiorys.
Przyjmuje się, że pochodził z zamożnej rodziny mieszczańskiej z Moguncji. Tak jak wielu innych ludzi swoich czasów, wyruszył z pielgrzymką do Ziemi Świętej, przygnany religijnym entuzjazmem. Tam przystąpił do nowo powstałego niemieckiego bractwa szpitalnego, działającego na obszarze Palestyny. Była to wspólnota wyłącznie szpitalna, a jej członkowie, wywodzący się przede wszystkim ze stanu mieszczańskiego, nie mogli nosić ze sobą żadnej broni. Henryk został początkowo przeorem zakonu, a z czasem awansował do funkcji preceptora. Był zwolennikiem przekształcenia bractwa w zakon rycerski.
5 marca 1198 powstał zakon krzyżacki, przyjmując regułę zakonną wzorowaną na regule templariuszy. W 1199 roku został on oficjalnie zatwierdzony przez papieża Innocentego III. Odtąd niemieckie bractwo szpitalników spełniało także funkcje czysto wojskowe, stając się zakonem rycerskim. Henryk władał nim przez dziesięć lat, przebywając w tym czasie w głównym domu Krzyżaków, mieszczącym się w Akce. Za czasów Henryka, Zakon miał raczej małe znaczenie i posiadał niewielki wpływ na wydarzenia w Ziemi Świętej. Większość braci zakonnych stanowili rycerze niemieccy ocalali z III wyprawy krzyżowej.
Henryk Walpot zmarł prawdopodobnie 5 listopada 1208 roku w Akce i tam też został pochowany.

</doc>
<doc id="198780" url="https://pl.wikipedia.org/wiki?curid=198780" title="Grzegorz Kmita">
Grzegorz Kmita

Grzegorz „Patyczak” Kmita (ur. 23 kwietnia 1970) – polski wokalista punkowy, założyciel i jedyny członek zespołu Brudne Dzieci Sida (oraz projektów pokrewnych – "Glebogryzarka P-45", "Starzy Sida", "Brudne Mięso" i innych). Magister socjologii, przewodnik po Poznaniu oraz aktywny członek społeczności linuksowej. Wiceprezes poznańskiego Actusa. Prowadzi sklep internetowy Agrafka z ręcznie malowanymi koszulkami.

</doc>
<doc id="198781" url="https://pl.wikipedia.org/wiki?curid=198781" title="Patyczak">
Patyczak



</doc>
<doc id="198782" url="https://pl.wikipedia.org/wiki?curid=198782" title="Caspar Wessel">
Caspar Wessel

Caspar Wessel (ur. 8 czerwca 1745 w Vestby, zm. 25 marca 1818 w Kopenhadze) – norwesko-duński matematyk, z zawodu mierniczy.
Starszy brat Caspara Wessela, Johan Herman Wessel jest znaną postacią literatury norweskiej i duńskiej.
Życiorys.
Wessel urodził się w Jonsrud, Vestby, Akershus w Norwegii. W 1763, po ukończeniu liceum, udał się do Danii w celu odbycia dalszych studiów (Norwegia nie posiadała wówczas uniwersytetu). W 1778 uzyskał stopień "candidatus juris", jednakże w 1794 został zatrudniony jako mierniczy (od 1798 jako królewski inspektor miernictwa).
Matematyka.
Jego główna rozprawa, "Om directionens analytiske betegning", wydany w 1799. Napisana po duńsku praca przeszła bez echa, a te same wyniki zostały otrzymane niezależnie przez Arganda i Gaussa.
Dziś pierwszeństwo Wessela w interpretacji liczby zespolonej jako punktu płaszczyzny zespolonej nie ulega kwestii. Jego praca została wydana ponownie po francusku w 1899 i po angielsku w 1999 pod tytułem "On the analytic representation of direction" (pol. „O analitycznej reprezentacji kierunku”).

</doc>
<doc id="198783" url="https://pl.wikipedia.org/wiki?curid=198783" title="US Army Special Forces">
US Army Special Forces

US Army Special Forces (Zielone Berety – ) – jednostki specjalne wojsk lądowych Stanów Zjednoczonych. Baza tej jednostki mieści się w Fayetteville – Fort Bragg w Karolinie Północnej.
Oficjalnym mottem jednostki są słowa (), w wolnym tłumaczeniu (wyzwalaj uciemiężonych).
Historia.
Jednostka została założona przez płk. Aarona Banka 19 czerwca 1952. Otrzymała wówczas nazwę 10th SFGA ("Special Force Group Airborne"). Nazwa ta była dezinformacją, gdyż faktycznie była pierwszą taką jednostką. Pierwszymi żołnierzami jednostki byli weterani z II wojny światowej z jednostki United States Army Rangers i żołnierze wojsk powietrznodesantowych. Liczebność jednostki w dniu powstania liczyła 2300 żołnierzy. Głównymi zadaniami jednostki miało być przedostawanie się drogą powietrzną, morską lub lądową na terytorium wroga, gdzie miano prowadzić walkę z uwzględnieniem walki partyzanckiej z wojskami przeciwnika z równoczesnym prowadzeniem misji wywiadowczych. Żołnierze mieli przetrwać na terytorium nieprzyjaciela kilka miesięcy bez dostaw zapasów.
W 1953 10 SFGA została podzielona na 2 jednostki, jedna została wysłana do Niemiec Zachodnich do miejscowości Bad Tölz, a druga pozostała w Fort Bragg i została przemianowana na 77 SFGA. Dwie grupy treningowe z 77 SFGA posłano do Japonii, gdzie prowadzili misje szkoleniowe w południowo-wschodnich krajach azjatyckich, m.in. w Wietnamie Południowym. W 1957 z tych dwóch grup treningowych utworzono 1 SFGA na Okinawie.
W czerwcu 1960 77 SFGA została przemianowana na 7 SFGA. W tym też roku Fort Bragg odwiedził prezydent John F. Kennedy, który na prośbę żołnierzy zezwolił na noszenie przez nich zielonych beretów, od których pochodzi ich obecna nazwa.
W 1971 zmniejszono liczebność jednostki, zmieniono również program szkolenia. W lipcu 1971 powstała 1 SFOD „Delta Force” do zadań antyterrorystycznych. Do tych samych celów przeznaczona była powstała w 1977 jednostka o nazwie „Blue Light”, która rozpadła się rok później.
Po roku 1980 oddziały jednostki rozmieszczone były w kilku miejscach na świecie. Część misji zmieniła się w misje pokojowe i misje humanitarne.
Żołnierze tej jednostki brali udział w akcjach m.in. podczas wojny w Wietnamie, a także w konfliktach w Iraku, Bośni, Afganistanie i na Haiti oraz Panamie. W zależności od polityki danego państwa i interesów Stanów Zjednoczonych, ludzie w zielonych beretach pomagają siłom uniemożliwiającym dokonanie przewrotu lub wspierają rebeliantów. 5th Special Forces Group Operational Detachment Alpha (tzw. A-Team) walczyła wspólnie z 1 PSK w Iraku.
Szkolenie.
W przyjęciu do jednostki obowiązuje zasada doboru i selekcji pod względem jakości, a nie ilości.
Komandosi uczą się: regulaminów, rozkazów polowych, map, zasad patrolowania, planowania, dowodzenia i wykonywania zasadzek, strzelectwa, rozpoznawania: urządzeń wojskowych, broni, wyposażenia; orientacji w terenie, rajdów i innych podstawowych zadań, z równoczesnym treningiem fizycznym. Następnie przechodzą kurs łączności, trening spadochronowy, trening snajperski, szkolenia paramedyków, zgrywanie grupy w realnym działaniu, także zgrupowani w małe jednostki taktyczne, trening pod ostrzałem ostrej amunicji. Dalsze szkolenie to m.in. przenikanie na teren wroga, szybkie i płynne posługiwanie się językiem, zwyczaje i kultura różnych regionów świata.
Żołnierze przechodzą także kurs SERE (przetrwania, unikania, oporu i ucieczki). Kurs ten uczy m.in. budowy ukryć, prymitywnych busoli, broni, wspinaczki bez zabezpieczenia, plecenia lin, umiejętność zdobywania jedzenia.
W końcowej fazie szkolenia żołnierze uczą się szeroko pojętej walki niekonwencjonalnej. Chodzi o pomoc, doradztwo, finansowanie, trening, wspieranie, ukierunkowywanie i szkolenie partyzantów. Walka niekonwencjonalna wymaga pomysłowości dowódców oraz wykorzystania wszelkich możliwych środków, planów i zaskoczenia.
Struktura organizacyjna.
Jednostka podzielona jest na grupy. Każda grupa składa się z kilku do kilkunastu osób. Standardowa grupa to tzw. „wielka czwórka” i 8 ekspertów.
Czwórka to: dowódca-oficer, jego zastępca, sierżant z wywiadu i najstarszy z sierżantów, nazywany sierżantem dowódcą.
Pozostałych ośmiu sierżantów to eksperci w czterech dziedzinach: starszy i młodszy specjalista ds. broni, starszy i młodszy saper, medycy i łącznościowcy. Specjalista od broni musi umieć obsługiwać wszelkie rodzaje broni, z jakimi może mieć do czynienia w czasie wykonywania zadań. Saper zna się na minowaniu, ale też przechodzi kurs podstaw konstrukcji budynków, zna się na elektryczności, stolarstwie, umie budować studnie i podobne urządzenia. Jeśli przez okolice, w której operuje grupa, przeszedł huragan, saperzy pomagają miejscowej ludności. Medyk musi umieć udzielić pierwszej pomocy, ustabilizować rannego, zorganizować ewakuację, a jeśli zaistnieje taka potrzeba to stawia diagnozę i zajmuje się leczeniem chorego.

</doc>
<doc id="198785" url="https://pl.wikipedia.org/wiki?curid=198785" title="Otto von Kerpen">
Otto von Kerpen

Otto von Kerpen (zm. 7 lutego 1209) – wielki mistrz zakonu krzyżackiego w latach 1208-1209.
Życiorys.
Informacje o pochodzeniu Otto von Kerpena są bardzo niepewne. Według tradycji krzyżackiej, pochodził on z ubogiej, bliżej nieznanej rodziny rycerskiej z Nadrenii, osiadłej w Kerpen, nieopodal Gillesheim. Druga z wersji, uważana z reguły za bardziej wiarygodną, głosi, iż Otto był mieszczaninem, podobnie jak jego poprzednik Henryk Walpot, i pochodził z Bremy. Jest to o tyle prawdopodobne, że w początkowym okresie istnienia zakonu krzyżackiego, większość spośród braci wywodziła się właśnie z tego miasta.
Nie wiadomo, w jaki sposób Otto doszedł do godności wielkiego mistrza. W czasie jego rządów, zakon był instytucją bardzo kruchą i słabą, dysponującą jedynie niewielkim oddziałem zbrojnych, do tego zależną od znacznie potężniejszych templariuszy i joannitów. Największą groźbą dla Krzyżaków była groźba wchłonięcia bractwa niemieckiego przez któryś z większych zakonów, czemu Otto starał się za wszelką cenę zapobiec. Podczas swoich rządów znajdował się w nieprzerwanym konflikcie z wrogo nastawionymi templariuszami. Bracia z obu zakonów nagminnie wdawali się w bójki na ulicach Akki, a także procesowali się przed sądami Królestwa Jerozolimy. Głównym powodem sporów był strój. Noszący białe płaszcze z czerwonymi krzyżami templariusze twierdzili, że ubiór krzyżacki jest za bardzo podobny, gdyż różni się jedynie kolorem samego krzyża. Czasy Ottona von Kerpena były naznaczone piętnem tego konfliktu, który urósł do rozmiarów tak wielkich, iż wywoływał pomiędzy Krzyżakami a templariuszami wzajemną nienawiść.
Drugi wielki mistrz rządził zakonem krótko, prawdopodobnie około roku. Zmarł w Akce, 7 lutego 1209 roku, ale dokładne miejsce jego pochówku nie jest znane.

</doc>
<doc id="198786" url="https://pl.wikipedia.org/wiki?curid=198786" title="La Monte Young">
La Monte Young

La Monte Young (ur. 14 października 1935) – amerykański kompozytor, którego ekscentryczna i często trudno dostępna twórczość zaliczana jest do najważniejszych dzieł awangardowych i eksperymentalnych XX wieku. Jego utwory zainspirowane Fluxusem i minimalizmem podważają tradycyjne rozumienie muzyki, podkreślają też niedoceniane dotąd elementy wykonawcze dzieła muzycznego. Zaliczany do „wielkiej czwórki” minimalistów, obok Philipa Glassa, Steve’a Reicha i Terry’ego Rileya, pomimo tego, że ma niewiele wspólnego z Glassem i Reichem.
Young urodził się w mormońskiej rodzinie z miejscowości Bern w stanie Idaho. Jego ojciec poszukując pracy wielokrotnie zmuszał rodzinę do przeprowadzki, zanim osiedliła się na dobre w Los Angeles w Kalifornii.
Studiował w Los Angeles City College. Był w tym czasie tak dobrym saksofonistą, że dostał się do szkolnego zespołu jazzowego wyprzedzając na przesłuchaniu Erica Dolphy’ego. Podobnie jak on, grywał też z Ornette’em Colemanem, Donem Cherrym i Billym Higginsem.
Później wstąpił na Uniwersytet Kalifornijski w Los Angeles, by tam studiować muzykę, a potem na Uniwersytet Kalifornijski w Berkeley. Studiował muzykę elektroniczną z Richardem Maxfieldem, uczęszczał także na letnie kursy w Darmstadzie z Karlheinzem Stockhausenem. W czasie studiów zrezygnował z gry na saksofonie, by całkowicie skoncentrować się na komponowaniu. Źródłem inspiracji był dla niego Anton Webern, śpiewy gregoriańskie oraz muzyka różnych kultur, włącznie z klasyczną muzyką Indii i indonezyjskim gamelanem. Zainteresowania te oraz pragnienie nauczenia się rozpoznawania interwałów na słuch doprowadziły go na rozpoczęte w 1970 roku studia w Pandit Pran Nath (wśród studentów była jego żona Marian Zazeela oraz Terry Riley).
Wczesne dzieła Younga powstały na bazie dwunastotonowej techniki Arnolda Schőnberga (u którego studiował w Los Angeles), kilka z nich kompozytor później zniszczył. Gdy był w Darmstadzie poprzez Stockhausena odkrył Johna Cage’a wskutek czego zainteresował się teatralnymi elementami w muzyce. Pod wpływem muzyki niezachodniej, zaczął też włączać burdony do muzyki.
Po zaangażowaniu się w ruchu Fluxus, w 1960 roku Young napisał kolekcję swych najbardziej znanych utworów „Compositions 1960”, w których uwypuklony został element teatralny muzyki. Składają się z prostych instrukcji dla wykonawcy, zamiast tradycyjnego zapisu nutowego, jak na przykład „narysuj prostą linię i idź za nią”, inne każą mu zapalić ogień albo wypuścić motyla w pomieszczeniu.
Inne niekonwencjonalne dzieła Younga, to na przykład utwór, w którym muzyk tylko raz gra dwudźwięk, składający się z B małego oraz F# razkreślnego; dźwięk ma w naturalny sposób wybrzmieć. W innym utworze Young nakazuje pchnąć fortepian w kierunku najbliższej ściany; jeśli fortepian przebije się przez ścianę należy pchać go dalej, dopóki wykonawca ma siły. Inne dzieło wymaga, aby artysta oddał mocz.
Young skomponował też dzieła bardziej tradycyjne. Jednym z jego najbardziej znanych wczesnych dzieł jest „Trio for Strings” z 1958 roku, które choć wtedy wydawało się ekstremalne, dzisiaj uważane jest za dość konwencjonalne. Jest to dzieło serialistyczne, lecz technika nie sprawia, że jest intensywne i skomplikowane; trio rozwija się powoli, wręcz cicho, i jest pełne przeciągłych dźwięków.
W 1962 Young napisał pierwszy utwór bazujący na przeciągłych dźwiękach w skali naturalnej „The Second Dream of the High-Tension Line Stepdown Transformer” – była to również pierwsza kompozycja Younga wykorzystująca elektronikę. Utwór ten, jeden z „The Four Dreams of China” bazuje na czterech wysokościach dźwięku o proporcjach częstotliwości 36-35-32-24 (G, C, +C#, D), ogranicza także użycie ich z innymi. Od tej chwili większość kompozycji Younga bazuje na dronach wybranych dźwięków, granych ciągle, oraz zestawie długo brzmiących wysokości dźwięków, na których można improwizować.
„The Four Dreams of China” miało zostać odegrane w instalacji składającej się ze światła i dźwięku, w której żyliby muzycy i tworzyli muzykę 24 godziny na dobę – Young założył The Theater of Eternal Music, który miał zrealizować ten projekt. Początkowo w skład grupy wchodziła jego żona Marian Zazeela, która posługiwała się światłem – „The Ornamental Lightyears Tracery” – we wszystkich występach od 1965 roku, Angus MacLise oraz Billy Name. W 1964 zespół składał się z Younga z żoną (głosy), Tony’ego Conrada oraz Johna Cale’a (smyczki) i czasami Terry’ego Rileya (głos). Od 1966 roku Young wystawiał „Dream Theater” pomimo przerw spowodowanych brakiem funduszy na tak niezwykły, wymagający i drogi projekt.
Większość dzieł Younga ma bardzo długie tytuły, jak na przykład „The Tortoise Recalling the Drone of the Holy Numbers as They Were Revealed in the Dreams of the Whirlwind and the Obsidian Gong, Illuminated by the Sawmill, the Green Sawtooth Ocelot and the High-Tension Line Stepdown Transformer”. Podobnie one same są przeważnie ekstremalnie długie, a wiele nie ma nawet początku ani końca, który istniałby przed konkretnym wykonaniem. Young i Zazeela „wydłużają” dobę ponad dwadzieścia cztery godziny, przedłużając czuwanie bez snu.
La Monte Young był artystą niezwykle wpływowym, rozpoczynając na wkładzie Johna Cale’a w muzykę Velvet Underground kończąc na jego następcach: Tony Conrad, Jon Hassell, Rhys Chatham, Michael Harrison, Henry Flynt oraz Catherine Christer Hennix.

</doc>
<doc id="198787" url="https://pl.wikipedia.org/wiki?curid=198787" title="Chorkówka">
Chorkówka

Chorkówka – wieś w Polsce, położona w województwie podkarpackim, w powiecie krośnieńskim, w gminie Chorkówka. Siedziba gminy Chorkówka.
W latach 1954-195x wieś należała i była siedzibą władz gromady Chorkówka, po jej zniesieniu w gromadzie . W latach 1975–1998 wieś położona była w województwie krośnieńskim.
W 1366 r. za czasów króla Kazimierza właścicielami Chorkówki byli bratankowie kanclerza królewskiego – Janusza Suchegowilka. Kolejne wzmianki o wsi pochodzą z 1441 r., gdy właścicielami byli Kobylańscy. W 1489 roku bankrutujący Piotr ze Skotnik - właściciel Żeglec, zastawił połowę swego dziedzictwa w Żeglcach i połowę Chorkówki Janowi Targowickiemu z Targowisk - autorowi "Rocznika". Miejscowość ta, jak i inne na Podkarpaciu, nękana była przez napady Tatarów, Szwedów, Węgrów. Najbardziej ucierpiała podczas napaści wojsk Rakoczego w marcu w 1657 r.
W 1856 r. od hrabiego Napoleona Bobrowskiego wieś tę kupił Ignacy Łukasiewicz i zbudował tu w tym roku największą rafinerię. Krakowski architekt A. Gaubauer wybudował tu dla Łukasiewicza stylowy dworek. W 1876 r. żona Ignacego Honorata Łukasiewicz założyła szkołę koronczarek. Łukasiewiczowie w swoim dworku w 1863 r. udzielali schronienia powstańcom styczniowym; m.in. inż. Antoniemu Jabłońskiemu i Henrykowi Walterowi. W dworskiej oficynie w Chorkówce I. Łukasiewicz otworzył jednoklasową szkołę wiejską i zaangażował opłacanego przez siebie nauczyciela. Jednak w 1882 r. zmarł w wyniku choroby płuc. Majątek Łukasiewiczów kupił Seweryn Stawiarski z Jedlicza, a w 1904 r. rafineria została zniszczona w pożarze.
W czasie II wojny światowej działały tu oddziały partyzanckie, np. grupa dyw. Placówki Chorkówka "Centuria" AK OP-15 z d-cą Janem Kurkiem "Lewym". W sierpniu 1944 roku oddział AK OP-15 Placówki "Cecylia" dowodzony przez Kazimierza Kresiaka, zaatakował dwór ufortyfikowany przez stacjonujący w nim ukraiński oddział „Galizien" w Chorkówce i zdobył dokumenty świadczących o zamiarze pacyfikacji okolicznych miejscowości przez oddział SS. Po wejściu wojsk sowieckich, ppor. Marian Szpil „Jarowicz" dow. Plutonu nr 39 w Żeglcach z AK OP-15 został aresztowany przez NKWD i wywieziony na Syberię, skąd wrócił z mocno zniszczonym zdrowiem.
W pierwszych latach po II wojnie światowej dworek Łukasiewiczów uległ zniszczeniu. W 1979 r. wykonano z olbrzymiego łomu piaskowca pomnik I. Łukasiewicza.

</doc>
<doc id="198789" url="https://pl.wikipedia.org/wiki?curid=198789" title="Order Zasługi Polskiej Rzeczypospolitej Ludowej">
Order Zasługi Polskiej Rzeczypospolitej Ludowej

Order Zasługi Polskiej Rzeczypospolitej Ludowej – polskie wysokie odznaczenie cywilne okresu PRL, nadawane cudzoziemcom oraz Polakom zamieszkałym za granicą.
Order Zasługi Polskiej Rzeczypospolitej Ludowej został ustanowiony ustawą z dnia 10 kwietnia 1974 „ ...mając na względzie rozwijające się stosunki Polskiej Rzeczypospolitej Ludowej z innymi państwami oraz potrzebę dania wyrazu szczególnemu uznaniu zasług położonych na rzecz rozwoju współpracy i przyjaźni między narodami...”.
Podział orderu.
W przypadku tego orderu zrezygnowano po raz pierwszy z nazwy krzyża przy podziale na klasy (pomijając Order Sztandaru Pracy, którego klasy były jedynie numerowane i potocznie nazywane gwiazdami):
Nadawanie.
Order Zasługi Polskiej Rzeczypospolitej Ludowej nadawano obywatelom państw obcych lub zamieszkałym za granicą innym osobom, które swą działalnością polityczną, społeczną, gospodarczą albo w zakresie nauki, oświaty, kultury, sztuki, ochrony zdrowia lub w innej dziedzinie wniosły wybitny wkład w dzieło rozwoju współpracy międzynarodowej oraz umacniania i pogłębiania przyjaźni łączącej Polską Rzeczpospolitą Ludową z innymi państwami i narodami. „Zamieszkałe za granicą inne osoby” w praktyce było eufemistycznym określeniem Polonii – obywateli polskich pozostających na emigracji. Order mógł być również nadany zagranicznej instytucji, miastu lub jednostce terytorialnej.
Order nadawała Rada Państwa, na wniosek Ministra Spraw Zagranicznych, ewentualnie Przewodniczącego Rady Państwa, Prezesa Rady Ministrów lub Komitetu Centralnego PZPR.
Po zmianie ustroju i nazwy państwa polskiego na Rzeczpospolita Polska w grudniu 1989, zaszła potrzeba nowej regulacji odznaczeń państwowych. Zdecydowano pozostawić Order Zasługi, nieco zmieniając jego formę. Mimo braku formalnej zmiany ustawy o ustanowieniu Orderu Zasługi Polskiej Rzeczypospolitej Ludowej ani nazwy Orderu, w drodze rozporządzenia Prezydenta RP z 16 kwietnia 1991, obowiązującego od 24 maja 1991, określono go jako Order Zasługi Rzeczypospolitej Polskiej i zmieniono opis jego odznaki na odpowiadający późniejszemu Orderowi Zasługi Rzeczypospolitej Polskiej. Dopiero ustawą z dnia 16 października 1992 o orderach i odznaczeniach Order Zasługi Polskiej Rzeczypospolitej Ludowej został formalnie zastąpiony przez Order Zasługi Rzeczypospolitej Polskiej, a ustawa z 1974 została uchylona.
Projektantem obu tych orderów był Edward Gorol.
Opis odznaki.
Odznaką była, podobna do sowieckich odznaczeń, pięcioramienna gwiazda (krzyż gwiaździsty) z rozszerzającymi się ramionami, pokrytymi na awersie czerwoną i białą emalią. Między ramionami gwiazdy znajduje się pięć pęków promieni. Pośrodku na awersie nałożony jest orzeł państwowy (bez korony) srebrzony. Gwiazda zwieńczona jest tarczą z inicjałami PRL na tle poziomych promieni. Na rewersie ramiona gwiazdy są fakturowane, pośrodku na okrągłej tarczy znajduje się data: 1974. W klasach I-IV promienie i zwieńczenie są złocone, a w klasie V są srebrzone. Wymiar odznaki wynosi: w klasie I – 68 mm, w klasach II i III – 60 mm, w klasach IV i V – 48 mm.
Odznaką Orderu I i II klasy jest ponadto gwiazda orderowa składająca się z dziesięciu pęków promieni o średnicy 80 mm, z czego pięć pęków złoconych umieszczonych jest na tle pięciu pęków srebrzonych. Pośrodku na okrągłej tarczy pokrytej czerwoną emalią nałożony jest orzeł srebrzony.
Wstęga orderowa wykonana była w kolorze jasnego kobaltu i nawiązywała do zachowanego na obczyźnie Orderu Orła Białego.
Sposób noszenia poszczególnych klas:
Po zmianach z 16 kwietnia 1991, monogram „PRL” zastąpiono monogramem „RP”, wprowadzono orła z koroną według wzoru obowiązującego dla godła państwa, usunięto datę „1974” z rewersu oraz zmieniono kolor wstążki i wstęgi na ciemny kobalt.
Odznaczeni.
Wielką Wstęgę otrzymało 76 osób, m.in.:
W 1988 Gustáv Husák, który miał być odznaczony ponownie i Nicolae Ceaușescu odmówili przyjęcia Wielkiej Wstęgi Orderu Zasługi PRL.
Wg danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP przyznano:
W sumie w latach 1974-1990 orderem odznaczono 3304 razy, w tym 50 zbiorowości, z których Akademia Nauk ZSRR i Towarzystwo Przyjaźni Polsko-Radzieckiej otrzymały I klasę, a łącznie, do końca obowiązywania ustawy z okresu PRL, przyznano 3693 Orderów Zasługi PRL.

</doc>
<doc id="198791" url="https://pl.wikipedia.org/wiki?curid=198791" title="Incesticide">
Incesticide

Incesticide – trzeci album Nirvany, wydany 15 grudnia 1992 roku. Zawiera niepublikowany wcześniej materiał: sesje nagraniowe w BBC Radio 1 (dla Johna Peela i Marka Goodiera), oryginalne nagrania demo oraz covery (np. „Molly's Lips” czy „Son of a Gun” wykonywane przez The Vaselines). Znajduje się tam również utwór „(New Wave) Polly” (nagrany podczas jednej z sesji dla BBC), którego wersja akustyczna znalazła się wcześniej na albumie "Nevermind".
Pierwotnie album miał się składać z dwóch odrębnych wydawnictw: pierwszego, wydanego przez Geffen Records i drugiego, wydanego przez Sub Pop (pod tytułem "Cash Cow"), ostatecznie jednak został wydany jako jedno wydawnictwo. Płyta "Incesticide" osiągnęła status platynowej 7 listopada 1995 roku. Do dziś sprzedała się w liczbie ok. 5 mln egzemplarzy na całym świecie.

</doc>
<doc id="198792" url="https://pl.wikipedia.org/wiki?curid=198792" title="Siergiej Kirow">
Siergiej Kirow

Siergiej Mironowicz Kirow (ros. Сергей Миронович Киров), właściwie Siergiej Mironowicz Kostrikow (ros. Сергей Миронович Костриков; ur. w Urżumie w guberni wiackiej, zm. 1 grudnia 1934 w Leningradzie) – działacz bolszewicki.
Życiorys.
Urodził się w rodzinie mieszczańskiej. Po śmierci rodziców został oddany do przytułku. Uczył się w szkole miejskiej w Urżumie, potem w Kazaniu, w szkole techniczno-mechanicznej, którą ukończył w 1904 roku. Po zakończeniu szkoły przeniósł się do Tomska, gdzie pracował jako kreślarz w biurze projektów miasta. Członek Socjaldemokratycznej Partii Robotniczej Rosji (SDPRR) od 1904, związany z frakcją bolszewików. Od 1905 aktywny członek tomskiej organizacji partyjnej (w komitecie miejskim), zorganizował w październiku strajk na stacji kolejowej Tajga. W 1906 organizował nielegalną drukarnię, prowadził robotę partyjną wśród kolejarzy. W tym okresie kilka razy aresztowany. W lutym 1907 skazany na 1 rok i 4 miesiące pobytu w twierdzy. Po uwolnieniu w 1908 przeniósł się do Irkucka, gdzie zorganizował rozbitą przez policję organizację partyjną. Ścigany wyjechał w czerwcu 1909 do Władykaukazu. Pracował tam w organizacji partyjnej i prowadził gazetę "Terek". Tam po raz pierwszy w 1912 napisał artykuł pod pseudonimem S. Kirow. W latach 1910–1914 i w czasie I wojny światowej pracował na Północnym Kaukazie. Po rewolucji lutowej 1917 i obaleniu caratu członek Władykaukaskiej Rady. W październiku 1917 uczestniczył w II Ogólnorosyjskim Zjeździe Rad. Kirow brał udział w rewolucji październikowej w Piotrogrodzie i wojnie domowej w Rosji w latach 1917–1920 na Kaukazie.
Po podpisaniu 7 maja 1920 traktatu pokojowego między RFSRR a Demokratyczną Republiką Gruzji został posłem sowieckim w Tbilisi. Wziął udział w przygotowywaniu powstania bolszewickiego w Gruzji, które stało się w lutym 1921 pretekstem dla agresji Armii Czerwonej na Gruzję, zakończonego sowietyzacją Gruzji i przekształceniem jej w Gruzińską SRR w składzie Zakaukaskiej Federacyjnej SRR, a następnie ZSRR.
W latach 1921–1926 pierwszy sekretarz KC partii bolszewickiej w Azerbejdzańskiej SRR. Od 1926 roku pierwszy sekretarz komitetu leningradzkiego; od 1930 roku członek Biura Politycznego KC WKP(b). Zwolennik polityki Stalina.
Według relacji m.in. Nikity Chruszczowa w 1934 na XVII Zjeździe WKP(b) zwrócili się do niego niektórzy wpływowi delegaci z propozycją zastąpienia Stalina na stanowisku sekretarza generalnego partii. Kirow odmówił i poinformował Stalina o tej propozycji. Podczas głosowania władz partyjnych otrzymał więcej głosów niż Stalin. Podobno bardzo zazdrosnego o swoją pozycję Stalina zdenerwowało to, że przemówienie Kirowa podczas XVII Zjazdu WKP(b) poprzedziła 10-minutowa owacja (zamiast zwyczajowej 5-minutowej), która przysługiwała Stalinowi. Na zjeździe wybrany członkiem Biura Organizacyjnego i sekretarzem KC, ale 1 grudnia 1934 został zastrzelony przez bolszewika Leonida Nikołajewa. Wielu historyków uważa, że zabójstwo Kirowa było zlecone przez Stalina i zorganizowane przez NKWD. Zarzut uczestnictwa w spisku postawiono wielu dawnym działaczom podczas wielkiej czystki. Pochowany w murze Kremla, jego nazwiskiem nazwano liczne przedsiębiorstwa i miasta ("Kirow" w Rosji, "Kirowabad" w Azerbejdżanie, "Kirowohrad" na Ukrainie, "Kirowakan" w Armenii).

</doc>
<doc id="198799" url="https://pl.wikipedia.org/wiki?curid=198799" title="Tadeusz Piotrowski (wspinacz)">
Tadeusz Piotrowski (wspinacz)

Tadeusz Piotrowski (ur. 1940 w Kołkach na Wołyniu, zm. 10 lipca 1986 na stokach K2 w Karakorum) – polski taternik, alpinista i himalaista, autor książek o tematyce wspinaczkowej.
Wspinaczki w Tatrach rozpoczął w początku lat 1960., w czasie studiów na Politechnice Szczecińskiej. Na przełomie lat 1960. i 1970. zyskał opinię wybitnego wspinacza o niezwykłych możliwościach i legendarnej odporności, z czasem specjalizującego się we wspinaczce zimowej i wspinaczce w górach najwyższych. Należał do ścisłej polskiej czołówki alpinistycznej, a kilka z jego osiągnięć zapisało się na trwałe w historii alpinizmu światowego.
Najważniejsze osiągnięcia.
Osiągnięcia wyprawowe.
W lutym 1973 Piotrowski i Andrzej Zawada (kierownik wyprawy), zdobywając w pionierskiej zimowej wyprawie najwyższy szczyt Hindukuszu Afgańskiego, Noszak (7485 m), ustanowili rekord jakościowy, gdyż szczyt ten stał się pierwszym na świecie szczytem siedmiotysięcznym zdobytym zimą. Tym samym wyprawa ta zapoczątkowała nową dyscyplinę – zdobywanie najwyższych szczytów świata zimą (himalaizm zimowy), co na długi czas stało się polską specjalnością, zwłaszcza w odniesieniu do szczytów ośmiotysięcznych.
Za działalność alpinistyczną Piotrowski został czterokrotnie udekorowany najwyższym odznaczeniem sportowym w Polsce – Złotym Medalem „Za wybitne osiągnięcia sportowe”.
Tragiczne wypadki.
Jesienią 1974 Piotrowski uczestniczył w narodowej wyprawie na Lhotse (8511 m n.p.m.), ważnej ze względu na osiągniętą wtedy rekordową wysokość zimową ok. 8250 m (Andrzej Zawada i Andrzej Heinrich, 25 grudnia 1974). 17 grudnia w trakcie jednego z odwrotów w trzyosobowym zespole, w którym najsilniejszym alpinistą był Piotrowski, na wysokości ok. 7000 m, najprawdopodobniej z powodu niedostatecznej opieki przy manipulacji sprzętem alpinistycznym lub z wyczerpania, zmarł filmowiec Stanisław Latałło. Sprawa ta na kilka lat odsunęła Piotrowskiego od głównego środowiska wspinaczkowego i wypraw narodowych.
W 1983 Piotrowski kierował niewielką zimową wyprawą na himalajski siedmiotysięcznik Api (wejście w nocy z 24 na 25 grudnia). Towarzyszący mu Andrzej Bieluń szedł jako pierwszy i osiągnął wierzchołek 1–2 godz. wcześniej, ale zaginął w zawiei śnieżnej.
8 lipca 1986 ok. godz. 18:30, po 5 dniach wspinaczki, Piotrowski i Jerzy Kukuczka stanęli na wierzchołku K2 po zdobyciu środka południowej ściany nową drogą (zwaną dziś "Polish Line", dotąd niepowtórzoną w całości). Do ataku szczytowego – po biwaku na wysokości ok. 8200 m, gdzie skończył im się gaz do palnika – w obawie przed zmrokiem ruszyli na lekko, bez śpiworów puchowych i namiotu. Podczas zejścia – zwykłą drogą, na której niżej znajdują się obozy innych wypraw – w pogarszającej się pogodzie musieli jeszcze dwukrotnie biwakować, na wysokości ok. 8300 i 7900 m, mając już tylko cienką płachtę biwakową, w dodatku pozbawieni jedzenia i picia. Niedługo po wyruszeniu z drugiego biwaku, wskutek awarii raków wspinaczkowych (bądź też niewłaściwego ich założenia, prawdopodobnie w wyniku zmęczenia), na zalodzonym odcinku tuż poniżej zwieńczenia "Żebra Abruzzów" Piotrowski spadł wprost na partnera, który nie był w stanie go zatrzymać przed dalszym upadkiem w przepaść.
Piotrowski stał się piątą z 13 ofiar tragicznego sezonu 1986 na K2.

</doc>
<doc id="198802" url="https://pl.wikipedia.org/wiki?curid=198802" title="Lon Luvois Fuller">
Lon Luvois Fuller

Lon Luvois Fuller (ur. 15 czerwca 1902 w Hereford zm. 8 kwietnia 1978) – amerykański teoretyk prawa, od 1940 profesor Harvard University w Cambridge autor książki "Moralność prawa" (1964).
Był krytykiem pozytywizmu prawniczego. Jednakże jego zdaniem prawo naturalne nie stoi ponad prawem pozytywnym, natomiast oba wzajemnie się uzupełniają. Definiował prawo jako próbę podporządkowania ludzkich zachowań ogólnym zasadom. Był przy tym orędownikiem upodmiotowienia adresatów prawa, krytykując pozytywistów za ich tendencje do uprzedmiotawiania. Jego zdaniem prawo, aby mogło być dobrym prawem, musi spełniać, bądź przynajmniej dążyć do spełnienia, określonych warunków. Zasady te Fuller nazywał formalnym prawem natury lub wewnętrzną moralnością prawa. Jego zdaniem prawo powinno:
Te warunki decydują o wewnętrznej moralności prawa, nie przesądzając, jakim celom prawo to ma służyć. Wszystkie osiem reguł ma charakter koniunkcyjny, w związku z czym rażące łamanie choćby jednej, oznacza, że system prawny nie może być oceniony jako dobry i moralny. Dla Fullera wewnętrzna moralność jest warunkiem koniecznym istnienia porządku prawnego, jest prawem naturalnym, które trzeba spełnić, żeby w ogóle prawo istniało. Prawo, jak twierdził Fuller, nie pochodzi z „nieba” ani nie wynika "z natury", gdyż jego źródło tkwi w człowieku i społeczeństwie. W dużej mierze zależy od panującej kultury i aktualnego kontekstu, co znaczy, że nie jest dane raz na zawsze i niezmienne, ale żywe i zmieniające się. Za sprawą tego, jego koncepcja wpisuje się do nurtu prawa natury o zmiennej treści. Moralność praw w rozumieniu klasycznych doktryn prawa naturalnego (np. nie zabijaj, nie kradnij etc.) określa mianem zewnętrznej moralności prawa (prawo naturalne o charakterze materialnym). Oznacza to również, że nie neguje ich istnienia, a postuluje ograniczenie uniwersalności do substancjalnego minimum absolutystycznego. Zarówno zewnętrzna, jak i wewnętrzna moralność prawna wynikają z płynnego kontinuum składającego się z moralności obowiązku (klasyczne rozumienie moralności reprezentowane np. przez Dekalog czy koncepcje Platona) i moralności aspiracji (moralności tego typu nauczał Sokrates). Granica między nimi jest płynna i subtelna, jakkolwiek wewnętrzna moralność prawa w większym stopniu koresponduje z moralnością aspiracji, której moralność zewnętrzna prawa nie uwzględnia w stopniu dostatecznym.
Prace:

</doc>
<doc id="198810" url="https://pl.wikipedia.org/wiki?curid=198810" title="Port Harcourt">
Port Harcourt

Port Harcourt – jedno z największych miast Nigerii. Położone w delcie rzeki Niger. Stolica stanu Rivers. 
Miasto założone przez Brytyjczyków w 1912 na terenach zamieszkanych pierwotnie przez lud Ijaw. Nazwa pochodzi od nazwiska sekretarza stanu ds. kolonii w latach 1910-1915 Lewisa Harcourta. Miasto i port wzniesiono na potrzeby eksportu węgla z okolic miasta Enugu. 
Port Harcourt jest ważnym węzłem transportowym, z międzynarodowym lotniskiem i linią kolejową do Maiduguri. W mieście rozwinął się przemysł spożywczy, metalowy, cementowy, chemiczny, szklarski, skórzany, papierniczy, meblarski, samochodowy, rowerowy oraz rafineryjny.

</doc>
<doc id="198812" url="https://pl.wikipedia.org/wiki?curid=198812" title="Palm Spin">
Palm Spin

Palm Spin to w sporcie ekstremalnym streetstunt oraz Freerunning widowiskowa technika polegająca na tym, że "traceur" biegnie na przeszkodę (murek albo barierkę), chwyta się jej jedną albo dwoma rękami i "obkręca się" mając nogi uniesione co najmniej na poziom głowy.
Występuje kilka rodzajów palm spina:

</doc>
<doc id="198814" url="https://pl.wikipedia.org/wiki?curid=198814" title="Sokoto (miasto)">
Sokoto (miasto)

Sokoto – miasto na kresach zachodnio-północnych Nigerii, stolica stanu Sokoto i Kalifatu Sokoto. W mieście znajduje się pałac sułtański, meczet Shehu, słynny targ oraz lotnisko.
Obecnie, w związku ze zjawiskiem lawinowego przyrostu naturalnego ludności Nigerii miasto na rok 2022 liczy 684 tysiące mieszkańców jest to blisko 100% przyrost w okresie 10 lat – od liczby 356 726 w roku 2013 do stanu obecnego (rok 2022)
W mieście rozwinął się przemysł spożywczy, cementowy oraz rzemieślniczy.

</doc>
<doc id="198815" url="https://pl.wikipedia.org/wiki?curid=198815" title="Nunczako">
Nunczako

 – rodzaj broni obuchowej w formie dwóch pałek połączonych ze sobą za pomocą łańcucha lub linki (dziś nylonowej, dawniej wykonanej z włosów z końskiego ogona). Istnieje błędna teoria, iż broń powstała ze zwykłego cepa, którym młócono ryż, lecz żaden z wielkich mistrzów kobudō w Japonii (IOKA) jej nie potwierdza. Według najbardziej prawdopodobnej wersji, którą akceptuje International Okinawa Kobudo Association, nunczako pochodzi z mocowania trzymającego okinawskie konie (muge), albo zostało skopiowane z chińskiej broni, przywiezionej przez chińskich imigrantów, co z kolei potwierdzają tacy mistrzowie jak Miyagi i Ikeda.
Odmianą nunczako jest trójczłonowy sansetsukon.
Historia.
Podczas okupacji Okinawy noszenie broni przez mieszkańców było zabronione. W związku z tym pozostało im tylko do obrony własne ciało i narzędzia stosowane do pracy w polu. Doprowadziło to do intensywnego rozwoju karate i kobudō. Okinawa nigdy nie była bogatym krajem i na początku okupacji japońskiej, w XVII wieku, stała się wręcz uboga. Wieśniacy pracowali od świtu do zmierzchu, aby zapewnić sobie pożywienie, i nie mieli czasu i siły, aby praktykować sztuki walki, a tym bardziej, aby opracować spójny system walki.
Okinawskie systemy walki opracowała szlachta. Arystokraci okinawscy (kazoku) praktykowali sztuki walki głównie jako sposób spędzania czasu, ale dla służącej szlachty shizoku wiedza o sztukach walki była koniecznością, gdyż wielu z nich służyło rządowi w armii, policji lub jako poborcy podatków. Patrząc na rozwój historyczny któregokolwiek stylu okinawskiego karate lub kobudō, można poznać, że założycielem stylu był ktoś ze szlacheckiej rodziny.
Po latach okupacji japońskiej szlachta shizoku popadła w niełaskę króla z powodu braku funduszy. Została ona zdegradowana do poziomu zwykłych obywateli. Wielu wieśniaków nie było zachwyconych poznaniem nowych sąsiadów (a dawnych prześladowców) i starali się wyrzucać gości z wioski, co kończyło się walkami. Wzrosła również liczba złodziei, gdyż żywność była droga. W rezultacie tych zdarzeń szlachta musiała sobie przypomnieć sztuki walki. Szlachetni upodobali sobie walkę mieczami, aniżeli gołymi rękoma, ale również zostali pozbawieni przywileju noszenia broni. Uzbrajali się we wszystko, co znajdowali pod ręką.
Nunczako nie było popularną bronią na Okinawie. Świadczy o tym brak znanego dziś, tradycyjnego, okinawskiego kata z użyciem nunczako, a znane jest około dwóch tuzinów tradycyjnych kata z kijem.
Brak popularności nunczako wynika prawdopodobnie z małej efektywności tej broni, jeżeli przeciwnik jest uzbrojony w kij lub inną broń o większym zasięgu. W Okinawie stosowana była jako narzędzie do ochrony przed napastnikami.
Budowa.
Nunczako składa się z dwóch pałek i mocowania. Standardowe wymiary nunczako wynoszą:
Części nunczako można również podzielić na:
Pałki od nunczako mogą mieć kształt okrągły lub ośmiokątny, a mocowaniem może być linka lub łańcuch. Istnieją również pałki stożkowe (średnica przy zakończeniu jest większa niż przy mocowaniu). Inną podgrupę tych pałek stanowią pałki trapezowe – ich cechą charakterystyczną jest to, że średnica rośnie ku końcowi pałki. Dzięki temu zabiegowi trenuje się dużo przyjemniej.
Generalnie możemy dokonać podziału pozostałych pałek na:
Trening.
Żeby nunczako było naprawdę skuteczne w walce, potrzebne są lata treningów. Bardzo trudno posługiwać się tą bronią tak, aby samemu nie zrobić sobie krzywdy. Trening można podzielić na dwa zasadnicze kierunki:
Współcześnie sztukę walki "nunczako" ćwiczy się w ramach treningu uzupełniającego w karate oraz jako jedno z podstawowych narzędzi kobudō.
Sytuacja prawna w Polsce.
Ustawa o broni i amunicji z 21 maja 1999 r. w art. 4 ust. 1 pkt 4 lit. a zalicza nunczako do "narzędzi i urządzeń, których używanie może zagrażać życiu lub zdrowiu". Wg art. 9 ust. 3 nunczako można posiadać na podstawie pozwolenia na broń wydanego przez właściwego ze względu na miejsce stałego pobytu zainteresowanej osoby lub siedzibę zainteresowanego podmiotu komendanta powiatowego Policji, a w przypadku żołnierzy zawodowych – na podstawie pozwolenia wydanego przez właściwego komendanta oddziału Żandarmerii Wojskowej.
W kulturze masowej.
Nunczaku zaistniało w kulturze masowej świata Zachodu za sprawą filmów sztuk walki, popularnych zwłaszcza w II połowie XX wieku. Mistrzowski popis władania tą bronią zaprezentował Bruce Lee w filmie "Wejście smoka". Bronią tą posługuje się również jeden z Wojowniczych Żółwi Ninja, bohaterów komiksów i filmów animowanych – Michelangelo.

</doc>
<doc id="198816" url="https://pl.wikipedia.org/wiki?curid=198816" title="Oyo (miasto w Nigerii)">
Oyo (miasto w Nigerii)

Oyo - miasto w Nigerii, największe miasto w stanie Oyo. Niegdyś stolica państwa Oyo.
Z Oyo pochodzi Toyin Augustus, nigeryjska lekkoatletka, specjalizująca się w biegu na 100 metrów przez płotki.
W mieście rozwinął się przemysł spożywczy, tytoniowy oraz rzemieślniczy.

</doc>
<doc id="198820" url="https://pl.wikipedia.org/wiki?curid=198820" title="Kwark t">
Kwark t

Kwark t (ang. "top", "true"), kwark wysoki, kwark prawdziwy (w literaturze popularnonaukowej), inaczej zwany "szczytowym" lub "wierzchnim" – kwark należący do trzeciej generacji cząstek elementarnych. Jest najcięższym znanym kwarkiem. Jego masa jest na tyle duża, że pojedynczy kwark t potrafi się rozpaść (aby było to możliwe masa kwarka musi być większa niż bozonu W).
Został odkryty 2 marca 1995 roku w Fermilabie w Stanach Zjednoczonych.
Kwark t uczestniczy przede wszystkim w oddziaływaniach silnych, ale może się rozpadać tylko za pośrednictwem oddziaływania słabego. Rozpada się prawie wyłącznie na bozon W i kwark denny w związku z własnościami macierzy CKM. Model standardowy przewiduje, że jego czas życia wynosi około 1 sekund, czyli mniej więcej 20 razy mniej niż skala czasu dla oddziaływań silnych (czas ten jest o wiele krótszy niż dla słabych rozpadów innych fermionów modelu standardowego, gdyż nie biorą w nim udziału cząstki wirtualne), i dlatego nie tworzy hadronów, dając fizykom unikatową możliwość badania "nagich" kwarków. Mimo to zarezerwowano symbole "ηt", "ht", "θ" i "χt" dla stanów kwarkonium t oraz "T" dla mezonu z nagą prawdą (zobacz Mezony#Nazewnictwo).

</doc>
<doc id="198823" url="https://pl.wikipedia.org/wiki?curid=198823" title="Most północny">
Most północny



</doc>
<doc id="198824" url="https://pl.wikipedia.org/wiki?curid=198824" title="Kwark b">
Kwark b

Kwark b (ang. "bottom", "beauty", kwark niski, kwark piękny w literaturze popularnonaukowej, inaczej zwany "dennym" lub "spodnim") – kwark należący do trzeciej generacji cząstek elementarnych. Charakteryzuje się dużą masą, posiada ładunek elektryczny -1/3 e.
Został odkryty w 1977 w Fermilabie w Stanach Zjednoczonych.
Nie występuje w zwykłej materii, występuje natomiast w cząstkach wytwarzanych sztucznie, np. mezonach B i Υ.

</doc>
<doc id="198826" url="https://pl.wikipedia.org/wiki?curid=198826" title="Prinz Eugen">
Prinz Eugen

Prinz Eugen – niemiecki krążownik ciężki typu "Admiral Hipper" (wersja powiększona). Nazwa okrętu pochodzi od osoby austriackiego feldmarszałka z przełomu XVII i XVIII wieku, Eugeniusza Sabaudzkiego.
Zbudowany w 1937, do służby wszedł w 1940. W maju 1941 towarzyszył pancernikowi „Bismarck” w operacji „Rheinübung”. 24 maja 1941 wraz z „Bismarckiem” uczestniczył w bitwie z brytyjskimi okrętami „Hood” i „Prince of Wales”. Po bitwie i zatopieniu „Hooda”, „Prinz Eugen” (uszkodzony przez „Prince of Wales”) odłączył od „Bismarcka”, zawijając do Brestu z powodu problemów z maszynami. Podczas postoju w suchym doku w Breście, 2 lipca 1941 został trafiony dwiema bombami alianckimi.
W lutym 1942 wraz z pancernikami „Scharnhorst” i „Gneisenau” uczestniczył w operacji „Cerberus” – tj. powrocie dużych niemieckich okrętów przez kanał La Manche do Niemiec. Wkrótce potem stracił rufę po ataku brytyjskiego okrętu podwodnego HMS „Trident” i musiał udać się na remont do Kilonii. W latach 1942–1943 służył głównie na Bałtyku jako okręt szkolny. W 1944 został przebazowany do Finlandii.
Od października 1944 wspierał niemieckie oddziały walczące w Kurlandii. 15 października 1944 na północ od Helu zderzył się z krążownikiem „Leipzig”, odnosząc niewielkie uszkodzenia. Do kwietnia 1945 wspierał armię niemiecką w Prusach Wschodnich.
8 kwietnia 1945 udał się do Kopenhagi, gdzie w maju 1945 został przekazany Brytyjczykom. W grudniu 1945 przejęli go Amerykanie, którzy w 1946 wykorzystali go jako okręt-cel do prób z bronią jądrową na atolu Bikini ("Able" – atmosferyczny, 1 lipca 1946, "Baker" – podwodny, 25 lipca 1946). Okręt odniósł tylko nieznaczne uszkodzenia, później został odholowany i zatonął. Dopiero jesienią 2018 roku United States Navy rozpoczęła operację wypompowania skażonego radioaktywnie paliwa ze zbiorników krążownika.
Obecnie spoczywa częściowo zatopiony na atolu Kwajalein (Wyspy Marshalla) – pozycja wraku .
„Prinz Eugen” był jedynym dużym niemieckim okrętem, który przetrwał wojnę.

</doc>
<doc id="198827" url="https://pl.wikipedia.org/wiki?curid=198827" title="Poganie">
Poganie



</doc>
<doc id="198828" url="https://pl.wikipedia.org/wiki?curid=198828" title="ATM Grupa">
ATM Grupa

ATM Grupa – polskie przedsiębiorstwo z siedzibą w Bielanach Wrocławskich, założone 6 lutego 1992 roku, notowane na Giełdzie Papierów Wartościowych w Warszawie. Działalność rozpoczęło jako ATM Total Vision s.c., w 1995 przekształcone w spółkę z o.o., a w 2003 – w spółkę akcyjną. Na samym początku firma tworzyła newsy, reportaże i filmy dokumentalne, ale później rozpoczęła produkcję programów cyklicznych, teleturniejów i reality show.
O firmie.
Firma powstała 15 stycznia 1992, założyli ją pracownicy telewizji Echo – Andrzej Ziemiański, Tomasz Kurzewski i Mariusz Piesiewicz, od których inicjałów pochodzi nazwa spółki. Firma produkuje programy na zlecenie Telewizji Polsat, TVN, Polskich Mediów (TV4) oraz TVP.
Firma sprzedaje licencje na swoje programy odbiorcom zagranicznym, m.in. do Nowej Zelandii ("Awantura o kasę"), Włoch, Grecji, Czech oraz Hiszpanii ("Gra w ciemno"), a także do Irlandii i Ukrainy (licencja na reemisję serialu "Pierwsza miłość").
Grupa ATM prowadzi działalność w czterech segmentach operacyjnych – produkcja telewizyjna i filmowa, zarządzanie aktywami trwałymi, nadawanie oraz działalność pozostała.
W skład Grupy Kapitałowej ATM wchodzi dziewięć spółek:
30 września 2014 w wyniku połączenia Profilm Agencja Filmowa Sp. z o.o. i Baltmedia Sp. z o.o., druga z nich przestała istnieć, a Profilm Agencja Filmowa Sp. z o.o. zmieniła nazwę na Profilm Sp. z o.o.
Telewizja.
ATM Grupa złożyła wniosek o przyznanie koncesji na nadawanie dwóch stacji telewizyjnych: ATM TV (o profilu uniwersalnym) i ATM Rozrywka (o profilu filmowo-rozrywkowym). Otrzymała ją 16 lutego 2011 na mocy uchwały Krajowej Rady Radiofonii i Telewizji. Ponadto ATM Grupa wystartowała w konkursie o miejsce w pierwszym multipleksie Naziemnej Telewizji Cyfrowej dla ATM Rozrywka TV. Kanał ten otrzymał koncesję na nadawanie naziemne 26 kwietnia 2011 i znalazł się w MUX-1 DVB-T wśród trzech głównych kanałów TVP oraz trzech innych kanałów wyłonionych w tym samym konkursie. 20 lutego 2012 w godzinach popołudniowych kanał rozpoczął testy na satelicie HotBird, a od 29 lutego 2012 testy te pojawiły się również w emisji DVB-T. ATM Rozrywka oficjalnie wystartowało 1 sierpnia 2012, a zakończyło nadawanie dnia 24 lutego 2021 o 23:59.
Najważniejsze produkcje.
Eventy.
ATM Grupa latem 2005 roku wyprodukowała dla Belgów reality show "Królestwo", którego akcja toczyła się w zamku Grodziec.
Wyróżnienia biznesowe.
ATM Grupa znalazła się w gronie najszybciej rozwijających się przedsiębiorstw, które wykazały ponadprzeciętne zyski.
Wyróżniona za działania mają na celu zwiększenie wartości firmy dla inwestorów i akcjonariuszy.
Wyróżniona w rankingu ogólnopolskim, jak i rankingu województwa dolnośląskiego.
Wyróżnienie w kategorii najbardziej rentownych, jak i najbardziej efektywnie działających spółek na polskim rynku
Wymieniona w klasyfikacji ogólnej, jak i w rankingu branży medialnej.

</doc>
<doc id="198829" url="https://pl.wikipedia.org/wiki?curid=198829" title="Oyo (państwo)">
Oyo (państwo)

Oyo, znane także jako Ojo – nieistniejące obecnie państwo w Afryce. Powstało około XIV w. na terenie dzisiejszej Nigerii. 
Rosnąca przewaga miasta Oyo Ile (znanego jako Katunga lub Stare Oyo), zyskiwana dzięki bogactwu płynącemu z handlu i potędze jego kawalerii, pozwoliła mu zyskać przodującą pozycję wśród państw Jorubów między połową XVII a końcem XVIII w. Państwo Oyo podporządkowało sobie inne państwa Jorubów oraz królestwo Dahomeju. 
W 1796 dowódca kawalerii wszczął bunt przeciwko władcy państwa. Jego skutkiem było odłączenie się miasta Ilorin, wokół którego skupiła się rebelia. Był to początek końca imperium, gdyż kolejni wasale szli w ślady Ilorin. Wkrótce potem najazdy państwa Fulani doprowadziły do upadku państwa Oyo w 1835.
W 1837 udało się odnowić państwo w nowej stolicy. W 1895 król Adeyemi I Alowolodu przyjął protektorat brytyjski. W 1905 Brytyjczycy zlikwidowali królestwo Oyo.

</doc>
<doc id="198833" url="https://pl.wikipedia.org/wiki?curid=198833" title="Zarząd do spraw Jeńców Wojennych NKWD">
Zarząd do spraw Jeńców Wojennych NKWD

Zarząd do spraw Jeńców Wojennych Ludowego Komisariatu Spraw Wewnętrznych ZSRR (ros. Управление по делам военнопленных и интернированных НКВД СССР) – jeden z organów wewnętrznych Ludowego Komisariatu Spraw Wewnętrznych Związku Radzieckiego (NKWD ZSRR), powołany przez ówczesnego ludowego komisarza spraw wewnętrznych Ławrientija Berię 19 września 1939 roku. Później Zarząd został Głównym Zarządem.
Powód utworzenia.
Powodem utworzenia w już potężnych strukturach NKWD dodatkowego zarządu (tj. ds. Jeńców Wojennych), było nieprzygotowanie władz radzieckich do przyjęcia tak dużej liczby internowanych żołnierzy Wojska Polskiego, którzy dostali się do niewoli po ataku Armii Czerwonej na Polskę, co nastąpiło 17 września 1939 roku. Wbrew konwencjom międzynarodowym władze radzieckie postanowiły przekazać wziętych do niewoli żołnierzy w ręce aparatu bezpieczeństwa (tzn. NKWD), traktując ich jako "element kontrrewolucyjny".
Utworzenie i zarząd.
"Zarząd do spraw Jeńców Wojennych Ludowego Komisariatu Spraw Wewnętrznych ZSRR" został utworzony rozkazem ludowego komisarza spraw wewnętrznych "Nr 0308" z dnia 19 września 1939 roku. Jego naczelnikiem został major bezpieczeństwa państwowego Piotr Soprunienko, komisarzem Siemion Niechoroszew, a zastępcami naczelnika Iwan Chochłow i I. M. Pałuchin.
Zarząd do spraw Jeńców Wojennych NKWD wyglądał następująco:
Ponadto ludowy komisarz spraw wewnętrznych Ł. Beria polecił utworzyć następujące rozdzielcze obozy jenieckie:
W rezultacie dodatkowych uzgodnień między szefem Sztabu Generalnego, komandarmem I rangi Borysem Szaposznikowem, a zastępcą Berii (ds. Milicji), komdiwem Wasilijem Czernyszowem, postanowiono utworzyć jeszcze dwa niewielkie obozy jenieckie: griazowiecki i wołogodzki. W sumie wymienione obozy mogły przyjąć na początku października 1939 roku 68 tysięcy żołnierzy z rozbitej armii polskiej. W rozkazie "Nr 0308", z 19 września, przedstawiono również, że działalność "operacyjno-czekistowska" w obozach jenieckich prowadzona będzie przez "Wydział Specjalny" NKWD i jego terenowe organa.
Zbrodnia katyńska.
Przetrzymywani żołnierze Wojska Polskiego zostali zamordowani i pogrzebani w zbiorowych mogiłach w Katyniu pod Smoleńskiem, Miednoje koło Tweru i Piatichatkach na przedmieściu Charkowa. Skrywany w okresie PRL los polskich jeńców stał się jednym z kluczowych zagadnień polskiej martyrologii okresu II wojny światowej oraz jednym z kluczowych zagadnień w relacjach polsko-rosyjskich.

</doc>
<doc id="198835" url="https://pl.wikipedia.org/wiki?curid=198835" title="Symphonic metal">
Symphonic metal



</doc>
<doc id="198837" url="https://pl.wikipedia.org/wiki?curid=198837" title="Kirkenes">
Kirkenes

Kirkenes – miasto i ośrodek administracyjny gminy ("kommune") "Sør-Varanger" w prowincji ("fylke") Finnmark w północnej Norwegii, kilka kilometrów od granicy z Rosją, nad "Bøkfjorden", częścią Morza Barentsa. Miasto zamieszkałe jest przez 3564 osób (2016)). 10% populacji stanowią Rosjanie, nazwy ulic są dwujęzyczne.
Położenie.
Punkt końcowy międzynarodowej transskandynawskiej trasy , łączącej je z miastem Trelleborg na południowym krańcu Szwecji. W odległości 15 km znajduje się jedyne norwesko-rosyjskie drogowe przejście graniczne (większe miasto po rosyjskiej stronie granicy to Nikel ["Никель"]), z którego prowadzi międzynarodowa droga przez Murmańsk, Petersburg, Moskwę i Charków do Jałty. Kirkenes jest także od 1908 roku końcowym portem linii żeglugowej Hurtigruten, kursującej od 1893 pomiędzy ważniejszymi portami wzdłuż wybrzeża północnej Norwegii, aż do Bergen. Kirkenes stanowi ważny węzeł komunikacyjny, transportowy, a także ośrodek rybacki i przemysłowy. Miasto znajduje się 400 km na północ od koła podbiegunowego, ok. 2250 km od bieguna północnego. Słońce nie zachodzi tu pomiędzy 17 maja a 21 lipca, a nie wschodzi między 21 listopada a 21 stycznia.
Historia.
W czasie II wojny światowej, po zajęciu Norwegii przez Niemców, stacjonowało tu 30 tysięcy żołnierzy niemieckich, których zadaniem było m.in. kontrolowanie przebiegającej w pobliżu alianckiej trasy zaopatrzeniowej do rosyjskiego portu w Murmańsku. Z tego powodu miasto było najczęściej bombardowane spośród wszystkich miast Norwegii - 320 razy. Do zakończenia wojny przetrwało tu tylko kilkanaście budynków. 25 października 1944 Armia Czerwona wyparła stąd wojska niemieckie.
W mieście - oprócz przemysłu, rybołówstwa, wojska, handlu i transportu - działają także instytucje publiczne i kulturalne. Mieści się tu m.in. "Grenselandsmuseet" - "Muzeum Ziem Przygranicznych", w którym zgromadzono różne pamiątki z różnych okresów współżycia ludzi po obu stronach granicy, a także wyroby sztuki lapońskiej oraz historii przemysłu wydobywczego w tym rejonie.
Ponieważ Kirkenes, jak cała Norwegia, leży w strefie czasowej środkowoeuropejskiej (CET) to podróżowanie stąd na zachód, do odległej o 35 km Finlandii powoduje przeniesienie się do strefy wschodnioeuropejskiej (EET), o 1 godzinę naprzód. Podróż do Rosji, na południe lub wschód, to zmiana strefy na czas moskiewski (MSK), o 2 godziny naprzód.

</doc>
<doc id="198840" url="https://pl.wikipedia.org/wiki?curid=198840" title="Konto">
Konto



</doc>
<doc id="198842" url="https://pl.wikipedia.org/wiki?curid=198842" title="Granatnik Typ 10">
Granatnik Typ 10

 – japoński granatnik wprowadzony do uzbrojenia w 1921 roku (10 roku okresu Taishō), używany w czasie II wojny światowej.
Prosty, gładkolufowy granatnik o niewielkim zasięgu (maks. 175 m). Odległość strzelania regulowano zaworem gazowym, który zmniejszał ciśnienie w lufie. Broń nie była wyposażona w żadne przyrządy optyczne, ani dwójnóg; jej podstawową zaletą była mała masa. Po wprowadzeniu na wyposażenie granatnika Typ 89 używany częściej do miotania granatów dymnych. 
Granatnik (podobnie jak jego następca, Typ 89) był wyposażony w małą płytę oporową w postaci wygiętej blachy, która wyglądała, jakby można było ją oprzeć na udzie. Wśród alianckich żołnierzy rozpowszechniła się nazwa „moździerz kolanowy” (ang. "knee mortar") i prawdopodobnie wielu, którzy próbowali w ten sposób posłużyć się zdobyczną bronią, skończyło ze złamaną odrzutem kością udową.

</doc>
<doc id="198844" url="https://pl.wikipedia.org/wiki?curid=198844" title="Młodzieżowe mistrzostwa Polski par klubowych na żużlu">
Młodzieżowe mistrzostwa Polski par klubowych na żużlu

Młodzieżowe mistrzostwa Polski par klubowych na żużlu – zawody żużlowe rozgrywane corocznie od 1983 roku (po raz pierwszy rozegrane w roku 1980, w latach 1981–1982 nie odbyły się), organizowane pod patronatem GKSŻ w celu wyłonienia najlepszej pary młodzieżowców (do 21. roku życia) w Polsce.
Pierwsze zawody o młodzieżowe mistrzostwo par zorganizowano w 1980 roku, brali w nich udział zawodnicy, którzy nie ukończyli 23. roku życia. Regularne rozgrywki rozpoczęto w 1983, ograniczając limit wieku żużlowców do 21 lat (obowiązuje on nadal).
W latach 1980, 1983–1986 i od 1992 roku finały MMPPK rozgrywane są według tabeli 21-biegowej z udziałem siedmiu par. W latach 1987–1988 w zawodach startowało po 9 par, a w poszczególnych biegach po sześciu zawodników. Wyścigi punktowano 5-4-3-2-1-0. Zrezygnowano jednak z rozgrywania mistrzostw takim systemem ze względu na dużą liczbę wypadków na torach. W latach 1989–1991 startowało 6 par w biegach według tabeli 15-biegowej.
Obecnie finalistów wyłania się w trzech grupowych turniejach eliminacyjnych. Zespoły wyłaniane są w trzech grupowych turniejach eliminacyjnych, z których awansują po dwie pary. Siódmy zespół uzupełniający obsadę finału to para gospodarzy zawodów.
Klasyfikacja medalowa.
Według zawodników.
Pogrubioną czcionką – zostali zaznaczeni zawodnicy urodzeni w roku 2002 i później.

</doc>
<doc id="198853" url="https://pl.wikipedia.org/wiki?curid=198853" title="Kolekcjonerska gra karciana">
Kolekcjonerska gra karciana

Kolekcjonerskie gry karciane (pot. karcianki, z ang. "collectible card games (CCG)" lub "trading card games (TCG)") – gry, w których każdy z graczy korzysta z osobistej talii specjalnie przeznaczonych dla danej gry kart. Gra jest dwu- lub wieloosobowa.
Wzory kart są różne, lecz niemal zawsze zawierają ilustrację i opis działania. Reguły gry szczegółowo wyjaśnione są w dołączonej do nich instrukcji. Talie mogą być zmieniane i ulepszane celem zwiększenia szansy wygranej. W zależności od gry liczba kart w talii może być z góry ustalona lub wybrana przez gracza. Budowa mocniejszej talii wymaga zazwyczaj rzadkich i odpowiednio dobranych atutów. Koncepcji budowy talii jest wiele, a odpowiedni dobór kart ma decydujące znaczenie w rozgrywce. Gracze często gromadzą duże ilości kart i wymieniają się nimi. Karty sprzedawane są przez wydawców w zamkniętych zestawach dodatkowych, tzw. boosterach. Liczba kart w zestawie dodatkowym jest różna dla różnych gier i zazwyczaj wynosi od kilku do kilkunastu. Mimo losowej zawartości zestawów dodatkowych, w grach w których istnieje podział na karty o różnej częstości występowania, liczba kart o konkretnej rzadkości jest z góry ustalona. Dostępne w sprzedaży zestawy kart, zwane wydaniami, edycjami lub dodatkami, są ciągle zmieniane, poszerzając pulę dostępnych kombinacji, a tym samym służą urozmaiceniu rozgrywki. Najczęściej są to zestawy tematyczne, zawierające zupełnie nowe karty. Jeśli przedrukowywane są karty ze starszych wydań, często otrzymują one nowe ilustracje, mające zwiększyć ich walor kolekcjonerski. Najbardziej popularne gry posiadają ilustracje tworzone przez uznanych grafików, co czyni je atrakcyjnymi także dla kolekcjonerów niezainteresowanych grą jako taką. Gry oparte na filmach lub serialach telewizyjnych zamiast ilustracji są ozdabiane fotosami.
Przykładowo w najpopularniejszej grze tego typu: gra możliwa jest już po zakupie zestawu początkowego zawierającego talie dla dwóch graczy stworzone z ustalonych kart. Gra zestawem początkowym jest możliwa, jednak nie są w nim zawarte silniejsze karty. Te można dokupić w zestawach dodatkowych zawierających piętnaście kart. Boostery nie mają ustalonej zawartości, lecz w najnowszych edycjach zawierają co najmniej jedną kartę rzadką (ang. "rare") i trzy niepospolite (ang. "uncommon"). Gracz może praktycznie bez ograniczeń dokupować nowe karty i składać swoją talię marzeń.
W większości gier także zawartość zestawów startowych jest losowa. W związku z tym, choć można tam znaleźć karty o wysokiej wartości, konstrukcja "grywalnej" talii może wymagać zakupu większej liczby kart lub wymiany.
Specyficznym przypadkiem kolekcjonerskiej gry karcianej w formie minigry w większej grze jest ', występujący w '.

</doc>
<doc id="198855" url="https://pl.wikipedia.org/wiki?curid=198855" title="Spalony (piłka nożna)">
Spalony (piłka nożna)

Spalony, ofsajd () – zasada gry opisana w artykule 11. przepisów gry w piłkę nożną.
Pozycja spalona.
Pozycja spalona to sytuacja, gdy podczas podania piłkarz atakującej drużyny znajduje się na stronie boiska należącej do drużyny przeciwnej i jest bliżej linii bramkowej drużyny przeciwnej niż piłka oraz bliżej niż przedostatni zawodnik drużyny przeciwnej i ma wpływ na przebieg akcji.
Tak więc w momencie podawania piłki piłkarz, do którego piłka jest podawana, powinien mieć przed sobą co najmniej dwóch piłkarzy drużyny przeciwnej (nie ma wymogu, aby jednym z nich był bramkarz). Brak pozycji spalonej – cała drużyna atakująca znajduje się na swojej połowie boiska.
Spalony.
Zawodnik, który w momencie dotknięcia lub zagrania piłki przez współpartnera przebywa na pozycji spalonej, może zostać ukarany jedynie wtedy, gdy bierze on, według opinii sędziego, aktywny udział w grze poprzez:
Zawodnik nie jest na pozycji spalonej, jeżeli:
Podstawą do oceny spalonego nie jest moment otrzymania piłki przez zawodnika, lecz moment zagrania, względnie dotknięcia piłki przez jego współpartnera.
Zawodnik występuje także na pozycji spalonej, gdzie linia tejże pozycji wyznaczana jest przez piłkę. Dotyczy to sytuacji gdy zawodnicy drużyny atakującej mają przed sobą do linii bramkowej mniej niż dwóch zawodników drużyny przeciwnej. 
Sankcje karne.
Za spalonego sędzia dyktuje rzut wolny pośredni dla drużyny przeciwnej z miejsca przewinienia.
Historia.
Do 1925 celem uniknięcia spalonego zawodnik drużyny atakującej musiał mieć przed sobą trzech, a nie jak obecnie dwóch, zawodników drużyny broniącej. W 1990 wprowadzono poprawkę, w myśl której zawodnik drużyny atakującej nie znajduje się na pozycji spalonej, jeżeli jest na równi z przedostatnim zawodnikiem drużyny broniącej.
Pułapka ofsajdowa.
Pułapka ofsajdowa (ang. "offside trap") jest ryzykowną, ale skuteczną techniką w piłce nożnej. Polega na wyjściu linii obrony do przodu, kiedy piłka kierowana jest do najbardziej wysuniętego gracza drużyny przeciwnej. Wówczas następuje spalony, a drużynie przyznawany jest rzut wolny.

</doc>
<doc id="198856" url="https://pl.wikipedia.org/wiki?curid=198856" title="A’arab Zaraq – Lucid Dreaming">
A’arab Zaraq – Lucid Dreaming

A’arab Zaraq – Lucid Dreaming – album szwedzkiego zespołu Therion wydany w 1997 roku z okazji dziesięciolecia istnienia grupy.
Opis albumu.
Płyta zawiera piosenki z sesji nagraniowej do płyty "Theli", które nie zmieściły się na tym albumie, covery utworów znanych artystów czy też nową wersję utworu „Symphony of the Dead” (z albumu "Beyond Sanctorum").
Album zawiera również muzykę skomponowaną do filmu "The Golden Embrace". Soundtrack obejmujący utwory 12–18 to stworzone przez Christofera Johnssona oratorium. Po raz pierwszy w historii zespół wydał kompozycje należące stricte do muzyki poważnej.
Okładka.
Oprawa artystyczna, zdjęcie, design i layout: Peter Grøn.
Twórcy albumu.
Ponadto:
Chóry i głosy:

</doc>
<doc id="198857" url="https://pl.wikipedia.org/wiki?curid=198857" title="Indygo">
Indygo

Błękit indygowy ("indygo") – organiczny związek chemiczny, ciemnobłękitny barwnik występujący naturalnie, jak i syntetyzowany chemicznie (od roku 1897). Występuje w liściach indygowców z rodziny bobowatych. Dawniej otrzymywany z liści tropikalnej rośliny indygowca barwierskiego, występującej m.in. w Indiach (także rdestu ptasiego i urzetu barwierskiego).
Stosowany jest na masową skalę do barwienia materiałów tekstylnych, zwłaszcza przędzy bawełnianej wykorzystywanej następnie do produkcji dżinsu. Roczne światowe zużycie barwnika wyniosło blisko 40 tys. ton, a produkcja niebieskich spodni dżinsowych to ok. miliard rocznie.
Jego pochodna disulfonowa, indygokarmin, jest stosowana jako barwnik spożywczy o numerze E132.
Otrzymywanie.
Badania nad chemiczną syntezą indygo zainicjował w roku 1865 niemiecki chemik Adolf von Baeyer. Pierwszą metodę syntezy z izatyny (1"H"-indolo-2,3-dionu) opisał w roku 1878, a drugą, z 2-nitrobenzaldehydu i acetonu, w roku 1882 wraz z Viggo Drewsenem:
Dopiero jednak procedura opracowana przez Karla Heumanna pozwoliła firmie BASF wprowadzić w 1897 roku syntetyczne indygo na rynek. W procesie tym "N"-(2-karboksyfenylo)glicyna ogrzewana jest w atmosferze obojętnej z NaOH do temperatury 200 °C. Pierwotny produkt ulega dekarboksylacji, a następnie utlenia się na powietrzu do indygo:
W roku 1901 Johannes Pfleger zaproponował zastąpienie "N"-(2-karboksyfenylo)glicyny tańszym substratem, "N"-fenyloglicyną, którą traktował stopioną mieszaniną NaOH, KOH i NaNH2, otrzymując indoksyl (1"H"-indol-3-ol). Podobnie jak w podejściu Heumanna, pierwotny produkt utlenia się tlenem z powietrza do indyga:
Metoda ta do dzisiaj jest standardową procedurą syntezy indyga.

</doc>
<doc id="198859" url="https://pl.wikipedia.org/wiki?curid=198859" title="Obraz (informatyka)">
Obraz (informatyka)

Obraz – kopia danych zawartych na nośniku (na przykład dysku twardym, płycie kompaktowej, dyskietce) lub partycji, najczęściej zapisana w pliku. Kopia wykonywana jest zwykle sektor po sektorze, co pozwala na dokładne odwzorowanie danych zawartych na nośniku, niezależnie od używanego systemu plików. W zależności od formatu obrazu, może obejmować on jeden lub więcej plików.
Format obrazu może być otwartym standardem, na przykład obraz ISO dla płyt kompaktowych, bądź być zamkniętym formatem producenta danego programu.
Niektóre formaty plików obrazów wspierają kompresję danych lub szyfrowanie.

</doc>
<doc id="198862" url="https://pl.wikipedia.org/wiki?curid=198862" title="I-180 (samolot)">
I-180 (samolot)

I-180 – radziecki samolot myśliwski skonstruowany w biurze Nikołaja Polikarpowa i zbudowany w 1938. Mimo dobrych osiągów, nie wszedł ostatecznie do produkcji.
Historia rozwoju.
Samolot powstał w biurze konstrukcyjnym Nikołaja Polikarpowa w odpowiedzi na wymagania radzieckiego lotnictwa wojskowego ze stycznia 1938 na nowy myśliwiec przechwytujący z silnikiem gwiazdowym. Polikarpow był twórcą podstawowych radzieckich myśliwców lat 30. I-15 i I-16, które przyniosły mu przydomek „króla myśliwców” i konstruktorem mającym największe doświadczenie w tej dziedzinie w ZSRR. Jego nowy projekt oznaczony I-180 był w istocie dalszym rozwinięciem udanego dolnopłatowego myśliwca I-16, z silnikiem M-88 o większej mocy w układzie podwójnej gwiazdy, rozwiniętym z francuskiego licencyjnego silnika Gnome-Rhone 14K. Poprzedziła go seria eksperymentalnych wariantów I-16 z silnikami M-88 i innymi: I-161, I-162, I-163, I-164, I-165, I-166 i I-167. Główną wizualną różnicę I-180 w stosunku do I-16 stanowiło skrzydło z prostą krawędzią natarcia, prostopadłą do kadłuba, oraz ulepszony pod względem aerodynamicznym kadłub, z dłuższą, smukłą osłoną silnika. Nowy samolot miał być wyposażony w silnik M-88 o mocy 1100 KM, lecz ponieważ jego wariant dla myśliwców, z innym reduktorem, nie był jeszcze gotowy, pierwszy prototyp otrzymał silnik M-87 o mocy 950 KM (według części publikacji, otrzymał M-88). Był on uzbrojony w 4 karabiny maszynowe 7,62 mm SzKAS.
Pomimo że prototyp nie ukończył jeszcze wszystkich testów naziemnych i nie wyeliminowano wszystkich usterek, władze domagały się jego oblatania najszybciej, jak to możliwe, zgodnie z wyznaczonym planem. Polikarpow sprzeciwiał się oblotowi samolotu dopóki nie osiągnie pełnej gotowości, przewidywanej na luty 1939, oraz odmówił podpisu pod aktem gotowości do oblotu, lecz nie mógł go powstrzymać. W rezultacie, prototyp odbył pierwszy lot 15 grudnia 1938, pilotowany przez słynnego pilota Walerego Czkałowa, lecz podczas podejścia do lądowania rozbił się, zabijając pilota. Główną przyczyną katastrofy było zgaśnięcie silnika z powodu jego przechłodzenia, na skutek braku zamontowanych żaluzji regulujących chłodzenie, a także brak odpowiedniego śmigła. Ta przypadkowa katastrofa spowodowała aresztowania konstruktora wiodącego I-180 Dmitrija Tomaszewicza i kilku innych osób z fabryki, a także naczelnika głównego zarządu Komisariatu Przemysłu Obronnego S. Bielakina, który bezpośrednio był odpowiedzialny za przyspieszenie oblotu. Śmierć Czkałowa miała fatalny skutek dla dalszej kariery Polikarpowa, który popadł w niełaskę u Stalina i tym samym zmniejszyła szanse jego konstrukcji na wejście do produkcji.
Drugi prototyp I-180-2, różniący się powiększoną rozpiętością 10,09 m zamiast 9 m i silnikiem M-87A, został oblatany 27 kwietnia 1939 oraz zademonstrowany na defiladzie pierwszomajowej. Następnie zamieniono w nim silnik na M-87B i wzmocniono konstrukcję skrzydła, która okazała się za słaba. 5 września 1939 jednakże prototyp rozbił się z niewyjaśnionych przyczyn; jego pilot Tomas Suzi opuścił wcześniej samolot, lecz jego spadochron zawiódł i poniósł on śmierć (podejrzewano, że opuszczenie samolotu mogło nastąpić z przyczyn związanych ze zdrowiem pilota).
Pomimo to, w 1940 prowadzono przygotowania do produkcji pierwszej serii samolotów I-180 w fabryce nr 21 w Gorki, produkującej wcześniej I-16. Przygotowania jednak szły bardzo wolno, bez większego zainteresowania ze strony władz. 10 lutego 1940 oblatano trzeci prototyp I-180-3 z docelowym silnikiem M-88R. Otrzymał on uzbrojenie z dwóch wkm BS 12,7 mm i dwóch km SzKAS 7,62 mm w kadłubie, na wspólnej lawecie nad silnikiem. Ukończył on próby państwowe z dobrymi rezultatami, lecz 6 lipca 1940 został utracony na skutek błędu pilota, który wprowadził samolot w odwrócony korkociąg, po czym wyskoczył ze spadochronem. Pojawiły się także w tym czasie problemy z rozwojem silnika M-88, rozwiązane w grudniu 1940. W kwietniu 1940, z opóźnieniem zdołano ukończyć trzy pierwsze I-180S serii informacyjnej, zaprezentowane następnie na defiladzie pierwszomajowej. Opracowano też kolejny prototyp I-180-5, mający być wzorcem do kolejnej serii produkcyjnej, z silnikiem M-88A i innymi ulepszeniami. Planowano również w ramach dalszego rozwoju wyposażyć I-180 w silnik M-89 o mocy 1350 KM, który miał osiągnąć obliczeniową prędkość 650 km/h. Jednakże, pod koniec 1940 władze zdecydowały anulować zaawansowaną już produkcję I-180 i w fabryce nr 21 rozpocząć produkcję nowego myśliwca ŁaGG-3. Oficjalnie, Ludowy Komisariat Przemysłu Lotniczego ZSRR (NKAP) uznał rozwijanie myśliwców z silnikami gwiazdowymi za niecelowe.
Projektowano warianty I-180: I-180S – samolot seryjny, I-180Sz – wariant z ulepszonym podwoziem.
Konkluzja i ocena samolotu.
Według części współczesnych historyków, anulowanie produkcji I-180 było błędem, gdyż nie ustępował on, a nawet nieco przewyższał osiągami nowe myśliwce z silnikami rzędowymi ŁaGG-3 i Jak-1, zaprojektowane według specyfikacji z 1939 roku przez młodych inżynierów, promowanych przez władze w opozycji do Polikarpowa. Prędkość 585 km/h rozwinięta przez I-180 serii informacyjnej mogła zostać polepszona w toku rozwoju konstrukcji, między innymi przez wprowadzenie zamkniętej kabiny pilota. Należy zauważyć, że przy odpowiednim zainteresowaniu władz, I-180 mógł wejść do produkcji wcześniej, niż konkurencyjne samoloty, których projektowanie rozpoczęto później, nawet z możliwością przejściowej produkcji samolotów z dopracowanym już silnikiem M-87. Mimo prześladujących samolot wypadków, nie świadczyły one o nieudanej konstrukcji, lecz były głównie przypadkowe (wypadek Czkałowa był efektem testowania niedopracowanego samolotu i wady silnika). Co więcej, I-180 sprawiał mniej problemów technicznych w toku rozwoju, niż konkurenci, zwłaszcza I-26 (Jak-1), którego prototyp podczas prób 15 razy awaryjnie lądował i również uległ katastrofie. Podczas badań państwowych w 1940 roku, w stosunku do konstrukcji I-180 zgłoszono 81 uwag, do I-200 (MiG-1) – 112 uwag, do I-301 (ŁaGG-3) – 416 uwag, a I-26 w ogóle nie przeszedł prób za pierwszym razem. Piloci podkreślali, że samolot jest zbliżony do I-16 w pilotażu, lecz ma lepsze właściwości lotne, przez co jego opanowanie przez wyszkolonych już lotników nie budziłoby trudności. Co mogło być istotną zaletą, jego konstrukcja wywodząca się z I-16 była dobrze opanowana przez radziecki przemysł. Z dużym prawdopodobieństwem samolot ten nie wszedł ostatecznie do produkcji ze względów pozamerytorycznych, związanych z utratą poparcia Stalina, oraz uzyskaniem silnej pozycji we władzach radzieckich przez Aleksandra Jakowlewa, promującego własną konstrukcję Jak-1, mającą nieco słabsze osiągi. Podobny los, co I-180, spotkał także kolejny, wywodzący się częściowo z jego konstrukcji, znacznie lepszy myśliwiec Polikarpowa I-185.
Opis techniczny.
Jednosilnikowy jednomiejscowy dolnopłat konstrukcji mieszanej (kadłub półskorupowy drewniany, skrzydła metalowe), pokryty skejką (kadłub) i duraluminium (skrzydła). Kabina pilota otwarta z wiatrochronem (planowano zastosowanie zamkniętej kabiny). Podwozie samolotu klasyczne, chowane pneumatycznie, z chowanym kółkiem ogonowym. Śmigło trzyłopatowe.
Uzbrojenie: dwa zsynchronizowane wkm BS 12,7 mm i dwa km SzKAS 7,62 mm w kadłubie, na wspólnej lawecie nad silnikiem.
Silnik gwiazdowy w układzie podwójnej gwiazdy M-88R o mocy startowej 1100 KM.

</doc>
<doc id="198863" url="https://pl.wikipedia.org/wiki?curid=198863" title="Strzelectwo">
Strzelectwo

Strzelectwo – ogół aktywności związanej z użyciem broni palnej lub broni pneumatycznej, zarówno bojowym, jak i sportowym, myśliwskim oraz rekreacyjnym. Czasem termin ten jest używany w odniesieniu do użycia innych typów broni zdolnych do miotania pocisków, zwłaszcza łuku i kuszy, choć w tym przypadku bardziej odpowiednie jest stosowanie terminu łucznictwo.
Wstęp.
Mianem strzelectwa sportowego określa się dyscyplinę sportu polegającą na współzawodnictwie w strzelaniu ze sportowej broni palnej albo pneumatycznej do tarczy lub celów ruchomych.
Strzelectwo znalazło się w programie olimpijskim już podczas pierwszych igrzysk w Atenach 1896. Polacy zdobyli dotychczas cztery złote medale olimpijskie: Józef Zapędzki w Meksyku 1968 i Monachium 1972 oraz Renata Mauer w Atlancie 1996 i Sydney 2000.
Regulacją zasad w strzelectwie zajmuje się m.in. Międzynarodowa Federacja Strzelectwa Sportowego (ISSF). Poszczególne państwa mają krajowe związki strzeleckie. W Polsce jest to np. Polski Związek Strzelectwa Sportowego (dla ISSF).
Nie oznacza to braku konkurencji przy wykorzystaniu innej broni palnej np. czarnoprochowej (organizowane m.in. przez Bractwa Kurkowe), długodystansowej (zaczyna się od 300 m, gdzie kończy ISSF/PZSS, a dystanse sięgają ponad kilometra), a także automatycznej (samoczynno-samopowtarzalnej według polskiej nomenklatury, np. akm). Współzawodnictwo toczy się również w dziedzinie tzw. strzelectwa dynamicznego, związanego z szybkim oddawaniem celnych strzałów do kolejnych celów, przemieszczaniem się pomiędzy kolejnymi miejscami oddawania strzałów, wymianą magazynków albo doładowywaniem broni. Regulacją zasad strzelectwa w tych dyscyplinach zajmuje się m.in. Międzynarodowa Konfederacja Strzelectwa Praktycznego (IPSC).
Konkurencje strzeleckie (według ISSF).
Wyróżnia się 3 podstawowe rodzaje strzelań – z karabinów (w postawie leżącej, stojącej i klęczącej), z pistoletów (w postawie stojącej) oraz ze strzelb śrutowych do rzutków. Konkurencje można również podzielić ze względu na sposób strzelania. W konkurencjach dynamicznych zawodnicy oddają wiele jedno- lub kilkustrzałowych serii na polecenie sędziego (np. pistolet szybkostrzelny lub ruchoma tarcza). Z drugiej strony w konkurencjach statycznych zawodnicy mają dłuższy czas na oddanie kilkudziesięciu strzałów i sami narzucają sobie rytm strzelania.
Przed każdą konkurencją zawodnicy oddają strzały próbne. W konkurencjach statycznych mogą zazwyczaj oddawać dowolną liczbę strzałów próbnych; ograniczeni są jedynie czasem jaki chcą poświęcić z całej konkurencji na próbne serie. W konkurencjach dynamicznych liczba strzałów próbnych przewidziana jest w regulaminie i oddaje się je na komendę.
Liczba strzałów w jednej konkurencji bywa różna i zależy od płci zawodników i wieku. Juniorzy i kobiety mają w wielu przypadkach zmniejszoną liczbę strzałów.
Dokładne informacje na temat każdej konkurencji można znaleźć w regulaminie Międzynarodowej Federacji Strzelectwa Sportowego dostępnym na stronie internetowej tej organizacji.
Broń długa.
Do strzelania z broni długiej używa się specjalnego ubrania strzeleckiego. Składają się na nie: usztywniana kurtka, spodnie, rękawica na rękę, w której trzyma się broń, i specjalne buty. Wygląd i cechy każdego z elementów ubioru są dokładnie określone przez regulamin ISSF.
Broń krótka (pistolety).
Wszystkie konkurencje pistoletowe odbywają się w pozycji stojącej. Nie jest przy nich potrzebny specjalny ubiór jak przy broni długiej. Często używa się jednak (tak jak przy strzelaniu z karabinu) przesłonek na oko, które nie uczestniczy w celowaniu. Konkurencje szybkostrzelne rozgrywane są bronią mieszczącą co najmniej 5 sztuk amunicji w magazynku i strzelającą w trybie samopowtarzalnym (tzn. można oddawać kolejne strzały jedynie ponownie wciskając spust, bez potrzeby naciągania zamka).
Strzelanie do rzutków.
Przy strzelaniu do rzutków stosuje się strzelby śrutowe o kalibrze wagomiarowym nie większym niż 12 i o długości łuski nie większej niż 70 mm. Maksymalna naważka śrutu nie może być większa niż 24,5 g i musi być on wykonany z ołowiu lub stopu zatwierdzonego przez ISSF i mieć kształt kulisty. Celem są ceramiczne rzutki w kształcie dysku (średnica 110 mm, wysokość 25–26 mm, waga 105 g). Są bardzo kruche, tak aby rozpaść się przy najmniejszym kontakcie z ołowianym śrutem, na tyle jednak mocne, żeby wytrzymać wystrzelenie z dużą prędkością z maszyny miotającej. ISSF określa następujące konkurencje rzutkowe:
Finały.
W konkurencjach olimpijskich na prestiżowych zawodach (olimpiada, mistrzostwa świata) rozgrywane są wersje konkurencji z finałem. Jest to dodatkowa seria, ograniczona przez czas dla wszystkich konkurencji: 75 sekund (wyjątkiem jest 50 m karabin postawa leżąc: 45 sekund), w której uczestniczy ośmiu najlepszych zawodników, a wyniki liczy się z dokładnością do 0,1 punktu. Zatem maksymalny wynik jaki można uzyskać w finale za jeden strzał to 10,9 punktu. Dzieje się tak gdy przestrzelina nie tylko zahacza o krawędź dziesiątki, lecz dodatkowo znajduje się w samym środku tarczy. Są dwa rodzaje finału:
Remisy w strzelectwie.
W przypadku gdy więcej niż jeden zawodnik uzyska taki sam wynik, wyższe miejsce zajmuje ten, który strzelił w konkurencji więcej wewnętrznych dziesiątek. Przy równej liczbie wewnętrznych dziesiątek lepszy jest ten który miał lepszy wynik ostatniej serii (10-strzałowej). Jeżeli i ostatnia seria jest taka sama, to sprawdza się, ile zawodnik strzelił w serii przedostatniej itd.
Wyjątkiem od powyższej reguły jest sytuacja, gdy dwóch (lub więcej) zawodników uzyskało wynik absolutny, czyli maksymalną liczbę punktów w danej konkurencji; w takim wypadku zawodnicy zajmują ex aequo pierwsze miejsce.

</doc>
<doc id="198864" url="https://pl.wikipedia.org/wiki?curid=198864" title="Muczne">
Muczne

Muczne (w latach 1977–1981 Kazimierzowo) – osada w Polsce w województwie podkarpackim, w powiecie bieszczadzkim, w gminie Lutowiska. Leży w dolinie potoku Muczny.
W latach 1975–1998 miejscowość administracyjnie należała do województwa krośnieńskiego.
Historia.
W 1590 w dolinie potoku Muczny założona została maleńka wioska o nazwie Dołhyłuh. Potem przyjęła nazwę Muczne od nazwy potoku. Przed drugą wojną światową Muczne liczyło 8 domów i było przysiółkiem Dźwiniacza Górnego. W połowie XIX zaczęto tu wytwarzać potaż – potasznia zlokalizowana była w miejscu nowego kościoła. Miejscowość znajdowała się na trasie zbudowanej na początku XX w. bieszczadzkich kolejek leśnych prowadzących do dolin Wołosatego, Terebowca i stacji końcowej w Sokolikach Górskich. Nieopodal na Jasieniowie istniała gajówka. 
W 1944 oddział UPA zamordował (na Brenzbergu) 74 osoby narodowości polskiej. Dzieła zniszczenia dopełniły wysiedlenia pozostałych osób do ZSRR, a ostatecznie po zniszczeniach wojennych nie pozostał żaden dom. 
W latach 1970–72 w Mucznem powstał hotel robotniczy i osada dla pracowników leśnych. Hotel robotniczy był tysięcznym obiektem wzniesionym przez resort leśnictwa w Bieszczadach. W 1975 tereny te przejął Urząd Rady Ministrów, tworząc ośrodek wypoczynkowy oznaczony kryptonimem W-3 (W-1 to ośrodek w Łańsku, W-2 to ośrodek w Arłamowie). 
W Mucznem urządzono gospodarstwo rolne i ośrodek łowiecki, składający się z hotelu, leśniczówki przy wjeździe do osady, wartowni, tzw. dewizówki oraz kilku budynków przy szlaku na Bukowe Berdo. Na polowania przyjeżdżali tutaj przywódcy PRL-u i ich goście z zagranicy. Wcześniej, wiosną 1967 ówczesny wicepremier Piotr Jaroszewicz ustrzelił tu niedźwiedzia, który jest dziś eksponatem w muzeum Bieszczadzkiego Parku Narodowego w Ustrzykach Dolnych; drugiego niedźwiedzia zastrzelił on w 1975. Bywał tu Edward Gierek, Josip Broz Tito i brat szacha Iranu, książę Abd-or-Reza Pahlawi. Przez cztery lata wieś nosiła nazwę "Kazimierzowo". Powszechnie uważa się, że nadano ją na cześć pułkownika Kazimierza Doskoczyńskiego, "wielkiego łowczego" w ośrodku rządowym "Arłamów", niemniej jednak brak jest źródeł dokumentujących to przypuszczenie. Inną przesłanką do nadania takiej nazwy mogła być analogia między Kazimierzem Wielkim jako tym, który "zastał Polskę drewnianą a zostawił murowaną" a komendantem Doskoczyńskim jako budowniczym Arłamowa, Trójcy i Mucznego. Nowa nazwa funkcjonowała od 1 października 1977 do 1 kwietnia 1981. W maju 1981 pod naciskiem Solidarności Bieszczadzkiej obszar Mucznego przekazano z powrotem służbie leśnej, pod zarząd Nadleśnictwa Stuposiany.
18 października 2015 poświęcono w Mucznem nowy drewniany kościół pw. św. Huberta, filialny parafii św. Anny w Ustrzykach Górnych.
Rośnie tu jodła pospolita "Elżbieta", będąca pomnikiem przyrody (wiek 165 lat, wysokość 40 m, obwód 480 cm).
W 2020 na najwyższej kulminacji Jeleniowatego połżonego w pobliżu Mucznego otwarto 34 metrową wieżę widokową.
Położenie.
Muczne leży w dolinie potoku Muczny. Położone jest 715-735 m n.p.m., pomiędzy Bukowym Berdem, a Jeleniowatym. Oddalone jest 10 km drogą przez las od Stuposian. 

</doc>
<doc id="198870" url="https://pl.wikipedia.org/wiki?curid=198870" title="Seether">
Seether

Seether – południowoafrykański zespół pochodzący z Pretorii i grający muzykę post grunge oraz metal alternatywny. Jego założycielem i wokalistą jest Shaun Morgan. "Seether" powstał w 1999 roku pod nazwą Saron Gas. W 2000 roku wydał płytę "Fragile". Po odniesieniu sukcesu w rodzinnym kraju zespół wyjechał do Stanów Zjednoczonych, gdzie podpisał kontrakt płytowy z wytwórnią "Wind-up Records" i wydał pierwszą płytę o zasięgu międzynarodowym "Disclaimer". Brzmienie zespołu jest porównywane do takich wykonawców jak Alice in Chains, Deftones, Stone Temple Pilots, Soundgarden, Pearl Jam.

</doc>
<doc id="198871" url="https://pl.wikipedia.org/wiki?curid=198871" title="Vovin">
Vovin

Vovin (w jęz. enochiańskim: "Vovin", "Vovina" – smok) – tytuł studyjnego albumu szwedzkiego zespołu Therion. Album został wydany w roku 1998; nagrany i zmiksowany w Woodhouse Studios w Hagen w latach 1997 i 1998.
Twórcy albumu.
Ponadto:
Chór:
The Indigo Orchestra (orkiestracja):

</doc>
<doc id="198873" url="https://pl.wikipedia.org/wiki?curid=198873" title="Bazy danych">
Bazy danych



</doc>
<doc id="198874" url="https://pl.wikipedia.org/wiki?curid=198874" title="Alaska (góry)">
Alaska (góry)

Alaska (ang. "Alaska Range") – pasmo górskie w Ameryce Północnej w stanie Alaska. Jest to najwyższa część łańcucha Kordylierów z najwyższym szczytem kontynentu – Denali (McKinley) (6194 m n.p.m.).
Długość ok. 1000 km. Zbudowane z granitów i ze skał osadowych. W części południowo-zachodniej czynne wulkany, m.in. Pavlof, Iliamna. Stoki gór do wys. 800–1100 m n.p.m. pokryte lasami iglastymi (cedr alaskański, świerk), w wyższych partiach lodowce i wieczne śniegi. Część środkowa Alaski, o powierzchni około 1620 tys. ha, wchodzi w skład parku narodowego Denali. Wydobycie złota, ropy naftowej i miedzi.

</doc>
<doc id="198875" url="https://pl.wikipedia.org/wiki?curid=198875" title="Medaliści igrzysk olimpijskich w boksie">
Medaliści igrzysk olimpijskich w boksie

Lista medalistów i medalistek letnich igrzysk olimpijskich w boksie.
Mężczyźni.
Waga papierowa.
Od 1968 do 2008 do 48 kg, od 2012 do 49 kg.
Waga musza.
W 1904 do 105 funtów (47,6 kg), od 1920 do 1936 do 112 funtów (50,8 kg), od 1948 do 2008 do 51 kg, od 2012 do 52 kg.
Waga kogucia.
W 1904 do 115 funtów (51,2 kg), w 1908 do 116 funtów (52,6 kg), od 1920 do 1936 do 118 funtów (53,5 kg), od 1948 do 2008 do 54 kg. od 2012 do 56 kg.
Waga piórkowa.
W 1904 do 125 funtów (56,7 kg), od 1908 do 1936 do 126 funtów (57,2 kg), w 1948 do 58 kg, od 1952 do 2008 i od 2020 do 57 kg.
Waga lekka.
W 1904 do 135 funtów (61,2 kg), w 1908 do 140 funtów (63,5 kg), od 1920 do 1936 do 135 funtów (61,2 kg), w 1948 do 64 kg, od 1952 do 60 kg.
Waga lekkopółśrednia.
Od 1952 do 2000 do 63,5 kg, od 2004 do 64 kg.
Waga półśrednia.
W 1904 do 145 funtów (65,8 kg), od 1920 do 1936 do 147 funtów (66,7 kg), od 1948 do 2000 do 67 kg, od 2004 do 69 kg.
Waga lekkośrednia.
Od 1952 do 2000 do 71 kg.
Waga średnia.
Od 1904 do 1908 do 158 funtów (71,7 kg), od 1920 do 1936 do 160 funtów (72,6 kg), w 1948 do 73 kg, od 1952 do 75 kg.
Waga półciężka.
Od 1920 do 1936 do 175 funtów (79,4 kg), w 1948 do 80 kg, od 1948 do 81 kg.
Waga ciężka.
Od 1904 do 1908 ponad 158 funtów (71,7 kg), od 1920 do 1936 ponad 175 funtów (79,4 kg), w 1948 ponad 80 kg, od 1952 do 1980 ponad 81 kg, od 1984 do 91 kg.
Waga superciężka.
Od 1984 ponad 91 kg.

</doc>
<doc id="198881" url="https://pl.wikipedia.org/wiki?curid=198881" title="Wels">
Wels

Wels – miasto statutarne w północnej Austrii, drugie pod względem liczby ludności miasto kraju związkowego Górna Austria, siedziba powiatu Wels-Land do którego jednak nie należy. Leży nad rzeką Traun (dopływ Dunaju), na południowy zachód od Linzu. Liczy 59,9 tys. mieszkańców (1 stycznia 2015).
Rozwinięty jest tutaj przemysł maszynowy (maszyny rolnicze), metalurgiczny, chemiczny, odzieżowy, włókienniczy, spożywczy, ośrodek handlowy (targi rolne), węzeł kolejowy, muzeum. Na północ od miasta wydobywa się gaz ziemny.
Historia.
Osadnictwo na terenie dzisiejszego Wels rozpoczęło się w neolicie. Miasto zyskało na znaczeniu w czasach rzymskich z powodu położenia w centrum prowincji Noricum. Około roku 120 pod nazwą "Municipium Ovilava" uzyskało rzymskie prawa miejskie. Około roku 215 zostało nazwane przez cesarza Karakallę "Colonia Aurelia Antoniana Ovilabis". W tym czasie liczyło już 18 000 mieszkańców, jednak straciło zupełnie znaczenie po upadku Cesarstwa Rzymskiego. Prawa miejskie uzyskało w 1222 roku. W ostatnich latach nastąpił znaczny wzrost populacji (z 41 tys. w 1991 do 57 tys. w 2003).
Współpraca.
Miejscowości partnerskie:
Wypadek polskiego autokaru.
29 marca 2008 roku na autostradzie A1 w pobliżu miasta doszło do wypadku polskiego autobusu, którym pracownicy Elektrowni Opole jechali na wycieczkę w Alpy. Zginął mężczyzna, 39 osób zostało rannych.

</doc>
<doc id="198882" url="https://pl.wikipedia.org/wiki?curid=198882" title="The Chronic">
The Chronic

The Chronic – pierwszy solowy album amerykańskiego rapera i producenta o pseudonimie Dr. Dre. Ukazał się 15 grudnia 1992 nakładem wytwórni Death Row Records. Zawiera 16 utworów i reprezentuje jeden z rodzajów rapu, zwany g-funk, charakteryzujący się wolnymi beatami z dużą liczbą syntezatorów i mocną linią basów.
Słowo "chronic" oznacza w slangu marihuanę.
Płyta zgromadziła wielu wykonawców m.in.: Snoop Dogga jeszcze wtedy pod pseudonimem Snoop Doggy Dogg, który dzięki tej płycie rozwinął się i wydał "Doggystyle". Na albumie można usłyszeć także takich wykonawców, jak Nate Dogg, RBX, The D.O.C. czy Daz Dillinger.
W 2020 album został sklasyfikowany na 37. miejscu listy 500 albumów wszech czasów magazynu Rolling Stone a utwór „Nuthin’ but a „G” Thang” na 29. miejscu listy 500 utworów wszech czasów.
Lista utworów.
Wszystkie utwory wyprodukował Dr. Dre.
Twórcy.
Opracowano na podstawie materiału źródłowego.

</doc>
<doc id="198883" url="https://pl.wikipedia.org/wiki?curid=198883" title="Aleksander II (król Szkocji)">
Aleksander II (król Szkocji)

Aleksander II (ur. 24 sierpnia 1198, zm. 6 lipca 1249) – król Szkocji, syn Wilhema I Lwa i Ermengardy z Beaumont. 4 grudnia 1214 w wieku 16 lat, po śmierci swego ojca, został wybrany na króla Szkocji.
W rok po objęciu tronu przez Aleksandra II w prowincji Moray wybuchła rebelia wszczęta przez klany MacWilliam i MacHeth. Udało się ją jednak szybko zdławić, dzięki sprawnym działaniom przeprowadzonym przez Farquhara Mac Taggarta. W tym samym roku Aleksander wyruszył ze swą armią do Anglii by wesprzeć baronów angielskich będących w konflikcie z królem Janem bez Ziemi. Celem tych działań była chęć odzyskania utraconych za czasów Malcolma IV trzech północnoangielskich hrabstw. Wkrótce jednak Jan bez Ziemi zmarł, a władzę po nim objął małoletni Henryk III. W związku z tym Aleksander zdecydował się zawrzeć pokój z Anglią, a w 1221 poślubił Joannę Plantagenet, starszą siostrę Henryka III. Dalsze stosunki z Anglią układały się różnie, jednak ostatecznie w 1237 zawarto w Yorku traktat pokojowy, precyzujący linię graniczną. W 1243 wroga akcja zbrojna Henryka III zachwiała pokój pomiędzy oboma państwami, ale rychła odpowiedź Aleksandra i niechęć baronów angielskich do wojny zapobiegły rozwojowi konfliktu.
W marcu 1238 w hrabstwie Essex zmarła bezdzietnie Joanna i następnego roku Aleksander ożenił się ponownie. Jego wybranką była Francuzka – Maria de Coucy z Pikardii. Ślub miał miejsce 15 maja 1239, a ze związku tego narodził się w 1241 jeden syn, przyszły król Szkocji – Aleksander III.
Po okresie zmagań z Anglią Aleksander skupił swoją uwagę na sprawie odzyskania Hebrydów, pozostających w zależności od Norwegii. Po nieudanych negocjacjach z Haakonem IV rozpoczął przygotowania do wojny. Chcąc przystąpić do konfrontacji z Haakonem IV, Aleksander chciał jednak najpierw podporządkować sobie Ewena, lorda Argyll, który pozostawał w sojuszu z królem Norwegii. W drodze do Argyll Aleksander zachorował na gorączkę i zmarł w 1249 roku na wyspie Kerrera w archipelagu Hebrydów. Jego szczątki zostały pochowane w cysterskim opactwie Melrose.
Okres panowania Aleksandra II można uznać za pomyślny dla Królestwa Szkocji. Kraj rozwijał się, a władca prowadził aktywną politykę zagraniczną. Aleksander założył również dwa opactwa: w Balmerino i w Pluscarden.

</doc>
<doc id="198886" url="https://pl.wikipedia.org/wiki?curid=198886" title="Walerij Czkałow">
Walerij Czkałow

Walerij Pawłowicz Czkałow (ros. Валерий Павлович Чкалов, ur. , zm. 15 grudnia 1938) – radziecki lotnik rekordowy i doświadczalny, jeden z najsłynniejszych lotników radzieckich, kombrig Armii Czerwonej.
Życiorys.
Urodził się 2 lutego 1904 we wsi Wasiljowo (ob. Czkałowsk) w guberni niżnonowogrodzkiej w Imperium Rosyjskim, Rosjanin. Pracował jako robotnik i palacz kotłowy. Od 1919 służył ochotniczo w Armii Czerwonej, jako ślusarz-mechanik w jednostce lotniczej. W 1922 ukończył teoretyczną szkołę lotniczą, a w 1923 wojskową szkołę pilotażu. W 1924 ukończył moskiewską szkołę wyższego pilotażu i wyższą szkołę walki powietrznej, po czym służył w radzieckim lotnictwie wojskowym.
W latach 1930–1933 był pilotem doświadczalnym Instytutu Naukowo-Badawczego radzieckich sił powietrznych. Od 1933 przeszedł do rezerwy i został pilotem doświadczalnym w fabryce nr 39 i biurze konstrukcyjnym Polikarpowa. Oblatywał m.in. myśliwce I-15 i I-16, będące podstawą radzieckiego lotnictwa końca lat 30 XX w. Prowadził łącznie badania ponad 70 samolotów. Aktywnie zajmował się akrobacją lotniczą, opracowując nowe figury wyższego pilotażu.
Czkałow był ulubieńcem Józefa Stalina, który poznał go 2 maja 1935 r. w czasie prezentacji najnowszego sprzętu lotniczego. Po widowiskowym locie Czkałowa pełnym wymyślnych akrobacji Stalin zapragnął poznać tego wyjątkowego pilota. Spodobał się mu, co zaowocowało nie tylko pierwszym Orderem Lenina, ale także objęciem ochroną przed bezpieką całego zespołu Polikarpowa. Ze wspomnień syna W. Czkałowa, Igora, wynika, że Stalin często rozmawiał telefonicznie z Walerijem i wiele razy zapraszał go na Kreml moskiewski.
W dniach 20–22 lipca 1936 dokonał przelotu bez lądowania na samolocie ANT-25 z drugim pilotem Gieorgijem Bajdukowem i nawigatorem A. Bielakowem z Moskwy nad Oceanem Lodowatym i Pietropawłowskiem Kamczackim na wyspę Udd (później nazwaną Czkałow), o długości 9374 km, w ciągu 56 godzin 20 min. Za ten wyczyn został uhonorowany 24 lipca 1936 tytułem Bohatera Związku Radzieckiego.
W dniach 18–20 czerwca 1937, z tą samą załogą na ANT-25 dokonał pierwszego przelotu nad Biegunem Północnym, z Moskwy do Vancouver koło Portlandu w USA, długości 8504 km. Po tych przelotach, Czkałow stał się jednym z najbardziej znanych lotników w ZSRR. Był ulubieńcem towarzysza I.W.Stalina, który liczył się z jego zdaniem w sprawach lotnictwa. Według niektórych źródeł, Stalin miał proponować W.Czkałowowi objęcie funkcji naczelnika NKWD, czego ten odmówił.
Zginął 15 grudnia 1938 w Moskwie, podczas katastrofy przy oblatywaniu prototypowego myśliwca Polikarpowa I-180. Na żądanie władz, samolot ten był skierowany do oblotu przed całkowitym dopracowaniem, aby zmieścić się w planie, czemu sprzeciwiał się sam Polikarpow. Katastrofa spowodowana była usterką silnika, połączoną z niewykończeniem konstrukcji. Podczas próby lądowania z wyłączonym silnikiem, Czkałow został wyrzucony z kabiny i zmarł po 2 godzinach w szpitalu (okoliczności jego śmierci spowodowały powstanie teorii spiskowych, iż wypadek był spowodowany celowo przez władze, jednakże nie ma na to potwierdzenia; niemniej jednak odtąd biuro konstrukcyjne Polikarpowa popadło w niełaskę). Urna z jego prochami została pochowana na Cmentarzu przy Murze Kremlowskim w Moskwie.
Walerij Czkałow miał troje dzieci: Igora, Olgę i Waleriję. Był odznaczony m.in. Orderem Lenina (dwukrotnie) i Orderem Czerwonego Sztandaru. Od 1936 był członkiem partii komunistycznej WKP(b). W 1937 został deputowanym do Rady Najwyższej ZSRR. W 1938 uzyskał stopień wojskowy kombriga. Po śmierci, nazwiskiem Czkałowa nazwano wieś jego urodzenia (od 1955 miasto Czkałowsk), miasto Czkałowsk w Tadżykistanie, miasto Orenburg (w latach 1938–1957 – Czkałow), osiedle Czkałowsk w Kaliningradzie, jak też wiele instytucji i organizacji.

</doc>
<doc id="198889" url="https://pl.wikipedia.org/wiki?curid=198889" title="Damien Duff">
Damien Duff

Damien Anthony Duff (ur. 2 marca 1979 w Ballyboden, na przedmieściach Dublina) – irlandzki piłkarz grający na pozycji pomocnika.
Kariera.
Duff karierę rozpoczynał w zespole Leicester Celtic. Następnie grał w St. Kevin's Boys oraz Lourdes Celtic, skąd trafił do Blackburn Rovers, z którym w wieku siedemnastu lat podpisał zawodowy kontrakt.
Zadebiutował tam 11 maja 1997 roku w przegranym meczu 2:4 z Leicester City na Ewood Park. Duff zagrał wtedy cały mecz. W czasie pobytu w Blackburn w sezonie 2000/2001 pomógł klubowi wrócić po dwóch latach przerwy do Premiership, a rok później przyczynił się do zdobycia przez klub Pucharu Ligi Angielskiej. W finale Blackburn pokonało Tottenham Hotspur 2:1. W sezonie 2002/2003 Blackburn grało w Pucharze UEFA, ale odpadło po przegranym dwumeczu z Celticiem (0:1 i 0:2). Po tym sezonie, 21 lipca 2003 Duff przeszedł do Chelsea F.C. za 17 milinów funtów. W Blackburn w ciągu 7 sezonów rozegrał 224 mecze i strzelił 35 goli.
W Chelsea zadebiutował w wyjazdowym meczu eliminacji Ligi Mistrzów z MŠK Žilina rozegranym 13 sierpnia. W meczu tym zagrał 69 minut, po czym zastąpił go Joe Cole. W pierwszym sezonie Duff wraz z Chelsea zajął drugie miejsce w Premiership. W kolejnym klub ze Stamford Bridge został mistrzem kraju oraz zdobył Puchar Ligi Angielskiej, gdzie w finale po dogrywce pokonał Liverpool 3:2. W 2005 roku Chelsea wygrała w meczu o Tarczę Wspólnoty pokonując Arsenal 2:1. W sezonie 2005/2006 jego klub obronił tytuł mistrza Anglii.
22 lipca 2006 roku Damien Duff trafił za 5 milionów funtów do Newcastle United. W Chelsea rozegrał 125 meczów, w których zdobył 19 bramek. Debiut dla klubu z St. James’s Park zaliczył 10 sierpnia w wygranym meczu eliminacji do Pucharu UEFA przeciwko łotewskiemu FK Ventspils. Duff występuje w Newcastle z numerem jedenastym na koszulce. W sezonie 2008/2009 przez Duff'a Newcastle United spadło po szesnastu latach grania w Premier League, do Championship. W decydującym meczu sezonu przeciwko Aston Villi po strzale kapitana Villi zmienił tor lotu piłki tak że Harper nie miał szans na obronę tego strzału. Gdyby nie padła ta bramka Newcastle utrzymało by się w Premier League. Parę dni po degradacji Newcastle ogłosił, że chce zostać i pomóc w powrocie do Premier League. Mimo to w sierpniu przeszedł do Fulham. W nowym klubie zadebiutował 23 sierpnia w meczu z Chelsea.
10 czerwca 2014 podpisał roczny kontrakt z występującym w A-League zespołem Melbourne City.
14 lipca 2015 po kilkunastoletnich wojażach po Europie wrócił do ojczyzny i podpisał półtoraroczną umowę z najbardziej utytułowaną drużyną w Irlandii - Shamrock Rovers F.C. Wynagrodzenie z kontraktu w części będzie przeznaczał na cele charytatywne.
Reprezentacja.
Duff zaliczył 100 meczów w reprezentacji Irlandii. Strzelił też dla niej 8 goli. Był uczestnikiem Mistrzostw Świata w Korei i Japonii w 2002 roku, gdzie wraz z kolegami z kadry doszedł do drugiej rundy gdzie po karnych odpadli z Hiszpanami. Duff uczestniczył także w 1997 i 1999 roku w Mistrzostwach Świata do lat 20. W 1997 roku Irlandia zajęła trzecie miejsce. W 2012 roku po nieudanym Euro 2012 zakończył karierę reprezentacyjną.

</doc>
<doc id="198890" url="https://pl.wikipedia.org/wiki?curid=198890" title="Kazimierz Wielki">
Kazimierz Wielki



</doc>
<doc id="198892" url="https://pl.wikipedia.org/wiki?curid=198892" title="Jiri Jarosik">
Jiri Jarosik



</doc>
<doc id="198896" url="https://pl.wikipedia.org/wiki?curid=198896" title="Pasja według św. Jana (BWV 245)">
Pasja według św. Jana (BWV 245)

Pasja według św. Jana – wcześniejsza, jedna z dwóch pasji, jakie zachowały się w całości, autorstwa Johanna Sebastiana Bacha.
Powstała w ostatnim okresie jego twórczości, gdy zajmował stanowisko kantora przy Kościele św. Tomasza w Lipsku, na zamówienie rady miejskiej. Premiera odbyła się w 1724 w Wielki Piątek w Kościele św. Mikołaja w Lipsku. Przed następnym wykonaniem dzieła w 1727 Bach opracował ją na nowo i ta wersja wykonywana jest do dzisiaj.
Tekst pasji to w całości 2 rozdziały Ewangelii św. Jana: J 18,1-40 oraz J 19,1-42 (od pojmania Jezusa do złożenia Jego ciała do grobu po ukrzyżowaniu). Soliści: Ewangelista, Piotr, Jezus, Piłat oraz Chór.
Bach umieścił w pasji wiele arii i chorałów, które ilustrują śpiewaną ewangelię i określają uczucia kompozytora, będąc jakby jego modlitwą do Boga.
Pasja składa się z dwóch części. Jej mocną stroną jest dramatyzm, spójna konstrukcja i surowa prostota. Czas wykonania całości wynosi ok. 2 godziny.
Architektura.
Część pierwsza
Część druga
Fragmenty z Ewangelii św. Mateusza.
Bach dodał do Ewangelii św. Jana dwa fragmenty z Ewangelii św. Mateusza:
Mt 26,75 Wspomniał Piotr na słowo Jezusa, który mu powiedział: "Zanim kogut zapieje, trzy razy się Mnie wyprzesz". Wyszedł na zewnątrz i gorzko zapłakał.
Mt 27,51-52 A oto zasłona przybytku rozdarła się na dwoje z góry na dół; ziemia zadrżała i skały zaczęły pękać. Groby się otworzyły i wiele ciał Świętych, którzy umarli, powstało.
Źródło.
Tekst niemiecki: https://en.wikipedia.org/wiki/St_John_Passion
Tekst polski: Dorota Gostyńska (napisy)
TVP KULTURA, 14 kwietnia 2014
Johann Sebastian Bach: Johannes-Passion / Sir Simon Rattle, conductor · Berliner Philharmoniker · Camilla Tilling, soprano · Magdalena Kožená, mezzo-soprano · Topi Lehtipuu, tenor (arias) · Mark Padmore tenor (Evangelist) · Roderick Williams, baritone (Jesus) · Christian Gerhaher, baritone (Pilatus, Petrus) · Rundfunkchor Berlin, Simon Halsey Chorus Master · Peter Sellars, staging / Recorded at the Berlin Philharmonie, 28 February 2014, https://www.digitalconcerthall.com/en/concert/16892

</doc>
<doc id="198899" url="https://pl.wikipedia.org/wiki?curid=198899" title="Viggo Mortensen">
Viggo Mortensen

Viggo Peter Mortensen Jr. (ur. 20 października 1958 w Nowym Jorku) – amerykański aktor teatralny i filmowy, a także poeta, fotograf, malarz oraz reżyser, scenarzysta i producent filmowy. Trzykrotnie nominowany do Oscara dla najlepszego aktora pierwszoplanowego.
Życiorys.
Wczesne lata.
Urodził się na nowojorskim Manhattanie jako starszy syn Amerykanki Grace Gamble (z domu Atkinson) i Viggo Petera Mortensena Sr., pochodzenia duńskiego; jego rodzice spotkali się w Norwegii. Dziadek ze strony matki pochodził z Nowej Szkocji w Kanadzie, a rodzina babki ze strony matki była z Nowej Anglii. Jego rodzina przeniosła się do Wenezueli, a następnie do Danii i ostatecznie osiadła w Argentynie w prowincji Córdoba, w Chaco i Buenos Aires, gdzie uczęszczał do szkoły podstawowej i opanował biegle język hiszpański, podczas gdy jego ojciec zajmował się fermą drobiu i ranczem. Kiedy miał 11 lat, rodzice rozwiedli się, po czym wrócił z matką do Nowego Jorku, gdzie spędził resztę dzieciństwa. W 1976 ukończył Watertown High School w Watertown.
Studiował w St. Lawrence University w Canton w stanie Nowy Jork, zdobywając w 1980 tytuł licencjata na wydziale iberystyki i polityki. Później wyjechał do Europy i zamieszkał w Hiszpanii, Anglii i Danii, gdzie imał się różnych prac dorywczych, takich jak przewóz samochodem ciężarowym w Esbjerg czy sprzedażą kwiatów w Kopenhadze.
Kariera.
Po powrocie do Stanów Zjednoczonych rozpoczął karierę aktorską. Na początku lat 80. na Manhattanie studiował aktorstwo w Warren Robertson’s Theatre Workshop.
Początkowo występował na małym ekranie jako porucznik w LeBoeuf w miniserialu CBS "Jerzy Waszyngton" ("George Washington", 1984) z Barrym Bostwickiem w roli tytułowej i jako Bragg w operze mydlanej NBC "Search for Tomorrow" (1985). Sceny filmowe z jego udziałem w dramacie Jonathana Demme’a "Szybka zmiana" ("Swing Shift", 1984) i komedii romantycznej Woody’ego Allena "Purpurowa róża z Kairu" ("The Purple Rose of Cairo", 1985) zostały ostatecznie wycięte. Na kinowym ekranie zadebiutował rolą farmera Mosesa Hochleitnera ze wspólnoty amiszów w dreszczowcu Petera Weira "Świadek" ("Witness", 1985) z Harrisonem Fordem. Jednocześnie został obsadzony w roli żołnierza w przedstawieniu Williama Shakespeare’a "Henryk V" w Delacorte Theater w Central Park, ale zdecydował się odrzucić tę propozycję. W latach 1985–1986 w Indiana Repertory Theatre w Indianapolis grał Tybalta w tragedii szekspirowskiej "Romeo i Julia". W 1987 otrzymał nagrodę Dramalogue Critics’ Award za rolę kapitana nazisty w spektaklu "Bent" o homoseksualnych więźniach obozów koncentracyjnych w Coast Playhouse w West Hollywood. W jednym z odcinków przebojowego serialu NBC "Policjanci z Miami" ("Miami Vice", 1987) pojawił się gościnnie jako detektyw Eddie Trumbull u boku Lou Diamonda Phillipsa. W dramacie sensacyjnym Davida Cronenberga "Wschodnie obietnice" ("Eastern Promises", 2007) stworzył kreację Nikołaja Łużyna, kierowcy rosyjskiego gangstera Siemiona (Armin Mueller-Stahl) i ochroniarza jego syna Kiriła (Vincent Cassel), która przyniosła mu Brytyjską Niezależną Nagrodę Filmową i nagrodę Sant Jordi oraz nominację do Oscara dla najlepszego aktora pierwszoplanowego, Złotego Globu, BAFTA, Nagrody Gildii Aktorów Ekranowych i Saturna.
Najbardziej znany jest z roli Aragorna w trzyczęściowej ekranizacji "Władcy Pierścieni" w reżyserii Petera Jacksona. Po czterech dniach zdjęć zastąpił wybranego wcześniej do tej roli Stuarta Townsenda, a przyjął ją tylko dzięki entuzjazmowi syna dla powieści Tolkiena. Część zarobionych za film pieniędzy przeznaczył na utworzenie wydawnictwa Perceval Press (nazwanego od imienia jednego z rycerzy Króla Artura), publikującego prace awangardowych artystów.
Życie prywatne.
8 lipca 1987 poślubił Christene „Exene” Cervenkę, z którą ma syna Henry’ego Blake’a (ur. 28 stycznia 1988). W 1992 doszło do separacji, a w 1997 do rozwodu. W 2009 roku związał się z hiszpańską aktorką Ariadną Gil.

</doc>
<doc id="198900" url="https://pl.wikipedia.org/wiki?curid=198900" title="Granatnik Typ 89">
Granatnik Typ 89

 – japoński granatnik wprowadzony do uzbrojenia w 1929 roku, używany w czasie II wojny światowej.
Historia.
W 1921 roku Cesarska Armia Japońska wprowadziła na uzbrojenie granatnik Typ 10. Miał on gładką lufę i miotał granaty ręczne Typ 10 (później także specjalne Typ 91). Jednak zasięg miotania i celność były niskie.
Dlatego w 1929 roku wprowadzono do uzbrojenia nowy granatnik Typ 89. Dzięki zastosowaniu gwintowanej lufy i specjalnie opracowanemu granatowi Typ 89 udało się znacznie zwiększyć zasięg i celność miotanych granatów. Z granatnika można było wystrzeliwać także starsze granaty Typ 91.
Służba.
Granatniki Typ 89 stały się jedną z podstawowych broni japońskiej piechoty. Z reguły były obsługiwane przez trzy osoby (granatnik mógł być łatwo rozłożony na trzy części). Każdy pluton piechoty posiadał na uzbrojeniu trzy lub cztery granatniki.
Opis techniczny.
Granatnik Typ 89 był zespołową bronią jednostrzałową, odprzodową, gwintowaną. Składał się z lufy, do której umocowana była od dołu tuleja zakończona płytą oporową. Wewnątrz tulei znajdował się mechanizm regulujący odległość miotania granatu i uderzeniowy. Granaty były odpalane z lufy pochylonej pod kątem 45 stopni (część granatników miała libellę ułatwiającą ustawienie broni pod tym kątem). Zasięg miotania zmieniano obracając umieszczone obok tulei pokrętło. Jego obracanie powodowało ruch umieszczonego w tulei nagwintowanego pręta. Zależnie od jego pozycji zmieniała się głębokość, na jakiej pocisk znajdował się w lufie. Jeśli znajdował się blisko wylotu, to duża przestrzeń pod pociskiem sprawiała, że ciśnienie gazów prochowych było niskie i odległość, na którą był miotany granat niewielka. Odwrotnie, odpalenie pocisku znajdującego się blisko dna lufy powodowało, że ciśnienie w lufie było wysokie i zasięg miotania duży. Wysuwanie pręta powodowało jednoczesne przesuwanie się przymocowanego do niego mechanizmu spustowego wzdłuż szczeliny w tulei. Po obu stronach szczeliny były umieszczone skale zasięgu (po prawej dla granatu Typ 91, po lewej dla granatu Typ 89). 

</doc>
<doc id="198902" url="https://pl.wikipedia.org/wiki?curid=198902" title="Raúl González">
Raúl González



</doc>
<doc id="198904" url="https://pl.wikipedia.org/wiki?curid=198904" title="JAS">
JAS

JAS ("Język Adresów Symbolicznych") – rodzina asemblerów komputerów Odra opracowana przez Teodora Mikę, Mieczysławę Piernikowską i Lidię Zajchowską, Janinę Cichocką.
Wprowadzony z komputerem Odra 1003 i stosowany w modelach Odra 1013, Odra 1103 i Odra 1204.
W serii 1300 zastąpiony językiem PLAN.

</doc>
<doc id="198905" url="https://pl.wikipedia.org/wiki?curid=198905" title="Dyzenteria">
Dyzenteria

Dyzenteria, czerwonka (gr. δυσεντερία, "dysentería") – ostra choroba zakaźna jelit, w szczególności jelita grubego, której objawem jest uporczywa biegunka i obecność krwi oraz śluzu w stolcu. Nieleczona prowadzi do śmierci.
Przyczyny.
Choroba zazwyczaj wywołana jest infekcją bakteryjną lub pierwotniakową oraz inwazją pasożytów, ale może też być spowodowana podrażnieniem chemicznym lub infekcją wirusową. Dwoma najczęstszymi patogenami wywołującymi dyzenterię są: pałeczka z rodzaju "Shigella" i ameba "Entamoeba histolytica". Chorobę wywoływaną przez bakterie określa się mianem czerwonki bakteryjnej, a wywoływaną przez amebę - czerwonką amebową, także nazywaną pełzakowicą.
Najczęstszą przyczyną szigelozy w Afryce i Azji jest "S. flexneri", natomiast w Europie "S. sonnei".
Objawy.
Objawem dominującym jest bardzo częste (nawet kilkadziesiąt razy na dobę) oddawanie luźnych stolców oraz przyspieszony pasaż jelitowy. Czasem towarzyszą im krwiste wymioty. Ilość i objętość stolców, a także ich wygląd (np. domieszka śluzu lub krwi) zależą od rodzaju czynnika wywołującego chorobę. Ze względu na uszkodzenie nabłonka jelitowego dochodzi do przejściowej nietolerancji laktozy.
Leczenie.
Leczenie polega przede wszystkim na doustnym uzupełnianiu wody, elektrolitów i węglowodanów, a gdy jest to niemożliwe (np. z powodu wymiotów) wówczas stosuje się dożylne podawanie płynów. Terapia antybiotykami lub chemioterapeutykami powinna być prowadzona w zależności od oceny klinicznej sytuacji pacjenta i laboratoryjnej identyfikacji patogenu.

</doc>
<doc id="198911" url="https://pl.wikipedia.org/wiki?curid=198911" title="Błękit indygo">
Błękit indygo



</doc>
<doc id="198912" url="https://pl.wikipedia.org/wiki?curid=198912" title="Błękit indygowy">
Błękit indygowy



</doc>
<doc id="198916" url="https://pl.wikipedia.org/wiki?curid=198916" title="Bruno Taut">
Bruno Taut

Bruno Julius Florian Taut (ur. 4 maja 1880 w Königsbergu zm. 24 grudnia 1938 w Stambule) – niemiecki architekt i urbanista modernistyczny, znany przede wszystkim jako autor osiedli Berlin-Britz (tzw. "Osiedle Podkowa"), Berlin-Zehlendorf ("Chata wuja Toma") oraz Szklanego Pawilonu (Der Glashaus-Pavillon) na wystawę kolońskiego Werkbundu.
Życiorys.
Studia architektoniczne w Królewcu ukończył w 1902. Następnie współpracował z Brunonem Möhringiem a od 1904 z Theodorem Fischerem. Jego pierwszym, w pełni samodzielnym zleceniem była renowacja kościoła w Unterriexingen - niewielkiej wsi na południu Niemiec. W 1908 powrócił do Berlina, gdzie rozpoczął studia z historii sztuki i budownictwa na Politechnice w Charlottenburgu. Od 1909 wraz z Franzem Hoffmannem prowadził w Berlinie własne biuro architektoniczne. W początku lat 20. stał się główną postacią ruchu ekspresjonistycznego w architekturze. Wraz z Walterem Gropiusem był członkiem założycielem Sowietu Sztuki (Arbeitsrat für Kunst), który działał w latach 1919-1921. W 1932 pracował krótko w ZSRR, po czym wrócił do Berlina. Miesiąc po przejęciu władzy przez nazistów w 1933 wyemigrował - wpierw do Szwajcarii, potem do Japonii, a ostatecznie do Turcji.
Bruno Taut zmarł 24 grudnia 1938 roku w wieku 58 lat. Został pochowany na cmentarzu w Edirnekapı Şehitliği jako pierwszy i jedyny niemuzułmanin.
Młodszym bratem Brunona Tauta był Max Taut, również znany architekt.
Terytorium obecnej Polski.
W Katowicach znajdują się dwa zespoły budynków zaprojektowanych przez Brunona Tauta na zlecenie Hohenlohe Werke:

</doc>
<doc id="198920" url="https://pl.wikipedia.org/wiki?curid=198920" title="Joseph Rutherford">
Joseph Rutherford



</doc>
<doc id="198921" url="https://pl.wikipedia.org/wiki?curid=198921" title="Totalizator Sportowy">
Totalizator Sportowy

Totalizator Sportowy – polskie przedsiębiorstwo. Jego głównymi obszarami działalności są gry liczbowe, loterie pieniężne i zakłady wzajemne. Jest właścicielem loterii Lotto. Nadzór właścicielski nad Totalizatorem Sportowym sprawuje Ministerstwo Finansów.
Zgodnie z ustawą o grach i zakładach wzajemnych Totalizator Sportowy jest monopolistą w dziedzinie salonów gier na automatach, gier liczbowych i loterii pieniężnych w Polsce.
Działalność.
Zostało powołane uchwałą Prezydium Rządu 17 grudnia 1955 roku i rozpoczęło działalność 25 stycznia 1956 roku. W latach 1956–1997 funkcjonowało jako Przedsiębiorstwo Państwowe Totalizator Sportowy, po czym zostało przekształcone w spółkę Skarbu Państwa w formie spółki z ograniczoną odpowiedzialnością.
Przedsiębiorstwo posiada ponad 16 tys. punktów sprzedaży. Jest spółką z ograniczoną odpowiedzialnością, której jedynym udziałowcem jest Skarb Państwa. 
Komputerowy system sprzedaży został wdrożony w 1991.
Do ceny każdego zakupionego zakładu gier liczbowych doliczana jest dopłata w wysokości 25% ceny zakładu. W przypadku loterii pieniężnych dopłata ta wynosi 10% ceny losu. Kwoty wpłaconych dopłat trafiają docelowo na rachunek Funduszu Rozwoju Kultury Fizycznej (75% wpływów z dopłat), Funduszu Promocji Kultury (20% wpływów z dopłat), Funduszu Rozwiązywania Problemów Hazardowych (4% wpływów z dopłat) oraz Fundusz Wspierania Rozwoju Społeczeństwa Obywatelskiego (1% wpływów z dopłat).
Od 2008 roku Totalizator Sportowy jest zarządcą Toru Wyścigów Konnych Warszawa Służewiec.
W grudniu 2018 przedsiębiorstwo uruchomiło platformę internetową, która pozwala na stawianie kuponów Lotto przez internet, oraz kasyno internetowe, będące jedynym legalnym kasynem internetowym w Polsce.
Od marca 2020 roku przedsiębiorstwo zbiera 10% ze sprzedaży kuponów Lotto w internecie na walkę z pandemią COVID-19 i jej skutkami.
Certyfikat Odpowiedzialnej Gry.
7 maja 2013 roku Totalizator Sportowy otrzymał "Certyfikat Odpowiedzialnej Gry" przyznawany przez European Lotteries and Toto Association. Standardy certyfikatu zostały wprowadzone przez European State Lottery and Toto Association w 2007 roku. W ramach certyfikacji ocenianych jest 11 obszarów, które obejmują między innymi: badania, szkolenia pracowników, programy dla sprzedawców, projektowanie gier, reklamę i marketing oraz edukację graczy. Oceny dokonuje niezależny audytor, a certyfikat przyznawany jest na okres trzech lat.

</doc>
<doc id="198923" url="https://pl.wikipedia.org/wiki?curid=198923" title="Łuk gnykowy">
Łuk gnykowy

Łuk gnykowy - drugi łuk trzewiowy, który począwszy od ryb chrzęstnoszkieletowych i kościstych tworzy połączenie żuchwy z puszką mózgową. Określa się go mianem "hyomandibulare", a samą czaszkę z takim połączeniem jako hyostyliczną. U płazów, gadów, ptaków i ssaków górna część łuku gnykowego (tzw. gnykowo-żuchwowa) ewoluuje w strzemiączko. Dolna część czyli chrząstka gnykowa przekształca się w kość gnykową krtani ssaków.

</doc>
<doc id="198924" url="https://pl.wikipedia.org/wiki?curid=198924" title="Lotto (gra liczbowa)">
Lotto (gra liczbowa)

Lotto (do 1975 Toto-Lotek, do 2009 Duży Lotek) – najstarsza, a zarazem najpopularniejsza w Polsce gra liczbowa organizowana przez Totalizator Sportowy. Pierwsze losowanie odbyło się 27 stycznia 1957. Polega na wytypowaniu wyników losowania 6 liczb z zakresu od 1 do 49.
Zasady.
Gra polega na poprawnym wytypowaniu losowanych w wyznaczonych terminach liczb. Podczas jednego losowania losowanych jest 6 z 49 liczb. Typowanie odbywa się przez zaznaczenie liczb na blankiecie, a od czasu wprowadzenia przez Totalizator Sportowy lottomatów (stopniowo w okresie od września 1991 do stycznia 1995) liczby mogą być typowane także przez system informatyczny. Jest to tzw. metoda „na chybił trafił”. Istnieje możliwość zawierania zakładów systemowych. W zakładach takich typuje się od 7 do 12 liczb. Jest to dokładnie równoważne z obstawieniem wszystkich kombinacji 6 liczb z 7, 6 z 8 itd.
Lotto jest grą kumulacyjną, tj. w przypadku niestwierdzenia w danym losowaniu prawidłowego wytypowania wylosowanych 6 liczb, pula na wygrane I stopnia przechodzi do kolejnego losowania i zostaje ona powiększona. Wygrane są wypłacane po trafieniu co najmniej 3 liczb.
Historia.
Gra potocznie nazywana jest Toto-Lotkiem, ze względu na przyzwyczajenie starszych graczy do pierwszej nazwy loterii, choć nazwa ta jest także używana wśród młodszych graczy. W ciągu ponad 66 lat istnienia tej loterii przeprowadzono ponad 6850 losowań (stan na marzec 2023).
Toto-Lotek i Duży Lotek.
Początkowo losowania Toto-Lotka, a później Dużego Lotka (nazwa ta została przyjęta we wrześniu 1975) odbywały się raz w tygodniu – w niedzielę. W latach 1958–1988 zakres losowanych liczb poszerzony był o tzw. dyscypliny sportowe i tak poszczególnym numerom były przyporządkowane następujące dyscypliny:
1. Bobsleje, 2. Bojery, 3. Bieg przez płotki, 4. Bieg z przeszkodami, 5. Bieg na przełaj, 6. Boks, 7. Judo, 8. Gimnastyka, 9. Hokej na lodzie, 10. Hokej na trawie, 11. Jazda figurowa na lodzie, 12. Jazda szybka na lodzie, 13. Jeździectwo, 14. Kajakarstwo, 15. Koszykówka, 16. Kolarstwo, 17. Łucznictwo, 18. Maraton, 19. Narciarstwo, 20. Pływanie, 21. Piłka wodna, 22. Piłka nożna, 23. Piłka ręczna, 24. Pięciobój nowoczesny, 25. Podnoszenie ciężarów, 26. Pchnięcie kulą, 27. Rugby, 28. Rzut oszczepem, 29. Rzut dyskiem, 30. Rzut młotem, 31. Skoki narciarskie, 32. Skoki do wody, 33. Skok wzwyż, 34. Skok w dal, 35. Skok o tyczce, 36. Spadochroniarstwo, 37. Sporty motorowodne, 38. Siatkówka, 39. Strzelectwo, 40. Szermierka, 41. Szybownictwo, 42. Szachy, 43. Trójskok, 44. Tenis, 45. Tenis stołowy, 46. Wioślarstwo, 47. Zapasy, 48. Żeglarstwo, 49. Żużel.
Od 2 czerwca 1984 (losowanie 1999) przeniesiono je na soboty. Od 2 października 1991 (losowanie 2764) wprowadzono losowania środowe. Wtedy też ustalono gwarantowaną pulę na wygrane I stopnia wynoszącą wówczas 1 000 000 000 zł. 
W listopadzie 1996 wprowadzono zasadę kumulacji wygranych I stopnia, dzięki czemu pule na wygrane I stopnia mogą sięgać ogromnych kwot. W wyniku kumulacji rekordowa wygrana padła w Skrzyszowie 16 marca 2017 i wynosiła 36 726 210,20 zł. Rekordowa pula nagród I stopnia wyniosła 57 804 715,2 zł 7 maja 2016, jednak została podzielona między trzech zwycięzców. Wylosowane liczby to: 11, 14, 20, 27, 30 i 35.
W celu zwiększenia przychodów firmy Totalizator Sportowy 4 września 2007 (losowanie 4426) wprowadził trzecie w tygodniu losowanie Dużego Lotka. Losowania środowe zastąpiono wtorkowym i czwartkowym, sobotnie pozostawiono bez zmian. Najwięcej wygranych I stopnia – 80 – stwierdzono po losowaniu 30 marca 1994. Wylosowano wówczas liczby: 11, 16, 23, 30, 35 i 41. Każda z wygranych wyniosła poniżej 70 000 000 zł (dla porównania główna wygrana wynosiła wtedy 1 000 000 000 zł).
W latach 1973–1989 do losowania używano maszyny "HBS/RFN/1973", z kasetą odblokowywaną ręcznie przez członka Komisji Kontroli Gier i Zakładów. Kule miały jednolity, biały kolor. W późniejszym czasie maszyna była wykorzystywana w losowaniach Zakładów Specjalnych i Multi Lotka (1995–1997). W 1991 maszyny do losowania zostały wymienione, nowe cechowały się stosowaniem podciśnienia i automatycznie odblokowywaną kasetą po prawej stronie maszyny (z 4 rzędami mogącymi pomieścić po 13 kul), wymieniono też kule, które od tego czasu były w następujących kolorach: 1–10 – różowy, 11–20 – niebieski, 21–30 – żółty, 31–40 – zielony, 41–49 – pomarańczowy, liczby były zapisywane fontem Arial Black. Kolejna wymiana maszyn losujących miała miejsce w 2003, maszyny posiadały zmniejszone wymiary i z kasety po obu stronach (po lewej stronie 2 rzędy, po prawej 3 rzędy mogące pomieścić po 10 kul), zmieniono też nieco wygląd zewnętrzny kul, liczby były zapisane fontem Arial i otoczone czarnymi liniami (maszyna ta nadal jest stosowana w losowaniach Mini Lotto). Od 2012 wprowadzono dwie maszyny z okrągłymi bębnami "Smartplay Saturn", typowe dla losowań Multi Multi; w losowaniu Lotto są używane jednolite żółte kule, a w losowaniu Lotto plus jednolite niebieskie kule.
Lotto.
10 października 2009 (losowanie 4755) gra zmieniła nazwę na Lotto, ze względu na to, iż inne europejskie gry liczbowe mają taką samą nazwę – jak dotąd tę nazwę nosiła tylko loteria. Główne zasady gry nie uległy zmianie, zmodyfikowano natomiast podział puli na poszczególne stopnie wygranych, wzrosła cena pojedynczego zakładu i, co za tym idzie, wysokość wygranych i kumulacji.
Lotto Plus.
15 września 2012 wprowadzono dodatek do gry o nazwie Lotto Plus. W tym dodatku dopłacana jest złotówka za zakład Lotto, by wziąć udział w dodatkowym losowaniu 1 miliona złotych. W związku z tym są dwa niezależne od siebie losowania gier Lotto i Lotto Plus, gdyż są losowane dwa zestawy liczb, a losowanie Lotto Plus odbywa się bezpośrednio po losowaniu Lotto. W pierwszym losowaniu Lotto Plus 15 września 2012 (losowanie 5214) padły liczby: 4, 5, 37, 39, 43, 49.
Prawdopodobieństwo trafienia w Lotto.
Prawdopodobieństwo wygranej w grze systemowej.
Prawdopodobieństwo, że w przeciągu formula_1 losowań zostanie trafionych formula_2 liczb wynosi:
Prawdopodobieństwo trafienia dokładnie "k" liczb.
Prawdopodobieństwo trafienia w dokładnie formula_2 z sześciu wylosowanych liczb można obliczyć według wzoru:
gdzie formula_10 – ilość typowanych liczb (od 7 do 12 liczb).
Poszczególne człony wzoru biorą się z następującego rozumowania:
Prawdopodobieństwo trafienia „szóstki”.
Zakładając, że chcemy trafić wszystkie liczby (czyli 6), szansa, że wygramy, wynosi
lub
Bowiem w losowaniu bez zwracania jest tylko jeden taki układ liczb (kolejność w jakiej będą losowane te liczby nie ma znaczenia).
Prawdopodobieństwo trafienia „piątki”.
Prawdopodobieństwo trafienia dokładnie pięciu spośród sześciu wylosowanych liczb wynosi
Ze zbioru 6 wylosowanych liczb w losowaniu należy mieć na kuponie dowolne 5 (jest sześć możliwości – możemy nie mieć na kuponie dowolnej z 6 wylosowanych liczb) oraz 1 dowolną liczbę ze zbioru 43 niewylosowanych liczb.
Prawdopodobieństwo trafienia „czwórki”.
Prawdopodobieństwo trafienia dokładnie czterech spośród sześciu wylosowanych liczb wynosi
Prawdopodobieństwo trafienia „trójki”.
Prawdopodobieństwo trafienia dokładnie trzech spośród sześciu wylosowanych liczb wynosi
Inne.
Prawdopodobieństwa tego, że trafimy przynajmniej "l" liczb można obliczyć z następującego wzoru:
gdzie formula_20 = prawdopodobieństwo trafienia dokładnie l liczb (patrz wyżej), formula_21
Zastosowanie tego wzoru do obliczenia, jakie jest prawdopodobieństwo wystąpienia wygrywających sytuacji, da nam:
Teoretyczna opłacalność gry.
Opłacalność udziału w grze losowej określamy wartością oczekiwaną zwrotu. Biorąc pod uwagę cenę zakładu oraz oczekiwaną kumulację (wartość wypłaty za nagrodę I stopnia) można stwierdzić stopę zwrotu. Grając bez kumulacji średnio tracimy 2,07 zł na zakład (cena zakładu to 3 zł). W przypadku kumulacji 31 mln zł uczestnik wychodzi na zero (pod warunkiem, że będzie tylko jedna „szóstka”). Każda wyższa kumulacja generuje dodatnią wartość oczekiwaną.
Najwyższe kumulacje i podział pieniędzy na wygrane.
Na wygrane przeznacza się przynajmniej 51% stawek wpłaconych w grze.
Od 2009 roku wprowadzono 25% dopłaty do stawki, czyli z kuponu Lotto za 3,00 PLN na wygrane przeznaczone jest przynajmniej 51% z 2,40 PLN (dopłata 60 groszy). Zostaje 1,224 PLN na wygrane, czyli na zysk Totalizatora i wymienionych w dopłacie ministerstw przeznaczone maksymalnie jest 59,2%. Nie uwzględniając ewentualnego podatku od wygranej (od jednorazowych wartości wygranych powyżej 2280,00 PLN, zryczałtowany podatek dochodowy wynosi 10% wygranej kwoty). Co oznacza, że mniej niż 40,8% wpłaconych kwot może zostać w kieszeni zwycięskich graczy.
Najwyższe wygrane.
Tabela przedstawia 10 najwyższych wygranych w Lotto:
W losowaniu z 30 marca 1994 stwierdzono aż 80 wygranych I stopnia.
W 1995 w Olsztynie ten sam gracz trafił dwie „szóstki” w odstępie dwóch tygodni.

</doc>
<doc id="198925" url="https://pl.wikipedia.org/wiki?curid=198925" title="Dymitr Jerzy Wiśniowiecki">
Dymitr Jerzy Wiśniowiecki

Dymitr Jerzy Wiśniowiecki herbu Korybut (ur. 19 grudnia 1631 w Wiśniowcu, zm. 28 lipca 1682 w Lublinie) – książę, kasztelan krakowski od 1680, wojewoda krakowski od 1678, hetman wielki koronny od 1676, hetman polny koronny od 1668, wojewoda bełski od 1660, strażnik polny koronny od 1658, starosta białocerkiewski, kamionecki, solecki, brahiński, starosta lubomelski w 1667 roku, starosta drahimski w 1667 roku.
Aktywnie działający polityk doby panowania Michała Korybuta Wiśniowieckiego i Jana Sobieskiego.
Pochodził z tzw. linii książęcej rodu. Syn Janusza Wiśniowieckiego i Katarzyny Eugenii z Tyszkiewiczów. Po śmierci ojca opiekę nad nieletnim Dymitrem przejął Jeremi Wiśniowiecki. Wraz z nim Dymitr brał prawdopodobnie udział w obronie Zbaraża (1649) i w bitwie pod Beresteczkiem w trakcie powstania Chmielnickiego (1648–1651).
W czasie „potopu szwedzkiego” stanął, początkowo, po stronie Karola X Gustawa. Postawa ta jednak nie była wyjątkowa, podobnie postąpili ówcześni hetmani i późniejszy król Jan Sobieski. Już wiosną 1656 wrócił jednak pod rozkazy Jana Kazimierza. W 1658 został strażnikiem polnym koronnym. W 1660 r. Wiśniowiecki wszedł do senatu jako wojewoda bełski. Związał się z profrancuską partią skupioną wokół monarchy i królowej Marii Ludwiki, licząc na uzyskanie tą drogą kolejnych godności. Podczas rokoszu Lubomirskiego stanął po stronie dworu, a wiosną 1668 został mianowany hetmanem polnym koronnym. Po abdykacji Jana Kazimierza związał się ze stronnictwem austriackim, jednak w czasie elekcji w 1669 roku poparł kandydaturę swego kuzyna Michała Korybuta Wiśniowieckiego, podpisał jego "pacta conventa". Elektor Jana III Sobieskiego z województwa bełskiego w 1674 roku, podpisał jego "pacta conventa". 
Jako hetman polny odznaczył się w walkach z Turkami i Tatarami. Brał udział w bitwie pod Chocimiem, gdzie dowodził centrum szyku polskiego. Po śmierci króla popierał kandydata austriackiego Karola Lotaryńskiego, pogodził się jednak z elekcją Sobieskiego. W 1676 r. uzyskał buławę wielką koronną stając się formalnie głównodowodzącym wojsk koronnych, nie był jednak wybitnym wodzem i niknął w cieniu nowego króla. Od początku kariery był silnie skonfliktowany z Sobieskim, w grę wchodziły różnice polityczne oraz ambicjonalne dzielące obu magnatów.
Dymitr Wiśniowiecki był jedną z głównych postaci opozycji przeciw Janowi Sobieskiemu w Koronie; jako stronnik Habsburgów sprzeciwiał się królewskim planom zbliżenia z Francją. Mimo to w 1679 uzyskał nominację na wojewodę, a następnie kasztelana krakowskiego, zostając tym samym pierwszym senatorem Rzeczypospolitej. Pierwsza z tych nominacji miała wynagrodzić Dymitrowi utratę Ordynacji Ostrogskiej, o którą toczył spór z Hieronimem Lubomirskim, kawalerem maltańskim. Wiśniowiecki nominację przyjął, z dóbr nie ustąpił jednak aż do śmierci.
Zgromadził pokaźny majątek wyrastając na jednego z najbogatszych magnatów Rzeczypospolitej. Poza odziedziczonymi dobrami w województwie ruskim (m.in. Załoźce, Wiśniowiec i Zbaraż) przejął kontrolę nad Ordynacją Ostrogską. Dzięki pokrewieństwu z Gryzeldą Wiśniowiecką, starał się też o Ordynację Zamojską.
Pierwszą żoną Dymitra Wiśniowieckiego była Marianna Zamoyska, która zmarła w 1668 roku. Jego drugą żoną od 1671 roku była Teofila Ludwika Zasławska, siostrzenica króla Jana III Sobieskiego.

</doc>
<doc id="198926" url="https://pl.wikipedia.org/wiki?curid=198926" title="Tomaž Šalamun">
Tomaž Šalamun

Tomaž Šalamun (ur. 4 lipca 1941 w Zagrzebiu, zm. 27 grudnia 2014 w Lublanie) – poeta słoweński.
Šalamun był uznawany za wybitnego twórcę literatury słoweńskiej XX i XXI w., a także wymieniany jako jeden z najwybitniejszych współczesnych poetów europejskich. Opublikował ponad czterdzieści tomów poezji w języku słoweńskim, tłumaczenia jego wierszy ukazywały się również w wydaniach książkowych w kilkunastu krajach Europy i w USA.
Życiorys.
Tomaž Šalamun wychowywał się w Lublanie, Mostarze i Koprze w ówczesnej Jugosławii. Ukończył historię sztuki na uniwersytecie w Lublanie.
Jako student brał udział w redagowaniu czasopisma kulturalnego "Perspektive" ("Perspektywy"), które w 1964 zostało zlikwidowane przez władze jako zagrażające porządkowi społecznemu SFRJ. Przy tej okazji Šalamun został aresztowany, ale wobec zdecydowanego protestu słoweńskich intelektualistów nie postawiono mu zarzutów i uwolniono po kilku dniach.
Debiutancki tom wierszy "Poker", wydany nakładem własnym autora w 1966, spotkał się z żywym oddźwiękiem, w tym z oskarżeniami autora o „nihilizm”, „dekadencję” i „nieodpowiedzialność”. Obecnie tom ten uważany jest za jeden z punktów zwrotnych w słoweńskiej literaturze XX w.
W roku 1970 Šalamun, jako uczestnik grupy artystów-konceptualistów "OHO" (nazwa pochodzi od połączenia słoweńskich wyrazów „oko” i „ucho”), wyjechał na miesięczną wystawę do Nowego Jorku, na zaproszenie Museum of Modern Art. Wizyta ta wywarła duże wrażenie na poecie, który następnie wielokrotnie powracał do USA na dłuższe i krótsze pobyty, podczas których napisał znaczną część swoich wierszy. W latach 1979–1981 przebywał również na stypendium w Meksyku, co wywarło istotny wpływ na jego dykcję poetycką.
Po niedługim okresie zatrudnienia jako historyk sztuki w Muzeum Sztuki Współczesnej i Akademii Sztuk Pięknych w Lublanie, utrzymywał się z tłumaczeń i prac dorywczych (na skutek kolejnego „podpadnięcia” władzom socjalistycznej Jugosławii), a w późniejszym czasie całkowicie poświęcił się pracy poetyckiej. W ostatnich latach prowadził również zajęcia na wydziałach creative writing dwóch uniwersytetów w USA.
W latach osiemdziesiątych XX w. poeta wyrażał poparcie dla dążeń niepodległościowych Słowenii. Po uzyskaniu przez Słowenię niepodległości, w latach 1996–1997 pełnił funkcję attaché kulturalnego konsulatu Republiki Słowenii w Nowym Jorku.
Šalamun kilkakrotnie odwiedzał Polskę. W maju 2005 r. był gościem festiwalu „Poznań Poetów”, a w 2013 r. – Festiwalu im. Czesława Miłosza. Jego siostrą jest Katarina Šalamun-Biedrzycka, siostrzeńcami Miłosz i Mariusz Biedrzyccy.
Zarys twórczości.
Wczesna twórczość Šalamuna, szczególnie wiersze składające się na debiutancki tom "Poker" (1966), wywołała pewną konsternację czytelników i krytyki. Zwracano uwagę na ciągi luźno połączonych obrazów, nierzadko drastycznych, często zestawianych kosztem dyskursywnego znaczenia. Podkreślano też obecność w wierszach elementów absurdu i groteski, a także zdecydowane odrzucenie przez autora etosu środkowoeuropejskiego intelektualisty. (Pierwszy wers wiersza otwierającego debiutancki tom brzmiał: „Zmęczyłem się wizerunkiem swojego plemienia i wyszedłem”). Doszukiwano się powiązań z poezją symbolistów, szczególnie Rimbauda, jak również T.S. Eliota oraz francuskich surrealistów i serbskich nadrealistów. Krytycy zaproponowali także nowe określenia do opisu poezji Šalamuna, takie jak „reizm” (od łac. „res”, rzecz) i „ludyzm” (od „ludo”, bawię się).
W latach 70. XX w. w poezji Šalamuna zaznaczył się wpływ poezji amerykańskiej, szczególnie autorów kojarzonych z Beat Generation i szkołą nowojorską. Wpływ ten przejawił się m.in. wprowadzeniem do wierszy dłuższych form narracyjnych. Dwuletni pobyt poety w Meksyku na przełomie lat siedemdziesiątych i osiemdziesiątych zaowocował pojawieniem się w wierszach motywów z kultur prekolumbijskich i poezji hiszpańskojęzycznej (np. Césara Vallejo), a także pogłębieniem ekstatyczności i wizyjności obrazowania, w kierunku kojarzącym się z pismami św. Jana od Krzyża.
W latach 80. Šalamun podjął swego rodzaju dialog z młodszym pokoleniem poetów słoweńskich, pozostających pod wpływem takich prądów myślowych jak dekonstrukcja czy psychoanaliza Lacana. Poeta skupił się na zagadnieniach relacji i odniesień w obrębie języka jako takiego, co przejawiło się w większej złożoności środków poetyckich, skłaniającej krytyków do porównań (przychylnych i nieprzychylnych) ze sztuką baroku. Z drugiej strony, echom postmodernizmu Šalamun przeciwstawił własną wersję dążenia do transcendencji, inspirowaną kabałą w ujęciu Gershoma Scholema, czy też mistyczną poezją Dżaladuddina Rumiego.
W ostatnich z opublikowanych tomów poety można, w porównaniu z wcześniejszym rozpasaniem, zauważyć pewne ściszenie tonu, zwrócenie się w stronę intymnego zwierzenia. Wiersze nadal jednak oparte są na zestawieniach wizjonerskich obrazów, a środki językowe – stosowane w sposób wirtuozerski, nierzadko graniczący z karkołomnością.

</doc>
<doc id="198929" url="https://pl.wikipedia.org/wiki?curid=198929" title="August III Saski">
August III Saski



</doc>
<doc id="198932" url="https://pl.wikipedia.org/wiki?curid=198932" title="Tomaz Salamun">
Tomaz Salamun



</doc>
<doc id="198933" url="https://pl.wikipedia.org/wiki?curid=198933" title="Crowning of Atlantis">
Crowning of Atlantis

Crowning of Atlantis – wydany w 1999 r. studyjny album szwedzkiego zespołu Therion.
Opis albumu.
Początkowo "Crowning of Atlantis" miał być wydany w formacie Maxi-CD, jednak wydawca chciał albumu pełnometrażowego. Z tego powodu dodano kilka utworów – "Thor" i trzy utwory koncertowe (zarejestrowane podczas trasy promującej album "Vovin" w 1998 r.). Płyta zawiera także utwór „Clavicula Nox” w wersji z męskimi wokalami (pierwotna wersja na krążku "Vovin").
Okładka.
Materiał ilustracyjny: Nico &amp; Theresa.
Twórcy albumu.
Ponadto:
Chór:
The Indigo Orchestra (orkiestracja):
Członkowie trasy koncertowej Vovin 1998:

</doc>
<doc id="198934" url="https://pl.wikipedia.org/wiki?curid=198934" title="Grzegorz Górny">
Grzegorz Górny

Grzegorz Górny (ur. 30 marca 1969) – polski dziennikarz i publicysta.
Życiorys.
Absolwent dziennikarstwa na Uniwersytecie Warszawskim. Na początku lat 90. pracował w „Gazecie Wyborczej”.
W 1994 wraz z Rafałem Smoczyńskim stworzył kwartalnik „Fronda”, który redagował przez 11 lat. W latach 1995–2001 współtworzył też program telewizyjny pod tym samym tytułem.
W lipcu 2005 właściciele tygodnika „Ozon” powierzyli mu stanowisko redaktora naczelnego. Po upadku „Ozonu” został wiceprezesem spółki Media Dei, która zamierza wydawać nowy tygodnik o podobnym do „Ozonu” profilu. Autor filmów dokumentalnych z serii "Raport Specjalny" dla Telewizji Polsat; współautor reportażu na temat działalności Wojskowych Służb Informacyjnych w polskich mediach telewizyjnych w latach 90. wyemitowanego w magazynie reporterskim "30 minut". Od października 2007 do 14 kwietnia 2012 znów był redaktorem naczelnym kwartalnika „Fronda”. W grudniu 2012 został publicystą tygodnika „W Sieci” i portalu wpolityce.pl. Prowadzi Klub Trójki w Programie III Polskiego Radia.
Laureat wielu nagród dziennikarskich, filmowych i książkowych (m.in. Grand Press, Feniks, Totus Tuus i Nagroda im. Jerzego Zieleńskiego). Odznaczony węgierskim Orderem Zasługi.
Żonaty z Angeliką (członkinią grupy muzycznej 2Tm2,3), mają pięcioro dzieci.

</doc>
<doc id="198936" url="https://pl.wikipedia.org/wiki?curid=198936" title="Barlee">
Barlee

Barlee – słone jezioro okresowe w Australii. 
Powierzchnia: 1450 km²(po wypełnieniu)
Wymiary: ok. 100 x 80 km 
Położenie: 29° 05' S, 119° 28' E
Jezioro Barlee wypełnia się ok. raz na 10 lat, a woda w nim może przetrwać mniej niż rok. W okresie kiedy jest wypełnione jest ważnym terenem lęgowym szczudłaka australijskiego.
Zostało odkryte przez Johna Forresta w 1869 roku. Wyprawa Forresta, która poszukiwała od dawna zaginionego podróżnika-odkrywcy Ludwiga Leichhardta, utknęła w błocie próbując przejść przez teren jeziora 19 marca tego roku. Kiedy udało im się wydobyć konie z błota, wędrowali wokół jeziora. 25 marca, wspięli się na wzgórze i udało im się zobaczyć olbrzymie rozmiary jeziora. Forrest nazwał jezioro na cześć Fredericka Barlee, kolonialnego Sekretarza ds. Zachodniej Australii.

</doc>
<doc id="198937" url="https://pl.wikipedia.org/wiki?curid=198937" title="Świerk czarny">
Świerk czarny

Świerk czarny ("Picea mariana" (Mill.) Britton, Sterns &amp; Poggenb.) – gatunek drzewa iglastego z rodziny sosnowatych. Rodzimy obszar występowania to Ameryka Północna, gdzie jest gatunkiem pospolitym, a zwarty zasięg jego występowania sięga od gór Wirginii na południu po granicę tundry na Alasce 
Zastosowanie.
Jako drzewo ozdobne sadzony jest w parkach i ogrodach. Jest odporny na mróz (strefy mrozoodporności 1-8). Preferuje stanowiska bagienne i słoneczne. Uprawianych jest wiele kultywarów, m.in. karłowa 'Nana'.

</doc>
<doc id="198938" url="https://pl.wikipedia.org/wiki?curid=198938" title="Joan Enric Vives Sicilia">
Joan Enric Vives Sicilia



</doc>
<doc id="198941" url="https://pl.wikipedia.org/wiki?curid=198941" title="Czany">
Czany

Czany – jezioro bezodpływowe w Rosji. Położone jest w azjatyckiej części kraju, na Nizinie Barabińskiej.
Powierzchnia jeziora jest zmienna i wynosi 1400–2000 km². Położone jest na wysokości 106 m n.p.m. Jego głębokość to 7 m.

</doc>
<doc id="198942" url="https://pl.wikipedia.org/wiki?curid=198942" title="Jezioro Czany">
Jezioro Czany



</doc>
<doc id="198945" url="https://pl.wikipedia.org/wiki?curid=198945" title="Joaquin Navarro-Valls">
Joaquin Navarro-Valls



</doc>
<doc id="198946" url="https://pl.wikipedia.org/wiki?curid=198946" title="Bookcrossing">
Bookcrossing

Bookcrossing – idea nieodpłatnego przekazywania książek poprzez pozostawianie ich w miejscach publicznych, jak również w miejscach celowo utworzonych tzw. półkach bookcrossingowych (stoliki, regały, gabloty), po to, by znalazca mógł je przeczytać i przekazać dalej.
Bookcrossing to niekonwencjonalna forma popularyzowania książki i czytelnictwa, ruchoma, wirtualna biblioteka – bez własnej siedziby, regałów, kart bibliotecznych.
Idea.
Bookcrosserzy, czyli ludzie uprawiający bookcrossing, tłumaczą swoją ideę tym, że "książki nie lubią być więzione w domu na półkach, wolą krążyć z rąk do rąk i być czytane".
Bookcrossing na świecie.
Idea krążącej książki narodziła się w Stanach Zjednoczonych w 2001 roku, jej inicjatorem był programista komputerowy, Ron Hornbaker. Swój pomysł nazwał bookcrossingiem (po polsku wymiana książek, książko-krążenie, książka w podróży). W marcu 2001 r. założył stronę internetową. Cztery tygodnie później ogłosił, że zamierza rozszerzyć swój projekt na cały świat. W 2004 r. wyrażenie „bookcrossing” trafiło do słownika Oxfordu. Było także tematem australijskiego serialu obyczajowego "Sąsiedzi". W listopadzie 2013 r. zarejestrowano na stronie 2 274 172 użytkowników i 10 026 453 książek z 132 krajów.
Bookcrossing w Polsce.
Idea bookcrossingu w Polsce pojawiła się w październiku 2003 roku. Równolegle uruchomiono dwa polskie portale bookcrossingowe: pierwszy (www.bookcrossing.pl) z inicjatywy Macieja Ślużyńskiego i Lechosława Gawrońskiego i drugi (www.gazeta.pl/podajksiazke) – za sprawą Tomasza Brzozowskiego wspieranego przez „Gazetę Wyborczą”.
Od roku 2004 bookcrosserzy w Polsce obchodzą Ogólnopolskie Święto Wolnych Książek, organizując marsze i happeningi. Pierwsze Święto Wolnych Książek odbyło się 6 kwietnia 2004 roku, w dniu urodzin jednego z inicjatorów bookcrossingu w Polsce. W późniejszych latach data ta została zmieniona pod wpływem sugestii nauczycieli.
Pojawiła się jako temat w „Pytaniu na Śniadanie” 7 lipca 2011 roku gdzie pisarka i entuzjastka Małgorzata Karolina Piekarska rozmawiała z dziennikarzami na temat bookcrossingu.
8 kwietnia 2013 roku z inicjatywy Zrzeszenia Studentów Polskich akcja bookcrossingowa ruszyła na Uniwersytecie Warszawskim. W pierwszym dniu akcji udało się uwolnić 200 książek pozyskanych dzięki uczynności instytucji kulturalno-oświatowych.
Funkcję ogólnopolskiego koordynatora bookcrossingu pełni od 2003 r. Jolanta Niwińska, nauczyciel bibliotekarz.
Od 2013 roku bookcrossing prowadzony jest na 11 dworcach kolejowych w Polsce (m.in. w Warszawie, Gdańsku, Gdyni, Poznaniu, Krakowie, Wrocławiu, Bydgoszczy) w ramach akcji prowadzonej przez Polskie Koleje Państwowe "Książka w podróży". Półki udostępnione są w punktach obsługi klienta InfoDworzec.

</doc>
<doc id="198947" url="https://pl.wikipedia.org/wiki?curid=198947" title="SM4">
SM4

SM4 to polski minikomputer, logiczny odpowiednik PDP-11, ze względu na kłopoty z COCOM-em, produkowany głównie na elementach krajowych. Produkowany od 1983 roku.

</doc>
<doc id="198949" url="https://pl.wikipedia.org/wiki?curid=198949" title="Kiwu">
Kiwu

Kiwu (fr. "Lac Kivu") – jezioro pochodzenia tektonicznego na granicy Demokratycznej Republiki Konga i Rwandy. Należy do grupy Wielkich Jezior Afrykańskich.
Z jeziora wody odpływają przez rzekę Ruzizi do jeziora Tanganika.
Wody jeziora na głębokości ok. 300 m są przesycone metanem, który jest na niewielką skalę wydobywany.
Ichtiofauna jeziora jest stosunkowo uboga. Żyje tu 28 gatunków ryb, z tego 4 introdukowane przez człowieka.
Miejscowości nad jeziorem Kiwu:

</doc>
<doc id="198950" url="https://pl.wikipedia.org/wiki?curid=198950" title="Jezioro Kiwu">
Jezioro Kiwu



</doc>
<doc id="198952" url="https://pl.wikipedia.org/wiki?curid=198952" title="Jerzy Iszkowski">
Jerzy Iszkowski

Jerzy Michał Erazm Iszkowski vel Jerzy Dybek, ps. „Orczyk”, „Kord” (ur. 31 marca 1914 w Nowym Sączu, zm. 29 sierpnia 1962 tamże) – podporucznik pilot 2 pułku lotniczego w Krakowie; kapitan pilot w 304 dywizjonie Polskich Sił Powietrznych w Wielkiej Brytanii; major cichociemny; represjonowany i więziony w okresie powojennym – zrehabilitowany w 1956 oraz w 1999; wiceprezes i instruktor lotniczy w Aeroklubie Podhalańskim w Nowym Sączu. Kawaler Krzyża Srebrnego Orderu Wojennego Virtuti Militari.
Życiorys.
Fascynacja lotnictwem.
Iszkowski już w gimnazjum fascynował się lotnictwem i próbował zbudować samodzielnie szybowiec. Był prezesem szkolnego koła Ligi Obrony Powietrznej i Przeciwgazowej, które umożliwiło uczestnictwo w szkoleniach w Szkole Szybowcowej w Tęgoborzu. W 1932 uzyskał kategorię B pilota szybowcowego.
We wrześniu 1933 wstąpił do Szkoły Podchorążych Rezerwy Piechoty w Zambrowie. W październiku 1935 zgłosił się do Szkoły Podchorążych Lotnictwa w Dęblinie, gdzie został przyjęty na II rok nauki. Szkołę oraz szkolenia w Lotniczej Szkole Bombardowania i Strzelania w Grudziądzu ukończył w październiku 1937 z 16. lokatą w stopniu podporucznika pilota. Przydział dostał do 24 eskadry liniowej 2 pułku lotniczego w Krakowie jako pilot III klasy. W dniu 12 czerwca 1939 został przeniesiony do 22 eskadry bombowej z funkcją szefa pilotów w eskadrze treningowej.
Odwrót w kampanii wrześniowej.
Na początku kampanii wrześniowej otrzymywał różne polecenia związane jeszcze ze szkoleniem pilotów. W dniu 14 września 1939 otrzymał zadanie specjalne – jako dowódca plutonu pilotów podchorążych miał się z nimi udać po odbiór francuskich samolotów, podobnież oczekujących w Aleksandrii. Wobec napaści sowieckiej, dnia 17 września 1939 wraz z innymi pilotami przekroczył granicę polsko-rumuńską i został internowany. Przebywał w obozach we Frecăței oraz Slatinie, skąd uciekł do Konstancy. Tam w polskim konsulacie otrzymał rozkaz i bilet na przejazd pociągiem przez Timișoarę i Belgrad do Aten. W Pireusie wsiadł na statek s/s Pułaski, którym 24 października 1939 dopłynął do Marsylii.
We Francji wraz z innymi oficerami został ulokowany w koszarach w Salon, a od grudnia 1939 w polskiej bazie w Lyonie. Z dniem 3 marca 1940 został przydzielony do formowanego polskiego dywizjonu bombowego stacjonującego na lotnisku St-Jaques koło Rennes w Bretanii, gdzie służył jako pilot instruktor. Wraz z innymi pilotami został 11 czerwca 1940 oddelegowany do jednostki lotniczej stacjonującej w Châteauroux w centralnej Francji. Jednostki tej już nie zastali. Wobec ofensywy niemieckiej w kampanii francuskiej Iszkowski na lotnisku w Bordeaux dwukrotnie usiłował bez powodzenia uprowadzić samolot. Zdecydował się na drogę morską na pokładzie polskiego statku Robur III, którym 21 czerwca 1940 dopłynął do portu Falmouth w Wielkiej Brytanii.
Służba w Polskich Siłach Powietrznych.
W Wielkiej Brytanii zgłosił się do Polskich Sił Powietrznych (PSP), gdzie został zarejestrowany pod numerem P-0403, a 4 września 1940 dołączył do nowo tworzonego 304 dywizjonu bombowego na lotnisku RAF Bramcote. W dywizjonie szkolił się na bombowcach Fairey Battle, a od grudnia 1940 na Wellingtonach na lotnisku RAF Syerston. Uczestniczył w pierwszej operacji bojowej dywizjonu w nocy z 24 na 25 kwietnia 1941, jako drugi pilot jednej z dwóch załóg, w bombardowaniu zbiorników paliw w porcie Rotterdam. W kolejnych lotach jako pierwszy pilot, dowódca załogi (zwany „Góralem”), wykonywał loty bojowe w grupie lotnictwa bombowego (RAF Bomber Command) w nalotach na miasta niemieckie oraz porty Brestu, Hawru a 30 września 1940 dworzec w Szczecinie.
Od maja 1942 dywizjon 304 został przeniesiony do lotnictwa obrony wybrzeża (RAF Coastal Command), gdzie Iszkowski odbył 3 loty patrolowe nad Atlantykiem. Wobec wykonania ponad 30 lotów bojowych, zgodnie z królewskim regulaminem, został przeniesiony od 22 maja 1942 do 18 OTU (jednostki treningu operacyjnego) w RAF Bramcote jako instruktor, a 17 czerwca został mianowany dowódcą eskadry treningu operacyjnego załóg bombowych. Kolejnym jego zadaniem było sformowanie i dowodzenie 6 (C) OTU (obrony wybrzeża) w bazie RAF Thornaby. Po wykonaniu tego zadania został 25 lutego 1943 przeniesiony z powrotem do 304 dywizjonu na dowódcę eskadry. Z dniem 31 marca 1943 zakończył oficjalną służbę w Dywizjonie 304, ale jeszcze 7 lipca 1943 wykonał ostatni, 47. lot bojowy patrolowania Atlantyku.
W służbie Armii Krajowej – cichociemny.
Iszkowski 23 lutego 1942 zgłosił w Inspektoracie Polskich Sił Powietrznych akces do służby w okupowanej Polsce. Zgłoszenie zostało przyjęte w kwietniu 1943, po czym został skierowany na kursy i szkolenia z działań dywersyjnych dla cichociemnych, w Special Training School (STS), włącznie z nauką pilotażu niemieckich samolotów Heinkel He 111H, Junkers Ju 88 i Messerschmitt Bf 110.
Iszkowski dnia 15 grudnia 1943 złożył w Londynie przysięgę Armii Krajowej oraz przyjął nową tożsamość – został "Jerzym Dybkiem", ps. Orczyk. Potem w kraju posługiwał się jeszcze nazwiskami "Jerzy Czerski, Stanisław Urbański" oraz pseudonimami Kord, Cord i Podwozie. Po formalnym przyjęciu do Armii Krajowej przestał być oficerem RAF, ale pozostał oficerem Wojska Polskiego, otrzymując urlop w PSP.
Grupa cichociemnych została wysłana statkiem do Neapolu, gdzie dotarła 15 stycznia 1944, a następnie oczekiwała na dalsze rozkazy w Laureto koło Brindisi. W Brindisi stacjonowała 1586 Eskadra Specjalnego Przeznaczenia do przerzutów osób i pomocy do krajów okupowanych. W kwietniu grupa w składzie: ppłk pil. Jan Biały ps. Kadłub, kpt. pil. Jerzy Iszkowski ps. Orczyk, kpt. pil. Bronisław Lewkowicz ps. Kurs, por. technik Edmund Marynowski ps. Tryb otrzymała od specjalnego kuriera przybyłego z Londynu instrukcję: "Powiadomić dowódcę Armii Krajowej, że powstanie nie będzie wspierane lotnictwem…". Grupa ta wystartowała w nocy z 27 na 28 kwietnia 1944 samolotem Liberator, dowódcą operacji w czasie lotu był mjr. Stanisław Król (dowódca eskadry 1586). Zrzut grupy wykonano w punkcie o kryptonimie „Koza” okolicy Bychawy koło Lublina. Dla Iszkowskiego był to 48. lot bojowy. Po wyleczeniu nogi, którą zwichnął podczas skoku, został wysłany do Warszawy w celu okupacyjnej aklimatyzacji.
Po powrocie do Lublina został zastępcą szefa lotnictwa w lubelskiej Komendzie Okręgu Armii Krajowej. Przebywając koło Dęblina opracował plan utworzenia oddziałów partyzanckich z grup oddziałów zaplecza lotniczego. Dla zatwierdzenia tego planu udał się 12 lipca 1944 do Warszawy, z której po zatwierdzeniu planu wyjechał 24 lipca kolejką do Wołomina. Wypadek kolejki oraz strefa frontowa nie pozwoliły mu na dalszą drogę do Lublina.
Iszkowskiemu udało się dołączyć do 32 pułku piechoty 8 Dywizji Piechoty Armii Krajowej i potwierdzić tamże swoją tożsamość. Będąc zastępcą dowódcy pułku zajął z partyzantami Tłuszcz, broniąc go przed przejazdem niemieckiego pociągu pancernego. Kontratak niemiecki zmusił 6 sierpnia 1944 dowództwo pułku do demobilizacji. Iszkowski przebywając w strefie frontowej pomagał przetrwać lokalnym mieszkańcom, a dzięki przekupieniu Ślązaka z Wehrmachtu udało mu się uratować grupę osób i siebie przed zabiciem granatami w piwnicy. Wyzwolenie Tłuszcza 18 sierpnia 1944 przez Armię Czerwoną umożliwiło Iszkowskiemu podleczenie zakażenia nogi w szpitalu w Węgrowie i dotarcie 22 września 1944 do Lublina. W Lublinie Iszkowski podjął się odtworzenia zdezorganizowanej Komendy Okręgu Lublin AK. Rozpoczął też pracę jako nauczyciel gimnazjalny.
Aresztowanie i pobyt w więzieniu.
1 stycznia 1945 został aresztowany przez sowieckie NKWD. Po brutalnym śledztwie, w procesie przed polskim Wojskowym Sądem Okręgowym został za "czynny udział w nielegalnym związku AK" skazany 13 marca 1945 na karę śmierci, zamienioną 21 marca 1945 na 10 lat więzienia. W efekcie usilnych starań żony Eugenii od 9 maja 1945 u Stanisława Szwalbego, w rewizji procesu w czerwcu 1946 karę zmniejszono do 2 lat więzienia, a w lipcu 1946 zaliczono mu okres aresztowania. Po dwóch latach 1 stycznia 1947 opuścił więzienie we Wronkach.
Okres powojenny.
Zamieszkał w Nowym Sączu. Rozpoczął pracę jako instruktor-pilot w Szkole Szybowcowej w Tęgoborzu, gdzie wykonał przeloty wymagane do Srebrnej Odznaki Szybowcowej na poniemieckich szybowcach, wykonując loty 5 godzin 4 min, uzyskując przewyższenie 1600m. Na jesieni 1948 nakazano zwolnienie Iszkowskiego ze Szkoły, a w 1951 zdegradowano go do stopnia szeregowca. W tym okresie, aż do 1956 roku, był zwalniany z kolejnych miejsc zatrudnienia. Cały czas był też inwigilowany przez informatorów UB kierowanych przez Powiatowy Urząd Bezpieczeństwa Publicznego w Nowym Sączu oraz Wojewódzki Urząd Bezpieczeństwa Publicznego z Krakowa.
W 1956 przywrócono mu stopień majora rezerwy. Został zatrudniony w reaktywowanym w 1957 Aeroklubie Podhalańskim w Nowym Sączu, w którym do końca życia był wiceprezesem. Uczestniczył w zawodach lotniczych jako zawodnik, komisarz sportowy lub przewodniczący komisji sędziowskiej. Od 1960 był kierownikiem lotniska Aeroklubu w Łososinie Dolnej.
W patriotycznej manifestacji 31 sierpnia 1962 roku został pochowany na cmentarzu komunalnym w Nowym Sączu. W dniu 11 maja 1999 roku Sąd Okręgowy w Nowym Sączu unieważnił wyrok śmierci wydany w 1945, w pełni go rehabilitując.
Był autorem szeregu opracowań z zakresu szkolenia lotniczego (nawet przebywając w więzieniu pisał podręcznik do szkolenia załóg bombowych). Pisał też obszerne wspomnienia na podstawie notatek z okresu pobytu w Anglii, które w takiej postaci, jak je pozostawił, zostały wydane drukiem.
Życie rodzinne.
Jerzy Michał Erazm Iszkowski urodził się w rodzinie nauczycielskiej. Ojciec Erazm, nauczyciel gimnazjum, zmarł, gdy Jerzy miał zaledwie 4 lata i 6 miesięcy. Matka Amelia dla zapewnienia opieki nad dziećmi wyszła za Józefa Kostańskiego. Miał starszą siostrę Zofię. Dzieci pozostały przy nazwisku Iszkowski. W 1933 roku ukończył II Gimnazjum im. Króla Bolesława Chrobrego w Nowym Sączu, zdając maturę.
Iszkowski 3 września 1939 roku lecąc z Krakowa wylądował we wsi Michałowice, wziął ślub z Eugenią z domu Michajłow w pobliskiej parafii w Więcławicach Starych i zaraz potem poleciał dalej, zgodnie z rozkazem, do Lwowa. Spotkali się dopiero po 7 latach i siedmiu miesiącach. Jako cichociemnemu, będąc w Warszawie, nie wolno mu było skontaktować się z rodziną. Iszkowscy nie mieli dzieci.
Awanse.
Pomnik na terenie Aeroklubu Podhalańskiego upamiętniający Jerzego Iszkowskiego.

</doc>
<doc id="198953" url="https://pl.wikipedia.org/wiki?curid=198953" title="Jan Kowalewski">
Jan Kowalewski

Jan Kowalewski (ur. 24 października 1892 w Łodzi, zm. 31 października 1965 w Londynie) – podpułkownik dyplomowany piechoty Wojska Polskiego, matematyk, poliglota i kryptolog, który złamał sowieckie szyfry w czasie wojny z bolszewikami, oficer Oddziału II Sztabu Głównego.
Życiorys.
Urodził się 24 października 1892. Syn Józefa i Zdzisławy z Kowalskich. Ukończył Szkołę Handlową Zgromadzenia Kupców w Łodzi. W latach 1909–1912 studiował na Uniwersytecie w Liège, otrzymując półdyplom z chemii technicznej. Po studiach wrócił do Łodzi, a praktyki zawodowe odbywał w fabrykach chemicznych w Zgierzu. Jeszcze przed wybuchem wojny został zatrudniony na stanowisku inżyniera w Białej Cerkwi na Ukrainie.
Znał kilka języków obcych: niemiecki, francuski i rosyjski.
Po wybuchu I wojny światowej zmobilizowany do armii rosyjskiej i skierowany do szkoły oficerskiej w Kijowie. Po ukończeniu szkoły w stopniu chorążego przydzielony do zapasowego pułku w Teodozji. Uczestniczył w walkach na froncie rumuńskim, w Bukowinie i Mołdawii, gdzie został ranny. W 1917 awansował na stopień podporucznika.
20-lecie międzywojenne.
Po rewolucji lutowej i upadku caratu działał w Związku Wojskowych Polaków. W 1917 był komisarzem frontu rumuńskiego, a następnie oficerem operacyjnym sztabu II Korpusu Polskiego w Besarabii. Pod Kaniowem dostał się do niewoli niemieckiej, z której zbiegł i za pośrednictwem ppłk. Michała Żymierskiego trafił do Polskiej Organizacji Wojskowej. Po sformowaniu na Kubaniu 4 Dywizji Strzelców Polskich gen. Lucjana Żeligowskiego w stopniu porucznika został w niej szefem wywiadu. Wraz z oddziałami dywizji powrócił do niepodległej już Polski w maju 1919. W czerwcu 1919 roku został oficerem do zleceń gen. Józefa Hallera, służąc jako szef wywiadu jego armii na Wołyniu i Podolu.
Po powrocie do kraju jako kryptoanalityk, obdarzony uzdolnieniami matematycznymi i wyobraźnią został organizatorem i naczelnikiem Wydziału II Radiowywiadu Biura Szyfrów Oddziału II Sztabu Generalnego Naczelnego Dowództwa w latach 1919–1924. Powierzono mu utworzenie komórki kryptoanalizy w Sztabie Generalnym. Rozbudował całą sieć stacji nasłuchowych połączonych ze Sztabem Generalnym za pomocą dalekopisów Hughesa. W komórce tej zatrudnił profesorów – wybitnych przedstawicieli polskiej szkoły matematycznej, profesorów Uniwersytetu Warszawskiego i Uniwersytetu Lwowskiego: Stanisława Leśniewskiego, Stefana Mazurkiewicza (późniejszego prorektora Uniwersytetu Warszawskiego), znającego świetnie język rosyjski Wacława Sierpińskiego i młodych asystentów matematyki. 1 czerwca 1919 został mianowany kapitanem.
Urodzony w zaborze rosyjskim, pobierał we wczesnych latach szkolnych naukę w rosyjskiej szkole, co oprócz znajomości języka dawało mu wiedzę o mentalności Rosjan, a jako były oficer rosyjskich wojsk inżynieryjnych, którym podporządkowane były jednostki łączności, znał ich praktykę, co stało się atutem przy dekryptażu radiogramów rosyjskich.
Na początku sierpnia 1919 roku Jan Kowalewski rozpoczął pracę w Sekcji Szyfrów (najbardziej utajnionej sekcji Oddziału II Sztabu Generalnego), zajmującej się nasłuchem zagranicznych depesz. Odpowiedzialny był tam za segregowanie depesz. Pewnego dnia, zastępując urlopowanego kolegę, dla zabicia czasu podjął próbę rozszyfrowania treści zawartych w sowieckiej depeszy. Do poszukiwania powtarzających się sekwencji znaków posłużył się przesuwając wzdłuż linii tekstu grzebień z wyłamanymi zębami. O tym sposobie przeczytał w noweli Edgara Alana Poe "Złoty żuk", gdzie główny bohater opowiadania złamał szyfr zastosowany przez pirackiego kapitana w celu ukrycia skarbu.
Na przełomie sierpnia i września 1919 Kowalewski złamał pierwsze klucze szyfrowe Armii Czerwonej, umożliwiające odczytanie korespondencji bolszewickiej z frontów wojny domowej na Ukrainie, w południowej Rosji i na Kaukazie. Złamał też szyfry Armii Ochotniczej i „białej” Floty Czarnomorskiej, a także szyfry Armii URL, co pozwalało śledzić wydarzenia na terenach Rosji od Syberii po Piotrogród i od Murmańska po Morze Czarne. Już w styczniu 1920 rozpoczął łamanie szyfrów niemieckich. Od sierpnia 1919 do końca 1920 polski wywiad radiowy przejął kilka tysięcy szyfrogramów (głównie Armii Czerwonej), z czego w okresie letnich miesięcy 1920 ich liczba kształtowała się na poziomie 400–500 miesięcznie.
Rezultaty jego pracy dawały władzom Rzeczypospolitej – przede wszystkim Naczelnikowi Państwa i Wodzowi Naczelnemu Józefowi Piłsudskiemu wgląd w najtajniejsze decyzje wszystkich stron konfliktu wojny domowej w Rosji: wojsk białej i czerwonej Rosji, wojsk ZURL i Ukraińskiej Republiki Ludowej, a także innych państw sąsiadujących z Polską. W czasie Bitwy Warszawskiej w sierpniu 1920 informacje polskiego radiowywiadu zorganizowanego przez Kowalewskiego miały bezwzględnie rozstrzygający wpływ na decyzje strategiczne Józefa Piłsudskiego i w konsekwencji na rozmiar zwycięstwa Wojska Polskiego nad nacierającą na Warszawę Armią Czerwoną. Za swe zasługi Jan Kowalewski otrzymał w r. 1922 Krzyż Srebrny Orderu Virtuti Militari.
Po zakończeniu wojny polsko-bolszewickiej został najpierw wysłany na Wileńszczyznę, a potem od 10 lutego 1921 oddelegowany na Górny Śląsk (podobnie jak wielu innych oficerów Oddziału II SG WP m.in. por. Edmund Charaszkiewicz). Był szefem wywiadu sztabu wojsk powstańczych w III powstaniu śląskim.
Jeszcze w 1922 roku na prośbę płk. Masataki Yamawakiego Kowalewski rozszyfrował szereg depesz sowieckich przejętych przez Japończyków w Mandżurii. W 1923 na prośbę japońskiego sztabu gen. Władysław Sikorski wysłał go do Tokio, gdzie poprowadził trzymiesięczne szkolenie z zakresu kryptografii dla oficerów japońskiego wywiadu. W niedługim czasie musiał przekazać japońskim adeptom sztuki wywiadu sposoby odczytywania różnych szyfrów sowieckich. Omawiano wszelkie sposoby ich szyfrowania i rozszyfrowywania, struktury szyfrów dyplomatycznych i wywiadowczych itd. Dzięki wizycie polskiego kapitana, poziom japońskiej kryptografii znacznie się podniósł. Został za to uhonorowany najwyższym wojskowym odznaczeniem Japonii – Orderem Wschodzącego Słońca V Klasy oraz pamiątkową szablą.
Z dniem 20 lipca 1924 został przeniesiony z 60 pułku piechoty w Ostrowie Wielkopolskim do 74 pułku piechoty w Lublińcu na stanowisko dowódcy III batalionu. Odbył staże: artyleryjski w Toruniu, obserwatorów lotniczych oraz łączności. W latach 1925–1927 był słuchaczem paryskiej Wyższej Szkoły Wojennej (fr. "École Supérieure de Guerre").
W latach 1928–1933 attaché wojskowy przy Poselstwie RP w Moskwie. Najprawdopodobniej ze względu na pobyt w Japonii władze ZSRR przed miesiąc odmawiały wydania agrément na jego przyjazd. Fenomenalna pamięć wzrokowa umożliwiała mu m.in. wobec zakazu fotografowania, sporządzanie "post factum" szczegółowych rysunków sprzętu wojskowego prezentowanego na defiladach Armii Czerwonej. Uznany przez ZSRR w lutym 1933 za "persona non grata" musiał opuścić placówkę. W kwietniu 1933 został przeniesiony na analogiczne stanowisko w Bukareszcie, gdzie pełnił służbę w latach 1933–1937. W trakcie pobytu nawiązał szerokie kontakty, m.in. z królem Karolem II.
W 1937 został szefem sztabu Obozu Zjednoczenia Narodowego (OZN). Starał się nawiązać współpracę z Mieczysławem Niedziałkowskim z PPS oraz Maciejem Ratajem ze Stronnictwa Ludowego. Wobec sprzeciwu kierownictwa Obozu opuścił stanowisko w październiku 1937 roku. Po odejściu z OZN dyrektor przedsiębiorstwa skupu surowców strategicznych TISSA (Towarzystwo Importu Surowców Spółka Akcyjna) związanego z Oddziałem II Sztabu Głównego.
II wojna światowa.
We wrześniu 1939 r., po ewakuacji do Rumunii, ppłk Kowalewski działał w bukareszteńskim komitecie ds. pomocy polskim uchodźcom, którym także kierował. W styczniu roku 1940 wyjechał do Francji. W Paryżu, na zlecenie generała Sikorskiego, współtworzył plan skierowanej przeciw Niemcom alianckiej ofensywy na Bałkanach. Przed upadkiem Francji w czerwcu 1940 ewakuował się z Paryża i przez Hiszpanię dotarł do Portugalii, gdzie został członkiem komitetu ds. uchodźców, najpierw w Figueira da Foz, a następnie w Lizbonie. Działał tam także w założonym z jego inicjatywy w listopadzie 1940 r. międzysojuszniczym komitecie tego typu.
Kowalewski uzyskał od gen. Sikorskiego anulowanie rozkazu wzywającego do Londynu, a z dniem 15 stycznia 1941 r. mianowano go kierownikiem podlegającej Ministerstwu Spraw Wewnętrznych RP "Placówki Łączności z Kontynentem oraz centrali informacyjnej z krajów kontynentu" z siedzibą w Lizbonie. W zamierzeniu ministra Stanisława Kota kierowana przez ppłk. Kowalewskiego lizbońska placówka miała być centralą, dostarczającą informacji z całej Europy Zachodniej. Było to przedstawicielstwo Akcji Kontynentalnej, powstałej przede wszystkim na bazie koncepcji Kota, z zasadniczym wpływem Kowalewskiego oraz Jana Libracha. W listopadzie 1940 napisali bowiem memoriały na temat konieczności zorganizowania oporu pod niemiecką dominacją, zarówno pod względem politycznym, jak i militarnym. Zadaniem Akcji było zorganizowanie na obszarze całego świata podziemnej walki z wrogiem wszystkimi sposobami (prócz otwartej akcji zbrojnej), zbieranie informacji politycznych i gospodarczych o działalności państw Osi i jej satelitów, akcja propagandowa skierowana przeciwko koalicji hitlerowskiej, wszelkie formy dywersji politycznej, dążenie do skupienia wszystkich sił polskiego wychodźstwa do walki z wrogiem pod kierownictwem rządu RP, walka z wpływami politycznymi nieprzyjaciela na terenie polskich skupisk oraz organizowanie ruchów strajkowych i sabotażu w warsztatach pracy.
Placówka lizbońska stała się, obok działalności organizacji we Francji, niewątpliwie najważniejszym ogniwem polskiej Akcji Kontynentalnej. Misja kierowana przez ppłk. Kowalewskiego była zresztą oceniana przez polski MSW lepiej od placówki francuskiej. Akcja Kontynentalna na terenie Francji i Belgii posiadała jednakże zupełnie odmienny i wyjątkowy charakter, ponieważ planowano tam udział polskich skupisk emigracyjnych w operacjach wojskowych (wywiad, dywersja i sabotaż w czasie okupacji, tworzenie polskich jednostek wojskowych podczas wyzwalania kontynentu). Placówkę w stolicy Portugalii traktowano jako centralny i węzłowy punkt organizacji kontynentalnej. W ramach Akcji Kontynentalnej Jan Kowalewski kierował rozległymi operacjami wywiadowczymi na terenie całej Europy, prowadził tajne rokowania z przedstawicielami Węgier, Rumunii i Włoch (operacja "Trójnóg") w sprawie wystąpienia tych krajów z wojny. Elementem tej akcji był warunek niepodejmowania współdziałania z Niemcami w zbrodniach przeciw ludzkości, przede wszystkim w masowej eksterminacji Żydów i osób żydowskiego pochodzenia. Obejmowało to także zalecenie niedopuszczania do wysyłania sił wojskowych na front wschodni, zaprzestanie dostaw dla Niemców oraz pomoc dla uchodźców polskich i tolerowanie wywiadu alianckiego na terenie Włoch, Węgier i Rumunii. W dialogu w ramach akcji "Trójnóg" uczestniczył czynnie również przebywający w Lizbonie były Wiceminister Spraw Zagranicznych RP Jan Szembek. Placówka w Lizbonie prowadziła także rozmowy z niemiecką opozycją antyhitlerowską (przedstawiciele admirała Wilhelma Canarisa, jak Erwin Lahousen, gen. von Falkenhausena i in.).
Ostatecznie o braku sukcesu zakrojonej na szeroką skalę akcji Kowalewskiego i Szembeka zadecydowało alianckie żądanie bezwarunkowej kapitulacji tych państw (ogłoszone przez Roosevelta i Churchilla na konferencji w Casablance i rozciągnięte później na kraje sojusznicze III Rzeszy). Rozstrzygające było jednak wycofanie się zachodnich aliantów z koncepcji inwazji Bałkanów, równoległe z decyzją o oddaniu Europy Środkowo-Wschodniej (w tym Polski) w sowiecką strefę wpływów. Nastąpiło to ostatecznie pod naciskiem Stalina na przełomie listopada i grudnia 1943 na konferencji w Teheranie.
Formuła bezwarunkowej kapitulacji zastosowana wobec satelitów Niemiec (z wyjątkiem Włoch) była krótkowzroczna. Zachodni alianci nie mieli koncepcji miejsca tych krajów w walce przeciw III Rzeszy. Elastyczność wobec Włoch, Rumunii, Węgier, Bułgarii i Finlandii mogła skrócić wojnę i nie dopuścić do trwającej następne pięćdziesiąt lat dominacji ZSRR i narzucenia siłą ustroju komunistycznego okupowanej przez Armię Czerwoną wschodniej połowie kontynentu. Nie wykorzystano tych możliwości zupełnie, co skazało misję Kowalewskiego na niepowodzenie – pomimo najdalej idącej gotowości kół rządowych Włoch, Węgier i Rumunii do współpracy z aliantami zachodnimi przeciwko III Rzeszy. Należy nadmienić rozstrzygające w tej kwestii stanowisko Roosevelta, który w Teheranie poparł Stalina, wbrew stanowisku Churchilla, do końca walczącego o inwazję aliancką na Bałkanach.
Jan Kowalewski został odwołany z placówki 20 marca 1944 roku (w dzień po wkroczeniu Wehrmachtu na Węgry) na kategoryczne żądanie Stalina (określone imiennie co do jego osoby) przedstawione w grudniu 1943 r. Churchillowi na konferencji w Teheranie. Fakt ten dowodzi, jak istotną przeszkodę w stalinowskich planach sowietyzacji Europy Środkowo-Wschodniej stanowiły polskie działania dyplomatyczno-wywiadowcze na Bałkanach i jaką rangę sowiecki dyktator przywiązywał do ich storpedowania.
Okres powojenny.
Po wojnie Kowalewski pozostał na emigracji w Londynie. Od 1955 był wydawcą miesięcznika „East Europe and Soviet Russia”, współpracował z Radiem Wolna Europa. Do końca życia zachował przenikliwość umysłu, m.in. dwa lata przed śmiercią rozszyfrował szyfr, którym posługiwał się Romuald Traugutt podczas powstania styczniowego. Przyczyną śmierci Jana Kowalewskiego była choroba nowotworowa.
Upamiętnienie.
Pamięci płk. Kowalewskiego dedykowana jest książka "Geography of the U.S.S.R." brytyjskiego geografa .
Od 15 stycznia 2012 imię podpułkownika Jana Kowalewskiego nosi 1 Grójecki Ośrodek Radioelektroniczny w Grójcu.
Postanowieniem z 4 lipca 2012 w uznaniu wybitnych zasług dla niepodległości Rzeczypospolitej Polskiej został pośmiertnie odznaczony Krzyżem Wielkim Orderu Odrodzenia Polski, który przekazano rodzinie w czasie uroczystości 15 sierpnia 2012 r.
23 października 2014 na domu przy ulicy Piotrkowskiej 132 w Łodzi, w którym mieszkał w latach szkolnych, odsłonięto poświęconą mu tablicę pamiątkową.
W 2018 roku powstał film opisujący postać Jana Kowalewskiego w świetle zwycięstwa Polski nad bolszewikami w 1920 roku. Film nosi tytuł "Człowiek, który zatrzymał Rosję"
Uchwałą z 17 października 2019 Senat RP IX kadencji zdecydował o ustanowieniu roku 2020 Rokiem Jana Kowalewskiego. 14 sierpnia 2020 również Sejm uhonorował Kowalewskiego okolicznościową uchwałą.
30 czerwca 2020 Poczta Polska upamiętniła go na znaczku pocztowym.
Prezydent RP Andrzej Duda na wniosek Ministra Obrony Narodowej 22 września 2020 mianował go pośmiertnie na stopień generała brygady.
24 października 2020 na kamienicy przy ulicy Nawrot 7 w Łodzi odsłonięto mural z podobizną Kowalewskiego.
W 2022 roku Instytut Pamięci Narodowej wydał książkę : "Generał brygady Jan Kowalewski (1892–1965) – oficer wywiadu i kryptolog. Studia i szkice."

</doc>
<doc id="198964" url="https://pl.wikipedia.org/wiki?curid=198964" title="Léon Walras">
Léon Walras

Léon Walras (ur. 16 grudnia 1834 r. w Évreux, Francja, zm. 5 stycznia 1910 r. w Clarens, blisko Montreux, Szwajcaria) – francuski ekonomista, założył matematyczną szkołę w ekonomii, stworzył matematyczną teorię ogólnej równowagi ekonomicznej.

</doc>
<doc id="198965" url="https://pl.wikipedia.org/wiki?curid=198965" title="Karabin Arisaka Typ 38">
Karabin Arisaka Typ 38

 – japoński karabin piechoty Typ 38, czterotaktowy karabin powtarzalny kalibru 6,5 mm, zaprojektowany w 1905 r. Powszechnie znany jako "Arisaka", mimo iż autorem jego zamka był kpt. Kijirō Nambu (poza zamkiem karabin wykorzystywał elementy starszego karabinu Typ 30 projektowanego przez 
płk. Nariakiego Arisakę).
Historia.
Na początku XX w. przepisowym karabinem armii japońskiej był Arisaka Typ 30. Nie była to konstrukcja udana, dlatego w 1902 r. podjęto próbę modernizacji tego karabinu. Zmodernizowany karabin Typ 35 okazał się jednak jeszcze gorszy (wyprodukowane egzemplarze karabinu Typ 35 przekazano marynarce wojennej). W 1905 r. drugą próbę usunięcia wad karabinu Typ 30 podjął kpt. Kijirō Nambu.
Zaprojektowany przez niego karabin wykorzystywał lufę, łoże i przyrządy celownicze karabinu Typ 30. Całkowicie nowy był zamek. Składał się on z zaledwie pięciu części i był wzorowany na zamkach karabinów Mausera powstałych w drugiej połowie lat 90. XIX wieku. Nowa była także osłona zamka. Była ona półokrągła i dzięki otworowi współpracującemu z rączką zamkową otwierała się i zamykała automatycznie przy otwieraniu i zamykaniu zamka.
Nowy karabin wprowadzono do uzbrojenia w 1906 r. W tym samym roku rozpoczęto produkcję karabinka Typ 38. Pięć lat później, w 1911 r.,
rozpoczęto produkcję karabinka Typ 44.
W czasie I wojny światowej, w latach 1914-1916 Japonia sprzedała 640 tys. karabinów (głównie Typ 38) europejskim sojusznikom (głównie Rosji). Jako pierwsza, w 1914 r. 150 tys. karabinów Arisaka zakupiła Francja. W 1915 r. Francuzi odsprzedali zakupione Arisaki Wielkiej Brytanii. Po rozpoczęciu w 1916 r. dostaw karabinów Lee-Enfield produkowanych w USA brytyjskie karabiny Arisaka zostały przekazane buntującym się w Imperium Osmańskim arabskim szejkom (16 tys. egz.) i Rosji (128 tys. egz.). Rosji przekazano także duże zapasy amunicji 6,5 mm (produkowanej przez brytyjską firmę ICI Kynoch). Z zasobów rosyjskich pochodziły karabiny, które w latach 1918-1920 znalazły się w uzbrojeniu Wojska Polskiego. Były w nie wyposażone różnego typu oddziały pomocnicze.
W 1937 r. do uzbrojenia wprowadzono karabin Typ 97. Była to ostatnia wersja karabinu Arisaka kalibru 6,5 mm. Doświadczenia z walk w Chinach wskazywały, że nabój 6,5 mm ma niewystarczającą skuteczność na większych odległościach. W 1938 r. ogłoszono konkurs na nowy karabin kalibru 7,7 mm, którego zwycięzcą został skonstruowany w arsenale w Nagoi karabin Typ 99. Pomimo rozpoczęcia produkcji nowego karabinu wszystkie wersje Arisaki Typ 38 były używane do końca wojny przez armię japońską.
Opis.
Arisaka Typ 38 był bronią powtarzalną z zamkiem czterotaktowym, wyposażonym w dwa rygle. Karabin wyposażony był w bezpiecznik blokujący zamek i iglicę, który miał postać tarczy i znajdował się w tylnej części zamka. Zasilany był ze stałego magazynka o pojemności 5 naboi. Typ 38 był wyposażony w łoże i kolbę drewnianą, z integralnym chwytem pistoletowym. Był także wyposażony w mechaniczne przyrządy celownicze, składające się z regulowanego celownika ramkowego (z trójkątną szczerbiną) i muszki.

</doc>
<doc id="198966" url="https://pl.wikipedia.org/wiki?curid=198966" title="Rzeszów-Pobitno">
Rzeszów-Pobitno



</doc>
<doc id="198967" url="https://pl.wikipedia.org/wiki?curid=198967" title="Staroniwa">
Staroniwa

Staroniwa – część Rzeszowa, dzielnica niestanowiąca jednostki pomocniczej gminy, należąca do najstarszych w mieście. Staroniwa położona jest na południowym zachodzie miasta. Obejmuje powierzchnię ponad 4 km². Mieszka tu około 4 tysiące osób. Na terenie dzielnicy powstały w ostatnim czasie nowe osiedla bloków i domków jednorodzinnych: Wzgórza Staroniwskie i Słoneczna Reduta.
Wieś szlachecka, własność Ligęzów, położona była w 1589 roku w ziemi przemyskiej województwa ruskiego. 
Część wschodnia, stanowiąca dziś fragment śródmieścia Rzeszowa, włączona została do miasta w roku 1902. Pozostała, zachodnia część należy do Rzeszowa od roku 1951. 
Pomiędzy nimi w latach 70. XX wieku na historycznych terenach Staroniwy wybudowano duże osiedle mieszkaniowe Kmity.
W zasadniczej części zachodniej, wyznaczonej dziś przez przebieg przecinającej historyczną Staroniwę alei Wincentego Witosa, pełniącej rolę obwodnicy śródmieścia, dominuje zabudowa jednorodzinna (osiedle Staroniwa). W ostatnim czasie wybudowano tu jednak także osiedla nowych bloków w rejonie nazwanym Wzgórzami Staroniwskimi. Na ich skraju w 1911 r. został utworzony Cmentarz Staroniwa. W grudniu 2005 r. otwarto pierwszy w tym rejonie miasta hipermarket, funkcjonujący obecnie pod szyldem Bi1.
Na terenie wschodnim dzielnicy znajduje się dworzec kolejowy Rzeszów – Staroniwa, który pochodzi z czasów, gdy miasto wchodziło w skład Austro-Węgier oraz budynki Wydziałów Elektrotechniki i Informatyki oraz Budowy Maszyn i Lotnictwa Politechniki Rzeszowskiej, a także zachodnia część Osiedla Dąbrowskiego oraz największa z dzielnic przemysłowych miasta.
Na terenie dzielnicy Staroniwa mieszkał rzeszowski poeta Emil Granat.
W Staroniwie urodził się Leopold Raznowiecki, generał brygady Ludowego Wojska Polskiego.
1 czerwca 1943 funkcjonariusze policji i żandarmeria niemiecka pod dowództwem Ottona Weissa zamordowała we wsi grupę 46 Polaków, 44 było mieszkańcami wsi.

</doc>
<doc id="198968" url="https://pl.wikipedia.org/wiki?curid=198968" title="Nowe Miasto (Rzeszów)">
Nowe Miasto (Rzeszów)

Nowe Miasto – część Rzeszowa, dzielnica niestanowiąca jednostki pomocniczej gminy. Jednostki pomocnicze Rzeszowa stanowią - osiedle Nowe Miasto, osiedle Paderewskiego oraz osiedle Mieszka I, które pokrywają się terenem z dzielnicą Nowe Miasto. Dzielnica ta to w większości klasyczne osiedla bloków, mimo tego potrafi zaskoczyć swą estetyką i kolorytem. Występuje tu też zabudowa jednorodzinna i szeregowa. Atutem dzielnicy jest dobra komunikacja z centrum miasta. Ułatwiło ją otwarcie w ostatnich latach Mostu Zamkowego. 
W Nowym Mieście ukształtowała się w ostatnich latach mała dzielnica handlowa - znajdują się tu m.in. hipermarkety Castorama, Leclerc, Media Markt, galerie handlowe „Plaza”, „Respan”, „Capital Park” oraz nowoczesny obiekt „Millenium Hall”.
Jeden z większych problemów to brak wystarczającej ilości zieleni i terenów rekreacyjnych. Nowe Miasto, pomimo że nie jest obszarem historycznym, uznawane jest za odrębną dzielnicę ze względu na swoją specyfikę i charakterystyczne warunki funkcjonowania.

</doc>
<doc id="198969" url="https://pl.wikipedia.org/wiki?curid=198969" title="Rzeszów-Miłocin">
Rzeszów-Miłocin



</doc>
<doc id="198970" url="https://pl.wikipedia.org/wiki?curid=198970" title="Klej introligatorski">
Klej introligatorski



</doc>
<doc id="198972" url="https://pl.wikipedia.org/wiki?curid=198972" title="Język russenorsk">
Język russenorsk

Język russenorsk (pol. "język rosyjsko-norweski", inne nazwy: "kaksprek", "moja pa tvoja") – jeden z języków pidżynowych; używany był w XVIII, XIX i XX wieku aż do rewolucji październikowej. Używany był na północy Norwegii w handlu między Norwegami i Rosjanami; do 1850 mówili nim rybacy i kupcy, później jego wpływy ograniczyły się wyłącznie do języka rybaków. Russenorsk składał się z ok. 150–200 słów stanowiących jego korpus i pochodzących w ok. 40% z rosyjskiego i w 50% z norweskiego. Cechował się dużym uproszczeniem gramatycznym i prostą fonetyką.
Historia.
Przez 150 lat istniał handel barterowy między Rosjanami a Norwegami w dwóch północnych prowincjach Troms i Finnmark. Handel ten był popierany przez władze Norwegii. Aby go ułatwić, król Chrystian VII nadał status miasta kilku osadom, m.in. Tromsø. Norwegowie głównie wymieniali ryby na mąkę i zboże. Handel odbywał się przez kilka jasnych miesięcy w roku i był korzystny dla obu stron. Ryby w okresie letnim były w Norwegii tanie i łatwo dostępne, Rosjanie zaś pozbywali się swych nadwyżek zboża. Przybywali oni głównie z okolic Murmańska i obszarów nad Morzem Białym. Do handlu Pomorców dochodziło w rejonie północnej granicy rosyjsko-norweskiej i na wyspach Svalbardu: najczęściej były to Vardø, Hammerfest i Tromsø. Czasem kupcy docierali aż do Lofotów.
Po 1917 Imperium Rosyjskie przekształciło się w Rosję Radziecką. W tym samym roku Rosja utraciła swoją formalną zwierzchność nad Wielkim Księstwem Finlandii, przez co granica norwesko-rosyjska uległa znacznemu skróceniu, zaś w 1919 – po zajęciu przez Finów Pieczengi – lądowa granica Rosji z Norwegią przestała istnieć. W czasach ZSRR kontakty międzynarodowe obywateli tego kraju uległy drastycznemu ograniczeniu, w związku z czym w znacznym stopniu zmniejszyła się potrzeba posługiwania się wspólnym, zrozumiałym dla Rosjan i dla Norwegów językiem russenorsk. Do 1923 zupełnie zanikł.
Russenorsk jako język pidżynowy.
Po raz pierwszy wzmianka o języku pojawia się w 1814. Russenorsk jest jednym z najlepiej zbadanych i opisanych języków pidżynowych Północy, badało go wielu językoznawców, m.in. Olaf Broch. W przeciwieństwie do np. pidżynów okołorównikowych ukształtował się tylko z dwóch języków: norweskiego i rosyjskiego. Nadto powstał na bazie dwóch dość daleko, ale jednak spokrewnionych ze sobą języków indoeuropejskich i wykształcił się między przedstawicielami tej samej warstwy społecznej w przeciwieństwie do pidżynów południowych, opartych na ścisłej hierarchii społecznej. Wszelkie badania russenorsk oparto o korpus językowy uzyskany z zapisów rozmów handlowych.
Russenorsk rozwijał się w złożonej sytuacji językowej całego regionu geograficznego, zwłaszcza północnej Norwegii. W użyciu były języki: norweski, lapoński, duński, szwedzki, fiński i rosyjski. Około 1850 zauważa się istotną zmianę w statusie społecznym russenorsk: o ile do tego roku pidżyn używany był przez norweskich rybaków i kupców, po tej dacie używali go głównie rybacy. W tym czasie kupcy norwescy, spędziwszy kilka lat z Rosjanami i nierzadko uczący się języka w zorganizowany sposób (głównie w Archangielsku), nie musieli używać pidżynu w kontaktach handlowych, gdyż posługiwali się uproszczoną gramatycznie wersją języka rosyjskiego. Z tego powodu russenorsk był przed 1850 o wiele bardziej akceptowany społecznie jako używany przez reprezentantów wyższych warstw.
Opis języka.
System fonologiczny.
System fonologiczny języka oparty był na językach rosyjskim i norweskim, przy czym dźwięki i zbitki spółgłosek właściwe tylko dla jednego z tych języków nie były używane bądź uległy uproszczeniu. Ponieważ w języku rosyjskim nie występuje /h/, przeszło w /g/: "hav" (morze) → "gav". Dla odmiany rosyjskie /x/ wymawiane było /k/: "хорошо" → "koroszo". Niewymawialna dla Norwegów zbitka /mn/ utraciła /m/: "много ли" → "nogoli" (czy wiele?).
Słownictwo.
Materiał badawczy składa się zarówno z zapisu pojedynczych słów, zdań, jak również całych dialogów zebranych przez badacza kultury lapońskiej z Tromsø, Knuta Justa Qvisgtada. Materiał badawczy składał się z ok. 400 słów, z czego połowa była użyta tylko raz; oznacza to, że rdzeń słownictwa języka stanowiło 150–200 słów. Przyjmuje się, że 40% słów pochodziło z języka rosyjskiego, 50% – z norweskiego, inne źródła podają 39% z rosyjskiego, 47% z norweskiego.
Słownictwo języka zbudowane jest głównie ze słów rosyjskich i norweskich, niemniej jednak pojedyncze leksemy zaczerpnięte są z innych języków: niemieckiego, niderlandzkiego, francuskiego, lapońskiego, angielskiego, szwedzkiego. Słowo "skaffom" (jeść) wywodzi się z międzynarodowego żargonu marynarskiego.
Russenorsk zawiera wiele słów będących dublami leksykalnymi, czyli semantycznie tożsamymi, jednak pochodzącymi z obu języków odpowiednio, np: "balduska", "kvejta" – halibut, "musik", "man" – mężczyzna, "eta", "den" – to. Tę właściwość tłumaczy się rywalizacją słów używanych przez przedstawicieli tych samych warstw społecznych. Inną cechą języka jest istnienie słów o podwójnej etymologii, często międzynarodowej, np. nor. "vin", ros. "вино". Niektóre wyrazy mają niejasną etymologię, np. słowo "tovara" lub "vara" może pochodzić z rosyjskiego, szwedzkiego lub fińskiego.
Gramatyka.
Jedną z cech odróżniających pidżyn od żargonu jest wykształcenie się i ewolucja własnych form gramatycznych. Zjawisko to występuje w russenorsk. Gramatyka języka zmienia się w czasie, niemniej wykazuje pewne stałe i logiczne tendencje; występuje przewaga elementów gramatyki norweskiej, przez co Kortland twierdzi, że russenorsk jest wariantem norweskiego z domieszką łamanego rosyjskiego i elementów ojczystego języka użytkownika, a nie językiem mieszanym.
Morfologia.
Russenorsk nie wykształcił wielu form morfologicznych, niemniej jednak kilka jest dla niego charakterystycznych i używanych w określonych kontekstach. Znacznik -"om" nie pochodzi ani z języka norweskiego, ani rosyjskiego, pojawia się natomiast w innych pidżynach, np. rosyjsko-angielskim czy też mówionym w Archangielsku Solombala English. Innym sufiksem powszechnie używanym w russenorsk a znanym z języka norweskiego jest -"mann", oznaczający narodowość, np. "russmann" (Rosjanin), "burmann" (Norweg), bądź też zawód, np. "kukmann" (kupiec). Znacznik -"a" występował wcześniej w siedemnastowiecznym pidżynie islandzko-baskijskim, jednak związek tego języka z russenorsk jest mało prawdopodobny i kontestowany. Z innych zjawisk morfologicznych występuje reduplikacja: "morra"-"morradag" (pojutrze) oraz złożenia: "kua"+"sjorta" → "kuasjorta" (obora dla krów).
Składnia.
Składnię russenorsk cechują dwie charakterystyczne cechy. Pierwszą z nich jest tendencja do przesuwania czasownika na ostatnie miejsce, gdy zdanie zawiera przysłówek. Cecha ta jest rzadka w rosyjskim a niemożliwa w norweskim.
Zdania bez przysłówków: "Tvoja kopom oreka"? (Czy ty kupujesz orzechy?), "Moja kopom fiska" (Ja kupuję rybę). Zdania te budowane są w szyku SVO.
Zdania z przysłówkami: "Moja tri vekkel stannom" (byłem trzy tygodnie), "moja tvoja på vater kastom" (wrzucę cię do wody), "davaj po moja skip kjai drinkom" (proszę przyjdź na mój statek na herbatę).
Drugą zasadą jest występowanie partykuły przeczącej ("ikke" lub "njet") wyłącznie na drugim miejscu w zdaniu: "eta njet dobra" (to niedobrze), "på den dag ikke russefolk robotom" (w ten dzień Rosjanie nie pracują). Jednak od obu reguł istnieją wyjątki, zatem nie są to ścisłe zasady, a tendencje panujące w języku.
Oddziaływanie językowe.
Języki rosyjski i norweski nie oddziaływały na siebie w jednakowym stopniu. W russenorsk występuje asymetria w użyciu elementów norweskich i rosyjskich, nie występują elementy rosyjskiej gramatyki. Pewien wpływ na pidżyn miał język lapoński, często używany przez rybaków z północnej Norwegii. Jednym z zapożyczeń jest "ja".
Istnieje kilka wyrazów, które przeniknęły z russenorsk do dialektu Vardø, np. "kralle" (rn. "krallom", ros. красть pol. kraść), "klæba" (rn. "klæba", ros. хлеб, pol. chleb).
Brak świadomości językowej wśród użytkowników pidżynu spowodował, że Rosjanie byli przekonani, że mówią po norwesku, a Norwegowie – po rosyjsku. Z tą tezą polemizuje F. Kortlandt, twierdząc, że użytkownicy pidżynu mówili raczej tak „jak mówią cudzoziemcy” niż „językiem drugiego człowieka”.
Porównanie językowe.
Poniższe zdania zostały podane kolejno: w russenorsk, w rozbiorze gramatycznym zdania (polski), po norwesku w wersji bokmål, rosyjsku i polsku.

</doc>
<doc id="198973" url="https://pl.wikipedia.org/wiki?curid=198973" title="Russenorsk">
Russenorsk



</doc>
<doc id="198974" url="https://pl.wikipedia.org/wiki?curid=198974" title="Bokmal">
Bokmal



</doc>
<doc id="198976" url="https://pl.wikipedia.org/wiki?curid=198976" title="Ukryty tekst">
Ukryty tekst

Ukryty tekst () – praktyka polegająca na wstawianiu niewidocznego w przeglądarkach WWW tekstu do zawartości dokumentu (X)HTML celem zmylenia robota indeksującego strony. Dla osiągnięcia wysokiej pozycji w wynikach wyszukiwania pod hasłami związanymi z tematyką witryny wstawia się powtarzające słowa kluczowe w różnym kontekście frazowym, przez co analizator treści uzna je za "zwykłą" treść strony. (Zwykłe, wylistowanie słów kluczowych z powtórzeniami może dać efekt odwrotny - tj. uznanie tekstu za "bełkot propagandowy"). Identyczna metoda dotyczy wstawiania popularnych słów kluczowych zupełnie nie związanych z tematem witryny (np.: "sex", "gry java", "darmowe mp3").
Technologia.
Za czasów HTML 4.0 najczęściej stosowano formatowanie tekstu:
Metody uwzględniające CSS i atrybuty nowoczesnych dokumentów XHTML:
Większą efektywność daje zawarcie słów kluczowych w różnych kontekstach zdaniowych, np. dla słowa "komórka":
Dla algorytmu pozycjonującego (który nie posiada zaawansowanych metod analizy tekstu) ten kod wygląda na część wartościowej treści z dużą liczbą wystąpień słowa "komórka".
Etyka pozycjonowania.
Metoda "niewidzialnego tekstu" postrzegana jest przez wielu ekspertów SEO jako nieetyczna. Narusza również regulaminy wielu serwisów wyszukiwawczych, jest więc tym samym spamem wyszukiwarkowym. Witryna wyszukiwarki Google pozwala na zgłoszenie stron WWW, które stosują tę metodę.

</doc>
<doc id="198979" url="https://pl.wikipedia.org/wiki?curid=198979" title="Link spam">
Link spam

Link spam, blog spam, comment spam (ang. odpowiednio: „spam odnośnikami”, „spam blogowy”, „spam w komentarzach”) – metoda spamowania publicznych formularzy na stronach WWW adresem witryny, której popularność w wyszukiwarkach chce się (w przekonaniu spamera) podnieść.
Zjawisko to dotyka przede wszystkim internetowe księgi gości i systemy komentarzy blogów posiadające opcję przekazaniu adresu prywatnej strony gościa. Wyszukiwarki WWW, które w swoich algorytmach uwzględniają liczbę odnośników do danej witryny podczas szacowania trafności wyniku są podatne na metodę link spam. Oprócz tego link spam ma miejsce także w serwisach opartych na mechanizmie wiki i wszelkich środkach prowadzenia dyskusji internetowych, jest też często składnikiem tradycyjnego spamu poczty elektronicznej.
Poprawa pozycji strony docelowej jest jednak wprost proporcjonalna do "link-popularności" stron, które weń celują, tj. kilka odnośników z pomniejszych stron (strony prywatne, blogi) jest niewiele warte w porównaniu z odnośnikiem z popularnej witryny np. strony głównej dużego portalu internetowego (który prawdopodobnie ma wysoką "wartość" w bazie danych silników wyszukiwarek). Jakkolwiek link-spam nie jest zbyt efektywny w podnoszeniu rankingu stron w wyszukiwarkach stosujących inteligentne algorytmy ich ustalania, podnosi to jednak zazwyczaj oglądalność strony spamera.
Spamerskie wpisy najczęściej zawierają identyczną uniwersalną treść wklejaną do formularza przez spamera bądź przez proces własnego bota, np.:
Kolejnym aspektem branym pod uwagę przez algorytmy pozycjonujące jest spójność tematyczna witryny linkującej i docelowej, tj. dla właściciela strony o tematyce paleontologicznej będzie bardziej wartościowy odnośnik z podobnego serwisu niż np. z uczelnianej miłośnika programowania. W przypadku istnienia odnośnika z pierwszego przykładu strona docelowa najprawdopodobniej zyska pod hasłem „paleontologia”, w drugim wypadku tak się nie stanie.
Ten aspekt był jednym z powodów powstania metod wymiany linków: bardziej etycznej, dobrowolnej (webring) oraz mniej etycznej (farmy odnośników). Dzięki ich stosowaniu „pożyteczne” strony (często o identycznej tematyce) linkowały w obu kierunkach. Skutkiem było podwyższenie rankingu w katalogu wyszukiwarki.
Z punktu widzenia serwisów wyszukiwawczych metoda "spamowania odnośnikami" wydaje się nieszkodliwa, gdyż jedynym "atrybutem" strony docelowej, jaki się zmienia, jest liczba zewnętrznych odnośników celującej weń. Właściciele wyszukiwarek nie mogą zabronić wpisywania się do ksiąg gości webmasterom lansowanych stron. Pokrzywdzeni mogą poczuć się jednak właściciele blogów i ksiąg gości, gdyż na ich stronach pojawia się nieprzydatny tekst, tzw. szum informacyjny, który zmniejsza częstotliwość występowania słów kluczowych, co prowadzi do obniżenia rankingu tych stron.
Sposoby blokowania.
Dość łatwo jest zablokować automatycznie dodawany spam związany z kasynami i farmaceutykami. Ponieważ spam jest skierowany na boty wyszukiwarek, w przeciwieństwie do spamu e-mail musi zawierać czytelne dla maszyny słowa kluczowe i linki do stron, które można blokować.
Używanie odnośników typu codice_1 nakazuje wyszukiwarkom internetowym zignorowanie takiego odnośnika, znacznie zmniejszając zysk ze spamowania, ale nie blokuje samego spamu.
W przypadku bardzo upartych spamerów (lub sprytnego sposobu spamowania) potrzebny jest bardziej wyrafinowany filtr. Istnieją gotowe skrypty i usługi filtrujące komentarze.
Proste (niekoniecznie najlepsze) rozwiązania to kasowanie wpisów ręcznie, wprowadzenie wymogu rejestracji użytkowników lub implementacja testu Turinga. Testów Turinga należy używać w ostateczności (dla użytkowników niezarejestrowanych), gdyż przeszkadzają one użytkownikom, zniechęcają do komentowania i mogą stanowić barierę dla osób niepełnosprawnych.

</doc>
<doc id="198981" url="https://pl.wikipedia.org/wiki?curid=198981" title="Tomasz Stańko">
Tomasz Stańko

Tomasz Ludwik Stańko (ur. 11 lipca 1942 w Rzeszowie, zm. 29 lipca 2018 w Warszawie) – polski trębacz jazzowy, kompozytor.
Życiorys.
Młodość.
Syn Józefa, prawnika, i Eleonory z domu Jakubiec, nauczycielki. Edukację muzyczną rozpoczął w 1949, w podstawowej Krakowskiej Szkole Muzycznej, w klasie skrzypiec. W latach 1957–1964 uczęszczał do III Liceum Ogólnokształcącego im. Jana Kochanowskiego w Krakowie. Od 1959 uczył się też w II Liceum im. Króla Jana III Sobieskiego oraz Państwowej Średniej Szkole Muzycznej, w klasie trąbki. W 1964 rozpoczął studia w Akademii Muzycznej w Krakowie, na Wydziale Instrumentalnym, w klasie trąbki, pod kierunkiem prof. Ludwika Lutaka. W 1969 obronił pracę dyplomową.
Młodzieńcze plany o karierze plastyka (Stańko dużo rysował i malował) uległy zmianie po pierwszych doświadczeniach jazzu na żywo – koncercie Dave’a Brubecka w 1958 w krakowskim klubie Rotunda. Stańko stał się częstym gościem krakowskiego klubu jazzowego Helikon, biorąc udział w jazzowych jamach. Tam poznał pianistę Adama Makowicza, z którym – jesienią 1962 – postanowił założyć zespół Jazz Darings, do którego zaprosili jeszcze Jacka Ostaszewskiego (kontrabas) i Wiktora Perelemuttera (perkusja). Zespół szybko został doceniony: wygrał Konkurs Amatorskich Zespołów Jazzowych Polski Południowej, a Tomasz Stańko – kategorię instrumentalistów. Sukces spowodował jednak zmianę składu – Makowicz odszedł do zespołu Andrzeja Kurylewicza. Stańko, inspirowany kwartetem Ornette’a Colemana, zrezygnował z fortepianu, i w 1963 uzupełnił skład o grającego na saksofonie tenorowym Janusza Muniaka. Jazz Darings został uznany przez Joachima-Ernsta Berendta za jedną z pierwszych formacji freejazzowych w Europie.
Rozwój kariery.
W latach 1963–1967 kariera Stańki przyspieszyła. W tym czasie koncertował z Jazz Darings, jednocześnie współpracował i towarzyszył na scenie znanym składom i osobowościom polskiej sceny jazzowej, takim jak Michał Urbaniak czy Andrzej Trzaskowski. W 1963 rozpoczął się ważny dla Stańki okres współpracy z Krzysztofem Komedą; Stańko zadebiutował z nowym kwintetem Komedy na Jazz Jamboree ’63. W 1964 występuje z nim w odcinku specjalnym niemieckiego programu telewizyjnego "Jazz – gehört und gesehen" (program pt. "Jazz in Poland" w reż. Janusza Majewskiego prezentował dokonania najważniejszych wykonawców krajowej sceny jazzowej).
Od 1964 Trzaskowski zapraszał Stańkę na zagraniczne koncerty swojego kwintetu (w Belgii i krajach skandynawskich). W tym samym roku trębacz dwukrotnie grał na Jazz Jamboree: z Trzaskowskim i Komedą. W 1966 wydany został album Komedy "Astigmatic", z udziałem Stańki. W 1967 doszło ponownie do podwójnego występu na Jazz Jamboree. Stańko koncertował z grupą Komedy, ale i z własnym kwartetem, w którym grał z Januszem Muniakiem (saksofon tenorowy), Janem Gonciarczykiem (kontrabas) i Januszem Stefańskim (perkusja).
Stańko jako lider.
Na początku 1968 Komeda wyjechał do Stanów Zjednoczonych, a Stańko działał jako lider zespołu, który powiększono o skrzypka i saksofonistę altowego Zbigniewa Seiferta. Na Jazz Jamboree ’68 muzyk zaprezentował już Tomasz Stańko Quintet, który szybko zdobył uznanie i sławę. Najpierw w Polsce, a po debiucie na scenie międzynarodowej – występie na berlińskim festiwalu Berliner Jazztage ’70 – był rozpoznawany także w Niemczech i reszcie Europy. Po odejściu Gonciarczyka basistą grupy został w 1969 roku Bronisław Suchanek, i od tego czasu – aż do zakończenia działalności w 1973 roku – skład kwintetu nie uległ już zmianie. Muzyka tworzona przez kwintet Tomasza Stańki zarejestrowana została na trzech płytach: nagranej w Polsce "Music for K" (1970) oraz "Jazzmessage from Poland" (1972) i "Purple Sun" (1973), które powstały w Niemczech.
W 1970 roku Stańko dołączył do Globe Unity Orchestra Alexandra von Schlippenbacha co, z uwagi na skład grupy, skutkowało nawiązaniem bezpośrednich kontaktów z czołowymi przedstawicielami europejskiej awangardowej sceny jazzowej. W 1971 roku Stańko współpracował z Krzysztofem Pendereckim i Donem Cherrym, których kompozycje wykonywane były podczas Donaueschinger Musiktage.
W latach 70. największe znaczenie dla kariery Stańki miała współpraca z fińskim perkusistą Edwardem Vesalą. Począwszy od 1974 roku aż do początku lat 80., Vesala był nie tylko partnerem twórczym, ale i przyjacielem Stańki. Wspólnie utworzyli szereg różnych formacji i koncertowali w Europie. W 1975 roku kwartet Stańki, z Vessalą, Tomaszem Szukalskim i Dave’em Hollandem, nagrał album "Balladyna". Był to pierwszy autorski album Stańki, a jednocześnie pierwszy album polskiego muzyka wydany przez cenioną wytwórnię ECM. "Balladyna" była początkiem całej serii płyt nagranych przez powyższy kwartet dla ECM. Dokumentowały one nowe kierunki rozwoju zespołu: odkrywanie i wykorzystywanie możliwości tak specyficznej formy jak freejazzowa ballada, której bazą były surowe, szorstkie dźwięki trąbki Stańki.
Lata 80..
W latach osiemdziesiątych Stańko improwizował, uczestnicząc w wielu różnych projektach. Wraz z Edwardem Vesalą wyjechał do Indii, aby zagrać we wnętrzu, które daje niespotykany pogłos: w Tadź Mahal. Także w towarzystwie Vesali spotykał się z Chico Freemanem i Howardem Johnsonem w Nowym Jorku. Sporo pracował z Cecilem Taylorem w formacjach big-bandowych. W 1981 roku, na zaproszenie Gary’ego Peacocka, uczestniczył w nagraniu jego albumu "Voice from the Past – Paradigm" (1982, ECM). Równocześnie prowadził kilka własnych grup. W 1983 roku założył zespół C.O.C.X., w składzie: Stańko, Apostolis Anthimos, Vitold Rek, José Antonio Torres. Album wydany został pod eponimicznym tytułem. W 1984 roku powstał album "Lady Go…", na którym towarzyszyli mu Anthimos, Rek i Tomasz Hołuj. W tym samym roku rozpoczął pracę nad projektem "Witkacy Peyotl". Album pod tym tytułem ukazał się w 1988 roku.
W 1985 roku powstał jeden z najbardziej nowatorskich składów Stańki: Freelectronic. Formacja wyprzedzała swoje czasy w wykorzystaniu nowych technologii i elektroakustycznych rozwiązań w swojej twórczości. Oprócz trębacza zespół tworzyli: Witold Rek, Janusz Skowron i Tadeusz Sudnik. Koncertowali w Polsce i w Europie. W 1987 roku zagrali na Festival de Jazz de Montreux, w 1988 roku – na festiwalu Le Mans we Francji. W 1988 roku koncert z Montreaux został wydany na płycie "The Montreux Performance".
Lata 90..
Początek lat dziewięćdziesiątych to projekty "Tales for a Girl, 12, and a Shaky Chica" i "Bluish", album nagrany w trio z Arildem Andersenem i Jonem Christensenem. W 1993 roku powstał międzynarodowy kwartet: Stańko, Bobo Stenson, Anders Jormin, Tony Oxley. W tym samym roku zespół nagrał album "Bosonossa and Other Ballads".
W latach 90. Stańko współpracował intensywnie z przedsiębiorstwem ECM. W 1994 roku nagrał album "Matka Joanna", a w 1997 "Leosia". Prawdziwym przebojem stała się w 1997 roku jego kolejna płyta: "Litania", zawierająca kompozycje Krzysztofa Komedy. Sukcesem były także koncertowe wykonania utworów z "Litanii" podczas różnych występów festiwalowych. W 1998 roku producent ECM, Manfred Eicher, zorganizował sesję "From the Green Hill", zespół-projekt, kierowany przez Stańkę, który zgromadził gwiazdy wytwórni. W nagraniach uczestniczyli Dino Saluzzi, John Surman, Michelle Makarski, Anders Jormin i Jon Christensen. Większość kompozycji zarejestrowanych na płycie to utwory skomponowane przez Stańkę.
W 1994 roku Stańko zrealizował również nagrania dla potrzeb filmu i teatru. Zaprosił wtedy na sesje pianistę Marcina Wasilewskiego, basistę Sławomira Kurkiewicza i perkusistę Michała Miśkiewicza. Rezultatem było powstanie kwartetu, który w 2001 roku nagrał dla ECM album "Soul of Things". Płyta ukazała się w 2002 roku, a zawartą na niej muzykę uznano za „modelowy wzorzec stylu Stańki”, a brzmienie jego trąbki określono jako „niepowtarzalne, mroczne i intensywne”.
Pierwsza dekada XXI w..
Stańko wkroczył w XXI wiek jako jedna ze sztandarowych osobowości ECM. Nie ograniczyło to jednak jego skłonności do poszukiwań, nowych formacji i brzmień. Te lata były czasem intensywnego koncertowania z kwartetem po obu stronach Atlantyku. Wspólne trasy i spędzone razem godziny sprawiły, że zespół wypracował własny język komunikacji muzycznej. Słychać to na nagranym w 2004 roku albumie "Suspended Night" (ECM), gdzie zżyty i zgrany kwartet odważnie improwizował. W zestawieniu Jazz Albums, amerykańskiego czasopisma „Billboard”, płyta "Suspended Night" dotarła do 48. miejsca. Po tym wytwórnia ECM wydała antologię nagrań Stańki sprzed "Soul of Things"; w serii "Rarum/Selected Recordings" jako "Volume XVII" ukazał się przegląd jego dorobku. W komentarzu zamieszczonym na płycie, Stańko określił uniwersalnego ducha swych kompozycji oraz zakres ich ekspresji: „Od chaosu ku ładowi, od furii do liryzmu”.
Zmiany, jakie w ciągu 10 lat współpracy z wytwórnią ECM nastąpiły w muzyce Stańki, opisał Stephen Graham z brytyjskiego magazynu „Jazzwise”, omawiając album "Suspended Nights": „Udało mu się zrobić swoją muzykę bardziej dostępną, nie rezygnując z charakteru i werwy, co zawsze było jego znakiem rozpoznawczym. I tak samo jest z tą, jego ostatnią płytą dla ECM i drugą z jego polskim zespołem, z którym regularnie współpracuje (…) Jest to silna grupa wyróżniająca się dźwięcznym impresyjnym stylem Wasilewskiego, inspirowanym Billem Evansem, a może bardziej niż na "Soul of Things", ostatniej wspólnej wycieczce zespołu, ostrożnie zagrana przez Kurkiewicza figura basu, pozwala odczuć jego obecność i zakotwicza dostarczane przez Stańkę solidne melodie”.
W 2005 roku kwartet nagrał płytę "Lontano" (album ukazał się w 2006 nakładem ECM). W 2005 roku zespół odbył też pierwszą trasę po Azji i Australii.
Od 1. dekady XXI wieku Stańko był regularnie notowany w ankiecie magazynu „DownBeat”, w pierwszej dziesiątce najlepszych trębaczy na świecie (w 2013 było to miejsce 7.).
W 2003 roku został laureatem przyznanej po raz pierwszy Europejskiej Nagrody Jazzowej (European Jazz Prize), przyznawanej przez austriackie władze państwowe i miasto Wiedeń. W 2004 otrzymał wysokie polskie odznaczenie państwowe: Krzyż Komandorski Orderu Odrodzenia Polski.
W 2005 roku skomponował i nagrał muzykę dla Muzeum Powstania Warszawskiego ("Wolność w sierpniu", 2006). Druga połowa pierwszego dziesięciolecia XXI wieku był czasem poszukiwań i nowych składów, czasem nowej młodości w karierze Stańki: rozdział eksperymentów, tworzenia nowych projektów, poszukiwania i próbowania nowych brzmień. W wyniku tych doświadczeń, w 2007 roku zaczął formować się nowy zespół, skandynawski kwintet w składzie: Alexi Tuomarila, Jakob Bro, Aders Christensen i Olavi Louhivuori. W 2009 roku Stańko nagrał z nimi album "Dark Eyes" (ECM).
Nowy Jork i Wisława.
Koniec pierwszej dekady XXI wieku to początek okresu nowojorskiego w życiu trębacza. Formalnym otwarciem tego rozdziału jest zamieszkanie na Manhattanie oraz regularne koncerty w nowojorskich salach i klubach, takich jak , Jazz Standard i Merking Hall. Stańko korzystał z okazji do spotkań z tamtejszymi muzykami oraz chłonął nowe idee i bogactwo brzmień. Kariera i muzyka Stańki nabrały tempa. Spontanicznie powstawały nowe projekty, m.in. z Lee Konitzem, Craigiem Tabornem, Thomasem Morganem, Geraldem Cleaverem, Chrisem Potterem i innymi. Zawiązała się idea New York Quartet, który – przechodząc przez fazy różnych wcieleń – ostatecznie sformował się w 2012 roku.
W jednym z wywiadów Stańko tak mówił o wpływie Nowego Jorku na swoją muzykę: „Generalnie to moja własna aktywność, wrażliwość tworzy dźwięki. Ale w Nowym Jorku łatwo znaleźć inspirację. Na Ziemi zawsze był jakiś punkt centralny – starożytne Ur, Babilon, Ateny, Rzym czy Aleksandria. Nowy Jork jest punktem centralnym dzisiejszego świata, gdzie Chiny i inne kultury wschodnie spotykają się z afrykańskimi, wszystko się w tym tyglu przewraca. To miasto wibruje, tętni, a człowiek automatycznie czuje w sobie większą energię”.
W 2010 roku ukazała się w Polsce autobiografia artysty, "Desperado", zapis wieloczęściowego wywiadu przeprowadzonego przez Rafała Księżyka.
W 2011 roku Instytut Smithsona wydał sześciopłytową kompilację "", odzwierciedlającą historię jazzu. Najstarsze, pierwsze nagranie antologii pochodzi z 1917 roku, ostatnie z 2003 roku. Jest to utwór Stańki „Suspended Night Variation VIII”. Artysta był jednym z niewielu Europejczyków wyróżnionych umieszczeniem w tym wydawnictwie. W 2011 roku prezydent Polski Bronisław Komorowski odznaczył Stańkę Krzyżem Komandorskim z Gwiazdą Orderu Odrodzenia Polski.
Druga dekada XXI wieku to nowy, poetycki projekt Stańki. Jego początki sięgają 2009 roku, kiedy to Jerzy Illg, redaktor naczelny wydawnictwa Znak, zaprosił go na jeden z ostatnich wieczorów poetyckich Wisławy Szymborskiej. Podczas spotkania w Operze Krakowskiej poetka czytała swoje utwory, a Stańko grał, splatając słowa z muzyką. Płyta z nagraniem z tego koncertu została dołączona do kolejnego wydania tomiku wierszy poetki, "Tutaj" (2012). Wydarzenie to stało się początkiem nowego etapu w karierze trębacza. Nowe kompozycje Stańki inspirowane były wierszami Szymborskiej, np. „Tutaj – Here”, „Assassins”, „Mikrokosmos”, „Metafizyka”. Utwory „Faces” i „A Shaggy Vandal” (są to zapożyczenia z wiersza Szymborskiej „Myśli nawiedzające mnie na ruchliwych ulicach”). „Lekturze słów Wisławy Szymborskiej zawdzięczam wiele pomysłów i inspiracji. Spotkania z Nią i współgranie z Jej poezją nadały rozmach także i tej muzyce, którą chciałbym z szacunkiem dedykować Jej pamięci.” – napisał Stańko w książeczce wydanego na początku 2013 roku podwójnego albumu "Wisława" (ECM), nagranego z Thomasem Morganem, Geraldem Cleaverem i Davidem Virellesem.
14 stycznia 2014 roku Stańko otrzymał Paszport „Polityki” jako kreator kultury. Tego samego dnia, w Paryżu, Akademia Jazzu – l’Académie du jazz – pod przewodnictwem François Lacharme, przyznała mu "Prix du Musicien Européen" – Nagrodę Europejskiego Muzyka Roku – za obecne osiągnięcia i całokształt pracy.
15 stycznia 2014 otrzymał jedną z trzech honorowych nagród "Preis der deutschen Schallplattenkritik" (PdSK), przyznanych przez niezależne stowarzyszenie ponad 140. dziennikarzy muzycznych z Niemiec, Austrii i Szwajcarii.
Stańko był organizatorem i dyrektorem festiwalu Jazzowa Jesień w Bielsku-Białej.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku. Wchodził także w skład Komitetu Wspierania Muzeum Historii Żydów Polskich Polin w Warszawie.
W marcu 2018 roku, w związku z podejrzeniem o zapalenie płuc, odwołane zostały jego kwietniowe koncerty.
29 lipca 2018 roku artysta zmarł na raka płuc w szpitalu onkologicznym w Warszawie. Został pochowany 10 sierpnia 2018 roku na Cmentarzu Wojskowym na Powązkach w Alei Zasłużonych (kwatera G-tuje-40). Pogrzeb miał charakter świecki.
Nagrody.
Laureat Paszportu „Polityki” za 2013 rok w kategorii Kreator Kultury z uzasadnieniem jury: „Za wyjątkowy styl tworzenia, pracy i współdziałania w sztuce, umiejętność godzenia tradycji i awangardy. Za poszerzanie granic jazzu i zarazem poszerzanie jego publiczności. Za promowanie polskich muzyków za granicą”.
Muzyczne.
W ankiecie zorganizowanej przez czasopismo „Jazz Forum” Stańko uzyskał pierwsze miejsca w kategoriach:

</doc>
<doc id="198982" url="https://pl.wikipedia.org/wiki?curid=198982" title="Karabin Arisaka Typ 99">
Karabin Arisaka Typ 99

Karabin Arisaka Typ 99 (Arisaka 99-shiki) – japoński czterotaktowy karabin powtarzalny kalibru 7,7 mm z okresu II wojny światowej. Szacuje się, że do końca II wojny światowej w Japonii wyprodukowano nie mniej niż 10 milionów sztuk karabinów Arisaka różnych odmian (licząc od 1897 roku).
Planowano całkowite zastąpienie karabinów Typ 38 modelem Typ 99, ale w rezultacie oba typy znajdowały się w użyciu w momencie wybuchu II wojny światowej i oba służyły do końca wojny.
Karabin Typ 99 był produkowany w dwóch podstawowych wersjach: długiej (1272 mm) oraz krótkiej (1117 mm). Wersja krótka nie była karabinkiem, lecz krótkim karabinem i odpowiadała przyjętej wcześniej w Europie kategorii „ujednoliconego” karabinu, o długości pośredniej pomiędzy karabinem i karabinkiem oraz spełniającej funkcje obu typów broni. Produkcję długiego karabinu wstrzymano już w końcu 1939 roku. Zastosowanie mocnego naboju stworzyło problemy z celnością i stabilnością broni w czasie strzału, ze względu na zwiększony odrzut. Próbą usunięcia tych problemów było zastosowanie podpórki z odpowiednio wygiętego drutu, przymocowanej do tylnego bączka. Podpórka ta o niewielkiej sztywności nie zlikwidowała jednak wyżej wymienionych kłopotów.
W grudniu 1943 roku rozpoczęto wytwarzanie uproszczonych wersji, mniej praco- i materiałochłonnych, możliwych do wykonania w małych fabrykach i warsztatach.
Budowa.
Karabin Arisaka (krótki) miał lufę długości 654 mm, kalibru 7,7 mm, gwintowaną (4 bruzdy prawoskrętne). Na części wylotowej znajdowała się muszka pryzmatyczna z bocznymi osłonami. Na tylnej części lufy celownik ramkowy, skalowany do 2000 m, z rozkładanymi, bocznymi ramionami, służącymi do poprawek przy strzelaniu do samolotów. Lufa była wkręcona w komorę zamkową z mostkiem. Na grzbiecie komory zamkowej były wyryte japońskie znaki własnościowe, a z lewej strony oznaczenia producenta oraz numer fabryczny. Na grzbiecie komory znajdowały się dwa otwory służące do odprowadzania gazów prochowych z czółka zamka w przypadku pęknięcia łuski. W tylnej części komory zamkowej znajdował się mostek z gniazdem do oparcia łódki nabojowej, a z lewej strony zaczep zamkowy.
Zamek tłokowy, ślizgowo-obrotowy, czterotaktowy, ryglowany w pionie, oparty konstrukcyjnie na zamku Mausera Gew98, ale ze znacznymi ulepszeniami. Składał się tylko z pięciu części. Nie miał śrubek, osi, ani gwintów tylko szerokie trwałe krawędzie i rygle. Części były duże, mocne i odporne na uszkodzenia. Zamek składał się z trzonu zamkowego z prostą rączką zakończoną owalną gałką, iglicy, sprężyny iglicznej, zameczka i wyciągu. Oryginalną budowę miała iglica, wydrążona w tylnej części zawierała sprężynę igliczną. Zameczek zakończony był dużą, moletowaną, okrągłą tarczą, chroniącą przed gazami prochowymi przy pęknięciu łuski. Komora zamkowa i zamek okryte były wygiętą z blachy osłoną, zabezpieczającą przed kurzem i błotem. Zabezpieczenie zamka przy napiętej iglicy uzyskiwano przez naciśnięcie zameczka i skręcenie go w prawo, ząb igliczny usuwa się od działania spustu. W łożu pod komorą zamkową znajdowało się urządzenie spustowe, ze spustem osłoniętym kabłąkiem oraz stały, niewystający z łoża magazynek na pięć nabojów.
Łoże i kolba drewniane, wykonane z orzecha japońskiego. Łoże długie ze żłobkami chwytowymi po bokach, zakończone z przodu bączkiem z obsadą do bagnetu. W łożu kryty (wewnętrzny) kanał na wycior. Bączek tylny pierścieniowy, mocował łoże i nakładkę, posiadał z lewej strony strzemiączko do pasa nośnego, a u spodu przegubowo składaną, uformowaną z drutu stalowego podpórkę. Kolba z szyjką i chwytem półpistoletowym. Stopa kolby okuta stalowym trzewikiem. Na lewej stronie strzemiączko do pasa nośnego. Nakładka na lufę długa, od bączka przedniego do podstawy celownika.
Odmiany karabinu.
Karabiny Typ 99 produkowano w kilku odmianach. Jedną z nich był karabin dla strzelców wyborowych z celownikiem optycznym i o prawie 0,5 kg większej masie całkowitej. Przypuszczalnie wyprodukowano około 10 tysięcy tych karabinów. Inną odmianą był karabin dla wojsk powietrznodesantowych, wykonywany w dwóch wersjach. Pierwszą był karabin rozkładany na dwie części. Lufę i łoże łączono za pomocą bagnetowego zaczepu z zamkiem i kolbą. Karabin ten miał długość całkowitą 1120 mm i masę 4,34 kg. Druga wersja miała silniejsze, pewniejsze mocowanie przedniej części, długość całkowitą 1115 mm i masę 4,05 kg.

</doc>
<doc id="198991" url="https://pl.wikipedia.org/wiki?curid=198991" title="Hertha BSC Berlin">
Hertha BSC Berlin



</doc>
<doc id="198995" url="https://pl.wikipedia.org/wiki?curid=198995" title="West Ham United F.C.">
West Ham United F.C.

West Ham United Football Club – angielski klub piłkarski z siedzibą w Londynie. Swoje mecze rozgrywa na Stadionie Olimpijskim w Londynie. Wcześniej klub nosił nazwę Thames Ironworks, a od 1900 roku nazywa się West Ham United F.C. Tradycyjnie klub gra w bordowo niebieskich koszulkach i białych spodenkach. Początkowo zespół grał w Southern League i Lidze Zachodniej przed przystąpieniem do Football League w 1919 roku. Drużyna może pochwalić się trzykrotnym triumfem w Pucharze Anglii.
W sezonie 2022/23 występuje w Premier League. Do największych sukcesów klubu należą Puchar Zdobywców Pucharów zdobyty w 1965 roku oraz Puchar Intertoto zdobyty w 1999 roku.
Historia.
Początki.
Został założony w Londynie w 1895 pod nazwą Thames Ironworks Football Club, gdyż działał przy hucie żelaza obok Tamizy. "The Hammers" w 1896 dołączyli do Ligi Londynu, a dwa lata później przystąpili do zawodowej Southern League Second Division. Ze względu na zmianę przepisów, w myśl których klub nie mógł być związany z żadnym przedsiębiorstwem, 5 lipca 1900 zespół ze wschodniego Londynu przekształcił się w West Ham United FC.
West Ham United od 1904 roku rozgrywał swoje spotkania na stadionie Boleyn Ground, który może pomieścić 35 647 osób. Od sezonu 2016/2017 mecze zespołu rozgrywane są na Stadionie Olimpijskim.
Klub formalnie istnieje od 1900 roku, ale w rzeczywistości funkcjonuje od 1895 roku, kiedy występował pod szyldem Thames Ironworks F.C., który powstał na pozostałościach zbankrutowanego klubu Old Castle Swifts F.C. (założonego w 1892 r.)
Grupa kibiców-chuliganów tego klubu, Inter City Firm, była jedną z najbrutalniejszych w Londynie i całej Anglii. Nazwę swą obrała od pociągów InterCity, którymi podróżowali za swoją drużyną. Jednym z przywódców grupy był Cass Pennant autor kilku książek dotyczących angielskich chuliganów, była grupa chuliganów stała się również inspiracją dla reżyserów filmowych dzięki czemu powstał film Green Street Hooligans.
Charlie Paynter (1932-1950).
W 1932 roku Syd King został zwolniony z funkcji menedżera. 59-latek był pogrążony w alkoholizmie i z tego też powodu zmarł kilka miesięcy później.
Jego następcą został mianowany dotychczasowy asystent Charlie Paynter, który po 35 latach pracy w klubie na rozmaitych pozycjach doczekał się swojej szansy poprowadzenia zespołu, ale początek nie był dla niego udany, gdyż już w pierwszym sezonie samodzielnej pracy znalazł się z zespołem w strefie spadkowej i od tego czasu West Ham nie potrafił awansować do Division One aż do 1958 roku.
Sytuacja ta zmusiła Payntera do przebudowy zespołu. Menedżer "The Hammers" inwestował spore pieniądze w politykę młodzieżową, a do tego starał się unikać sprowadzania graczy z innych zespołów. Jego plany legły w gruzach po wybuchu II wojny światowej (on sam był zwolniony ze służby z powodu swojego podeszłego wieku). W 1940 zespół prowadzony przez Payntera zwyciężył w pierwszej edycji War Cup pokonując w finale Blackburn Rovers 1-0.
Ted Fenton (1950-1962).
Ted Fenton został sprowadzony do klubu w 1948 roku, aby pomóc Paynterowi odbudować zespół po wojnie. Wcześniej Fenton występował dla West Hamu w latach 1934–1946. W 1950 został następcą Charliego Payntera, który postanowił przejść na emeryturę. Fenton przez cały okres pracy w klubie namawiał swoich piłkarzy aby po zakończeniu kariery zajęli się trenerką. Na zmianach w klubie, również skorzystała akademia, która podobnie jak pierwszy zespół brała udział w poza rutynowym szkoleniu.
West Ham powoli, lecz sukcesywnie rozwijał się z sezonu na sezon, dzięki czemu w 1958 roku zespół Fentona zdołał wrócić do Division One.
Wielkie lata w historii klubu.
W 1962 stanowisko nowego menedżera objął Ron Greenwood. W pierwszym sezonie pracy zajął z klubem 6. miejsce. Ustabilizował on zespół i w 1964 zdołał wygrać wraz z drużyną rozgrywki FA Cup, pokonując w finale Preston North End 3-2. Kolejnym wielkim sukcesem było zdobycie Pucharu Zdobywców Pucharów. W kolejnym sezonie West Ham awansował do finału Pucharu Ligi Angielskiej, lecz górą okazali się piłkarze West Bromwich Albion. Przez następnych kilka sezonów Greenwood systematycznie wprowadzał do klubu młodych zawodników takich jak: Billy Bonds, Trevor Brooking, Frank Lampard Senior, Clyde Best, John Mcdowell, Alan Sealey oraz Bobby’ego Fergusona.
W 1975 West Ham po raz drugi w historii sięgnął po Puchar Anglii. W finale "The Hammers" zmierzyli się z Fulham, w barwach którego występował Bobby Moore. "Młoty" zwyciężyły po dwóch golach Alana Taylora.
W reprezentacji Anglii, która zdobyła mistrzostwo świata w 1966 grało trzech piłkarzy West Hamu: Martin Peters, Geoff Hurst i Bobby Moore. Ich pomnik w towarzystwie Raya Wilsona z Evertonu – wzorowany na fotografii wykonanej po finale – stoi przed stadionem „Młotów”. Wszyscy występowali w podstawowym składzie drużyny, Hurst (3) i Peters (1) zdobyli bramki w meczu finałowym z Niemcami, a Moore był kapitanem reprezentacji, który odebrał Złotą Nike.
1975-2000.
Następcą Greenwooda został mianowany John Lyall, który poprowadził West Ham do finału Pucharu Zdobywców Pucharów, gdzie jego drużyna uległa Anderlechtowi 4-2. Dwa lata później klub spadł do Second Division. W 1980 poprowadził drużynę do triumfu w Pucharze Anglii. Rok później klub powrócił do First Division, oraz awansował do finału Pucharu Ligi Angielskiej, przegrywając z Liverpoolem. W sezonie 1985/1986 klub zajął 3. miejsce, najwyższe w historii klubu. Trzy lata później Lyall został zwolniony ze swojego stanowiska po kolejnym spadku z First Division. Miejsce Lyalla zajął Lou Macari, który w West Hamie pracował niespełna osiem miesięcy. Nowym menedżerem został Billy Bonds. Drużyna prowadzona przez Bondsa w drugim sezonie jego pracy awansowała do Premier League, gdzie zajęła ostatnie miejsce i znowu spadła do niższej ligi. Po roku przerwy ponownie wrócili do Premiership, zajmując 13. lokatę na koniec rozgrywek. W kolejnym sezonie drużynę poprowadził Harry Redknapp. W sezonie 1998/1999 drużyna zajęła 5. miejsce w Premier League i po raz pierwszy w historii ligi odmówiono uczestnictwa w europejskich pucharach. "Młoty" odniosły zwycięstwo w Pucharze Intertoro, co pozwoliło na awans do Pucharu UEFA. 9 maja 2001 Redknapp został zwolniony z funkcji menedżera. Powodem prawdopodobnie był konflikt z właścicielami drużyny.
Glenn Roeder (2001-2003).
W 2001 roku klub zatrudnił na stanowisko menedżera Glenna Roedera. Roeder sprowadził do klubu 2 nowych zawodników. Byli to Tomáš Řepka i Don Hutchison. Przed sezonem kontuzji doznali podstawowi zawodnicy "Młotów". Kibice szybko domagali się zwolnienia Roedera, a zwłaszcza po przegranych spotkaniach w Premier League z Evertonem (5-0) i Blackburn (7-1). West Ham zakończył sezon na siódmym miejscu i od gry w europejskich pucharach dzieliło ich zaledwie jedno miejsce. Różnica punktów między siódmym West Hamem, a szóstą Chelsea wyniosła 12 punktów.
Latem 2002 roku do klubu dołączył Gary Breen. W klubie znów pojawiło się kilka poważnych kontuzji, które wykluczyły podstawowych zawodników. W styczniu West Ham poszukiwał wzmocnień. Nowymi zawodnikami zostali: Les Ferdinand i Rufus Brevett. W kwietniu 2003 klub na trzy kolejki przed końcem poprowadzić musiał Trevor Brooking, ponieważ u Roedera zdiagnozowano guza mózgu. Klub pomimo 42 punktów nie utrzymał się w Premier League. Po sezonie z funkcji trenera zwolniono Roedera.
Alan Pardew (2003-2006).
Tymczasowe obowiązki po zwolnieniu Roedera przejął Trevor Brooking. Niedługo później menedżerem klubu został Alan Pardew. W zespole pojawiło się 15 nowych zawodników. Na koniec sezonu drużyna zajęła 4 miejsce. W finałowym meczu play-off West Ham musiał uznać wyższość Crystal Palace. W kolejnej kampanii West Ham zajął 6 miejsce. Klub awansował do meczów play-off o Premier League i dotarł do finału, gdzie pokonał Preston North End 1-0 po golu Bobby'ego Zamory. W nowym sezonie West Ham spisywał się nadzwyczaj dobrze, a na koniec sezonu uplasował się w górnej części tabeli. W tym sezonie klub wydał także rekordową sumę za piłkarza. Za 7 mln funtów sprowadzono Deana Ashtona. Po porażce w styczniu z Chelsea klub kontynuował dobrą passę. Zanotowali siedem zwycięstw z rzędu, w tym wygrany mecz 3-2 z Arsenalem. Było to pierwsze zwycięstwo West Hamu na Highbury Stadium od 1995 roku. 23 kwietnia 2006 West Ham w półfinale Pucharu Anglii pokonał Middlesbrough F.C. 1-0 i po raz pierwszy od 1980 roku awansował do finału tych rozgrywek. W finałowym meczu uległ Liverpoolowi. Rozgrywki zakończyli na 9 miejscu. 31 sierpnia 2006 do klubu niespodziewanie dołączyli Carlos Tévez i Javier Mascherano. West Ham odpadł w pierwszej rundzie eliminacji do Pucharu UEFA. Za sprawą słabych wyników z funkcji trenera zwolniono Alana Pardew. Jego następcą został Alan Curbishley.
21 listopada West Ham United poinformował, że osiągnął porozumienie z islandzkim konsorcjum, na czele którego stał biznesmen Eggert Magnusson. Klub ze wschodniego Londynu trafił w ręce Islandczyków za 85 milionów funtów.
2006-2011.
13 grudnia 2006 Curbishley oficjalnie został trenerem klubu. Pod wodzą nowego menedżera "Młoty" pokonały Manchester United. W styczniu 2007 roku Curbishley stanął przed ciężkim zadaniem związanym z otwarciem okienka transferowego. West Ham będąc w ciężkiej sytuacji był zmuszony do przeprowadzenia kilku transferów. Jako pierwszy na Upton Park trafił skrzydłowy Fulham Luis Boa Morte. Chwilę potem kontrakt z zespołem podpisał Walijczyk Nigel Quashie. Do ekipy Młotów trafili Calum Davenport z Tottenhamu (wcześniej grał w zespole "The Hammers" na wypożyczeniu) i kapitan Blackburn Rovers Lucas Neill. Australijczyk oprócz oferty ze wschodniego Londynu mógł trafić do Liverpoolu, ale zdecydował się wybrać znacznie korzystniejszą finansowo propozycję. Linię ataku wzmocnił Kepa Blanco z Sevilli, który miał zapełnić lukę po Ashtonie i Tevezie, którzy w tym okresie byli kontuzjowani. W końcowej fazie sezonu West Ham wygrał siedem na dziewięć spotkań w angielskiej lidze. W ostatniej kolejce drużyna West Hamu musiała pokonać Manchester United, aby pozostać w Premier League. Ostatecznie "Młoty" pokonały "Czerwone Diabły" 1-0 i zajęły 15 miejsce. Po utrzymaniu w Premiership Alan Curbishley zaczął budować skład na przyszły sezon. Z klubu odeszło kilku kluczowych zawodników, którzy stanowili o sile drużyny. Upton Park opuścili Josi Benajun (Liverpool), Paul Konchesky (Fulham), Nigel Reo-Coker, Marlon Harewood (Aston Villa) oraz Carlos Tévez (Manchester United). West Ham pozyskał takich piłkarzy jak Scott Parker (7 mln funtów), Kieron Dyer (6 mln funtów) i Nolberto Solano (za darmo). Cała trójka w poprzednim sezonie występowała w Newcastle United. Oprócz nich do wschodniego Londynu trafili Julien Faubert (6 mln funtów z Bordeaux), Freddie Ljungberg (2 mln funtów z Arsenalu), Richard Wright (za darmo z Evertonu), Craig Bellamy (7.5 mln funtów z Liverpoolu) oraz Henri Camara na zasadzie rocznego wypożyczenia z Wigan Athletic. West Ham na koniec sezonu uplasował się na 10 pozycji w ligowej tabeli.
Na początku września Alan Curbishley zdecydował się zrezygnować z prowadzenia drużyny. Jego miejsce zajął Gianfranco Zola.
Pod wodzą Zoli "Młoty" zajęły 9 miejsce, choć jeszcze przed ostatnią kolejką miały szansę na grę w europejskich pucharach. Klub przeżywał mały kryzys finansowy podczas 2008 roku. Dzięki pomocy sponsora SBOBET klub otrzymał trochę pieniędzy i zakupił Alessandro Diamantiego oraz Guillermo Franco. W sezonie 2009/2010 "The Hammers" zajęli 17 miejsce w tabeli. W styczniu 2010 nastąpiła zmiana właścicieli klubu. Klub nabyli David Gold i David Sullivan. 11 maja 2010 roku klub poinformował o rozwiązaniu kontraktu z Zolą.
W dniu 3 czerwca 2010 Awram Grant podpisał z West Hamem 4-letni kontrakt. Na Upton Park trafili: Lars Jacobsen, Thomas Hitzlsperger, Frederic Piquionne oraz Victor Obinna. Rozgrywki drużyna Młotów zakończyła na ostatnim miejscu w tabeli z zaledwie 7 zwycięstwami w Premier League.
Od 2011.
W czerwcu 2011 nowym menedżerem został Sam Allardyce.
Rok później West Ham po wygranych barażach z Blackpool powrócił do Premier League. W zimowym okienku transferowym w 2013 klub wzmocnił swoją kadrę pozyskując Joe Cola i Chamakha. W letnim okienku transferowym 2013 do klubu dołączyli tacy piłkarze jak Andy Carroll, Stewart Downing i Adrián.
Sezon 2013/14 podopieczni Allardyce’a zakończyli na trzynastym miejscu w tabeli. W Pucharze Ligi Angielskiej "Młoty" odpadły w półfinale z Manchesterem City, przegrywając w dwumeczu 9-0, natomiast w rozgrywkach Pucharu Anglii odpadli już w pierwszej rundzie po przegranym 5-0 meczu z Nottingham Forest.
Przed startem nowego sezonu do klubu dołączyli: Mauro Zárate, Cheikhou Kouyaté, Aaron Cresswell, Diego Poyet, Enner Valencia, Carl Jenkinson (wypożyczenie), Diafra Sakho, Alex Song i Morgan Amalfitano. Przed 18 serią gier West Ham zajmował czwarte miejsce w tabeli, jednak druga część sezonu była znacznie słabsza i klub musiał zadowolić się jedynie trzynastą lokatą w tabeli.
West Ham awansował do rozgrywek Ligi Europejskiej w ramach przepisów fair-play, który daje prawo startu w tych rozgrywkach drużynie, która popełniła najmniej fauli i otrzymała najmniej kartek. Po sezonie pożegnano Sama Allardyce’a, ponieważ uznano, że klub ma inną koncepcję, oraz inny pomysł na grę.
9 czerwca 2015 nowym trenerem klubu został Slaven Bilić. Nowy trener "Młotów" postanowił kupić kilku nowych graczy. Do klubu dołączyli min: Stephen Hendrie, Darren Randolph, Pedro Obiang, Michail Antonio, Martin Samuelsen, czy skrzydłowy Dimitri Payet. Kontraktów nie otrzymali: Carlton Cole, Guy Demel, Jussi Jääskeläinen, Nenê, Dan Potts, Sean Maguire, oraz Paul McCallum.
2 lipca w pierwszym meczu kwalifikacyjnym do rozgrywek Ligi Europy "Młoty" pokonały Lusitanos 3-0. W rewanżu padł wynik 1-0 na korzyść West Hamu. 10 lipca 2015 potwierdzono transfer Angelo Ogbonny. W ostatnim dniu okna transferowego do klubu dołączyli: Nikica Jelavić, Alex Song i Victor Moses (obaj wypożyczenie). W swoim debiucie na ławce trenerskiej drużyna Bilicia pokonała Arsenal 2-0. Zaskakująca okazała się jednak walka w europejskich pucharach, gdzie drużyna nie awansowała do fazy grupowej.
W listopadzie 2017 klub znalazł się w strefie spadkowej Premier League. W reakcji na słabe wyniki, zarząd klubu podjął decyzję o zakończeniu współpracy ze Slavenem Biliciem. Oświadczenie w tej sprawie wydano 6 listopada 2017. Dzień później stanowisko trenera objął David Moyes, który opuścił klub tuż po zakończeniu sezonu, pomimo udanego utrzymania w Premier League. 22 maja 2018 menedżerem klubu został Manuel Pellegrini, który jednak nie spełnił pokładanych w nim nadziei i został zwolniony 28 grudnia 2019. Dzień później na wakujące stanowisko powrócił David Moyes.
Stroje klubowe.
Pod koniec XIX wieku w Londynie w Anglii powstawało bardzo dużo klubów piłkarskich. W 1895 roku powstał, również Thames Ironworks. Jego przywódcą był Arnold Hills.
Barwy klubu miały być ciemnoniebieskie dlatego, że Hills wielokrotnie na zawodach sportowych reprezentował Uniwersytet Oxfordu, który od dziesięcioleci przywdziewał ciemnoniebieskie stroje. Rok później na strojach pojawiła się flaga Wielkiej Brytanii, a od 1897 klub występował w niebieskich bluzach z czerwonymi getrami i niebieskimi spodenkami.
W czerwcu 1900 roku klub oficjalnie przestał istnieć. W jego miejsce powstał West Ham United, a Arnold Hills został jego nowym prezesem. Thames Ironworks Company za niewielką opłatą pozwoliła korzystać nowemu klubowi z obiektów sportowych. W 1901 roku niebieskie koszulki przecinał bordowy pas, a czerwone getry zamieniono na czarne. Dwa lata później nastąpiła zmiana strojów. Na przestrzeni lat klub zbytnio nie zmieniał strojów, aż do XX wieku.
Stadiony.
Od sezonu 2016/2017 drużyna swoje mecze rozgrywa na Stadionie Olimpijskim w Londynie, który mieści do 60 tysięcy kibiców. Wcześniej, West Ham domowe mecze rozgrywał na Boleyn Ground, który mógł pomieścić ok. 35 tysięcy widzów.
Sztab szkoleniowy.
"Stan na 2 lipca 2018."

</doc>
<doc id="199000" url="https://pl.wikipedia.org/wiki?curid=199000" title="Cixi">
Cixi

Cixi, Xiaoqin Xian (chiń. 慈禧太后 ur. 29 listopada 1835, zm. 15 listopada 1908) – cesarzowa Chin z dynastii Qing w latach 1861–1908 znana również jako Cesarzowa Wdowa, Cesarzowa Orchidea lub Stara Budda.
Życiorys.
Dzieciństwo i młodość.
Pochodziła z rodziny mandżurskiej. Jej ojciec, Huizheng, był zamożnym, wysoko postawionym urzędnikiem w administracji cesarskiej. Pierwotnie nosiła mandżurskie nazwisko Yehe Nara, przez Chińczyków wymawiane jako Yehenala, a następnie zaadaptowane w publikacjach zagranicznych jako Yehonala lub Jehonala. W dzieciństwie pobierała podstawową edukację, nauczyła się czytać i pisać po chińsku w zakresie podstawowym. Uważa się, że była półanalfabetką, jednak w okresie, gdy żyła zaledwie 1% populacji Chin była w stanie czytać i pisać.
Nałożnica cesarza.
W 1852 udała się na dwór cesarski, by wziąć udział w procedurze wyboru cesarskich nałożnic dla cesarza Xianfenga. Została wybrana przez cesarza wraz z kilkoma innymi osobami spośród setek innych kandydatek. Od czerwca tego roku zamieszkała w haremie cesarza. Konkubiny na dworze posiadały rangi od pierwszej do ósmej. Cixi z początku miała rangę szóstą. Z czasem jednak zbliżyła się do cesarza i awansowała do wyższej rangi.
27 kwietnia 1856 urodziła mu syna, późniejszego cesarza Tongzhi i od tej pory jej pozycja na dworze zaczęła rosnąć. Usunęła w cień pozostałe konkubiny i wykorzystując bezdzietność pierwszej żony cesarza, stała się najważniejszą osobą w pałacu. 
Regentka.
22 sierpnia 1861 roku zmarł cesarz Xianfeng. Cesarstwo znajdowało się w trudnej sytuacji, krótki czas przed śmiercią cesarza zakończyła się II wojna opiumowa, podczas której wojska francuskie i brytyjskie zdobyły Pekin, a także splądrowały i zburzyły monumentalny Stary Pałac Letni. 
Po śmierci cesarza Cixi wspólnie z inną konkubiną, cesarzową Zhen odsunęły od władzy radę regencyjną i objęły władzę w imieniu małoletniego syna. Sprawowała ją do 1873, sprawując faktyczne rządy nad państwem.
W 1872 Tongzhi poślubił księżniczkę Alute, co spowodowało konflikt z matką, który zaostrzył się jeszcze po objęciu przez cesarza pełni władzy rok później. W 1875 roku cesarz zmarł w niewyjaśnionych okolicznościach, a jego żona rzekomo popełniła samobójstwo. Przypuszcza się, że zostali zamordowani na polecenie Cixi.
Po śmierci Tongzhi Cixi doprowadziła do osadzenia na tronie swojego 4-letniego siostrzeńca Guangxu, w imieniu którego ponownie objęła regencję. Swoją władzę utrzymywała dzięki układom w Zakazanym Mieście. Jej konserwatywne, izolacjonistyczne poglądy spowodowały pogłębienie się zacofania Chin. Otaczała się konserwatywną elitą mandżurską. Jej polityka doprowadziła do klęski Chin w wojnach z obcymi mocarstwami i utraty niezależności. Pieniądze przeznaczone na budowę floty cesarzowa przeznaczyła na rozbudowę swojej rezydencji w Pałacu Letnim, a chcąc dodatkowo ośmieszyć zwolenników modernizacji armii ustawiła na pałacowym jeziorze marmurowy statek służący jej do wypoczynku. Regencja cesarzowej zakończyła się w 1889, jednak nadal to ona miała decydujący wpływ na państwo.
W 1898 cesarz Guangxu podjął próbę usamodzielnienia się. Wiążąc się z ruchem Kang Youweia zainicjował próbę reformy państwa, znaną jako sto dni reform. Chcąca utrzymać pełnię władzy Cixi doprowadziła do przewrotu pałacowego. Reformatorzy zostali wypędzeni lub straceni, a cesarz umieszczony w areszcie domowym, w którym przebywał do swojej śmierci 14 listopada 1908.
W 1900 podczas powstania bokserów Cixi początkowo poparła powstańców, lecz gdy wojska cudzoziemskie weszły do Pekinu uciekła wraz z dworem do Xi’anu, a następnie przeszła na stronę cudzoziemców, występując przeciw bokserom.
Ostatnie lata życia.
W ostatnich latach życia Cixi próbowała wprowadzić ograniczone zmiany: zezwoliła na otwarcie szkół, modernizację armii i budowę kolei.
14 listopada 1908 zmarł cesarz Guangxu. W dzień po jego śmierci zmarła również cesarzowa Cixi. Po jej śmierci władzę zgodnie z jej wolą odziedziczył Puyi. W swojej autobiografii przywołał opinie na temat cesarzowej, przedstawiając ją jako przebiegłą, żądną bogactw i władzy, bezlitosną i konserwatywną: "Wdowa zachodnia płonęła żądzą władzy; nie rezygnowała z żadnych uprawnień i w ogóle z niczego co raz dostało się w jej ręce. Z punktu widzenia Cixi zasady moralne i starodawny kodeks postępowania istniały po to, żeby jej służyć, a nie po to, by ją w najmniejszym bodaj stopniu krępować".
Oficjalne tytuły cesarzowej to: Miłosierna, Szczęśliwa, Chroniona, Zdrowa, Przenikliwa, Promienista, Spokojna, Długowieczna, Mądra.
Cixi jako pierwsza władczyni Chin została sfotografowana i podróżowała pociągiem. Była entuzjastką przedstawień teatralnych, pisała utwory. Wykazywała skłonności narcystyczne, czego świadectwem jest to, co powiedziała podczas porównywania różnych kobiet do siebie: "Myślę często, że na świecie nie ma chyba kobiety mądrzejszej ode mnie. Choć słyszałam wiele o królowej Wiktorii, wciąż nie sądzę, by jej życie było w połowie tak ciekawe i urozmaicone jak moje. Spójrz na mnie, ode mnie zależy los 400 milionów ludzi". W 1903 cesarzowa została sportretowana przez amerykańską malarkę Katherine Carl.
Upamiętnienie.
Na jej temat powstały liczne opracowania biograficzne i powieści, m.in. "Cesarzowa (Imperial Woman)" amerykańskiej noblistki Pearl S. Buck z 1956.

</doc>
<doc id="199001" url="https://pl.wikipedia.org/wiki?curid=199001" title="Tse Hsi">
Tse Hsi



</doc>
<doc id="199006" url="https://pl.wikipedia.org/wiki?curid=199006" title="Neoplastycyzm">
Neoplastycyzm



</doc>
<doc id="199007" url="https://pl.wikipedia.org/wiki?curid=199007" title="Michael Tiemann">
Michael Tiemann

Michael Tiemann - autor pierwszego kompilatora C++ w GCC, założyciel obecnego Cygnus Solutions i wiceprezes Red Hata.
Tiemann ukończył University of Pennsylvania w 1986 r. Interesował się wtedy kompilatorami. Po ukazaniu się GCC w 1987 r. przeniósł go na procesor National Semiconductor 32032 a w rok później rozpoczął prace nad G++, kompilatorem C++ dla GCC. Miał także swój wkład w kompilator C z tego samego zestawu oraz w GNU Debugger. W 1989 r. założył firmę Cygnus Support (obecne Cygnus Solutions), a po wykupieniu Cygnusa przez Red Hata znalazł się w kierownictwie także tej firmy.

</doc>
<doc id="199008" url="https://pl.wikipedia.org/wiki?curid=199008" title="Karol Estreicher (młodszy)">
Karol Estreicher (młodszy)

Karol Rafał Estreicher (ur. 4 marca 1906 w Krakowie, zm. 29 kwietnia 1984 tamże) – polski historyk sztuki, encyklopedysta, prozaik, autor licznych publikacji, profesor Uniwersytetu Jagiellońskiego, w latach 1951–1976 dyrektor Muzeum Uniwersytetu Jagiellońskiego. Był zaangażowany w rewindykację polskich dzieł sztuki zagrabionych w czasie II wojny światowej.
Rodzina.
Pochodził ze znanej krakowskiej rodziny Estreicherów. Ojciec Stanisław (1869-1939) był profesorem prawa Uniwersytetu Jagiellońskiego (w latach 1919-21 rektorem), a matka Helena (1870-1940) de domo Longchamps de Bérier zajmowała się prowadzeniem domu. Miał dwie siostry: Ewę (wyszła za mąż za Ludwika Grodzickiego) i Krystynę (wyszła za mąż za prof. Konstantego Grzybowskiego).
Życiorys.
Naukę rozpoczął w szkołach krakowskich, ukończył Gimnazjum im. Króla Jana III Sobieskiego, by następnie studiować historię sztuki na Uniwersytecie Jagiellońskim, zwieńczoną w 1928 doktoratem pod kierunkiem profesora Juliana Pagaczewskiego; tam też habilitował się w 1947. Od 1950 był etatowym profesorem nadzwyczajnym, a w 1954 uzyskał tytuł profesora nadzwyczajnego na UJ, zaś w 1972 został profesorem zwyczajnym Uniwersytetu Jagiellońskiego. W latach 1945-1950 wykładał równolegle w Akademii Sztuk Pięknych w Krakowie oraz w latach 1951-1961 w Wyższej Szkole Sztuk Pięknych we Wrocławiu. Od 1947 był wicedyrektorem, a od 1951 dyrektorem Muzeum Uniwersytetu Jagiellońskiego (do emerytury w 1976). Ponadto w latach 1946-1964 kierował renowacją Collegium Maius Uniwersytetu Jagiellońskiego, ukończoną na 600-lecie Uniwersytetu.
W latach II wojny światowej – po ewakuacji cennych dóbr kultury z Krakowa (Wawel) przez Rumunię do Francji – jako sekretarz premiera RP na uchodźstwie gen. Władysława Sikorskiego zaangażował się w opracowywanie strat kultury polskiej pod okupacją niemiecką. Kierował wówczas 8-osobowym zespołem tworzącym Biuro Rewindykacji Strat Kulturalnych przy Ministerstwie Prac Kongresowych w Londynie. Zbierało ono informacje przesyłane drogą kurierską przez archiwistów, muzealników i bibliotekarzy z okupowanego kraju oraz przekazywało je w formie opracowań i raportów rządom alianckim na Zachodzie. Pierwszy taki raport powstał już na początku 1940 i odnosił się do strat zadanych przez okupanta niemieckiego w 1939. Końcowym efektem prac było opublikowanie w języku polskim i angielskim w 1944 (pod redakcją K. Estreichera) liczącej ponad pięćset stron książki pt. "Straty kultury polskiej. Katalog strat kultury polskiej pod okupacją niemiecką 1939-1944", gdzie we wstępie redaktor napisał:
Od kwietnia 1943 (czyli od zerwania przez ZSRR stosunków dyplomatycznych z rządem polskim na uchodźstwie, gdy ujawniono sprawę Katynia) Biuro Rewindykacji Strat Kulturalnych podjęło także prace nad skatalogowaniem strat zadanych przez okupanta radzieckiego na kresach wschodnich II RP w latach 1939-1941. Prace te – ze względu na brak przekazów z okupowanego kraju – uniemożliwiły sporządzenie analogicznego opracowania o stratach, jak dla okupacji niemieckiej.
Po wojnie Estreicher przez Niemcy wrócił do Polski z cennym transportem polskich dzieł sztuki i archiwaliów odzyskanych z brytyjskiej strefy okupacyjnej Niemiec. W sztolniach kopalni soli w Grasleben oraz w Goslar natrafił na dzieła sztuki z Wielkopolski. Świat obiegło wówczas – często reprodukowane w kraju i za granicą – zdjęcie Estreichera w mundurze majora Polskich Sił Zbrojnych na Zachodzie, który na dworcu głównym w Krakowie prezentuje zachowany bez uszczerbku obraz Leonarda da Vinci "Dama z gronostajem". Następnie kilkakrotnie wyjeżdżał z misjami rewindykacyjnymi do Niemiec, aby sprowadzić z Norymbergi skradziony z Krakowa w 1940 Ołtarz mariacki.
Działalność pisarska.
Był on niestrudzonym kontynuatorem – mimo kłopotów czynionych mu przez władze Uniwersytetu Jagiellońskiego w czasach PRL, który próbował zawłaszczyć prawa autorskie do bibliografii – dzieła dziadka Karola Estreichera (1827–1908) i ojca Stanisława: "Bibliografii polskiej Estreichera", którą wznowił z uzupełnieniami w latach 1957-1989 (tomy I-XIV) oraz samodzielnie przygotował zeszyt 1 tomu XXXIV (1951).
Był także autorem cenionych prac naukowych: "Miniatury Kodeksu Behema" (1933), "Załuscy: bibliografia odnosząca się do Załuskich w XVII I XVIII wieku" (1952), "Grobowiec Władysława Jagiełły" (1953), "Collegium Maius [UJ]" (1968), "Historia sztuki w zarysie" (1973, wyd. 10, 1990); przetłumaczył i opracował "Żywoty najsławniejszych malarzy, rzeźbiarzy i architektów" G. Vasariego (t. I-IX, 1985-1990); był także autorem utworów o charakterze literackim: "Nie od razu Kraków zbudowano" (1947) oraz "Krystianna" (1957).
W okresie międzywojennym Karol Estreicher był także encyklopedystą, współtwórcą Encyklopedii staropolskiej wydanej w latach 1937–1939 wraz z Aleksandrem Brücknerem. Był autorem doboru całości ikonografii do tego dzieła oraz haseł dotyczących sztuki: "malarstwo", "przemysł artystyczny", "rzeźba" oraz "ubiór".
W latach 90. spadkobierca spuścizny naukowej K. Estreichera – Towarzystwo Przyjaciół Sztuk Pięknych w Krakowie – podjęło się wydania wielotomowych dzienników Estreichera, które pod tytułem nadanym przez autora, "Dzienniki wypadków", ukazały się dotychczas za lata 1939-1945 (t. I, 2001), 1946-1960 (t. II, 2002), 1961-1966 (t. III, 2003), 1967-1972 (t. IV, 2004), 1973-1977 (t. V, 2006), 1978-1980 (t. VI, 2013), 1981-1984 (t. VII, cz. I-II, 2014) - konsultacja historyczna Dariusz Matelski. Każdy z tomów liczy po ponad siedemset stron druku. Również staraniem Towarzystwa wznowiono wydane w 1944 w Londynie "Straty kultury polskiej pod okupacją niemiecką 1939-1944" (Kraków 2003) wzbogacone edycją dokumentów przygotowanych przez Zbigniewa Kazimierza Witka pt. "Dokumenty strat kultury polskiej pod okupacją niemiecką 1939-1944 z archiwum Karola Estreichera" (Kraków 2003).
Działalność społeczna.
Karol Estreicher angażował się także w działalność społeczną. W latach 1957–1984 był prezesem Towarzystwa Przyjaciół Sztuk Pięknych w Krakowie, ekspertem Ministerstwa Kultury oraz Ministerstwa Spraw Zagranicznych ds. rewindykacji polskich dóbr kultury (nie tylko z Niemiec, ale także z Kanady pod koniec lat 50.). Ponadto przez prawie trzydzieści lat prezesował radzie nadzorczej Nauczycielskiej Spółdzielni Mieszkaniowej w Krakowie. Politycznie zaangażował się tylko raz – na prośbę premiera Józefa Cyrankiewicza, z którym kolegował się jeszcze przed wojną, a w czasie wojny Teresa z Lasockich Estreicherowa wspomagała Cyrankiewicza paczkami w niemieckim obozie koncentracyjnym Auschwitz-Birkenau – w pełnienie funkcji przewodniczącego krakowskiej rady Frontu Narodowego w latach 1955-1956. Następnie dystansował się wobec władz PRL, wspierając niezależne środowiska twórcze i utrzymując, jako członek polskiego PEN Clubu, przyjacielskie stosunki z Antonim Słonimskim. Pod jego wpływem w 1964 Karol Estreicher stał się sygnatariuszem "Listu 34" do premiera PRL Józefa Cyrankiewicza w sprawie polityki kulturalnej, ograniczającej dostęp do papieru oraz krytykując działalność cenzury (mimo nacisków podpisu swojego – jak niektórzy sygnatariusze – nie wycofał). Ceną, jaką zapłacił za to Estreicher, było utrącenie w 1966 wniosku o nadanie tytułu profesora zwyczajnego, a także stosowany wobec niego ostracyzm ze strony kolegów uniwersyteckich (wyrażający się postponowaniem dorobku naukowego oraz rozpowszechnianiem nieprawdziwych i szkalujących opinii o Estreicherze).
Ostatnie lata.
Będąc już na emeryturze (od 1976) powołany został na eksperta Ministerstwa Szkolnictwa Wyższego i Techniki w sprawie żądań NRD dotyczących wydania Biblioteki Pruskiej, która od 1945 zdeponowana była w Bibliotece Jagiellońskiej w Krakowie. Ostro krytykował posunięcia władz UJ z 1975, gdy zaczęto nadawać zbiorom Biblioteki Pruskiej znaki własności Biblioteki Jagiellońskiej. Pod wpływem argumentów Estreichera nie tylko zaprzestano tegoż procederu, ale nawet dyrektor Biblioteki Jagiellońskiej (Władysław Andrzej Serczyk) przyjął punkt widzenia Estreichera i obaj w 1981 opowiedzieli się za zwrotem Biblioteki Pruskiej władzom NRD lub RFN, ale zaznaczyli, że powinno to być poprzedzone zwrotem polskich dóbr kultury zrabowanych przez Trzecią Rzeszę z okupowanej Polski w latach 1939-1945 oraz wyrównaniem strat (ekwiwalentem w dobrach kultury) związanych z celowym i barbarzyńskim niszczeniem polskich dóbr kultury przez Niemców w latach 1944-1945 (po upadku powstania warszawskiego).
Karol Estreicher zmarł 29 kwietnia 1984 roku w Krakowie i został pochowany w grobowcu rodzinnym na Cmentarzu Rakowickim (kw. BA, płd.). Był od 1946 żonaty z Teresą Lasocką (zm. 1974), córką przedwojennego generała WP Józefa Lasockiego.
Muzeum Estreicherów – Strat Kultury i Rewindykacji.
29 kwietnia 2009 roku, w 25. rocznicę śmierci prof. Karola Estreichera, dokonano otwarcia jego willi, którą tuż przed śmiercią profesor przekazał Towarzystwu Przyjaciół Sztuk Pięknych. Położona na Woli Justowskiej w Krakowie willa po czterech latach generalnego remontu została przekształcona w Muzeum Rodu Estreicherów, Strat Kultury i Rewindykacji.

</doc>
<doc id="199016" url="https://pl.wikipedia.org/wiki?curid=199016" title="Indywidualne mistrzostwa Szwecji na żużlu">
Indywidualne mistrzostwa Szwecji na żużlu

Indywidualne mistrzostwa Szwecji na żużlu – coroczne rozgrywki organizowane przez szwedzką federację żużlową SVEMO w celu wyłonienia najlepszego spośród szwedzkich żużlowców. Pierwszy raz mistrzostwa rozegrano w 1948 roku w Sztokholmie. W zawodach zwyciężył Olle Nygren. Najczęściej IM Szwecji zostawał Ove Fundin (9 razy). Zdobył on również najwięcej medali w historii (13). Najczęściej, bo czterokrotnie srebrnym medalistą był Fredrik Lindgren, a brązowym Mikael Max (5 razy). Do tej pory czterech zawodników zdobywało tytuł mistrzowski trzy razy z rzędu. Byli to: Jan Andersson (1979–1981), Per Jonsson (1986–1988), Tony Rickardsson (1997–1999) oraz Andreas Jonsson (2009–2011).
Klasyfikacja medalowa.
Poniższa tabela zawiera zestawienie zawodników, którzy zdobyli przynajmniej jeden medal indywidualnych mistrzostw kraju na żużlu.
Łącznie najwięcej medali (13) zdobył Ove Fundin, który zdobył najwięcej tytułów mistrzowskich (9) w historii. W sumie medale zdobywało 66 żużlowców. Trzydziestu z nich ma w swoim dorobku złoto.

</doc>
<doc id="199017" url="https://pl.wikipedia.org/wiki?curid=199017" title="Znak firmowy">
Znak firmowy



</doc>
<doc id="199018" url="https://pl.wikipedia.org/wiki?curid=199018" title="Urania – Postępy Astronomii">
Urania – Postępy Astronomii

„Urania – Postępy Astronomii” – dwumiesięcznik poświęcony upowszechnianiu wiedzy astronomicznej, jedno z najstarszych polskich czasopism i jedno z najstarszych na świecie czasopism popularnonaukowych o astronomii spośród aktualnie ukazujących się (starsze m.in. od amerykańskiego „Sky &amp; Telescope”). Tytuł powstał z połączenia się w 1998 roku „Uranii” i „Postępów Astronomii” i jest wydawany wspólnie przez PTA i PTMA. Zachowana została numeracja ciągła „Uranii”.
Siedziba redakcji mieści się w toruńskim Instytucie Astronomii UMK.
Historia.
„Urania” była miesięcznikiem Polskiego Towarzystwa Miłośników Astronomii (PTMA) i ukazywała się od 1922 roku, początkowo jako „Uranja”, zmieniając tytuł na „Urania” w 1936 roku na skutek reformy ortografii w Polsce. „Postępy Astronomii” były kwartalnikiem wydawanym przez Polskie Towarzystwo Astronomiczne (PTA) od 1953 roku.
Początkowo czasopismo drukowane było w formie czarno-białego magazynu, od początku lat dziewięćdziesiątych ubiegłego wieku uzyskało w pełni kolorową okładkę (później także kolorową wkładkę wewnątrz numeru), a od 2012 roku jest w całości kolorowe. Od 2016 roku oprócz wydania papierowego ukazuje się także wydanie cyfrowe.
W roku 2014 czasopismo uzyskało w konkursie Popularyzator Nauki, organizowanym przez Polską Agencję Prasową oraz Ministerstwo Nauki i Szkolnictwa Wyższego, nagrodę specjalną za upowszechnianie wiedzy o polskiej astronomii od ponad 90 lat.
W tym samym roku odnaleziono dwa egzemplarze legendarnych numerów poprzedniczki „Uranii” z 1920 roku, noszącej ten sam tytuł, o których wcześniej wiadomo było jedynie ze wspomnień najstarszego pokolenia polskich astronomów.
Przez wiele lat czasopismo „Urania” było zatwierdzone przez Ministerstwo Oświaty do użytku szkół ogólnokształcących. Od 2014 roku jego prenumerata dla szkół jest dofinansowywana przez Ministerstwo Nauki i Szkolnictwa Wyższego.

</doc>
<doc id="199019" url="https://pl.wikipedia.org/wiki?curid=199019" title="Shay Given">
Shay Given

Shay Given, właśc. Séamus John James Given (ur. 20 kwietnia 1976 w Lifford) – irlandzki piłkarz występujący na pozycji bramkarza. Uczestnik Mundialu 2002, Euro 2012 i Euro 2016.
Kariera klubowa.
Początki.
Shay Given jako junior był zawodnikiem szkockiego Celticu. Na sezon 1993/1994 został włączony do dorosłej kadry tego zespołu, jednak nie rozegrał wówczas ani jednego spotkania. Po zakończeniu ligowych rozgrywek Irlandczyk został zakupiony przez Kenny’ego Dalglisha do Blackburn Rovers. Podstawowym bramkarzem angielskiej drużyny był jednak Tim Flowers, natomiast Given w styczniu 1995 roku został wypożyczony do Swindon Town.
Po powrocie do Blackburn irlandzki gracz wystąpił tylko w dwóch ligowych pojedynkach, a następnie trafił do Sunderlandu. W siedemnastu spotkaniach Given dwanaście razy zachował czyste konto i w dużym stopniu przyczynił się do wygrania przez Sunderland rozgrywek Division One.
Newcastle United.
Latem 1997 roku Irlandczyk podpisał kontrakt z Newcastle United, który zapłacił za niego półtora miliona funtów. Given wygrał rywalizację o miejsce w podstawowym składzie z Pavlem Srníčkiem, Shaką Hislopem i Steve’em Harperem i w debiutanckim sezonie rozegrał 24 mecze w Premier League. Dwa razy z rzędu (w 1998 i 1999 roku) wychowanek Celticu wystąpił w przegranych przez „Sroki” finałach Pucharu Anglii. W sezonie 1999/2000 pierwszym bramkarzem Newcastle został Harper, jednak pod koniec rozgrywek Given odzyskał miejsce w wyjściowej jedenastce. W 2002 i 2006 roku Irlandczyk znalazł się w najlepszej jedenastce Premiership. Podczas sezonu 2006/2007 Given rozegrał swój 300. mecz ligowy w barwach Newcastle.
Manchester City.
1 lutego 2009 roku piłkarz przeszedł do Manchesteru City. Z tym klubem podpisał 4,5-letni kontrakt. W nowej drużynie zadebiutował 7 lutego w spotkaniu z Middlesbrough. W roku 2011 wygrał Puchar Anglii, ale po przyjściu Joego Harta z wypożyczenia Given zasiadł na ławce rezerwowych i zagrał jedynie w kilku meczach pucharowych. 
Aston Villa.
18 lipca 2011 roku przeszedł do Aston Villi. W pierwszym sezonie na Villa Park Given wystąpił w granicy 30 meczów. Jedynie podczas kontuzji był niedostępny. Niestety w następnym sezonie kontuzja Givena sprawiła, iż pierwszym bramkarzem stał się Brad Guzan, który według trenera spisywał się lepiej. Jednak Given dostawał szansę w Pucharze Anglii i Pucharze Ligi Angielskiej. Bramkarz poinformował, że po zakończeniu sezonu 2012/13 opuści klub. Przyczyną tej decyzji miały być nie najlepsze relacje między bramkarzem a trenerem klubu Paulem Lambertem. Bramkarz jednak pozostał w klubie i w sezonie 2014-15 otrzymał szansę występów w Pucharze Anglii, i Pucharze Ligi Angielskiej.
Wypożyczenie do Middlesbrough.
W sezonie 2013/14 Given został wypożyczony do zespołu występującego w Championship - Middlesbrough FC. Powodem była kontuzja pierwszego bramkarza drużyny Jasona Steele. Łącznie zagrał w 16 meczach.
Stoke City.
10 lipca 2015 roku podpisał dwuletni kontrakt ze Stoke City.
Kariera reprezentacyjna.
W reprezentacji Irlandii Given zadebiutował w 1996 roku. W 2002 roku Mick McCarthy powołał go do 23-osobowej kadry na mistrzostwa świata. Na turnieju w Korei Południowej i Japonii Irlandczycy dotarli do 1/8 finału, w której po rzutach karnych przegrali z Hiszpanią. Na mundialu Given był podstawowym zawodnikiem drużyny narodowej i wystąpił w każdym z czterech spotkań.
14 października 2009 roku w spotkaniu przeciwko Czarnogórze Given rozegrał swój setny mecz dla reprezentacji. W roku 2012 Given był podstawowym bramkarzem reprezentacji. Wystąpił na Euro 2012 w którym rozegrał wszystkie mecze w grupie, min:z Hiszpanią przegrany 4-0. Zaraz po zakończeniu Euro postanowił zakończyć karierę reprezentacyjną, ale jednak gra w niej dalej. Wystąpił w eliminacjach do EURO 2016. Znalazł się w kadrze na Euro 2016, ale nie zagrał ani minuty na tym turnieju. Po tej imprezie ponownie zakończył karierę w reprezentacji.

</doc>
<doc id="199023" url="https://pl.wikipedia.org/wiki?curid=199023" title="UMC 1">
UMC 1



</doc>
<doc id="199025" url="https://pl.wikipedia.org/wiki?curid=199025" title="Aleksy Klawek">
Aleksy Klawek

Aleksy Klawek (ur. 11 maja 1890 w Rogoźnie, zm. 22 listopada 1969 w Katowicach) – polski biblista, duchowny katolicki, profesor Uniwersytetu Lwowskiego i Jagiellońskiego, członek Polskiej Akademii Umiejętności.
Życiorys.
Był synem Ignacego i Anny z Krupików. Uczęszczał do gimnazjum w Rogoźnie, studiował następnie w seminariach duchownych w Poznaniu i Gnieźnie (1909–1913); 15 lutego 1913 przyjął w Gnieźnie święcenia kapłańskie. W latach 1914–1917 odbył studia biblistyczne i orientalistyczne na uniwersytetach w Munster, Monachium i Wrocławiu, ponadto zgłębiał asyrologię na uniwersytecie w Paryżu (1922). Na uniwersytecie w Munster obronił w 1917 doktorat teologii (na podstawie pracy "Das Gebet zu Jesus"). W latach 1919–1922 prowadził wykłady z biblistyki Starego i Nowego Testamentu w gnieźnieńskim i poznańskim seminarium; w 1923 habilitował się na Uniwersytecie Lwowskim (na podstawie pracy "Noc Betlejemska. Historia czy legenda") i został profesorem nadzwyczajnym tej uczelni. Objął zarazem kierownictwo Katedry Starego Testamentu; pozostał na Uniwersytecie Lwowskim do 1939, w roku akademickim 1926/1927 pełniąc funkcję dziekana Wydziału Teologicznego, a 1933/1934 – prorektora. Od 1929 był profesorem zwyczajnym. W czasie wojny przez pewien czas był więziony przez Niemców, później ukrywał się na terenie diecezji tarnowskiej. W latach 1945–1966 wykładał na Uniwersytecie Jagiellońskim; kierował Katedrą Starego Testamentu (1945–1954) oraz był dziekanem Wydziału Teologicznego (1947–1951). Od 1966 (do końca życia) prowadził wykłady z biblistyki Starego Testamentu w Seminarium Duchownym w Krakowie. Zmarł w 1969 roku w Katowicach. Spoczywa na cmentarzu parafialnym w Rogoźnie.
Jako duchowny pracował w charakterze wikariusza w kilku parafiach archidiecezji poznańskiej, a w czasie studiów w Niemczech także w polskich parafiach emigracyjnych. W 1918 był kapelanem w obozie jenieckim w Rydzynie. Ubiegał się o kierowanie Katedrą Biblistyki Nowego Testamentu Uniwersytetu Poznańskiego w 1922, bez powodzenia – opóźniono otwarcie Wydziału Teologicznego tej uczelni. We Lwowie działał w Międzyuczelnianej Komisji Akademickiej dla szkół wyższych, w ramach tej instytucji przyczynił się do ukończenia budowy domu akademickiego, powstania trzech nowych kaplic oraz powołania organizacji pomocy finansowej dla studentów. Organizował I Zjazd Teologów Polskich we Lwowie (1928) oraz Zjazdy Polskiego Towarzystwa Teologicznego w Krakowie (1945, 1948) i Lublinie (1946). W 1948 został powołany na członka korespondenta Polskiej Akademii Umiejętności, od 1933 brał udział w pracach Komisji Orientalistycznej PAU. Działał ponadto w Poznańskim Towarzystwie Przyjaciół Nauk (1921 członek honorowy, 1921–1923 wiceprzewodniczący Komisji Teologicznej), Towarzystwie Naukowym we Lwowie, Polskim Towarzystwie Teologicznym (1924–1939 sekretarz), Polskim Towarzystwie Orientalistycznym (1929–1939 członek zarządu, 1968 członek honorowy). W latach 1924–1939 był redaktorem naczelnym pisma "Collectanea Theologica", a w 1948 należał do założycieli pisma "Ruch Biblijny i Liturgiczny" i także został jego pierwszym redaktorem naczelnym (do 1954).
Po likwidacji Wydziału Teologicznego we Lwowie w listopadzie wyjechał z tego miasta.
Dzieła.
Jego zainteresowania naukowe obejmowały biblistykę Starego i Nowego Testamentu, orientalistykę, historię starożytną Bliskiego Wschodu, etymologię. Biblię traktował jak dzieło literackie i do badań jej tekstu wprowadził zasady nauk o tekstach religijnych. Zajmował się historią przekładów psalmów na język polski, między innymi dorobkiem Jana Kochanowskiego w tej dziedzinie; zbadał pochodzenie słowa "psalm". Współpracował z pismami "Przegląd Teologiczny", "Ruch Teologiczny". W pracy naukowej był wysoko ceniony m.in. przez Karola Wojtyłę. Ogłosił przekłady "Officium Parvum" (1949), "Officium Deffunctorum" (1949) oraz ksiąg Nowego Testamentu, a także ponad 320 własnych prac, w tym:

</doc>
<doc id="199028" url="https://pl.wikipedia.org/wiki?curid=199028" title="Andrzej Woszczyk">
Andrzej Woszczyk

Andrzej Stefan Woszczyk (ur. 2 marca 1935 w Chorzelach, zm. 17 lipca 2011 w Bydgoszczy) – polski astronom specjalizujący się w astrofizyce. 
Życiorys.
W 1951 roku ukończył liceum ogólnokształcące w Sierpcu i podjął studia astronomiczne na Uniwersytecie Mikołaja Kopernika w Toruniu. Wśród jego wykładowców byli Władysław Dziewulski i Wilhelmina Iwanowska. W 1955 roku, po ukończeniu studiów podjął pracę na tej uczelni. W latach 1957–1959 odbywał staż w Instytucie Astrofizyki Uniwersytetu w Liège pod kierunkiem Pola Swingsa, efektem przeprowadzonych tam badań była praca doktorska zatytułowana "Analiza widma komety 1957 d (MRKOS) w zakresie widmowym 4737-6882 A", obroniona na UMK w 1962 roku (promotorem była Wilhelmina Iwanowska). Stopień doktora habilitowanego uzyskał w 1971 roku na podstawie rozprawy "Ciśnienie atmosferyczne i topografia Marsa w świetle analizy podczerwonych pasm CO2". Tytuł profesora nauk fizycznych otrzymał w 1984 roku. 
Był członkiem Komitetu Astronomii PAN i Komisji Astrofizyki PAU. Od 2003 roku aż do śmierci pełnił funkcję prezesa Towarzystwa Naukowego w Toruniu. W latach 1999–2007 był prezesem Polskiego Towarzystwa Astronomicznego. W latach 1971–1976 był zastępcą dyrektora Instytutu Astronomii UMK, potem dyrektorem i kierownikiem Katedry Astronomii i Astrofizyki. Przez dwie kadencje zasiadał w senacie tej uczelni. 
Był redaktorem naczelnym czasopisma „Postępy Astronomii” (1995–1997), a następnie dwumiesięcznika „Urania – Postępy Astronomii” (1998–2011). Przez kilkanaście lat był przewodniczącym jury Ogólnopolskiego Młodzieżowego Seminarium Astronomicznego, które odbywa się w planetarium w Grudziądzu.
W 1959 roku ożenił się z Ireną Rosol.

</doc>
<doc id="199031" url="https://pl.wikipedia.org/wiki?curid=199031" title="John O’Shea">
John O’Shea

John Francis O’Shea (ur. 30 kwietnia 1981 w Waterford) – irlandzki piłkarz występujący na pozycji obrońcy.
W pierwszej drużynie Manchester United F.C. zadebiutował w 1999 roku przeciwko Aston Villa F.C. na Villa Park. Później był wypożyczany do A.F.C. Bournemouth i Royal Antwerp FC.
4 lutego 2007 roku w meczu przeciwko Tottenham Hotspur F.C. zaliczył swój debiut w bramce, gdyż musiał zastąpić kontuzjowanego bramkarza (wcześniej wyczerpano limit zmian i nie mógł wejść bramkarz rezerwowy.
W narodowej reprezentacji Irlandii zadebiutował 15 sierpnia 2001 roku w meczu przeciwko reprezentacji Chorwacji (0:3).
Jego pierwszym klubem piłkarskim był Ferrybank A.F.C.
Od 7 lipca 2011 roku do 2018 roku był zawodnikiem Sunderland A.F.C.

</doc>
<doc id="199034" url="https://pl.wikipedia.org/wiki?curid=199034" title="Obcy 4">
Obcy 4



</doc>
<doc id="199037" url="https://pl.wikipedia.org/wiki?curid=199037" title="Liam Miller">
Liam Miller

Liam Miller, właśc. William Peter Miller (ur. 13 lutego 1981 w Cork, zm. 9 lutego 2018) – irlandzki piłkarz występujący na pozycji środkowego pomocnika. Od 2009 grał w klubie Hibernian, wcześniej był zawodnikiem kolejno takich klubów jak Celtic F.C., Aarhus GF, Manchester United, Leeds United, Sunderland oraz Queens Park Rangers. Był także reprezentantem Irlandii.
Piłkarską karierę rozpoczynał w Celticu Glasgow, dla którego rozegrał 26 ligowych meczów i strzelił dwa gole. Po wyleczeniu poważnej kontuzji, w 2001 został wypożyczony do Aarhus GF, w barwach którego wystąpił w 18 pojedynkach duńskiej Superligi. Następnie powrócił do Celticu i w sezonie 2003/2004 wywalczył sobie miejsce w jego podstawowej jedenastce. 31 marca 2004 Miller zadebiutował w reprezentacji Irlandii w spotkaniu przeciwko Czechom. W tym samym roku odmówił podpisania nowego kontraktu z Celtikiem i odszedł do Manchesteru United. Przez dwa sezony rozegrał dla niego łącznie 22 pojedynki i zdobył dwie bramki. W trakcie sezonu 2005/2006 przebywał na wypożyczeniu w Leeds United, dla którego zanotował 28 ligowych występów. W 2006 Miller przeniósł się do Sunderlandu i stał się jego podstawowym zawodnikiem. W styczniu 2009 Irlandczyk trafił do klubu Queens Park Rangers grającego w The Championship. Po pół roku na zasadzie wolnego transferu przeszedł do Hibernian.
Życie prywatne.
Urodził się w irlandzkim mieście Cork i ukończył Coachford College. Jego ojciec jest Szkotem, natomiast matka pochodzi z Irlandii. Na jednym z internetowych czatów Miller napisał, że największy wpływ na jego karierę miała jego rodzina, a także trenerzy Martin O’Neill i Alex Ferguson. Miller był żonaty, miał jednego syna. Zmarł 9 lutego 2018 na raka trzustki, miał 36 lat.
Kariera klubowa.
Celtic.
Zawodową karierę rozpoczynał w 1997 w Celtiku. Debiut w Scottish Premier League zanotował 21 maja 2000 w spotkaniu przeciwko Dundee United. 24 sierpnia tego samego roku po raz pierwszy wystąpił w rozgrywkach Pucharu UEFA, Celtic pokonał 7:0 luksemburski klub Jeunesse Esch, a Miller w 64 minucie był bliski strzelenia gola. Na sezon 2001/2002 młody piłkarz został wypożyczony do duńskiego zespołu Aarhus GF, dla którego rozegrał 18 ligowych pojedynków i nie zdobył ani jednej bramki. Działacze duńskiego klubu chcieli wykupić Millera na stałe za 300 tysięcy funtów, jednak Irlandczyk ostatecznie powrócił do Celticu.
Pierwszego gola w Scottish Premier League Miller strzelił 18 października 2003 w meczu z Hearts. Na listę strzelców wpisał się w 9 minucie spotkania po podaniu Stilijana Petrowa, a w 50 minucie zdobył swoją drugą bramkę ustalając wynik meczu na 5:0. Po tym, jak Miller strzelił gola w pojedynku z Olympiquem Lyon, Martin O’Neill zaoferował irlandzkiemu zawodnikowi długoterminowy kontrakt w celu zatrzymania go w Celticu na dłużej.
Manchester United.
Miller nie przedłużył ostatecznie umowy z Celtikiem i 1 lipca 2004 odszedł do Manchesteru United, z którym jeszcze w styczniu tego samego roku podpisał przedterminową umowę. Opuszczenie Glasgow przez Irlandczyka zostało odebrane przez kibiców Celticu jako obraza klubu i brak lojalności, bowiem Celtic pomógł Millerowi w wyleczeniu poważnej kontuzji, której nabawił się na początku kariery. Miller strzelił swojego pierwszego gola dla Manchesteru 26 października w spotkaniu Pucharu Ligi Angielskiej przeciwko Crewe Alexandra. Na początku pobytu w ekipie „Czerwonych Diabłów” irlandzki pomocnik regularnie dostawał szanse występów, jednak pod koniec sezonu 2005/2006 rzadko kiedy pojawiał się na boisku. We wszystkich rozgrywkach Miller rozegrał dla Manchesteru łącznie 22 mecze.
4 listopada 2005 Miller na zasadzie trzymiesięcznego wypożyczenia trafił do Leeds United. Później umowa została przedłużona i Irlandczyk pozostał na Elland Road do końca sezonu. 19 listopada strzelił zwycięską bramkę dla Leeds w wygranym 4:3 wyjazdowym pojedynku z Southamptonem. Następnie razem z drużyną zakwalifikował się do play–offów o awans do Premier League, w których Leeds najpierw wygrało dwumecz z Preston North End, a następnie w decydującym spotkaniu przegrało 0:3 z Watford. Miller brał udział w pojedynkach barażowych, jednak razem z zespołem „The Whites” nie udało mu się wywalczył awansu do Premier League. Podczas pobytu w Leeds wychowanek Celticu zanotował 28 ligowych występów i strzelił jedną bramkę.
W lipcu 2006 dziennik The Telegraph napisał, że Miller w okienku transferowym będzie mógł odejść z Manchesteru United, jeśli działacze „Czerwonych Diabłów” dostaną satysfakcjonującą ich ofertę. Podczas tournée po RPA Manchester 16 lipca zagrał towarzyski mecz z drużyną Orlando Pirates. Alex Ferguson zdecydował się wystawić w pierwszym składzie starszych zawodników sadzając tym samym Liama po raz kolejny na ławce rezerwowych. 31 sierpnia Miller został zawodnikiem Sunderlandu, z którym związał się trzyletnią umową. Trenerem tego klubu był wówczas Roy Keane – piłkarz Manchesteru United, z którym Miller miał okazję grać przez jeden sezon. W barwach „Czerwonych Diabłów” Liam wystąpił łącznie w dziewięciu ligowych spotkaniach.
Sunderland.
Miller zadebiutował w barwach Sundrlandu 9 września 2006 podczas wygranego 2:1 meczu przeciwko Derby County rozegranego na Stadium of Light. Pierwszego gola dla nowego klubu strzelił 13 września w wygranym 3:0 spotkaniu z Leeds United, kiedy to pokonał bramkarza rywali strzałem z 14 jardów.
6 stycznia 2007 irlandzki pomocnik został ukarany czerwoną kartką w meczu Pucharu Anglii z Preston North End. Sędzia Iain Williamson w 37 minucie dał mu drugą żółtą kartkę za faul na Davidzie Nugentcie, a Sunderland przegrało to spotkanie 0:1. Zespół „Czarnych Kotów” zajął pierwsze miejsce w końcowej tabeli The Championship i awansował do Premier League. Pierwszą bramką dla Sunderlandu w najwyższej klasie rozgrywek w kraju Miller zdobył 22 września w meczu z Middlesbrough. 8 grudnia w pojedynku z Chelsea Irlandczyk za popchnięcie Claudio Pizarro został ukarany czerwoną kartką, a Sunderland przegrało ostatecznie z „The Blues” 0:2.
Trener Roy Keane 27 lutego 2008 umieścił Millera na liście transferowej podając za powód brak dyscypliny u irlandzkiego gracza oraz częste spóźnianie się na treningi. Wychowanek Celticu był bliski przejścia do Toronto – kanadyjskiej drużyny, w której grali trzej byli zawodnicy Sunderlandu – Danny Dichio, Carl Robinson oraz Andy Welsh.
Queens Park Rangers.
Na początku 2009 zainteresowanie pozyskaniem Millera wyraził klub Queens Park Rangers, działacze którego planowali wypożyczyć Irlandczyka. Menedżer Sunderlandu – Ricky Sbragia powiedział „"QPR jest zainteresowane pozyskaniem Liama, zobaczymy co się wydarzy"”. Następnego dnia Miller podpisał z Queens Park Rangers stałą umowę mającą obowiązywać do końca rozgrywek, a kwoty transferu nie ujawiono. Ligowy debiut w barwach QPR Liam zanotował 27 stycznia podczas zwycięskiego 3:0 wyjazdowego meczu z Blackpool. 19 maja działacze QPR rozwiązali kontrakt z Millerem oraz 5 innymi zawodnikami swojego zespołu.
Hibernian.
We wrześniu 2009 Miller podpisał dwuletnią umowę z występującym w Scottish Premier League klubem Hibernian, do którego dołączył na zasadzie wolnego transferu. Miller wywalczył sobie miejsce w pierwszym składzie Hibernian, a po rozegranym 24 października meczu z Rangersami na Ibrox Park (remis 1:1) dziennikarz The Times – Graham Spiers nazwał go „królem Hibs”. Irlandczyk został uznany najlepszym graczem Scottish Premier League w październiku.
Kariera reprezentacyjna.
Miller ma za sobą występy w reprezentacji Irlandii do lat 21, z którą brał udział w eliminacjach do Euro 2004. Wystąpił między innymi w meczu z Albanią, w którym nie miał prawa zagrać z powodu otrzymania we wcześniejszych spotkaniach dwóch żółtych kartek. Irlandzki Związek Piłki Nożnej przyznał się do błędu i przeprosił organizację UEFA. Irlandczycy wygrali z Albańczykami 2:1, jednak Albanii przyznano wygraną walkowerem 3:0.
W dorosłej reprezentacji Irlandii Miller zadebiutował 31 marca 2004 w zwycięskim 2:1 pojedynku z Czechami, kiedy to w 70 minucie zmienił Gary'ego Doherty'ego. Pierwszego gola dla drużyny narodowej były piłkarz Manchesteru United zdobył 1 marca 2006 w spotkaniu ze Szwecją, kiedy to pokonał bramkarza rywali strzałem z 25 jardów. Razem z reprezentacją swojego kraju Miller brał udział między innymi w nieudanych dla Irlandczyków eliminacjach do mistrzostw świata 2006 oraz eliminacjach do Euro 2008. Następnie uczestniczył w eliminacjach do mistrzostw świata w RPA, na które Irlandczycy nie awansowali przez przegranie barażowego dwumeczu z Francją.
Statystyki.
"ostatnia aktualizacja: 28 czerwca 2010"

</doc>
<doc id="199041" url="https://pl.wikipedia.org/wiki?curid=199041" title="Interreg">
Interreg

Interreg – inicjatywa wspólnotowa, której głównym celem jest dążenie do tego, aby granice państwowe nie stanowiły przeszkody dla zrównoważonego rozwoju oraz integracji europejskiej, a możliwa współpraca wzmacniała spójność społeczno-gospodarczą. W latach 2000–2004 działała Interreg III, a od 2004 działa Interreg IV. Inicjatywa Wspólnotowa Interreg składa się z następujących komponentów:
Finansowanie.
Inicjatywa Wspólnotowa Interreg III jest finansowana przez Europejski Fundusz Rozwoju Regionalnego. Zgodnie z zapisami Narodowego Planu Rozwoju na lata 2004–2006 całkowita alokacja przeznaczona na realizację Inicjatywy Wspólnotowej Interreg III wynosi ok. 221,6 mln euro. Finansowanie odpowiednich komponentów przedstawia się następująco:
Budżet Interreg IV w 2006 roku to 7,8 mld euro.

</doc>
<doc id="199049" url="https://pl.wikipedia.org/wiki?curid=199049" title="Teodor Bolduan">
Teodor Bolduan

Teodor Bolduan (ur. 11 stycznia 1902 w Kościerzynie, zm. 15 października 1939 koło Wejherowa) – polski samorządowiec, burmistrz Wejherowa (w latach 1933–1939), ojciec Tadeusza Bolduana, dziennikarza i działacza z Kaszub.
Życiorys.
Teodor Bolduan urodził się w kupieckiej rodzinie. Był synem Ryszarda i Rozalii z Borzyszkowskich. Po ukończeniu szkoły podstawowej podjął pracę, kończąc jednocześnie szkołę zawodową. Następnie przeniósł się do Torunia, gdzie pracował w sklepie żelaznym Leona Czempisza od 1 kwietnia 1919 roku do 8 lutego 1920 roku.
Po odbyciu służby wojskowej w Grudziądzu wrócił do Kościerzyny i od 1 marca 1921 roku rozpoczął pracę (jako pracownik kontraktowy) w starostwie. W tym też czasie jako wolny słuchacz zdał maturę.
W listopadzie 1933 roku został przeniesiony służbowo do Wejherowa i mianowany tymczasowym burmistrzem miasta. W następnym roku został zatwierdzony na stanowisko zawodowego burmistrza. W tym czasie pełnił również funkcję sekretarza Związku Miast Polskich oraz był członkiem Polskiego Związku Zachodniego.
Za jego kadencji w Wejherowie zbudowano odkryty basen kąpielowy spełniający wszystkie ówczesne standardy, działające do dziś korty tenisowe, wiele inwestycji typowo komunalnych (wodociągi, kanalizacja, ulice). 
2 września 1939 roku burmistrza, jako polskiego patriotę, aresztowało gestapo. Najpierw torturowany i poniżany (m.in. zmuszono go do zbierania śmieci na wejherowskim rynku), został w październiku 1939 roku rozstrzelany przez wejherowskich Niemców w lesie pod Zamkową Górą. Ekshumowany w 1946 roku, spoczął na cmentarzu w rodzinnej Kościerzynie.
Imię Teodora Bolduana nosi jedna z wejherowskich ulic oraz Zespół Szkół Ogólnokształcących nr 2 (wcześniej Szkoła Podstawowa nr 11 w Wejherowie). W miejscu jego kaźni ustawiony został obelisk; w ostatnich latach poświęcono mu też monografię, hasło w wejherowskim bedekerze, konkurs poetycki oraz tablicę na wejherowskim ratuszu.
Rok 2002 z okazji 100 rocznicy urodzin Teodora Bolduana został ustanowiony przez Zarząd Miasta Wejherowa Rokiem Bolduanowskim.

</doc>
<doc id="199052" url="https://pl.wikipedia.org/wiki?curid=199052" title="Święty Jan Ewangelista">
Święty Jan Ewangelista



</doc>
<doc id="199054" url="https://pl.wikipedia.org/wiki?curid=199054" title="Tadeusz Bolduan">
Tadeusz Bolduan

Tadeusz Bolduan (ur. 5 kwietnia 1930 w Kościerzynie, zm. 10 czerwca 2005 w Gdyni) – polski dziennikarz, publicysta i działacz kaszubski.
Życiorys.
Syn Teodora, przedwojennego burmistrza Wejherowa, zamordowanego w 1939 roku przez hitlerowców. Po II wojnie światowej wraz z bratem Rajmundem wychowywał się w domu dziecka. 
Współtwórca i aktywista Zrzeszenia Kaszubskiego, później Zrzeszenia Kaszubsko-Pomorskiego. W latach 50. był obrońcą Słowińców na łamach prasy, co wymagało odwagi cywilnej.
W latach 1957-1961 był redaktorem naczelnym dwutygodnika "Kaszёbё". Na przełomie lat osiemdziesiątych i dziewięćdziesiątych był redaktorem naczelnym miesięcznika "Pomerania", wydawanego przez ZK-P; Kanclerzem Kapituły Medalu św. Wojciecha i Medalu Księcia Mściwoja II, ustanowionych w 1996 r. przez Radę Miasta Gdańska i przyznawanych za szczególne zasługi dla tego miasta; przyznano mu tytuł Zasłużonego Ziemi Wejherowskiej; w 2002 r. zasiadał w Komitecie Honorowym Roku Bolduanowskiego ustanowionego przez Zarząd Miasta Wejherowa z okazji 100. rocznicy urodzin jego ojca Teodora. Laureat Nagrody Miasta Gdańska w Dziedzinie Kultury (za 1990).
Był człowiekiem wielkiej kultury osobistej, pracowitym i aktywnym do ostatnich dni życia. Szanowany w środowisku kaszubsko-pomorskim, choć niektóre jego poglądy nie spotkały się z ogólną akceptacją i przez niektórych traktowane są obecnie jako historyczny anachronizm (uważał np., że język kaszubski jest dialektem języka polskiego).
Zmarł w Szpitalu Miejskim w Gdyni, na skutek obrażeń odniesionych podczas potrącenia przez samochód na ulicy Sopotu. W 2006 został pośmiertnie odznaczony Medalem św. Wojciecha. Pochowany na Cmentarzu Srebrzysko w Gdańsku (rejon III, taras II, rząd 2, grób 6).
Bibliografia podmiotowa.
Ogłosił ponad dwadzieścia książek poświęconych tematyce kaszubskiej, m.in.:

</doc>
<doc id="199058" url="https://pl.wikipedia.org/wiki?curid=199058" title="Koicja">
Koicja

Koicja (od łac. "coitus", "coitio" – 'spółkowanie, stosunek płciowy') − rodzaj stosunku genealogicznego zachodzącego pomiędzy dwiema osobami płci przeciwnej (tj. kobietą i mężczyzną) a przejawiającego się w związku, którego celem jest spłodzenie i wydanie na świat potomstwa.
Koicja tradycyjnie przybiera formę małżeństwa, ale inne związki (niemałżeńskie) zawarte w takim celu lub posiadające wspólne dzieci – również są zaliczane do koicji. Co więcej, do przykładów koicji należy zaliczyć małżeństwa bezdzietne. W języku potocznym pojęcie "koicji" jest dość często błędnie utożsamiane z pojęciem "małżeństwa" (radykalne zawężenie definicji).
W przypadku sformalizowania koicji w małżeństwie, co do zasady trwa ona dopóki trwa małżeństwo. W razie rozwodu koicja przestaje istnieć od chwili rozwodu, a w razie "unieważnienia małżeństwa" między danymi kobietą i mężczyzną – koicja z założenia nie istnieje od samego początku, pomimo ceremonii ślubnej.
Wyjątkiem od obu sytuacji jest fakt posiadania wspólnych dzieci (potomstwa). Kolejne wystąpienie przyczyn koicji między tymi samymi osobami (np. powtórny ślub po rozwodzie, kolejne dziecko) nie wpływa na już trwającą koicję. Należy również zaznaczyć, że poczęcie dziecka z inną osobą w trakcie trwania małżeństwa nie wstrzymuje koicji wynikającej z małżeństwa, choć może wytworzyć nowy, równoległy stosunek koicji pomiędzy rodzicami dziecka nieślubnego.
Jeżeli pomiędzy kobietą a mężczyzną zachodzi koicja, to jest ona źródłem różnych innych stosunków genealogicznych. W przypadku przyjścia na świat dzieci, powstaje filiacja pomiędzy dzieckiem a każdym z rodziców i jego wstępnymi z osobna, a wraz z nią pokrewieństwo. W przypadku małżeństwa, pomiędzy krewnymi jednego małżonka a drugim małżonkiem powstaje powinowactwo. Uwaga: nie należy łączyć ustania koicji w genealogii z ustaniem powinowactwa według przepisów prawa, które rządzi się własnymi regułami (powinowactwo trwa pomimo ustania małżeństwa, chociażby bezdzietnego).
Różnice z innymi pojęciami.
Koicja jest pojęciem szerszym od małżeństwa. Może być przyczyną powstania powinowactwa, ale powinowactwo nie występuje pomiędzy samymi współmałżonkami. Koicja ustaje przy rozwodzie lub unieważnieniu bezdzietnego małżeństwa, co nie dotyczy już powinowactwa (trwa dalej). Koicja w razie narodzin dziecka powoduje powstanie filiacji, a z nią pokrewieństwa.

</doc>
<doc id="199059" url="https://pl.wikipedia.org/wiki?curid=199059" title="Lidia Ciołkoszowa">
Lidia Ciołkoszowa

Lidia Ciołkoszowa z domu Kahan (ur. 24 czerwca 1902 w Tomaszowie Mazowieckim, zm. 9 czerwca 2002 w Londynie) – działaczka socjalistyczna, publicystka, historyczka, żona Adama Ciołkosza.
Życiorys.
Na Uniwersytecie Jagiellońskim w Krakowie ukończyła polonistykę i historię oraz Studium Pedagogiczne z tytułem doktora (1925). W czasie studiów w Krakowie poznała przyszłego męża Adama Ciołkosza. W czasie wojny polsko-bolszewickiej pracowała jako wolontariuszka w biurze wojskowym.
Od roku 1920 zaangażowana w działalność Polskiej Partii Socjalistycznej. Była działaczką polityczną i społeczną, ostatnim żyjącym członkiem przedwojennej krajowej Rady Naczelnej PPS. Do wybuchu II wojny światowej pracowała jako bibliotekarka i wykładowczyni Towarzystwa Uniwersytetu Robotniczego (TUR), wychowawczyni i organizatorka kolonii letnich oraz świetlic dla dzieci robotniczych.
Od roku 1934 wybierana do Rady Naczelnej PPS. Po wybuchu wojny w 1939 roku przedostała się z rodziną do Lwowa, skąd przez Litwę i Szwecję, a następnie Rumunię i Francję udali się do Londynu, gdzie w okresie 1940–1948 Lidia była członkinią Komitetu Zagranicznego PPS.
W okresie emigracyjnym pełniła funkcję członkini Centralnej Rady PPS (1948–1960, w tym w okresie 1957–1960 członkini Centralnego Komitetu Zagranicznego PPS). Po rozłamie w PPS na emigracji wraz z mężem Adamem Ciołkoszem działaczka Centralnego Komitetu PPS. Liderka struktur PPS na emigracji również po śmierci męża.
Po połączeniu emigracyjnych struktur na scaleniowym zjeździe PPS w listopadzie 1987 roku w Bernried, została wybrana przewodniczącą Centralnej Rady Partyjnej, a na XXV Zjeździe PPS odbytym w listopadzie 1990 roku w Warszawie – jako ostatnia żyjąca członkini władz przedwojennej PPS – została wybrana dożywotnio na honorową przewodniczącą partii. Zdecydowana przeciwniczka wchodzenia w koalicje z partiami postkomunistycznymi. W 1993 roku po wejściu PPS w skład koalicji Sojusz Lewicy Demokratycznej zrezygnowała z honorowego przewodniczenia partii.
Lidia Ciołkoszowa była autorką wielu artykułów, broszur i audycji radiowych z historii polskiego ruchu robotniczego, nadawanych przez Rozgłośnię Polską Radia Wolna Europa. W 1952 roku opublikowała książkę "Generał Walery Wróblewski", w 1965 roku książkę "Publicystyka polska na emigracji w latach 1940–1960" i wspólnie z mężem Adamem najważniejsze ich dzieło – "Zarys dziejów socjalizmu polskiego" (t. 1 Londyn 1966, t. 2 Londyn 1972). Opracowała również wydanie książki Aleksandra Wata „Mój wiek”.
Została wyróżniona nagrodami literackimi paryskiej Kultury (Paryż, 1967), Stowarzyszenia Polskich Kombatantów (Londyn, 1972) i fundacji im. Jurzykowskiego (Nowy Jork, 1973) oraz orderem Polonia Restituta. Była członkiem Polskiego Towarzystwa Naukowego na Obczyźnie (od 1966).
Podpisała list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
Zmarła w Londynie 9 czerwca 2002.

</doc>
<doc id="199063" url="https://pl.wikipedia.org/wiki?curid=199063" title="Egmont Polska">
Egmont Polska

Egmont Polska – wydawnictwo będące częścią Grupy Egmont. Powstało w roku 1990. Działalność rozpoczęło od wydawania komiksów z Kaczorem Donaldem przeznaczonych dla dzieci. Wydaje kilkadziesiąt tytułów prasowych rocznie, komiksy i książki dla dzieci i młodzieży oraz rodzinne gry planszowe.
W 2020 dział książek "Egmont Polska" został sprzedany firmie HarperCollins.
W 2001, 2002, 2008, 2015 i 2017 wydawnictwo otrzymało nagrodę dla najlepszego polskiego wydawcy komiksów przyznawaną przez organizatorów Międzynarodowego Festiwalu Komiksu w Łodzi.

</doc>
<doc id="199064" url="https://pl.wikipedia.org/wiki?curid=199064" title="Egmont">
Egmont



</doc>
<doc id="199065" url="https://pl.wikipedia.org/wiki?curid=199065" title="Lomer Gouin">
Lomer Gouin

Sir Lomer Gouin (ur. w 1861, zm. w 1929) – kanadyjski polityk, premier prowincji Quebec z ramienia Liberalnej Partii Quebecu.
Urodził się 19 marca 1861 w Grondines. Ojcem Lomera był miejscowy lekarz. 
Studiował prawo na uniwersytecie w Laval. Po ukończeniu studiów dołączył do znanej firmy prawniczej, której współwłaścicielami byli prominentni politycy frankofońscy Louis-Olivier Taillon i Honore Mercier. 
Później Gouin poślubił córkę Merciera Elizabeth. 
Gouin w swej pracy reprezentował wiele przedsiębiorstw przemysłowych, między innymi przedsiębiorstwa kolejowe. Później sam wszedł w sfery przemysłowe, sprawując wiele funkcji kierowniczych w licznych przedsiębiorstwach przemysłowych i finansowych. Zajmował się także publicystyką. Publikował teksty o wydźwięku politycznym.
W świat polityki wszedł w 1897 wraz z wyborem do Zgromadzenia Narodowego Quebecu. Dzierżył tekę ministra kolonizacji i robot publicznych. W 1904, wraz z innymi ministrami rządu Parenta – Turgeonem i Weirem dokonał secesji wewnątrzpartyjnej, zmuszając premiera do złożenia dymisji i wycofania się z działalności na kolejne piętnaście lat, aż do 1920 roku. 
Przy zachowaniu popularności prowadził bardzo efektywne rządy, stabilizując finanse publiczne, promując przemysł i edukację, głównie o profile technicznym. W utrzymaniu równowagi budżetowej pomogły mu bezpośrednie dotacje federalne zainicjowane przez premiera Kanady Wilfrida Lauriera. Obok stanowiska premiera pełnił szereg funkcji ministerialnych. 
W 1920 złożył dymisję, pozostając jednak aktywnym politykiem i działaczem społecznym. W latach 1921-1924 był ministrem sprawiedliwości w rządzie federalnym Kinga. W styczniu 1919, na dwa miesiące przed śmiercią, został nominowany gubernatorem-porucznikiem prowincji Quebec.
Otrzymał brytyjski tytuł szlachecki. Był także kawalerem francuskiej Legii Honorowej. Zmarł 28 marca 1929. Pochowany w Montrealu, na cmentarzu "Our-Lady-of-Snows".

</doc>
<doc id="199066" url="https://pl.wikipedia.org/wiki?curid=199066" title="Serhij Bubka">
Serhij Bubka

Serhij Nazarowycz Bubka, ukr. Сергій Назарович Бубка, ros. Сергей Назарович Бубка, trb. Siergiej Nazarowicz Bubka (ur. 4 grudnia 1963 w Ługańsku) – ukraiński tyczkarz, 35-krotny rekordzista świata. Reprezentował ZSRR, po jego rozpadzie ekipę WNP (w 1992), zaś od 1993 Ukrainę. Bohater Ukrainy.
Były rekordzista świata na stadionie z wynikiem 6,14 metrów, ustanowionym 31 lipca 1994 w Sestriere. Był też rekordzistą świata w hali z wynikiem 6,15 m (ustanowionym w Doniecku 21 lutego 1993). Jest bratem Wasyla, który także uprawiał skok o tyczce, oraz ojcem tenisisty Serhija.
Życiorys.
Kariera sportowa.
Zaczął skakać o tyczce w wieku dziewięciu lat. W 1978, mając 15 lat, przeniósł się do Doniecka ze swoim trenerem Witalijem Petrowem. Do grona światowych lekkoatletów dołączył w 1983, kiedy wygrał mistrzostwa świata w Helsinkach z wynikiem 5,70 m.
W następnych latach ustanowił nową jakość w skoku o tyczce. Po raz pierwszy pokonał symboliczną granicę sześciu metrów 13 lipca 1985 w Paryżu. Jednocześnie stopniowo poprawiał swój rekord. W 1988 osiągnął 6,06 m w Nicei we Francji. Coraz częściej zaczynało się mówić o tym, że pokona granicę 6,10 m podczas Letnich Igrzysk Olimpijskich w Seulu w tym samym roku. Na samych igrzyskach skoczył nieco słabiej, ale wynik 5,90 m zapewnił mu złoty medal.
W ciągu czterech lat pomiędzy 1984 a 1988 podwyższył dotychczasowy rekord świata o 21 centymetrów, na co wielu innych tyczkarzy potrzebowało 12 lat. Jako pierwszy lekkoatleta osiągnął 6,10 m w San Sebastián w Hiszpanii w 1991. Nie zaliczył żadnej wysokości na następnych Letnich Igrzyskach Olimpijskich w Barcelonie w 1992. Swój ostatni rekord świata ustanowił w 1994. Zakwalifikował się na igrzyska w 1996 w Atlancie, ale kontuzja uniemożliwiła mu start w zawodach. Na igrzyskach w 2000 w Sydney odpadł w eliminacjach. Łącznie w ciągu kariery siedemnastokrotnie poprawiał rekord świata na stadionie oraz osiemnastokrotnie w hali.
Oprócz mistrzostwa olimpijskiego był sześciokrotnie mistrzem świata: Helsinki (1983), Rzym (1987), Tokio (1991), Stuttgart (1993), Göteborg (1995) i Ateny (1997). Czterokrotnie zdobywał mistrzostwo świata w hali: Paryż (1985), Indianapolis (1987), Sewilla (1991) i Barcelona (1995). Był również złotym medalistą mistrzostw Europy w 1986 w Stuttgarcie oraz halowych mistrzostw Europy w 1985 w Pireusie.
Trzykrotnie (1984, 1985, 1986) odbierał nagrodę dla najlepszego sportowca Związku Radzieckiego.
Działalność publiczna.
W wyborach w 2002 z proprezydenckiej listy Za Jedyną Ukrainę został posłem do Rady Najwyższej. Zasiadał we frakcji Partii Regionów, którą opuścił w 2005. W tym samym roku objął stanowisko prezydenta Narodowego Komitetu Olimpijskiego Ukrainy. Zasiadł też we władzach Międzynarodowego Komitetu Olimpijskiego.
Odznaczenia.
Został odznaczony m.in. radzieckim Orderem Lenina i Orderem Czerwonego Sztandaru Pracy oraz ukraińskim Orderem „Za Zasługi” I, II i III klasy. W 2001 prezydent Łeonid Kuczma wyróżnił go tytułem Bohatera Ukrainy.

</doc>
<doc id="199068" url="https://pl.wikipedia.org/wiki?curid=199068" title="Interreg III A">
Interreg III A

Interreg III A – jeden z komponentów inicjatywy wspólnotowej Interreg III.
Interreg III A w Polsce.
Na terenie Polski funkcjonuje 7 programów Inicjatywy Wspólnotowej Interreg III A:

</doc>
<doc id="199069" url="https://pl.wikipedia.org/wiki?curid=199069" title="Dolby Pro Logic">
Dolby Pro Logic



</doc>
<doc id="199070" url="https://pl.wikipedia.org/wiki?curid=199070" title="Dolby Digital EX">
Dolby Digital EX



</doc>
<doc id="199072" url="https://pl.wikipedia.org/wiki?curid=199072" title="Door-to-door">
Door-to-door

Door-to-door (z ang. – od drzwi do drzwi), termin oznaczający:

</doc>
<doc id="199074" url="https://pl.wikipedia.org/wiki?curid=199074" title="Root kit">
Root kit



</doc>
<doc id="199075" url="https://pl.wikipedia.org/wiki?curid=199075" title="Door to door">
Door to door



</doc>
<doc id="199076" url="https://pl.wikipedia.org/wiki?curid=199076" title="Honore Mercier">
Honore Mercier



</doc>
<doc id="199077" url="https://pl.wikipedia.org/wiki?curid=199077" title="DJGPP">
DJGPP

DJGPP (DJ's GNU Programming Platform) – 32-bitowy zestaw narzędzi do kompilacji programów, napisanych w językach C i C++, w systemie MS-DOS dla komputerów klasy PC z procesorem 386 lub nowszym. Jego autorem jest DJ Delorie, który rozpoczął ten projekt w 1989 r. DJGPP jest portem popularnego kompilatora GCC na DPMI (DOS Protected Mode Interface).

</doc>
<doc id="199079" url="https://pl.wikipedia.org/wiki?curid=199079" title="Lestat de Lioncourt">
Lestat de Lioncourt

Lestat de Lioncourt – fikcyjna postać będąca jednym z głównych bohaterów powieści z cyklu "Kroniki wampirów" autorstwa Anne Rice.
Postać Lestata pojawia się także w dwóch filmach. Pierwszym z nich jest "Wywiad z wampirem" ("Interview with the Vampire"), gdzie Lestat odgrywany jest przez Toma Cruise’a. Drugim jest "Królowa potępionych" ("The Queen of the Damned"), w którym w postać wampira wcielił się Stuart Townsend.
Historia.
Dorastanie.
Lestat urodził się w Owernii we Francji, jako siódmy i zarazem najmłodszy syn markiza Owernii. Był jednym z trzech którzy przeżyli poród. Pomimo tego, że był wysoko urodzonym szlachcicem, dorastał w ubóstwie, bowiem jego przodkowie roztrwonili rodzinny majątek, a w dodatku został wydziedziczony i pominięto go w testamencie.
Pewnego razu Lestat postanowił pomóc okolicznym mieszkańcom i pojechał w góry aby wytępić zgraję wilków. Udało mu się je wszystkie zabić, lecz poraniły go one dotkliwie, a walka z nimi wywołała szok psychiczny, z którego nie potrafił się otrząsnąć. Stanąć na nogi pomogła mu matka, która nakłoniła go do pójścia do miasta i bliższego poznania skrzypka Nicolasa. Razem z nim uciekł wkrótce do Paryża, gdzie obaj zatrudnili się w teatrze. Lestat został aktorem i otworzyła się przed nim ścieżka wielkiej kariery.
Przemiana w wampira.
Lestat jednak nie został aktorem na stałe i nie cieszył się swoją karierą zbyt długo. Podczas jednego z przedstawień zwrócił na niego uwagę Magnus, jeden z potężnych wampirów. Porwał on i uwięził Lestata, a następnie przemienił go w wampira, uznając iż jest on godny bycia jego spadkobiercą. Tej samej nocy Magnus popełnił samobójstwo spalając się na stosie i pozostawił Lestata samemu sobie. Przed śmiercią natomiast przekazał mu pewne informacje na temat jego nowej natury. Niestety Lestat dowiedział się bardzo niewiele. Wiedział tylko, że nie może przebywać na słońcu oraz musi unikać ognia, a także że od tej chwili będzie się żywił tylko ludzką krwią. Lestat już od pierwszej nocy zamiany w wampira zaczął poznawać na nowo swoje ciało i duszę. Zaczął zdawać sobie sprawę, że nie jest już człowiekiem, a także ma nowe, potężne zdolności. Magnus zapewnił mu także wsparcie materialne (skrzynia z bogactwami).
Nowe życie.
Przez całe swe długie życie Lestat zadawał sobie wiele pytań natury filozoficznej, czy wręcz teologicznej, jak np. „Czy to co robię jest dobre?”, „Gdzie jest Bóg?”, „Co stanie się po śmierci?”, „Co czyni człowieka szczęśliwym?” i wiele innych. Ostatecznie doszedł do przekonania, iż świat jest jak Dziki Ogród, wypełniony pięknem i śmiercią.
Na przestrzeni zaledwie kilku stuleci Lestat stał się jednym z najpotężniejszych wampirów, którego moce porównywalne były z siłą jedynie najstarszych wampirów żyjących tysiąclecia. Stało się to dzięki ogromnej mocy krwi Magnusa oraz jego związku z Akashą – królową wampirów. Lestat uwielbiał luksus i przywiązywał dużą wagę do swojego wyglądu i modnego stroju, przy czym zawsze trzymał się zasady, iż czerń najbardziej przystoi wampirowi. Postać ta jest jednocześnie bardzo skomplikowana pod względem seksualnym. Częstokroć, szczególnie na początku, jego partnerami byli mężczyźni, co Lestat uzasadniał tym, że kobiety w poprzednich wiekach były o wiele mniej interesującymi postaciami niż mężczyźni.
Jako pierwszą przemienił w wampira swoją matkę Gabrielę, z którą później wspólnie żył. Następnie podarował mroczny dar swojemu przyjacielowi Nicolasowi, który był więziony przez inne wampiry. Ten jednak obrócił się od niego, pozostając wraz z paroma wampirami w zamkniętym teatrze Lestata. Jednym z jego kolejnych towarzyszy był Louis de Pointe du Lac, młody francuski arystokrata, mieszkający w pobliżu Nowego Orleanu, którego Lestat przemienił w wampira jeszcze w XVIII wieku i od tego czasu razem mieszkali, podróżowali i zabijali, choć Louis zawsze miał przed tym ostatnim opory ze względu na swe „nadmierne”, jak to określał Lestat, człowieczeństwo.
W 1795 wspólnie przemienili w wampira osieroconą dziewczynkę Claudię, która stała się niejako ich „córką”. Lestat wprowadził ją w tajniki wampirzego życia, a Louis, który naprawdę ją kochał, nauczył ją innego spojrzenia na świat i zdradził jej tajemnicę jak została przemieniona. Obydwaj jednak się jej lękali, ponieważ była bardziej brutalna niż nawet sam Lestat.
Rok 1860 był dla tej trzyosobowej kompanii przełomowy. Po 65 latach Claudia zbuntowała się i próbowała zabić Lestata spalając przy tym cały dom i okropnie go raniąc. Lestata nie było jednak tak łatwo zgładzić. Po tym wypadku musiał się on jednak zregenerować i odnowić swe siły, więc usnął w podziemiach Nowego Orleanu. Przerażały go nowe, niezrozumiałe dla niego czasy. W latach 70 odwiedził go Louis, wybaczając mu. Po tym wydarzeniu Lestat dosłownie zakopał się w Ziemi by umrzeć z głodu krwi. Jednak odgłosy muzyki jego sąsiadów pobudziły go do ponownego życia. Lestat wyszedł na powierzchnię i dogadał się z grupą, stając się jej członkiem. Jego ambicje kazały mu ujawnić sekrety wampirów całemu światu, za co wkrótce został znienawidzony przez ich społeczność.
Wygląd.
Lestat został przemieniony w wampira jako młody człowiek, więc taki miał pozostać na zawsze. Na samym początku książki "Wampir Lestat" znajdujemy opis jego wyglądu.
Miał sześć stóp wzrostu, gęste, jasne włosy, sięgające niemal do ramion. Lekko kręcone. Jako wampir posiadał szare oczy, które jednak mogły nabrać koloru niebieskiego i fioletowego pod wpływem otoczenia. Lestat pisząc o sobie zaznacza, że ma dość krótki, wąski nos i kształtne usta, zastanawia się czy nie są zbyt duże w stosunku do reszty twarzy.
Jako wampir posiada nadzwyczaj białą, wręcz błyszczącą skórę. Cechą charakterystyczną są również paznokcie, które wydają się szklane.

</doc>
<doc id="199083" url="https://pl.wikipedia.org/wiki?curid=199083" title="Katarzyna Jagiellonka">
Katarzyna Jagiellonka

Katarzyna Jagiellonka (szw. "Katarina Jagellonica", fin. "Katariina Jagellonica") ur. 1 listopada 1526 w Krakowie, zm. 16 września 1583 w Sztokholmie – królewna polska i księżniczka litewska, księżna Finlandii w latach 1562–1583 i królowa Szwecji w latach 1568–1583 jako pierwsza żona Jana III Wazy. Najmłodsza córka króla Polski Zygmunta I Starego i Bony Sforzy.
Życiorys.
W dzieciństwie zaniedbywana przez rodziców, zwłaszcza przez matkę, która całą uwagę poświęcała swojej pierworodnej córce Izabeli oraz jedynemu synowi Zygmuntowi Augustowi.
Wychowywała się wraz z dwiema siostrami - Zofią i Anną. Trzy królewny odebrały dobre wykształcenie, jednak było ono znacznie niższe od tego, które z inicjatywy Bony otrzymała Izabela.
W związku z małżeństwem brata Zygmunta II Augusta z Barbarą Radziwiłłówną zawartym w 1547, jego pobytem w Wilnie i śmiercią ojca w 1548, Katarzyna przeniosła się wraz z matką i siostrami Anną i Zofią z Krakowa na Mazowsze, gdzie Bona otrzymała oprawę wdowią. 
Od 1556 r. Katarzyna mieszkała tylko z Anną, po wyjściu za mąż Zofii oraz wyjeździe matki do Bari.
W 1560 r. owdowiały car Rosji Iwan Groźny poprosił o rękę Katarzyny, ale Zygmunt August nie wydał na to małżeństwo zgody.
W 1562 r. do Wilna przybyli fińscy posłowie aby zaproponować małżeństwo Katarzyny z Janem Wazą. Sytuacja wywołała zdezorientowanie u króla Zygmunta Augusta, ponieważ zwyczaj wymagał, aby królewny wydawać za mąż według starszeństwa, natomiast starsza o 3 lata od Katarzyny Anna pozostawała panną. Anna niechcąca pozbawiać siostry szansy na małżeństwo, oświadczyła, że zrzeka się swojej kolejki na rzecz Katarzyny. Król przychylił się do prośby Anny i wydał zgodę na ślub Katarzyny.
W wieku 36 lat, 4 października 1562 w Wilnie poślubiła księcia Finlandii Jana, późniejszego króla Szwecji Jana III. Zamieszkała wraz z mężem w Turku, gdzie prowadziła własny dwór. Król Szwecji Eryk XIV, podejrzewając Jana o spiskowanie z Rzecząpospolitą, 12 sierpnia 1563 zdobył Turku i uwięził parę książęcą w zamku Gripsholm, niedaleko Sztokholmu. Tam 20 czerwca 1566 Katarzyna urodziła syna Zygmunta, nazwanego na cześć Zygmunta Starego.
Eryk XIV planował zamach na życie nowo narodzonego Zygmunta, w związku z tym Katarzynie udało się przekonać męża, aby odsunąć jego brata od rządów. Udało się to we wrześniu 1568 r. i Jan objął tron Szwecji.
Koronacja pary królewskiej odbyła się 10 lipca 1569 w uppsalskiej katedrze. Próbowała zachować wpływy katolicyzmu w Szwecji. Pod jej wpływem Jan III wydał przepisy liturgiczne dla kościoła luterańskiego. Jej gusta artystyczne miały wpływ na wznoszenie wielu szwedzkich budowli renesansowych, wzorowanych na dziełach polskiego renesansu. 
W 1575 r. Anna Jagiellonka, która ciągle pozostała niezamężna, została wybrana na królową Polski.
Katarzyna zmarła w 1583 r. Jan ożenił się powtórnie 2 lata później z Gunillą Bielke. Katarzyna została pochowana wraz z mężem w katedrze w Uppsali.
W 1587 r. dzięki wsparciu Anny Jagiellonki królem Polski został jedyny syn Katarzyny, Zygmunt III Waza.
W 1570 Marcin Kromer napisał, cieszące się popularnością u współczesnych dzieło "Historia prawdziwa o przygodzie żałosnej książęcia Finlandzkiego Jana i królewny Katarzyny".

</doc>
<doc id="199084" url="https://pl.wikipedia.org/wiki?curid=199084" title="1. FSV Mainz 05">
1. FSV Mainz 05

1. Fußball- und Sport-Verein Mainz 05 – niemiecki klub piłkarski z siedzibą w Moguncji. Został założony w 1905 roku. Oprócz sekcji piłkarskiej, zespół posiada również sekcje piłki ręcznej i tenisową.
Historia.
1. FSV Mainz 05 w sezonie 2003/2004 zajęło 3. miejsce w rozgrywkach 2. Bundesligi i awansowało do najwyższej klasy rozgrywkowej pierwszy raz w swojej historii. Historyczny sukces z klubem z Moguncji osiągnął Jürgen Klopp, z klubem związany od 1990 roku do 2008. W pierwszej kolejności reprezentował klub jako piłkarz, a od 2001 roku został mianowany pierwszym trenerem 1. FSV Mainz 05.
W 2009 roku Mainz dotarło do półfinału Pucharu Niemiec, w którym to po dogrywce przegrało 4:1 z Bayerem 04 Leverkusen.
Sezon 2010/2011 okazał się jednym z najlepszych w historii klubu. Drużyna wyrównała klubowy rekord - wygrała siedem pierwszych meczów sezonu i zajęła 5. miejsce w Bundeslidze, dzięki czemu uzyskała prawo do gry w 3 rundzie eliminacyjnej Lidze Europy, w której jednak zawodnicy nie sprostali rumuńskiemu Gaz Metan Mediaș, odpadając po rzutach karnych.
Karnawał.
Moguncja obok Düsseldorfu i Kolonii jest jednym z trzech najbardziej karnawałowych miast w Niemczech. Po każdym strzelonym przez Mainz 05 golu, odgrywana jest charakterystyczna karnawałowa melodia "Narrhallamarsch". W historii klubu zdarzały się przypadki, że z okazji karnawału grali oni w specjalnie zaprojektowanym na tę okazję stroju.
Obecny skład.
 
Inne sekcje klubu.
1. FSV Mainz 05 II.
1. Fußball- und Sport-Verein Mainz 05 II jest drużyną rezerwową klubu 1. FSV Mainz 05. Drużyna obecnie występuje w Regionallidze Südwest (4. poziom rozgrywek piłki nożnej w Niemczech). Do 2005 roku zespół grał pod nazwą 1. FSV Mainz 05 Amateure.
Stadion.
Klub rozgrywa swoje mecze domowe na stadionie Bruchwegstadion w mieście Moguncja, który może pomieścić 20,300 widzów.
Sezony (w XXI wieku).
Zródło:
Juniorzy.
Drużyny juniorów 1. FSV Mainz 05 w sezonie 2016/17 występują w:

</doc>
<doc id="199085" url="https://pl.wikipedia.org/wiki?curid=199085" title="Tankred (regent Antiochii)">
Tankred (regent Antiochii)

Tankred z Hauteville, fr. Tancrède de Hauteville (ur. 1072, zm. 1112) – jeden z przywódców I krucjaty oraz regent Księstwa Antiochii, członek rodu Hauteville.
Był synem Odona „Dobrego Margrabiego” i Emmy, córki Roberta Guiscarda.
Siostrzeniec Boemunda, według źródeł zachodnich podczas przemarszu przez Bizancjum, jako jedyny z przywódców pierwszej krucjaty odmówił złożenia przysięgi cesarzowi Aleksemu I (według Anny Komneny miał ją złożyć jako ostatni). W 1097 dowodził oblężeniem Nicei (obecnie İznik w Turcji). Miasto zostało opanowane jednak przez Bizantyjczyków. Następnie również w 1097 zdobył Tars i kilka innych miast w Cylicji i uczestniczył w oblężeniu Antiochii w 1098, dowodząc warownią przy południowej bramie świętego Jerzego.
W 1099 prowadził szturm Jerozolimy i był pierwszym krzyżowcem, który wkroczył do miasta 15 lipca. Po utworzeniu Królestwa Jerozolimskiego otrzymał tytuł księcia Galilei. Walczył w bitwach pod Harran i Artach. Po śmierci Boemunda odmówił uznania podpisanej przez niego umowy gwarantującej Bizancjum zwrot Antiochii i większości zdobytych przez Boemunda miast.
Poślubił Cecylię, córkę Filipa I, króla Francji.
Miejsce w kulturze i legenda.
Tankred jest jednym z głównych bohaterów poematu heroicznego "Jerozolima wyzwolona" (1575) Torquata Tassa. Na podstawie tego dzieła powstało wiele innych utworów literackich i muzycznych, wśród nich np. madrygał dramatyczny "Il combatimento di Tancredi e Clorinda" Claudia Monteverdiego czy opera "Tankred" Gioacchina Rossiniego.
W literaturze polskiej postać Tankreda jest znana od czasu przetłumaczenia epopei Tassa na język polski przez Piotra Kochanowskiego (wyd. w Krakowie w 1618). Tankred jest też jednym z bohaterów powieści Zofii Kossak pt. "Krzyżowcy".

</doc>
<doc id="199086" url="https://pl.wikipedia.org/wiki?curid=199086" title="Muzyka na wodzie">
Muzyka na wodzie

Muzyka na wodzie ("Water Music") – instrumentalna kompozycja Georga Friedricha Händla. W katalogu dzieł Handla figuruje jako trzy suity (F-dur, D-dur i G-dur). Dzieło to stanowi przykład barokowej muzyki rozrywkowej. Jest to jedno z najpopularniejszych dzieł Händla. 
"Water Music" została przez Händla wykonana z okazji przejazdu króla Jerzego I po Tamizie. Według części muzykologów, znajdują się w niej utwory, które powstały na trzy różne okazje. Zostały skomponowane na użytek szerszej publiczności, w ramach popularnej wówczas plenerowej muzyki rozrywkowej, granej w parkach i pałacowych ogrodach. Jednak badacz tej tematyki – Christopher Hogwood stwierdził, że kompozycja stanowi "jedną długą sekwencję części". Na kompozycję składają się tańce dworskie, tańce ludowe, kantylenowe, adagia, arie. Dzieło to przeznaczone zostało do wykonywania na wolnym powietrzu, co wymuszało skład orkiestry opartej na smyczkach i zwiększonej obsadzie instrumentów dętych. 
Z powstaniem utworu wiąże się anegdota, która jest kwestionowana przez Christophera Hogwooda:
Drugim znaczącym dziełem Händla o podobnym charakterze jest "Muzyka dla Królewskich Ogni Sztucznych" ("Music for the Royal Fireworks") powstała w 1749 roku.

</doc>
<doc id="199093" url="https://pl.wikipedia.org/wiki?curid=199093" title="Latakia">
Latakia

Latakia (arab. اللاذقية Al-Lazikijja, łac. "Laodicea ad mare") – jedno z ważniejszych miast portowych w Syrii.
Miasto założone na przełomie IV i III wieku p.n.e. (jako Laodycea), leży w północno-zachodniej Syrii, nad Morzem Śródziemnym w muhafazie Latakia. Liczy ok. 550 000 mieszkańców.
W Latakii żył Karol Brzozowski.
Sandżak Latakii.
Po utworzeniu francuskiego mandatu w Syrii 2 września 1920 wydzielono autonomiczny region dla Alawitów – Państwo Alawitów. 22 września 1930 utworzono niezależny od rządu w Damaszku Sandżak Latakii. Na mocy francusko-syryjskiego porozumienia z 1936 Latakia została włączona do Syrii. W 1939 francuskie władze kolonialne ponownie odłączyły Latakię od Syrii. Po uzyskaniu przez Syrię niepodległości w 1943, Latakia została w 1944 ponownie do niej włączona.

</doc>
<doc id="199097" url="https://pl.wikipedia.org/wiki?curid=199097" title="Muzeum Śląska Cieszyńskiego">
Muzeum Śląska Cieszyńskiego

Muzeum Śląska Cieszyńskiego w Cieszynie to jedno z najstarszych muzeów publicznych w Europie Środkowej i najstarsze muzeum publiczne w Polsce, założone przez ks. Leopolda Jana Szersznika w roku 1802.
Historia.
Miejski pałac hrabiów Larischów powstał po wielkim pożarze Cieszyna w 1789 roku. Jan Józef Antoni hrabia Larisch von Mönnich, fundator rezydencji, postanowił wybudować dla siebie siedzibę, która odzwierciedlałby jego status społeczny i majątkowy. W 1796 roku hrabia Jan Larisch kupił mały dom mieszczański, który sąsiadował z domem szlacheckim (przy ówczesnej ulicy Konwiktowej – obecnie przy ul. T. Regera) i był w posiadaniu Larischów od XVIII wieku. Połączenie posesji pozwoliło zrealizować planowaną inwestycję i w latach 1790-1796, wznieść reprezentacyjną rezydencję hrabiego Larischa.
W 1805 roku cesarz Franciszek I podejmował w Cieszynie swych sojuszników – cara Aleksandra I, wielkiego księcia Konstantego, marszałka Kutuzowa i księcia Birona Kurlandzkiego. W tym czasie Pałac Larischów, a w szczególności jego część – tzw. "Sala Egipska" była miejscem, w którym koncertowano i organizowano bale dla gości. W roku 1809 pałac stał się siedzibą księcia Alberta Sasko-Cieszyńskiego, a następnie arcyksięcia Karola Ludwika Habsburga. W roku 1817 w pałacu gościł cesarz Franciszek I z żoną Karoliną Augustą i z całą świtą. W 1831 roku pałac został sprzedany hrabiemu Filipowi Ludwikowi Saint Genois d’Anneaucourt, który w roku 1839 ufundował budowę trzeciego skrzydła pałacu, zaprojektowanego przez architekta wiedeńskiego Józef Kornhäusla. W skrzydle tym zaprojektowano kolistą stajnię (obecnie znajduje się w niej kawiarnia), nad którą zlokalizowano salę balową zwaną "Salą Rzymską". 
W 1840 roku pałac odkupił cieszyński adwokat dr Antoni Demel (od tego momentu pałac był określany "kamienicą demlowską"), a następnie przypadł w udziale późniejszymi burmistrzom Cieszyna – Janowi Demel von Elswehr (synowi Antoniego) i Leonardowi Demel von Elswehr (wnukowi Antoniego). "Kamienica demlowska" została sprzedana miastu w 1918 roku, aby 21 czerwca 1931 roku stać się siedzibą cieszyńskiego Muzeum Miejskiego. Nowa instytucja została utworzona ze zbiorów publicznego muzeum ks. Leopolda Jana Szersznika (założonego w 1802 roku), etnograficznego Muzeum Śląskiego (założonego w 1903 roku przez Polskie Towarzystwo Ludoznawcze w Cieszynie), mieszczańskiego Muzeum Miejskiego oraz z prywatnych kolekcji. 
W 1942 roku, w Muzeum, w "Sali Rzymskiej" wybuchł pożar, który strawił cały dach i uszkodził wnętrza drugiego piętra. 24 stycznia 1966 roku zostało zamknięte nakazem powizytacyjnym Inspektora Pracy Związków Zawodowych Pracowników Kultury i Sztuki. Po remoncie muzeum wznowiło działalność 1 maja 1969 roku. Z powodu złego stanu technicznego budynku, w 1983 roku zamknięto muzealne ekspozycje i rozpoczęto generalny remont, który objął też przystosowanie pałacu do nowoczesnych potrzeb muzealnych. Restaurację obiektu zakończono w roku 2002. 
W roku 2004 Muzeum otrzymało Nagrodę im. Wojciecha Korfantego przyznaną przez Związek Górnośląski.
Architektura.
Budynek pałacu nosi cechy stylu barokowo-klasycystycznego. Dwupiętrowy i trójskrzydłowy obiekt jest murowany z cegły z użyciem kamienia łamanego w piwnicach, potynkowany. Piwnice pałacu są częściowo zamurowane i zostały sklepione kolebkowo. Układ wnętrz jest dwutraktowy. Na parterze znajdują się dwie sienie przelotowe: pierwsza zwieńczona sklepieniem krzyżowo-kolebkowym i kolebkowym z lunetą, druga sklepiona kolebkowo z lunetami. Większość pomieszczeń przyziemia jest sklepiona kolebkowo i żaglasto.
W skrzydle południowym znajduje się dawna stajnia (obecnie kawiarnia) na planie kolistym, o wysokości dwóch kondygnacji, zwieńczona sklepieniem kopulastym z lunetami, wspartym na toskańskiej, kamiennej kolumnie.
Pomieszczenia pierwszego piętra, położone w trakcie frontowym skrzydła północnego są sklepione krzyżowo-kolebkowo i kolebkowo z lunetami, z czterema polami sklepień żaglastych w narożnikach. Pomieszczenie w skrzydle wschodnim jest sklepione kolebkowo. Pomieszczenia na drugim piętrze ze skrzydła północnego i południowego są sklepione nieckowo (w "Sali Egipskiej"), a pozostałe posiadają sufity.
Klatki schodowe drugiego piętra są wyposażone w  kute balustrady z XVIII wieku.
Frontowa elewacja jest siedmioosiowa. Część parterowa jest boniowana i została oddzielona od pięter profilowanym gzymsem.  Przez pierwsze i drugie piętro są rozdzielone pionowymi parami smukłych płycin. Na osi budynku znajduje się kamienny portal z pachołkami, który został zwieńczony trójkątnym przyczółkiem z łukiem półkolistym. Dwuskrzydłowa, klepkowa brama z drewna, prowadząca na dziedziniec pochodzi  z  końca XVIII wieku. Prostokątne okna posiadają profilowane obramienia. Okna drugiego piętra w środkowej są wydłużone i zostały zwieńczone łukiem koszowym. Pomiędzy kolumnami okien zostały umieszczone żłobkowane filunki z motywem łez i rozet.
Elewacja boczna  (patrząc od Parku Pokoju) jest dwunastoosiowa. Część parterowa jest oskarpowana, oparta została na resztkach murów obronnych i została oddzielona od pięter gzymsem. Okna drugiego piętra zostały przyozdobione uszatymi, listowymi obramieniami. Pałac został nakryty dwuspadowe, mansardowym i gontowym dachem z lukarnami.
Pomieszczenia drugiego piętra miały charakter reprezentacyjny. Część z nich (osiem pokoi frontowych i korytarz drugiego piętra) zostało ozdobionych klasycystyczna polichromią. Godnymi zapamiętania są: "Gabinet Chiński," który został przyozdobiony orientalnymi motywami (smoki, rajski ptak), a także "Sala Egipska" o charakterze sali balowej. Na malarską dekorację tej drugiej składa się sześć krajobrazów z motywami antycznej architektury egipskiej i scenami rodzajowymi, które zostały ujęte w podziały egipskich kolumn. W krajobrazy został wpleciony i powtórzony motyw Wieży Piastowskiej i Rotundy św Mikołaja w Cieszynie. Jeden z pejzaży posiada polichromię datowaną na rok 1796, którą umieścił tam jej twórca - "malarz akademicki” Józef Mayer. Amfilada salonów mieszczących się na drugim piętrze Pałacu, została uświetniona zespołem klasycystycznych i eklektycznych pieców, mieszczących się w półkolistych niszach.
Do Pałacu od strony północnej przylegał niewielki ogród w stylu francuskim z ośmiobocznym pawilonem (obecny Park Pokoju).
Działy muzeum.
Muzeum posiada następujące działy:
Wystawy stałe.
Do części stałej ekspozycji należy wystawa "Sztuka gotyku i renesansu", na którą składają się zabytki malarstwa i rzeźby z okresu od XIV do połowy XVII wieku. Zbiory, z których składa się wystawa stanowiły wcześniej wystrój tutejszych kościołów. Należą do nich m.in.: retabulum z Puńcowa, Ogrodzonej, Kamienicy, obrazy z cieszyńskiego zamku, kościoła w Lesznej, cieszyńskiego kościoła Św. Trójcy, epitafia rodziny Bludowskich, Reisów czy Jana Żywieckiego, rzeźby kamienne i drewniane. Przeważająca część zbiorów nie była dotychczas eksponowana ze względu na wymogi konserwatorskie. Wystawa ta została otwarta 22 maja 2016 roku.
Stała ekspozycja zatytułowana "Na skrzyżowaniu dziejów i kultur" mieści się na drugim piętrze Muzeum i zajmuje powierzchnię ponad 1000 m2. Obejmuje ona okres od prehistorii do końca II wojny światowej. Ekspozycje otwierają zbiory archeologiczne przedstawiające najstarsze dzieje Cieszyna i Śląska Cieszyńskiego. Kolejne zbiory są związane z okresem piastowskim, okresem panowania Habsburgów. Część ekspozycji jest związana z kształtowaniem się roli szlachty i mieszczaństwa na przestrzeni wieków oraz znaczeniem cechów rzemieślniczych oraz rozwoju przemysłu w XIX i początkach XX wieku. Pozostałe zbiory wpisujące się w chronologię wystawy dotyczą m.in. powstania Rady Narodowej Księstwa Cieszyńskiego, wojny polsko-czeskiej, podziału miasta w 1920 r., wydarzenia roku 1938 i okres II wojny światowej. Osobna część wystawy stanowi ekspozycja poświęcona ks. Janowi Leopoldowi Szersznikowi - założycielowi Muzeum oraz militaria, umieszczone w zbrojowni mieszczącej się na pierwszym piętrze.
Biblioteka Naukowa Muzeum Śląska Cieszyńskiego.
Biblioteka Naukowa Muzeum Śląska Cieszyńskiego powstała jako biblioteka muzealna wraz z założeniem w 1901 roku. W 1960 r. z Muzeum przekazano część zbiorów nowo utworzonemu Oddziałowi Zabytkowego Biblioteki Śląskiej (obecnie Książnica Cieszyńska). Do najcenniejszych zbiorów należą inkunabuły i stare druki - fragment księgozbioru znanego cieszyńskiego kolekcjonera Brunona Konczakowskiego oraz biblioteka nauczyciela Wincentego Zająca. Biblioteka muzealna ma charakter księgozbioru podręcznego dla poszczególnych działów Muzeum; archeologii, historii, techniki, historii sztuki, fotografii. zawiera też opracowania dotyczące historii Śląska i Śląska Cieszyńskiego. Na zasoby biblioteczne składają się: ponad 24 000 ksiąg, 370 starodruków (w tym 21 inkunabułów), oraz kilkaset tytułów czasopism.
Działalność muzeum.
W muzeum są organizowane lekcje muzealne, które są związane z następującymi dziedzinami nauki:
Muzeum Śląska Cieszyńskiego jest głównym organizatorem Cieszyńskiej Nocy Muzeów. Cieszyńska Noc Muzeów odbywa się w maju, tydzień po krakowskiej czy katowickiej edycji.
Raz w roku, kustosz Muzeum Śląska Cieszyńskiego - Mariusz Makowski, oprowadzał chętnych po "Cieszyńskim Szlaku Kwitnących Magnolii". Szlak powstał w 2001 roku dzięki inicjatywie kustosza. Po śmierci Mariusza Makowskiego, spacery przejęli inni pracownicy Muzeum. Spacer odbywa się wiosną (termin jest uzależniony od okresu kwitnienia roślin) i prowadzi trasą długości około 1 kilometra, wzdłuż 11 punktów.
Od 2003 roku na dziedzińcu Muzeum Śląska Cieszyńskiego oraz we wnętrzach kawiarni "Cafe Muzeum" (mieszczącej się dawnej pałacowej stajni), organizowane są tzw. kiermasze artystyczne. Odbywają się kilka razy w grudniu, przed świętami Bożego Narodzenia.
Na terenie dziedzińca Muzeum i Parku Pokoju jest organizowana wrześniowa, cykliczna impreza plenerowa pn. "Cieszyński przekładaniec – czyli co z tą tradycją?" Wydarzenie jest kierowane do dzieci i młodzieży i przybliża niektóre tradycje Śląska Cieszyńskiego.
Oddziały muzeum.
Oprócz wystawy stałej "Na skrzyżowaniu dziejów i kultur" Muzeum organizuje wystawy czasowe o różnorodnej tematyce.
Oddziały Muzeum znajdują się w:

</doc>
<doc id="199099" url="https://pl.wikipedia.org/wiki?curid=199099" title="Pobocza (czasopismo)">
Pobocza (czasopismo)

Pobocza. Kwartalnik Literacko-Artystyczny – internetowe czasopismo poświęcone kulturze krajów Europy Środkowej i Wschodniej, wydawane przez Krajeńskie Stowarzyszenie Kulturalne w Więcborku.
Pismo publikuje przekłady z współczesnej literatury czeskiej, słowackiej, słoweńskiej, serbskiej, białoruskiej, rosyjskiej, niemieckiej, ukraińskiej, bośniackiej, chorwackiej i węgierskiej, a także artykuły krytyczne. Pismo posiada pełną wersję w języku czeskim, serbskim i słoweńskim. Kwartalnik organizuje Międzynarodowe Spotkania Poetyckie POBOCZA – odbywający się od 2004 festiwal poetycki, którego gośćmi są poeci i tłumacze z krajów Europy Środkowej i Wschodniej.
Redaktorem naczelnym Kwartalnika jest poeta Paweł Szydeł.

</doc>
<doc id="199102" url="https://pl.wikipedia.org/wiki?curid=199102" title="Konferencja w Spa">
Konferencja w Spa

Konferencja w Spa (5 lipca 1920 – 16 lipca 1920) – spotkanie przedstawicieli państw Ententy oraz m.in. Polski, Czechosłowacji i Niemiec odbywające się latem 1920 r. w Villa La Fraineuse w belgijskim mieście Spa. Konferencja dotyczyła niemieckich opóźnień w wykonywaniu postanowień traktatu wersalskiego (zwłoka w rozbrojeniu i spłatach reparacji wojennych). Ententę reprezentowali: David Lloyd George, lord George Curzon (Wielka Brytania), Alexandre Millerand (Francja), Léon Delacroix, Paul Hymans (Belgia), Carlo Sforza (Włochy) i Chinda Sutemi (Japonia). Przedstawicielami Republiki Weimarskiej na rozmowy byli minister finansów Joseph Wirth, minister Reichswehry Otto Geßler i jego zastępca Hans von Seeckt.
Na spotkaniu podjęto decyzje:
Podczas niekorzystnie dla Polski przebiegającej wojny polsko-bolszewickiej na konferencję przybył polski premier Władysław Grabski, który prosił o pośrednictwo państw zachodnich w rokowaniach z bolszewikami, przed którymi cofała się armia polska. Przedstawiciele Ententy wyrazili zgodę na udział w negocjacjach w zamian za znaczne ustępstwa strony polskiej. 10 lipca premier Grabski zgodził się na zainicjowanie rozejmu z bolszewikami i wycofanie polskich wojsk na linię Curzona (określoną przez Radę Najwyższą Ententy 8 grudnia 1919), w Galicji wschodniej obie armie miały stanąć na linii, którą osiągną w dniu rozejmu, następnie każda miała wycofać się o 10 km w celu utworzenia strefy neutralnej) oraz oddanie Wilna Litwie. Dodatkowo polski premier przystał na niekorzystne decyzje w sprawie podziału Śląska Cieszyńskiego, Orawy, Spisza (planowany plebiscyt zastąpiono rozpatrzeniem sprawy przez Radę Ambasadorów) i kontroli nad Gdańskiem (konwencję polsko-gdańską zawarto w Paryżu 9 listopada 1920).
Rząd polski zgodził się także przyjąć przyszłą decyzję Rady Najwyższej Ententy w sprawie granic litewskich, przyszłości Galicji wschodniej, sprawy Cieszyńskiej i przyszłego traktatu gdańsko-polskiego, co świadczyło o tym, że akceptacje warunków narzuconych Polsce w Spa należało traktować tymczasowo i ostateczne decyzje Rady Ambasadorów miały zapaść dopiero w przyszłości.
Zgoda na te ustępstwa dawała Grabskiemu obietnice skierowania do Warszawy misji wojskowo-dyplomatycznej Ententy i dostawy amunicji z Zachodu, jeśli Rosja Sowiecka nie zgodzi się na rozejm.
Józef Piłsudski był od początku przeciwny misji polskiego premiera, ponieważ w decyzjach aliantów nie widział żadnych zadowalających rozwiązań dla Polski. Klęska Władysława Grabskiego w Spa stała się przyczyną dymisji jego rządu (24 lipca 1920) i powołania rządu obrony narodowej pod kierownictwem Wincentego Witosa.

</doc>
<doc id="199106" url="https://pl.wikipedia.org/wiki?curid=199106" title="Steve Finnan">
Steve Finnan

Stephen John "Steve" Finnan (ur. 24 kwietnia 1976 w Limerick) – irlandzki piłkarz występujący na pozycji prawego obrońcy. W 2010 roku zakończył karierę.
Kariera klubowa.
Finnan swoją karierę piłkarską rozpoczął w szkółce piłkarskiej klubu Wimbledon FC. Zawodową karierę rozpoczął natomiast w roku 1993 Welling United. W czasie dwóch lat gry w tym zespole zagrał tam w 41 spotkaniach, w których zdobył jedną bramkę. Następnie, w czerwcu 1995 roku za kwotę 100 tysięcy funtów przeszedł do Birminghamu City. Swój debiutancki sezon zakończył z 12 ligowymi występami oraz jedną bramką. W następnych rozgrywkach wystąpił w trzech spotkaniach, po czym, w marcu 1996 roku został wypożyczony do występującego wówczas w League One Notts County.
W zespole tym pierwszy raz wystąpił w meczu z Shrewsbury Town. Finnan w drużynie "The Magpies" na zasadzie wypożyczenia grał do października, kiedy to Notts County za 300 tysięcy funtów wykupiło go na stałe od drużyny Birminghamu City. W swojej drużynie Irlandczyk był podstawowym zawodnikiem i sezon 1996/1997 zakończył z 23 występami, jego drużyna spadła jednak do League Two. 30 sierpnia 1997 roku w spotkaniu z Cardiff City zdobył swoją pierwszą bramkę dla swojego zespołu. W sezonie 1997/1998 zaliczył jeszcze cztery trafienia i zagrał jeszcze w 43 meczach. W następnych rozgrywkach wystąpił w 13 pojedynkach, po czym, w listopadzie 1998 roku przeszedł do Fulhamu.
W nowej drużynie zadebiutował 21 listopada w potyczce z Chesterfield. 20 marca następnego roku w pojedynku z Blackpoool wygranym przez londyńską drużynę 4:0 zdobył pierwszą bramkę. Cały sezon 1998/1999 zakończył natomiast z 22 występami oraz dwoma trafieniami. Na dodatek wraz ze swoim klubem cieszył się z awansu do League Championship. Przez następne dwa sezony Irlandczyk nie stracił miejsca w wyjściowej jedenastce Fulhamu i występował kolejno w 36 oraz 45 meczach. W tym czasie jego drużyna awansowała do Premier League. W najwyższej klasie rozgrywkowej w Anglii Finnan zadebiutował 19 sierpnia 2001 roku w spotkaniu z Manchesterem United. Sezon 2001/2002 zakończył z 38 występami, jego drużyna wygrała również Puchar Intertoto, czym zapewniła sobie awans do Pucharu UEFA. Fulham rozgrywki te zakończyło na trzeciej rundzie, w której polegli w dwumeczu z Herthą Berlin. Sezon 2002/2003 był jego ostatnim w drużynie "The Cottagers". W letnim okienku transferowym za 3,5 miliona funtów przeszedł do Liverpoolu.
W drużynie tej zadebiutował 17 sierpnia w meczu z Chelsea F.C. W pierwszym sezonie na Anfield Road wystąpił jeszcze w 21 meczach Premier League. 11 września 2004 roku w wygranym 3:0 meczu z West Bromwich Albion zdobył swoją pierwszą bramkę dla "The Reds". Ponadto jego zespół dotarł do finału Pucharu Ligi, przegrał jednak w nim z Chelsea F.C. po dogrywce, a Finnan zagrał przez pełne 120 minut. W półfinale Ligi Mistrzów pokonał ten sam zespół i awansował do finału tych rozgrywek, w którym miał się zmierzyć z AC Milan. Irlandczyk wystąpił tylko w pierwszej połowie wygranego przez jego zespół po serii rzutów karnych meczu. Cały sezon zakończył z 33 występami oraz jedną bramką. Ponadto świętował zdobycie Superpucharu Europy. W następnym sezonie wystąpił w 33 meczach, zdobył także Tarcza Wspólnoty i Puchar Anglii. W maju 2007 roku Liverpool awansował do finału Ligi Mistrzów. Ponownie zmierzył się w nim z AC Milanem, jednak tym razem przegrał 2:1. Finnan grał do 88. minuty, po czym został zmieniony przez Álvaro Arbeloę. Sezon 2007/2008 był jego ostatnim spędzonym w Liverpoolu. Zagrał w nim w 24 ligowych meczach a jego drużyna zajęła 4. miejsce w tabeli Prmeier League. W letnim okienku transferowym podpisał kontrakt z hiszpańskim Espanyolem Barcelona.
W katalońskiej drużynie zadebiutował 20 września w zremisowanym 1:1 spotkaniu z Getafe CF, zmieniając w 79. minucie Gregory'ego Berangera. Irlandczyk nie grał często w Espanyolu z powodu kontuzji. Po wygaśnięciu kontraktu z hiszpańskim zespołem, 28 lipca 2009 roku przeszedł do Portsmouth. Zadebiutował tam 3 października w meczu ligowym z Wolverhampton Wanderers.
Kariera reprezentacyjna.
Finnan ma za sobą występy w reprezentacji Irlandii U-21. W seniorskiej kadrze zadebiutował 26 kwietnia 2000 roku w spotkaniu z Grecją. Pierwszą bramkę zdobył natomiast 15 listopada tego samego roku w pojedynku z Finlandią. Dwa lata później Mick McCarthy powołał go na Mistrzostwa Świata. Na tym turnieju Irlandia dotarła do 1/8 finału, w którym przegrała z Hiszpanią a on sam zagrał we wszystkich czterech spotkaniach. Dotychczas w barwach narodowych Finnan wystąpił ponad 50 razy oraz zdobył dwie bramki.

</doc>
<doc id="199112" url="https://pl.wikipedia.org/wiki?curid=199112" title="Stanisław Czopowicz">
Stanisław Czopowicz

Stanisław Czopowicz (ur. 13 marca 1950 w Warszawie) – teolog, instruktor harcerski, harcmistrz, w latach 80. przewodniczący Rady Porozumienia Kręgów Instruktorów Harcerskich im. Andrzeja Małkowskiego (KIHAM).
W Warszawie ukończył liceum ogólnokształcące, a następnie studia wyższe teologiczne na specjalności teologia pastoralna.
Od końca lat 60. uczestnik inicjatyw niepodległościowych, wieloletni pracownik w dziedzinie kultury i nauki (m.in. autor baz danych i systemów informacji o muzyce, redaktor i wydawca książek, czasopism i nagrań muzycznych, współpracownik wydania dwudziestodziewięciotomowej encyklopedii "The New Grove Dictionary of Music and Musicians", twórca Ośrodka Dokumentacji Polskiej Muzyki Współczesnej przy Związku Kompozytorów Polskich), obecnie redaktor naczelny wydawnictw – kierownik Działu Nauki i Wydawnictw w warszawskim Uniwersytecie Muzycznym Fryderyka Chopina.
W latach 1977–1980 współpracował z wydawnictwami niezależnymi, składał, kolportował, drukował, zajmował się sprawami techniczno-organizacyjnymi. Od 1973 współorganizował niezależne obchody rocznic narodowych. Obecnie doktor teologii Papieskiego Wydziału Teologicznego w Warszawie (rozprawa doktorska "Problematyka ideowa i wychowawcza harcerstwa w Polsce 1945–1980" w 2008). Żonaty, dwóch synów.
Harcerstwo.
Instruktor harcerski, harcmistrz (m.in. zastępowy, drużynowy, wieloletni komendant Szczepu 208 Warszawskich Drużyn Harcerskich i Zuchowych w Hufcu ZHP Warszawa-Mokotów). Był też hufcowym Hufca ZHP Konstancin-Jeziorna.
W latach 1980–1982 był przewodniczącym Porozumienia Kręgów Instruktorów Harcerskich im. Andrzeja Małkowskiego.
Po wprowadzeniu stanu wojennego jako Przewodniczący Rady Porozumienia KIHAM został internowany. W czerwcu 1982 władze ZHP zdelegalizowały Radę Porozumienia. Do 1984 roku kierował niejawną kontynuacją Porozumienia („Ruch Harcerski”, „Ruch Harcerski Rzeczypospolitej”), do 1986 uczestniczył w pracach kierownictwa. W latach 1983–1985 zarządzał działalnością wydawniczą „Ruchu” i centralnym wydawnictwem „Ruchu Harcerskiego”, a do 1986 ogólnopolskim kolportażem. Publikował w drugim obiegu.

</doc>
<doc id="199114" url="https://pl.wikipedia.org/wiki?curid=199114" title="Radiestezja">
Radiestezja

Radiestezja (łac. "radiatio" – promieniowanie i gr. "aesthesia" – wrażliwość) – pseudonauka zajmująca się rzekomym promieniowaniem. Istotą radiestezji jest ich wykrywanie przez radiestetę przy użyciu przyrządów takich jak różdżka, wahadło, a nawet bez żadnych narzędzi. Wykorzystuje się ją do wykrywania tzw. żył wodnych, minerałów i wielu innych obiektów.
Termin radiestezji wprowadził w latach 30. XX wieku francuski radiesteta ksiądz Alexis Bouly (1865-1958).
Technika radiestezji jest również znana jako rabdomancja albo różdżkarstwo.
Zjawiska badane przez radiestezję bywają zaliczane do zjawisk paranormalnych. W zdecydowanej większości krajów zachodnich oraz w środowisku naukowym radiestezja uznawana jest za pseudonaukę, a rzetelnie prowadzone badania naukowe wykazują, że radiesteci nie są w stanie odszukiwać ukrytych obiektów ze skutecznością większą, niż wynikałoby z czystego przypadku.
Są jednak nieliczne prace naukowe, w których twierdzenia radiestetów traktowane są całkiem poważnie.
Radiestezję często zalicza się do praktyk okultystycznych.
Zakres radiestezji.
Radiestezję zazwyczaj łączy się z poszukiwaniem ujęć wody i surowców naturalnych, łącznie z ciekami wodnymi występującymi w miejscu przeznaczonym do odpoczynku (np. pod sypialnią), jednakże wielu radiestetów pozwala sobie znacznie poszerzyć listę dziedzin, np. w medycynie (diagnozowanie osób + dobór leków), kuchni (dobór odpowiedniego pokarmu), archeologii (poszukiwanie starych monet, grobowców), znajdywaniu osób zaginionych i w kryminalistyce, a także wykorzystywania wahadełka w biznesie (dobór pracowników). W przypadku wahadełka nie jest konieczna praca w terenie; można pracować z mapą lub fotografią osoby/przedmiotu jako świadka. Tego typu badania, w środowisku radiestetów, noszą nazwę teleradiestezji.
Historia radiestezji.
Według zwolenników radiestezji praktyki radiestezyjne miały miejsce w Chinach. Cesarz Wielki Yu (ok. 2200 p.n.e.) na niektórych ilustracjach przedstawiany jest z czymś w rodzaju różdżki w rękach. Różdżkę stosowano w Chinach przy poszukiwaniach wody podziemnej i złóż mineralnych. Nie stosowano jej natomiast do wyszukiwania korzystnych miejsc pod budowę domów, zdrowych miejsc do spania itp. Tymi zadaniami zajmowała się geomancja (feng shui), opierająca się na wieloletnich obserwacjach świata przyrody. Przed budową domu zlecano geomancie zbadanie, czy kształty i formy występujące w terenie sprzyjają gromadzeniu się życiodajnej bioenergii (ch’i). Badał on także, czy elementy otoczenia są ze sobą w harmonii.
W starożytnym Egipcie radiestezja była zajęciem tylko dla wtajemniczonych kapłanów. Znano tam wiele urządzeń radiestezyjnych wykorzystujących zjawisko oddziaływania kształtów oraz symboli. Krzyż egipski, sfinks, piramidy, a także liczne motywy zdobnicze emitowały – jak twierdzą współcześni radiesteci – promieniowanie radiestezyjne, zarówno lecznicze i pobudzające, jak i szkodliwe – w zależności od umiejscowienia lub ukierunkowania.
Archeolodzy odnaleźli w Egipcie starożytny sprzęt radiestezyjny – najbardziej znane jest wahadło z piaskowca znalezione w sarkofagu w Dolinie Królów. Współcześni radiesteci cenią wahadła o takim kształcie, jako przydatne do pracy z biometrem i do badań teleradiestezyjnych.
Według zwolenników radiestezji w Biblii można znaleźć wiele informacji wskazujących na to, że na Bliskim Wschodzie wiedza radiestezyjna była znana i wykorzystywana w praktyce. Radiesteci spekulują, że słynna laska Mojżesza mogła być rodzajem różdżki radiestezyjnej. Przypuszczają, że wydarzenie z Refidim, gdzie nie było wody, a lud cierpiał z pragnienia, Mojżesz uderzył laską w skałę, z której wskutek tego wytrysnęło źródło – to w istocie opis praktyki radiestezyjnej.
Naukowe próby wyjaśnienia.
Naukowych prób wyjaśnienia radiestezji podjął się w Polsce zespół naukowców z Uniwersytetu im. Adama Mickiewicza w Poznaniu. Prowadzone przez kilka lat badania w żaden sposób nie potwierdziły by radiestezja miała cokolwiek wspólnego z nauką w jej obecnym rozumieniu.
Zdaniem niektórych naukowców, ruch różdżki spowodowany jest położeniem środka ciężkości poza punktami podparcia. Ten metastabilny układ jest wrażliwy na niedoskonałości mocowania (np. trzymanie w ręce).
Pozanaukowe próby wyjaśnienia.
Istnieją dwie teorie pozanaukowe usiłujące wyjaśnić funkcjonowanie zjawiska radiestezji: „fizyczna” i „mentalna”.
Metoda fizyczna zakłada, że rzekome żyły wodne wysyłają jakieś bliżej nieokreślone pionowe promieniowanie lub „wibrują” w specyficzny sposób odczuwalny dla niektórych ludzi. Promieniowanie to ma wpływać na układ nerwowy człowieka powodując drgania mięśni, a w efekcie ruch wahadełka czy różdżki. „Fizyczna” jest w tym wypadku tylko nazwą metody i nie oznacza to, że została ona potwierdzona przez współczesną naukę.
Teoria mentalna, inna próba wyjaśnienia działania radiestezji, zakłada, że jej skuteczność miałaby być związana z jedną z właściwości umysłu ludzkiego. Pogląd taki kwalifikuje się do analizy z punktu widzenia parapsychologii.
Doświadczenia mające potwierdzić radiestezję.
Eksperyment monachijski.
Najsłynniejszym eksperymentem mającym zweryfikować skuteczność radiestezji było doświadczenie przeprowadzone w Niemczech w Monachium w latach 1987–1988 (jego wyniki zostały opublikowane w 1989 r.). W teście wzięło udział ponad 500 radiestetów, spośród których wybrano najlepszych 43 do drugiej fazy testów. Druga faza testów była eksperymentem polegającym na umieszczeniu w stodole pod podłogą rury z wodą. Zadaniem różdżkarzy było wskazanie miejsca, w którym położona jest rura. Wyniki testów wskazywały, iż wyniki 37 spośród 43 poddanych testom osób nie kwalifikowały ich do miana radiestety. Niemniej pozostałe 6 osób osiągnęło wyniki dużo lepsze niż wynikające tylko z przypadku. W rezultacie autorzy eksperymentu uznali (w 1990 r.), iż fenomen radiestezji można uważać za doświadczalnie udowodniony („...a real core of dowser-phenomena can be regarded as empirically proven...”).
W 1995 r. Jim T. Enright przeanalizował dane eksperymentu monachijskiego i uznał, że wyniki tych 6 osób można interpretować tylko jako „statystyczne wahnięcie”, a co za tym idzie osoby te, pomimo iż osiągnęły ponadprzeciętne wyniki w trakcie eksperymentu, to są zgodne ze statystycznym rozkładem wskazującym na losowość przewidywań. Prowadzone w późniejszych latach badania nie potwierdziły wyników z Monachium.
Nagroda Jamesa Randiego.
Fundacja Jamesa Randiego (JREF) ufundowała nagrodę miliona dolarów dla osoby, która w kontrolowanych warunkach dowiedzie paranormalnych zdolności. Do najczęstszych prób zdobycia nagrody należy radiestezja. Do tej pory żadnemu radiestecie nie udało się wykazać żadnych zdolności wykrywania wody mogących stać się podstawą do wypłaty miliona dolarów nagrody.

</doc>
<doc id="199115" url="https://pl.wikipedia.org/wiki?curid=199115" title="Personalizm">
Personalizm

Personalizm – nazwa kilku (czasem przenikających się) współczesnych kierunków filozoficznych o nastawieniu na autonomiczną wartość osobowości, przykładających szczególną wagę do pojęcia osoby (łac. "persona").
Termin ten po raz pierwszy użyty został przez Friedricha Schleiermachera na określenie koncepcji Boga osobowego, która była przeciwstawna panteizmowi.
Wśród personalistycznych myśli filozoficznych wyróżnić można:
Personalizm stoi w sprzeczności zarówno z indywidualizmem, jak i kolektywizmem (a tym samym z politycznymi ideologiami socjalizmu i liberalizmu). Personaliści uważają, że oba poglądy są wadliwe i nie przedstawiają prawdziwej natury człowieka, który jest jednostką, ale jednocześnie częścią ludzkiej wspólnoty. Zwolennicy indywidualizmu lub kolektywizmu mają tendencję do absolutyzowania swojego poglądu, popadając w skrajności jak libertarianizm albo komunizm. Personalizm podkreśla wolność i odpowiedzialność jednostki za własne życie, jednocześnie podkreślając fakt, że ludzie mogą realizować tę odpowiedzialność tylko w stosunku do swoich bliźnich.

</doc>
<doc id="199117" url="https://pl.wikipedia.org/wiki?curid=199117" title="Salon Niezależnych (kabaret)">
Salon Niezależnych (kabaret)

Salon Niezależnych – polska grupa kabaretowa, powstała pod koniec latach 60. XX wieku, którą tworzyli: Jacek Kleyff, Michał Tarkowski – studenci architektury i Janusz Weiss – student polonistyki (Tarkowski od roku 1970, wcześniej Roman Walisiak).
Historia.
Pierwsze nagrania zespołu pochodzą z 1967. W 1969 wystąpili w hotelu Bristol w składzie: Jacek Kleyff, Janusz Weiss i Roman Walisiak, którego miejsce z czasem zajął Michał Tarkowski. W latach 70. regularnie występowali w klubie „Medyków” w Warszawie oraz gościnnie w klubie „Pod Egidą”.
Byli wielokrotnie nagradzani, m.in. na Studenckim Festiwalu Piosenki w Krakowie w 1972 oraz na festiwalach FAMA w 1971, 1973 i 1974. Wystąpili też na Krajowym Festiwalu Piosenki Polskiej w Opolu w 1973, gdzie otrzymali Złotą Szpilkę.
Zespół był szykanowany przez władze z powodu politycznego wydźwięku jego twórczości – ich teksty odzwierciedlały ówczesną rzeczywistość PRL. Pamiętnym programem był „Wyścig”, prezentowany podczas FAMY w 1974 — był czytelną aluzją do biegu po polityczne zaszczyty. W 1972 przerwano transmisję ze Studenckiego Festiwalu Piosenki w Krakowie, gdy pojawili się na scenie. W 1976 zostali ukarani zakazem występów z powodu podpisania tzw. Listu 59.
Zmęczeni własną bezsilnością wobec ponurej rzeczywistości, z czasem coraz więcej mówili serio. Przykładem tego jest program „Biała kartka” z czerwca 1976. Janusz Weiss wspomina, że pomysłem było rozdanie publiczności białych kartek: "Co my tu będziemy gadać, niech każdy napisze, bo wszyscy myślimy to samo".
5 grudnia 1998 odbył się benefis Salonu Niezależnych w Studiu Radiowym im. Agnieszki Osieckiej.
Po prawie 30 latach przerwy Kleyff i Tarkowski wrócili do wspólnej pracy artystycznej. W 2003 i 2004 wraz Orkiestrą Na Zdrowie realizowali spektakl „Kinoteatrzyk Jacka Kleyffa i Michała Tarkowskiego” w warszawskim Teatrze Studio.

</doc>
<doc id="199121" url="https://pl.wikipedia.org/wiki?curid=199121" title="Herb Ożarowa Mazowieckiego">
Herb Ożarowa Mazowieckiego

Herb Ożarowa Mazowieckiego – jeden z symboli miasta Ożarów Mazowiecki i gminy Ożarów Mazowiecki w postaci herbu. Autorką herbu jest plastyczka i artystka malarka Janina Jabłońska.
Wygląd i symbolika.
Herb przedstawia czteropolową tarczę. Prawa strona nawiązuje do historii – płomienie symbolizują nazwę miasta (wieś i folwark Pożarowy) – kolor czerwony; lewa strona to zagłębie rolnicze. Koniczyna czterolistna wróży szczęście i pokazuje dobrze prosperujące rolnictwo na urodzajnych ziemiach – kolor zielony. 

</doc>
<doc id="199126" url="https://pl.wikipedia.org/wiki?curid=199126" title="Artur Ślusarczyk">
Artur Ślusarczyk

Artur Ślusarczyk (ur. 3 listopada 1977 w Katowicach) – polski hokeista, reprezentant Polski. Działacz i trener hokejowy.
Kariera zawodnicza.
Absolwent NLO SMS PZHL Sosnowiec z 1996. Wychowanek i do 2012 zawodnik Zagłębia Sosnowiec. W sezonie 2000/2001 został najskuteczniejszym zawodnikiem play-off, w latach 2002/2003 oraz 2004/2005 najskuteczniejszym graczem Polskiej Ligi Hokeja PLH. W maju 2012 przerwał profesjonalną karierę zawodniczą. Od drugiej połowy roku gra w drużynie Warsaw Capitals, występującej w Hokejowej Lidze Open, a następnie w II lidze. Pełni rolę grającego trenera. Od września 2012 roku członek zarządu hokejowej spółki Zagłębie Sosnowiec S.A.. W lutym 2013 roku powierzono mu funkcję prezesa Zagłębia Sosnowiec na czas do wybrania nowego prezesa. Od stycznia 2016 asystent I trenera Zagłębia Sosnowiec. Od połowy 2016 ponownie zawodnik Zagłębia Sosnowiec w I lidze. Po sezonie ostatecznie zakończył karierę zawodniczą.
W reprezentacji Polski rozegrał 114 spotkań i strzelił 40 bramek. Uczestniczył w turniejach mistrzostw świata 1998, 1999, 2000, 2001, 2002, 2003, 2004, 2005.
W trakcie kariery zyskał pseudonim "Ślusar".
Kariera trenerska.
4 września 2018 został ogłoszony asystentem głównego trenera reprezentacji Polski do lat 18. Na sezon 2019/2020 został wybrany głównym trenerem do lat 18. Na sezon 2020/2021 został głównym trenerem reprezentacji Polski do lat 20. 30 czerwca 2020 wraz z Tomaszem Demkowiczem został ogłoszony asystentem głównego trenera seniorskiej kadry Polski, Róberta Kalábera. Reprezentację Polski do lat 20 prowadził w turnieju mistrzostw świata Dywizji IB edycji 2021, gdy kadra została zdegradowana.
Został także dyrektorem SMS PZHL Katowice.

</doc>
<doc id="199127" url="https://pl.wikipedia.org/wiki?curid=199127" title="Turniej o Srebrny Kask">
Turniej o Srebrny Kask

Turniej o Srebrny Kask – doroczny cykl zawodów organizowanych przez GKSŻ, w których od 1966 roku uczestniczą zawodnicy młodzieżowi (obecnie do 21. roku życia, do 1980 roku górna granica wieku wynosiła 23 lata). W 1962 roku nie było granicy wiekowej – turniej o Srebrny Kask był wówczas odpowiednikiem Złotego Kasku dla zawodników drugoligowych.
Obecnie rozgrywane są dwa półfinały, z których do finału awansuje po ośmiu żużlowców. Zwycięzca otrzymuje puchar Srebrnego Kasku. Zawody rozgrywane są według tradycyjnej tabeli 20-biegowej.
Klasyfikacja medalowa.
Według zawodników.
Pogrubioną czcionką – zostali zaznaczeni zawodnicy urodzeni w roku 2002 i później.

</doc>
<doc id="199128" url="https://pl.wikipedia.org/wiki?curid=199128" title="PHP-Nuke">
PHP-Nuke

PHP-Nuke – system zarządzania treścią bazujący na PHP i MySQL. Można go całkowicie kontrolować od strony przeglądarki WWW. Jest forkiem systemu newsów Thatware.
PHP-Nuke jest oparty na licencji GNU General Public License. Od wersji 7.5 (ostatniej wydanej przez Francisco Burzi) jest udostępniona za opłatą. PHP-Nuke 7.5 jest pierwszą wersją, za którą trzeba było zapłacić 10 dolarów. Jest to dozwolone w licencji GNU GPL (pod warunkiem udostępnienia kodu źródłowego), ale nabywca produktu posiada prawa do darmowego udostępnienia kodu źródłowego produktu. Opłata dotyczy tylko ostatniej wersji PHP-Nuke, poprzednie wersje można pobrać za darmo.
Obecnie dostępna wersja 8.2 jest ponownie bezpłatnie dostępna na oficjalnej stronie projektu.
Od wersji 5.6, ukazuje się stopka z prawami autorskimi na każdej stronie korzystającej z PHP-Nuke.

</doc>
<doc id="199133" url="https://pl.wikipedia.org/wiki?curid=199133" title="Kombatant">
Kombatant

Kombatant – członek regularnych formacji wojskowych lub ruchu oporu biorący czynny udział w walce.
W znaczeniu potocznym jest to weteran, czyli były żołnierz, partyzant lub uczestnik ruchu oporu, towarzysz broni.
Słowo pochodzi z języka francuskiego.
Prawo konfliktów zbrojnych.
Każdy kombatant, który znajdzie się we władzy strony przeciwnej, staje się jeńcem wojennym.
Chociaż wszyscy kombatanci są zobowiązani do przestrzegania przepisów prawa międzynarodowego, mających zastosowanie w konfliktach zbrojnych, naruszenia tych przepisów nie pozbawiają kombatanta prawa do traktowania go jako kombatanta albo – gdy znajdzie się we władzy strony przeciwnej – prawa do traktowania go jako jeńca wojennego.
Dla wzmocnienia ochrony ludności cywilnej przed skutkami działań wojennych kombatanci są zobowiązani do odróżniania się od ludności cywilnej w czasie, gdy biorą udział w ataku lub w wojskowej operacji przygotowawczej do ataku.
Kombatanci w Polsce.
Według polskiej ustawy o kombatantach, "kombatantami są osoby, które brały udział w wojnach, działaniach zbrojnych i powstaniach narodowych, wchodząc w skład formacji wojskowych lub organizacji walczących o suwerenność i niepodległość Rzeczypospolitej Polskiej".
W świetle tej ustawy kombatantami nie są m.in. osoby, które:
Polskim urzędem centralnej administracji rządowej, powstałym 1991 roku w celu zapewnienia kombatantom oraz ofiarom represji wojennych i okresu powojennego XX w. niezbędnej pomocy i opieki oraz należnego im szacunku i pamięci jest Urząd do Spraw Kombatantów i Osób Represjonowanych.

</doc>
<doc id="199136" url="https://pl.wikipedia.org/wiki?curid=199136" title="Konfederacja gołąbska">
Konfederacja gołąbska

Konfederacja gołąbska (lub konfederacja gołębiowska), – konfederacja zawiązana przez szlachtę koronną przy królu Michale Korybucie Wiśniowieckim 16 października 1672. Przyłączyły się do niej również ugrupowania wiernej królowi magnaterii. Monarcha akt konfederacji podpisał 10 listopada 1672. 
Zawiązana została przeciwko tzw. „malkontentom” (opozycji magnackiej), w obronie króla, który m.in. dążył do podpisania przez Polskę pokoju z Imperium Osmańskim. 
Marszałkiem konfederacji gołębiowskiej został wierny królowi Stefan Stanisław Czarniecki, bratanek hetmana Stefana Czarnieckiego. Głównymi autorami uchwał konfederacji byli biskup poznański Stefan Wierzbowski i wojewoda sieradzki Feliks Kazimierz Potocki.
Przeciwnicy konfederacji gołębiowskiej, opozycja związana była z: dworem Królestwa Francji, prymasem Mikołajem Prażmowskim i hetmanem wielkim koronnym Janem Sobieskim. 
Kapitulacja Kamieńca Podolskiego 26 sierpnia 1672 otworzyła armii osmańskiej drogę do przyłączenia Rzeczypospolitej. Kozłów ofiarnych szukano we własnych szeregach, według niektórych źródeł o oddanie twierdzy fałszywie oskarżano osobiście Sobieskiego, doszukując się ukrytych knowań i korupcji. Jednakże, po ocenie dowodów w tej kwestii, wielu konfederatów gołębiowskich pojednało się z nim (niektórzy "na kolanach").
Wobec prognozowanego zagrożenia (według niektórych źródeł wykorzystanego raczej jako pretekst) król Michał Korybut Wiśniowiecki zdecydował się na zwołanie pospolitego ruszenia województw koronnych pod wieś Gołąb (obecnie w województwie lubelskim). Nie doszło jednak do wyprawy, a zebrana szlachta rozpoczęła obrady.
16 października uchwalono akt konfederacji, jej celem było uspokojenie kraju wobec zagrożenia zewnętrznego i konfliktów wewnętrznych oraz obrona praw i przywilejów średniej i niższej szlachty poprzez uchwały ograniczające prawa częściowo niesubordynowanej i opozycyjnej magnaterii. 
Konfederaci wysunęli szereg projektów reform ustrojowych w tym m.in.:
W tym samym okresie został podpisany pokój z Imperium Osmańskim, według różnych źródeł, 16 bądź 18 października 1672. 
Opozycyjna część szlachty uznała traktat pokojowy za co najmniej kontrowersyjny, z tego i innych powodów kraj pogrąża się w anarchii, stając na granicy wojny domowej, sejm zwołany w styczniu 1673 roku debatował nad traktatem jeszcze w marcu (Walka stronnictw). 
Z powodu niejasnej sytuacji panującej w Polsce, Imperium Osmańskie, traktowało podpisanie dokumentu jako wystarczający powód do uznania ważności traktatu pokojowego.
20 października obóz pospolitego ruszenia przeniesiono pod Lublin, gdzie 10 listopada akt konfederacji podpisał monarcha. Odpowiedzią było zawiązanie 23 listopada 1672 przez opozycyjną magnaterię (pod wodzą Sobieskiego) konfederacji szczebrzeszyńskiej.
11 marca 1673 wobec niewypełniania przez Polskę warunków podpisanego traktatu pokojowego wielki wezyr osmański Ahmed Köprülü upomniał Polskę grożąc, że również Imperium Osmańskie może tenże traktat zerwać.
W tym samym miesiącu, po prawie pół roku od podpisania traktatu, po interwencjach i subwencjach państw trzecich (m.in. papiestwa, za artykułem: Walka stronnictw) sejm zgodził się odmówić ratyfikacji podpisanego z Imperium Osmańskim traktatu pokojowego.
Łącznie ze zjazdem warszawskim tenże sejm trwał około 3,5 miesiąca do kwietnia 1673.
Obie konfederacje zostały rozwiązane 12 marca 1673 podpisaniem aktu pacyfikacji, kończącego otwarty konflikt między dworem i popierającą go szlachtą a opozycyjnym magnackim stronnictwem "malkontentów". 
Michał Korybut rozpoczął przygotowania do kontynuowania wojny z Imperium Osmańskim.
Po zgonie króla bezimienny autor czynił aluzję do konfederacji w wierszowanym "Nagrobku":
Dążenia wielu posłów konfederacji gołębiowskiej, w kwestii wyplątania się przez Rzeczpospolitą z wojny, zrealizowały się dopiero w 3 lata po śmierci oponenta tej konfederacji − Sobieskiego, za panowania Króla Polski, Elektora Saskiego Augusta II Mocnego w postaci pokoju karłowickiego z 26 stycznia 1699 roku.

</doc>
<doc id="199139" url="https://pl.wikipedia.org/wiki?curid=199139" title="Myślistwo">
Myślistwo

Myślistwo – umiejętność i sztuka polowania na zwierzynę, które prowadzone są zgodnie z etyką i prawem łowieckim.
Myślistwo wchodzi w zakres łowiectwa. Niekiedy używany jest jako synonim terminu łowiectwo.

</doc>
<doc id="199141" url="https://pl.wikipedia.org/wiki?curid=199141" title="Bocianie gniazdo">
Bocianie gniazdo

Bocianie gniazdo – punkt obserwacyjny umieszczony w górnej części grotmasztu żaglowca. 
Umiejscowienie bocianiego gniazda w najwyższym punkcie statku zwiększało szanse zauważenia z wyprzedzeniem zbliżających się niebezpieczeństw takich jak inne okręty lub linia brzegowa. Rolę obserwacyjną bocianie gniazda pełniły do czasu wynalezienia radaru. W dosłownym rozumieniu to marynarz stojący na bocianim gnieździe, Rodrigo de Triana, a nie Krzysztof Kolumb, odkrył w 1492 Amerykę. 
We wczesnych statkach rolę bocianiego gniazda spełniał prosty kosz lub beczka przywiązana do głównego masztu. Później zaczęto konstruować specjalne platformy z zabezpieczającą przed wypadnięciem balustradą. Na współczesnych jednostkach rolę bocianich gniazd pełnią zabudowane stanowiska umieszczone zazwyczaj na maszcie dziobowym.

</doc>
<doc id="199144" url="https://pl.wikipedia.org/wiki?curid=199144" title="Qigong">
Qigong

Qigong (wym. []; ) jest zestawem ćwiczeń zdrowotnych starożytnych Chin. Qigong składa się z dwóch słów: Qi, czyli życiowa energia, oraz Gong, czyli perfekcyjne opanowanie czegoś (np. perfekcyjne opanowanie sztuk walki to Kung-Fu). Oznacza to mniej więcej "perfekcyjne opanowanie sztuki kontroli energii życiowej". Technika składa się z odpowiedniej postawy, skupienia umysłu oraz odpowiedniego oddechu. Może być stosowana w celach medycznych, medytacyjnych oraz jako sztuka walki.
Historia.
Qigong, pod różnymi nazwami, ma długą historię w Chinach. Zapiski dotyczące Qi, oraz jego działania sięgają roku 1300 p.n.e. Wśród rozmaitych tradycyjnych chińskich systemów ćwiczeń, które dały początek dzisiejszym metodom określanych wspólnym mianem qigong, jedne kładły nacisk na ruch, nazywano je zatem donggong (ćwiczenia ruchowe), w innych koncentrowano się na ćwiczeniach medytacyjnych w określonych pozycjach (najczęściej wykorzystywano w Chinach pozycję siadu skrzyżnego), zaliczano je więc do jinggong – ćwiczeń statycznych. Z biegiem czasu upowszechniła się praktyka łącznego wykorzystania donggong i jinggong.
Najwcześniejsze ćwiczenia ruchowe zwano daoyin. W nazwie tej kryje się znaczenie "prowadzenia", "kierowania". Uważa się zatem, że od samego początku ćwiczenia te opierały się na mentalnym prowadzeniu ruchów ciała. Według innych interpretacji chodzić miało o odpowiednie kierowanie przepływem qi, za pomocą ruchów ciała.
W starożytnych tekstach spotykamy się też z pojęciem tuna – kolejnej odmiany tradycyjnych ćwiczeń zaliczanych do qigong. Tuna oznaczało oddychanie. Tak więc w tym wypadku chodziło o ćwiczenia oddechowe (z którymi qigong jest niekiedy całkowicie utożsamiany – oczywiście stawianie tu znaku równości jest zbyt wielkim uproszczeniem).
Yunqi (poruszanie qi) polegało na kierowaniu przy pomocy umysłu przepływu qi do określonych części ciała, w celu osiągnięcia odpowiednich efektów.
Taoiści swoje ćwiczenia dzielili na minggong i xinggong. Minggong ("ćwiczenia życia") odnosiły się bardziej do ciała, jego właściwego funkcjonowania z punktu widzenia tradycyjnych chińskich koncepcji. Xinggong ("ćwiczenia natury") dotyczyły umysłu. Do taoistycznego xinggong zbliżone były praktyki medytacyjne buddyzmu chan (w jęz. japońskim – zen).
Późniejsze systemy łączyły z reguły w jedno różne formy ćwiczeń. Wykorzystywano stosownie do potrzeb ćwiczenia statyczne i ruchowe, xinggong i minggong, daoyin, tuna i xingqi. W trakcie ćwiczeń ruchowych daoyin stosowano jednocześnie kontrolowane oddychanie tuna, kierowano "przepływem qi", a towarzyszyło temu wyciszenie umysłu charakterystyczne dla ćwiczeń medytacyjnych xinggong.
Wiele ksiąg zostało napisanych o qigong na przestrzeni wieków, na ich podstawie wyróżniamy trzy etapy rozwoju:
Zastosowanie.
Obecnie ćwiczenia qigong uprawia się najczęściej z myślą o korzyściach zdrowotnych. Stanowią one nie tylko formę profilaktyki, pomocną w utrzymaniu dobrego samopoczucia i sił żywotnych, ale także środek terapii w wielu schorzeniach. Wykorzystuje się zarówno ćwiczenia tradycyjne, jak i opracowane na ich bazie metody nowoczesne. Szerokie zastosowanie mają ćwiczenia rozwinięte w kręgach medycznych, ściśle związane z teoriami tradycyjnej chińskiej medycyny (yijia qigong – qigong medyczny). Również jednak i inne metody często wykazują znakomite walory zdrowotne.
Najpopularniejsze są systemy całościowe. Jest ich wiele. Tutaj wymieńmy tylko kilka: qigong Dzikiej Gęsi, qigong Lecącego Żurawia, qigong spontaniczny (często jednak krytykowany, ze względu na występujące skutki uboczne), taiji qigong (system oparty na taijiquan, lecz nastawiony wyłącznie na korzyści zdrowotne i higienę umysłu), czy metoda zhan zhuang (opierająca się głównie na statycznych i ruchowych ćwiczeniach medytacyjnych, będących częścią składową systemu yiquan). Istotą tych metod jest głównie przywrócenie i utrzymanie naturalnej harmonii organizmu, warunkującej poziom jego sił odpornościowych.
Poza metodami dla wszystkich istnieją też specjalistyczne ćwiczenia, które stosuje się w konkretnym przypadku chorobowym. Są to z reguły ćwiczenia bardzo proste, dobierane przez doświadczonego w tym zakresie lekarza w zależności od konkretnej osoby – jej warunków fizycznych, osobowości, schorzenia na jakie cierpi i etapu leczenia. Określa się to mianem terapii qigong (qigong liaofa).
Miliony ludzi w Chinach i na całym świecie praktykuje qigong codziennie, jako ćwiczenia zdrowotne. W Chinach można zobaczyć ćwiczących w grupach ludzi, jeśli wczesnym rankiem wybierzemy się do parku. W czasie ćwiczeń niezbędny jest spokój ducha (ding shen), wyciszenie (ru jing), eliminacja przeszkadzających, chaotycznych myśli (paichu zanian).
Zdrowotne działanie qigong zostało oficjalnie uznane za technikę leczniczą w chińskich szpitalach w roku 1989. Jest przedmiotem w głównych uniwersytetach medycznych. Po latach debat, rząd Chin ogłosił w 1996 roku qigong jako oficjalną część Narodowego Planu Zdrowia.
Dr Yan Xin (嚴新), specjalista od zarówno zachodniej jak i chińskiej medycyny, a również założyciel szkoły Yan Xin Qigong sugeruje, że aby qigong zostało zaakceptowane w kulturze zachodniej musi przejść przez szereg badań naukowych. W przeciwnym wypadku zostanie uznane za przesąd (zobacz "Krytyka Qigong", poniżej). w połowie lat osiemdziesiątych on, oraz inni naukowcy zaczęli systematycznie badać qigong w instytucjach naukowych w Chinach i Stanach Zjednoczonych. Opublikowali ponad 20 dokumentów.
Krytyka Qigong.
Większość krytyki wzięła się z faktu, że zarówno specjaliści z Chin jak i z Zachodu nie mają silnych dowodów na to, że poprzez odpowiednią praktykę ruchów, rozciąganie, odpowiednie oddychanie, relaksację i zwiększanie zasięgu ruchów stawów może poprawić zdrowie człowieka. Wielu biologów i fizyków nie widzi powodów, żeby wierzyć w energię qi.
Wielu mistrzów qigong twierdzi, że potrafią wykrywać i manipulować tą energią. Inni, również specjaliści od qigong wierzą, że qi jest tylko metaforą dla procesów biologicznych, a skuteczność ćwiczeń może być porównana z tymi z kultury zachodu (jak na przykład redukcja stresu).
Przestrogi.
Wielu ludzi praktykuje Qigong korzystając z instruktażowych nagrań na kasetach video, DVD czy na podstawie książek i artykułów z Internetu, z powodu braku mistrza w najbliższej okolicy. Praktyka bez nauczyciela może doprowadzić do niepożądanych efektów. Zanotowano przypadki trwałych urazów fizycznych oraz psychicznych u ludzi praktykujących samodzielnie w nieprawidłowy sposób, lub też praktykujących nieprawidłowo dobrane ćwiczenia, np. mieszanie Qigong i Tai Chi, a wielu nauczycieli stosuje Qigong, jako rozgrzewkę przed Tai Chi. Obecnie ze względu na wzrost popularności ruchu New Age w Stanach Zjednoczonych powstało wiele szkół kierowanych przez niedoświadczonych instruktorów lub mających cechy destrukcyjnych kultów.

</doc>
<doc id="199155" url="https://pl.wikipedia.org/wiki?curid=199155" title="Cemendur">
Cemendur

Postacie ze stworzonej przez J.R.R. Tolkiena mitologii Śródziemia:

</doc>
<doc id="199156" url="https://pl.wikipedia.org/wiki?curid=199156" title="The Early Chapters of Revelation">
The Early Chapters of Revelation

The Early Chapters of Revelation (ang. "Pierwsze rozdziały objawienia") – tytuł wydanego w 2000 r. box-setu szwedzkiego zespołu metalowego Therion. Box-set składa się z trzech zremasterowanych albumów (wzbogaconych o utwory demo i utwory wcześniej niepublikowane): "Of Darkness...", "Beyond Sanctorum" oraz "". Są to pierwsze trzy studyjne płyty zespołu. Wydawcą albumu jest Nuclear Blast.
Tytuł nawiązuje do Apokalipsy św. Jana (ang. "Book of Revelation").
Lista utworów.
CD1: Of Darkness....
"Patrz: Of Darkness..."
CD2: Beyond Sanctorum.
"Patrz: Beyond Sanctorum"
CD3: Symphony Masses: Ho Drakon Ho Megas.
Lista utworów pozostała niezmieniona, "patrz: "

</doc>
<doc id="199157" url="https://pl.wikipedia.org/wiki?curid=199157" title="Nîmes">
Nîmes

Nîmes (prow. "Nimes", łac. "Colonia Augusta Nemausus") – miasto i gmina w południowo-wschodniej Francji, w regionie Oksytania, na Nizinie Langwedockiej, na zachód od doliny dolnego Rodanu.
Ośrodek administracyjny departamentu Gard; 143 468 mieszkańców (2007). Według danych z roku 2007 gęstość zaludnienia wynosiła 888 os./km². Wśród 1545 gmin Langwedocji-Roussillon Nîmes plasuje się na 2. miejscu pod względem liczby ludności i pod względem powierzchni.
Miasto jest ważnym ośrodkiem usługowym, głównie turystycznym (m.in. corridy w amfiteatrze z czasów rzymskich) i handlowym (targi mięsa, wina); przemysł obuwniczy, włókienniczy, spożywczy (winiarski), metalurgiczny. W Nîmes znajduje się założona w 1682 roku akademia nauk.
Transport.
Jest ważnym węzłem kolejowym (TGV do Paryża i Lyonu) i drogowym (autostrady do Lyonu, Marsylii, Montpelier, Nicei i Tuluzy). W pobliżu miasta znajdują się 4 międzynarodowe porty lotnicze: Nîmes (15 lotów tygodniowo) oraz porty w Marsylii, Montpelier i Awinionie.
Miasto i przedmieścia posiadają dobrze rozwiniętą sieć komunikacji autobusowej (linie miejskie, podmiejskie i między przedmieściami – łącznie ok. 40 linii).
Historia.
Nîmes ok. VI wieku p.n.e. było grodem celtyckiego plemienia Volcae Arecomici. W roku 120 p.n.e. miasto oddało się pod panowanie Rzymu bez stawiania oporu.
Oktawian August nadał miastu status kolonii. Pełny rozkwit Nîmes przeżywało w II wieku n.e. Kolejne najazdy, a ostatecznie zajęcie miasta w V wieku przez Wizygotów zakończyło okres prosperity.
W okresie średniowiecza mieszkańcy miasta przystosowali amfiteatr do potrzeb refugialnych, który stał się fortecą. Rzymskie budowle były rozbierane, a uzyskany w ten sposób kamień używany jako dodatkowy budulec. W 725 roku miasto zostało podbite przez Arabów, a w 737 roku wyzwolone przez Karola Młota. Od X wieku znajdowało się pod panowaniem lokalnych hrabiów, a od 1185 hrabiów Tuluzy. Na początku XIII wieku Nîmes brało udział w krucjacie przeciwko albigensom. W 1226 zostało zajęte przez Ludwika VIII, natomiast w 1258 przyłączone do Korony francuskiej; podczas wojny stuletniej przechodziło kilkakrotnie z rąk do rąk. W owym czasie było ośrodkiem przemysłu sukienniczego, później jedwabnego.
W czasie wojen religijnych w XVI wieku Nîmes zostało opanowane przez hugenotów, było ich ważnym ośrodkiem; po odwołaniu edyktu nantejskiego w 1685 roku wielu protestantów opuściło miasto; część pozostałych przyłączyła się do kamizardów.
Zabytki.
Amfiteatr.
Wybudowany został w końcu I wieku n.e. i był jednym z największych amfiteatrów rzymskiej Galii. Obiekt ma ok. 133 m długości i ok. 101 m szerokości. Dwupiętrowa fasada sięga 21 m wysokości i posiada 60 arkad. Szacuje się, że amfiteatr mógł pomieścić ponad 20 000 widzów. W XIX wieku budowla odgrywała rolę slumsów, dając schronienie ok. 2000 osób. Obecnie amfiteatr w Nîmes jest jedną z najlepiej zachowanych tego typu budowli.
La Maison Carrée.
Jedna z ważniejszych świątyń rzymskiego Nîmes, znajdująca się przy miejskim forum. Wybudowano ją w I wieku p.n.e. Dedykowana była Gajuszowi i Lucjuszowi Cezarowi – adoptowanym wnukom Oktawiana Augusta. Swoją nazwę zyskała w XVI wieku – w języku francuskim z tego okresu wyraz "carrée" (kwadrat) używany był dla różnych budowli zbudowanych na planie kwadratu. Obecnie budynek poddawany jest renowacji, a wewnątrz znajduje się sala w której wyświetlany jest film (w technologii 3D) dotyczący historii miasta.
Le Temple de Diane.
Tzw. świątynia Diany, właściwie była poświęcona Oktawianowi Augustowi i jego rodzinie. Budowla przylega do innego budynku, który prawdopodobnie pełnił funkcję biblioteki.
Tour Magne.
Rzymska wieża obserwacyjna. Pierwotnie wchodziła w skład umocnień, górując nad miastem była jego najwyższą budowlą. Zbudowana na planie ośmiokąta, posiadała trzy piętra. Dziś wieża ma 32 m wysokości (jej najwyższa kondygnacja uległa zniszczeniu). Na wieży znajduje się punkt widokowy – oprócz panoramy miasta, widoczne są Mont Ventoux oraz pasmo gór Alpilles.
Bramy miejskie.
"Porte Auguste" (łac. "Porta Augusta") – najważniejsza brama rzymskiego Nîmes, przez którą przechodziła "Via Domitia" przecinająca miasto i prowadząca z Baucaire do Hiszpanii. Do dziś zachowały się dwie większe arkady (dla wozów) oraz dwie mniejsze (dla pieszych). Pierwotnie brama posiadała dwie wieże warowne. Brama znajduje się na północny wschód od centrum miasta.
"Porte de France" (łac. "Porta Hispania") – jednoarkadowa brama w południowo-wschodniej części miasta. Pierwotnie posiadała dwie półkoliste wieże warowne.
Castellum divisorium.
Pozostałości końcowej części akweduktu. Cylindryczna kamienna konstrukcja miała na celu rozdzielanie wody na obszar miasta, przy pomocy systemu rur. Jest to jedna z dwóch najlepiej zachowanych tego typu konstrukcji w Europie (druga znajduje się w Pompejach).
Katedra.
Katedra Notre Dame et Saint Castor wzniesiona została w 1096 roku. Była wielokrotnie przebudowywana na przestrzeni wieków, lecz do dziś posiada przykłady romańskich zdobień typowych dla południowej Francji.

</doc>
<doc id="199159" url="https://pl.wikipedia.org/wiki?curid=199159" title="New Providence">
New Providence

New Providence – wyspa w archipelagu Bahamów położona na Oceanie Atlantyckim. Wchodzi w skład państwa Bahamy.
Najbardziej zaludniona wyspa archipelagu, zamieszkuje ją 2/3 ludności Bahamów. Główne miasto, stolica kraju, ważny port lotniczy i morski – Nassau. Powierzchnia nizinna. Rozwinięta turystyka, rybołówstwo, przemysł odzieżowy i spożywczy. Uprawa pomidorów, bananów, ananasów, drzew owocowych (gł. cytrusów), palmy kokosowej i agawy sizalowej.
Odkryta w czasie pierwszej wyprawy Kolumba przechodziła kilkakrotnie z rąk do rąk. Po Hiszpanach wyspę na krótko zajmowali Holendrzy, a na przełomie XVII i XVIII wieku była "stolicą" karaibskich piratów, którzy upodobali sobie tę wyspę z racji dogodnej dla kotwiczenia zatoki i bliskości szlaków żeglugowych hiszpańskich statków wiozących z Ameryki Środkowej do Europy drogocenne kruszce. Dopiero w roku 1718 Bahamy, a wraz z nimi New Providence, zostały przyłączone do Zjednoczonego Królestwa, a wyspa stała się siedzibą gubernatora.
Pierwszy gubernator Woodes Rogers ogłosił amnestię dla piratów, po czym zaczął ścigać tych, którzy się nie podporządkowali. W ciągu kilku lat (1720-1725) problem rozbójników morskich w tym regionie został praktycznie rozwiązany.
W lutym 1776 roku kolonia została zaatakowana przez amerykańską flotyllę pod wodzą Eseka Hopkinsa. Głównym celem ataku był Fort Montagne na New Providence, gdzie spodziewano się zdobyć znaczne zapasy prochu. 3 marca amerykańscy marines dokonali swego pierwszego historycznie desantu na nieprzyjacielskie wybrzeże zdobywając fort, a wraz z nim 88 dział i 15 moździerzy, ale większa część zapasów potrzebnego Armii Kontynentalnej prochu została przez Anglików z wyspy wywieziona. Hopkins przez dwa tygodnie ładował łupy na swe 7 statków nim ostatecznie odpłynął.
Po zakończeniu wojny rewolucyjnej kilka tysięcy lojalistów osiedliło się na New Providence i okolicznych wyspach wraz ze swymi niewolnikami, jednak niska jakość gleby i rzadkie opady uniemożliwiły utrzymanie się plantacji i w początkach XIX wieku Bahamy niemal opustoszały i tylko na New Providence osada o nazwie Nassau rozrastała się z powodu istnienia znacznego garnizonu brytyjskiego. Jednak i on przestał istnieć w roku 1850, a fort popadł w ruinę.
Okres prosperity powtórzył się w czasie wojny secesyjnej i w okresie prohibicji, gdy Nassau było centrum przemytniczym.
W czasie II wojny światowej New Providence służyła jako baza brytyjskiej i amerykańskiej floty.
Bahamy stały się niezależnym państwem w roku 1973. Od lat 60. XX wieku New Providence jest jednym z głównych ośrodków wypoczynkowych dla Amerykanów dysponując takimi atutami jak pełnowymiarowe lotnisko międzynarodowe, głęboka zatoka umożliwiająca dokowanie statków wycieczkowych, liczne hotele z kasynami gry.

</doc>
<doc id="199160" url="https://pl.wikipedia.org/wiki?curid=199160" title="Eärendil z Gondoru">
Eärendil z Gondoru



</doc>
<doc id="199162" url="https://pl.wikipedia.org/wiki?curid=199162" title="Adam Kleczkowski">
Adam Kleczkowski

Adam Marian Kleczkowski (ur. 25 marca 1883 w Krakowie, zm. 17 listopada 1949 tamże) – polski językoznawca, filolog germański, profesor Uniwersytetu Poznańskiego i Jagiellońskiego, członek Polskiej Akademii Umiejętności.
Życiorys.
Był synem Antoniego (dziennikarza, dramaturga) i Marii z Bodnickich. Uczęszczał do Gimnazjum Św. Anny w Krakowie, w latach 1901–1905 studiował językoznawstwo na Uniwersytecie Jagiellońskim (m.in. u Wilhelma Creizenacha, Jana Łosia, Jana Michała Rozwadowskiego); uzupełniał studia na uniwersytecie we Fryburgu (1905–1906). Pracował jako nauczyciel języka polskiego i niemieckiego w krakowskich gimnazjach Św. Anny (1906–1908) i im. Sobieskiego (1908–1919); w 1913 obronił na Uniwersytecie Jagiellońskim doktorat na podstawie pracy "Rejestr przyjemu i wydania pieniędzy na budowę galeony w roku 1570", a w 1919 habilitował się na Uniwersytecie Poznańskim (praca "Dialekt Wilamowic w zachodniej Galicji") i został profesorem nadzwyczajnym tej uczelni, kierownikiem Katedry Filologii Germańskiej. W 1922 uzyskał tytuł profesora zwyczajnego, w 1931 pełnił funkcję dziekana Wydziału Humanistycznego. W 1933 przeniósł się na Uniwersytet Jagielloński, gdzie objął kierownictwo analogicznej katedry, a od 1947 dodatkowo sprawował nadzór nad Katedrą Filologii Angielskiej. 6 listopada 1939 znalazł się wraz z innymi pracownikami UJ i AGH w Collegium Novum i został aresztowany w ramach Sonderaktion Krakau. Po pobycie w więzieniu na Montelupich został zwolniony 9 listopada po interwencji osobistej konsula niemieckiego w Krakowie Paula Krausego. Wkrótce po tym podjął razem Fryderykiem Zollem starania o uwolnienie aresztowanych profesorów. W tej sprawie wystosowali memoriał do władz niemieckich. W czasie wojny był nauczycielem języka polskiego w Szkole Górniczo-Hutniczo-Mierniczej w Krakowie (1941–1944). Zajmował się organizowaniem kursów językowych dla niemieckich urzędników w tzw. Verwaltungsschule – Akademii Administracyjnej dla GG. W ten sposób pomagał dorabiać licznym profesorom i lektorom szkół średnich, nie był zaangażowany w tajne nauczanie. Po wyzwoleniu Krakowa powrócił swoje dawne stanowisko kierownika katedry germanistyki UJ, gdzie pracował już do śmierci.
W 1929 został powołany na członka korespondenta, w 1947 na członka czynnego Polskiej Akademii Umiejętności. Brał udział w pracach wielu jednostek akademii – był członkiem Komisji Językowej (jeszcze pod nazwą Akademia Umiejętności, od 1915), członkiem Komisji Języka Polskiego (1918), przewodniczącym Komisji Terminologicznej Morskiej (1931–1946), sekretarzem Komitetu Ortograficznego (1934–1935), zastępcą przewodniczącego Komisji Filologii Zachodnio-Europejskiej (od 1946). Należał ponadto do Poznańskiego Towarzystwa Przyjaciół Nauk (od 1920), Polskiego Towarzystwa Neofilologicznego (przewodniczący Oddziału Poznańsko-Pomorskiego), Schiller-Akademie w Monachium (członek korespondent). W 1920 r. został pierwszym Filistrem honorowym poznańskiej Korporacji Magna-Polonia.Zainteresowania naukowe Adama Kleczkowskiego obejmowały filologię germańską, językoznawstwo porównawcze oraz edytorstwo. Wykazał, że wpływy języka niemieckiego na polski odbywały się głównie za pośrednictwem języka czeskiego. Zajmował się historią polskich badań języka niemieckiego. Był inicjatorem badań nad polską terminologią żeglarską. Redagował i przygotował do wydania "Słownik morski polsko-angielsko-francusko-niemiecko-rosyjski" (1927–1939) w sześciu tomach; ponadto wydał m.in. "Rejestr budowy galeony" z 1572 (1915), tekst niemiecki "Psałterza floriańskiego" (1927), wiele tekstów staroniemieckich, znajdujących się w zbiorach polskich. Ogłosił około 90 prac, m.in.:
Życie prywatne.
Żonaty z Jadwigą z domu Tureczek (Turetschek), miał dwóch synów. Antoni Stanisław Kleczkowski (1922–2006) został hydrogeologiem, profesorem Akademii Górniczo-Hutniczej w Krakowie, członkiem Polskiej Akademii Nauk i reaktywowanej Polskiej Akademii Umiejętności. Adam Jan Kleczkowski (1924–2005) był inżynierem i konstruktorem samochodów, profesorem Politechniki Krakowskiej.
Został pochowany na Cmentarzu Rakowickim w Krakowie (kwatera AA-zach-po lewej Hausera).

</doc>
<doc id="199163" url="https://pl.wikipedia.org/wiki?curid=199163" title="User agent">
User agent

User agent – aplikacja kliencka. Nagłówek zawierający tzw. służy serwisom internetowym (np. aplikacji napisanej w języku PHP) do rozpoznania typu programu klienckiego, również do budowania statystyk odwiedzin witryn WWW przez różne przeglądarki bądź roboty.
Podobny nagłówek (User-Agent:, X-Mailer:, X-Newsreader:) jest dołączany do dokumentów przesyłanych protokołami SMTP oraz NNTP jednak identyfikacja aplikacji klienta nadawcy listu e-mail nie ma większego znaczenia w działaniu Sieci.
Żadna specyfikacja protokołu nie czyni go obowiązkowym elementem zapytania HTTP, lecz każda współczesna przeglądarka owym się posługuje. Również wiele klientów HTTP nie będących typowymi przeglądarkami wysyła nagłówek UAString podczas walidacji źródła czy indeksowania stron do bazy danych wyszukiwarek.
Historia.
Za czasów dominacji Netscape’a na rynku przeglądarek, serwisy WWW otrzymując UAString nienależący do głównej przeglądarki wysyłały uboższą wersję strony, przez co np. przeglądarka Internet Explorer podszywała się pod codice_1 (nazwa kodowa Netscape’a).
Typowy identyfikator Netscape:
Identyfikator, jakim IE posługuje się do dziś (zmieniają się tylko wersję programu i macierzystego systemu operacyjnego):
słowo codice_4 miało oznaczać rzekomą kompatybilność wyświetlania HTML-a ze sposobem wyświetlania Netscape’a.
W obu powyższych przykładach zawarta jest, oprócz wersji przeglądarki, nazwa systemu operacyjnego (odpowiednio: Microsoft Windows 98 i Microsoft Windows XP). Istnieją systemy statystyk odwiedzin na stronach WWW sumujące wizyty klientów spod różnych systemów operacyjnych.
Przykłady UAStringów.
Przykłady identyfikacji pozostałych popularnych klientów:
Identyfikatory UAString popularnych robotów internetowych:
Bezpieczeństwo.
Aplikacje serwerowe nie powinny polegać na zawartości ciągu "User Agent" (otrzymywanego często jako HTTP_USER_AGENT), gdy może to wpłynąć na bezpieczeństwo, gdyż – jak wszystkie dane otrzymane od aplikacji klienta – są łatwe do usunięcia, sfałszowania lub podszycia. Podobnie czynią niektórzy właściciele firewalli, którzy w obawie o "utratę prywatności" blokowali wysyłanie rzeczywistego UAStringa do serwerów. Wiele przeglądarek pozwala na zmienianie identyfikacji podszywając się pod różne programy lub nawet na ręczne wpisanie dowolnego ciągu znaków jako UAString.
Przykładem takiego błędu bezpieczeństwa jest opublikowana przy udziale Microsoft gra Cut The Rope w wersji HTML5. Została ona wydana w celu podkreślenia kompatybilności Internet Explorer 9 z HTML5. Aby uzyskać dostęp do pełnej wersji gry, należało użyć przeglądarki Internet Explorer 9, a dla użytkowników starszych systemów niż Windows Vista SP2, z powodu wymagań przeglądarki, należało również zakupić nowszy system operacyjny. Twórcy gry decyzję tłumaczyli faktem niespójnej obsługi HTML5 w przeglądarkach innych niż Internet Explorer. W rzeczywistości w teście HTML5 html5test.com, przeglądarka Internet Explorer 9 uzyskała wynik 128 punktów (większa liczba oznacza większą kompatybilność ze standardami), natomiast przeglądarki Firefox, Opera, Chrome i Safari (w wersjach wydanych przed wydaniem IE9) uzyskały odpowiednio 173, 259, 345 i 246 punktów, a więc każda z nich była bardziej kompatybilna od IE9. Sprawdzanie przeglądarki polegało na UAString - zarówno wartość z nagłówka HTTP, jak i podawana przez silnik JavaScript. Po zmianie UAString użytkownicy mogli skorzystać z gry bez używania przeglądarki Internet Explorer 9 wraz z jej zależnościami (jak system operacyjny).

</doc>
<doc id="199164" url="https://pl.wikipedia.org/wiki?curid=199164" title="Prasa (narzędzie)">
Prasa (narzędzie)



</doc>
<doc id="199165" url="https://pl.wikipedia.org/wiki?curid=199165" title="Nadbużański Obszar Chronionego Krajobrazu (powiat hrubieszowski)">
Nadbużański Obszar Chronionego Krajobrazu (powiat hrubieszowski)

Nadbużański Obszar Chronionego Krajobrazu – obszar chronionego krajobrazu znajdujący się na terenie gmin Horodło, Mircze i Hrubieszów w powiecie hrubieszowskim w województwie lubelskim. Został utworzony 20 stycznia 1997 r. Zajmuje powierzchnię 11 970 ha.
Obszar ten obejmuje głównie ekosystemy nieleśne doliny Bugu od Kryłowa do Horodła. Dominują tu ekosystemy wodne (np. jezioro Kacapka), szuwarowe i muraw kserotermicznych.

</doc>
<doc id="199167" url="https://pl.wikipedia.org/wiki?curid=199167" title="Amadeus (jezioro)">
Amadeus (jezioro)

Lake Amadeus – płytkie, bezodpływowe, słone jezioro o powierzchni 880 km² położone w południowo-zachodniej części Terytorium Północnego w Australii. Zajmuje płytkie koryto napełnione osadami naniesionymi z Gór Macdonnella od północy i Musgrave od południa.
Co jakiś czas po ulewnych deszczach napełnia się wodą na kilkanaście cm słupa wody. W porze letniej wysycha. Ma ok. 145 km długości i ok. 20 km szerokości. W porze suchej na jego dnie tworzy się warstwa playa, czyli twardych osadów zmieszanych z solą o gładkiej powierzchni lub samej soli.
W niedalekiej odległości znajduje się sławny pomnik kultury Aborygenów: Uluru, czyli Ayers Rock.

</doc>
<doc id="199168" url="https://pl.wikipedia.org/wiki?curid=199168" title="Hans Kloss">
Hans Kloss

Hans Kloss – dwóch fikcyjnych bohaterów serii przedstawień Teatru Telewizji pt. "Stawka większa niż życie", serialu telewizyjnego pod tym samym tytułem, serii opowiadań w formie książkowej (zbeletryzowane scenariusze), komiksów z cyklu "Kapitan Kloss", gry komputerowej "Hans Kloss" wydanej przez LK Avalon w 1992 oraz filmu "Hans Kloss. Stawka większa niż śmierć". Byli to więziony w ZSRR Niemiec o tym imieniu i nazwisku oraz podszywający się pod niego Stanisław Kolicki/Moczulski ps. Janek i krypt. J-23 – agent radzieckiego i polskiego wywiadu.
Charakterystyka postaci.
Polak.
Losy agenta J-23 przedstawione w serialu, powieści i teatrze telewizji różnią się od siebie. W najbardziej popularnej wersji telewizyjnej nazywa się on Stanisław Kolicki, urodził się 17 grudnia 1920 w Kościerzynie, studiował w Wyższej Szkole Technicznej Wolnego Miasta Gdańska, w opowiadaniach jest starszy o dwa lata i nazywa się Stanisław Moczulski (robocza wersja nazwiska zmieniona w czasie powstawania serialu), urodził się w tym samym mieście, studiował najpierw w Gdańsku mieszkając u niemieckiego komunisty przenosząc się po niej w wyniku antypolskich akcji na Politechnikę Warszawską, w teatrze telewizji znamy tylko jego imię – Staszek, oraz dowiadujemy się, że studiował w Gdańsku gdzie się urodził. W teatrze telewizji przedstawiona zostaje Maria, babcia Staszka mieszkająca w Gdańsku gdzie działała w konspiracji, w powieści natomiast przedstawiony zostaje jego stryj ukrywający się pod nazwiskiem Henryk (Adam) Schmidt, przedwojenny pracownik polskiego wywiadu. Rodzice Kolickiego/Moczulskiego zginęli w czasie wojny.
Po przegranej wojnie obronnej wstąpił do jednej z podziemnych organizacji otrzymując rozkaz powrotu do rodzinnego miasta na ziemie wcielone do Rzeszy. Aresztowany przez Gestapo został przewieziony do obozu pracy w Królewcu, gdzie pracuje w stoczni Kriegsmarine. Z obozu udało mu się uciec razem z Francuzem Pierre'em, udając się w stronę granicy ze Związkiem Radzieckim. Na miejscu został zwerbowany do współpracy przez wywiad radziecki (nie zostało nigdy sprecyzowane czy NKWD/NKGB czy Razwiedupr/GRU) ze względu na łudzące podobieństwo do Hansa Klossa, agenta Abwehry. Po kilkumiesięcznym przeszkoleniu pod Erywaniem oraz zapoznaniu się z zeznaniami Klossa w Mińsku rozpoczął służbę w kontrwywiadzie Abwehry na froncie wschodnim w stopnie leutnanta. Po 10 miesiącach służby został zdekonspirowany przez oficera SD Hansa Stedke unikając aresztowania przez upozorowanie śmierci. Po dotarciu drogą lotniczą ze zgrupowania partyzanckiego do Moskwy, gdzie udaje mu się przekonać zwierzchników do upozorowania ucieczki „prawdziwego” Klossa i jego powrotu na służbę do Wehrmachtu (w powieści jego oficerem prowadzącym cały czas jest płk Jakubowski o polskich korzeniach). Po pomyślnej weryfikacji używający kryptonimu J-23 Kolicki-Moczulski wraca do roli Hansa Klossa awansowanego na oberleutnanta (w teatrze telewizji nie ma mowy o ponownej konspiracji gdyż oskarżenie o szpiegostwo rzuca na oficera SD Greita). Zostaje oficerem Oddziału II Informacyjnego Gwardii Ludowej PPR (od 1944 Armii Ludowej) o pseudonimie „Janek”. W latach 1942-43 Generalnym Gubernatorstwie (w powieści uprzednio przebywa w Wiesbaden, gdzie zakupuje wielofunkcyjny scyzoryk z wytrychami), w Borzentowie, Radomiu i w Warszawie. Okresowo służy także w neutralnej Turcji, w Stambule, a także przebywa na urlopie w III Rzeszy (w serialu jest to Gdańsk, w powieści i teatrze Wrocław). W drugiej połowie lata 1943 zostaje przeniesiony do centrali Abwehry w Berlinie, gdzie pracuje do później jesieni tego roku (na urlopie przebywa w Lisku Zdrój) wracając do Warszawy, pod koniec tego roku został odznaczony Krzyżem Żelaznym. Na początku 1944 zostaje wysłany do Francji, do Saint-Gilles w Normandii co opóźnia się przez pobyt w szpitalu (w serialu leczy rany zadane w zamachu na jego życie zaś w powieści po bombardowaniu pociągu). Pracuje także w Kołobrzegu (tylko serial). Wraca następnie do GG, gdzie przebywa najpierw w Krakowie, a następnie ponownie w Radomiu, gdzie na początku 1945 odbiera awans na hauptmanna. W ostatnim roku wojny służył ponownie w sztabach, najpierw na Wale Pomorskim, a następnie w oblężonym Tolbergu (w powieści nazwa miasta to Kolberg) gdzie został zdekonspirowany przez SS-Stubaf Hermanna Brunnera znanego jeszcze z Radomia.
Po dekonspiracji Stanisław Kolicki (Moczulski) przeszedł do jawnej służby w Wojsku Polskim w stopniu majora (w serialu i powieści nie wiadomo kiedy otrzymał tą rangę, w teatrze telewizji po zdobyciu Tolbergu, uprzednio był kapitanem). Został przydzielony do sztabu 2 Armii WP jednak podczas operacji łużyckiej ponownie wcielił się w rolę hauptmanna Klossa. Losy J-23 po misji w Saksonii zostały przedstawione inaczej w teatrze telewizji niż w serialu i powieści. W wersji teatralnej Kloss wycofuje się z Niemcami do Oberwaldu, skąd udaje się drogą lotniczą do Berlina. W serialu i powieści służył natomiast w jednej z dywizji pancernych, która poddaje się Amerykanom. W obozie jenieckim spotyka ponownie Brunnera (w teatrze zginął on w Berlinie), po ucieczce ponownie służy w LWP.
W drugim sezonie wersji teatralnej dziejącym się w latach 1945-47 Staszek pracuje w Oddziale II Sztabu Generalnego zajmującym się walką z Werwolfem – hitlerowską partyzantką na Ziemiach Odzyskanych, udał się również do neutralnej Szwajcarii. Serial i powieść kończy się na schwytaniu SS-Gruf Wolfa w 1945, scenarzyści Andrzej Szypulski i Zbigniew Safjan napisali w latach 70 opowiadanie dziejące się w czasach im współczesnych. W nim to były agent J-23 jako Jean Kloss-Moczulski, reporter francuskiego tygodnika „Les études économiques”, tropi w Ameryce Południowej organizację „W” założoną przez ukrywających się nazistów. Jednym z jej członków jest Hermann (Otto) Brunner ps. „dr Gebhwart”. W filmie Hans Kloss. Stawka większa niż śmierć dowiadujemy się, że po wojnie mjr Kolicki został aresztowany i skazany na śmierć pod fałszywym zarzutem podwójnego szpiegostwa (prawdopodobnie chodzi o walkę z tzw. odchyleniem prawicowo-nacjonalistycznym). W 1975 zrehabilitowany przed laty były agent przyjmuje prośbę polskich służb specjalnych i jako Hans Kloss prowadzi poszukiwania Bursztynowej Komnaty ponownie spotykając Brunnera.
Niemiec.
Hans Kloss, pod którego podszywał się Stanisław Kolicki (Moczulski), urodził się 5 października (lub 21 marca) 1919 w Kłajpedzie, był synem właściciela ziemskiego Hermana (Brunona) i Emilii von Wrecker, bratankiem Helmutha – sędziego okręgowego z Królewca, miał także dwie siostry). Rozpoczął studia na Wyższej Szkole Technicznej Wolnego Miasta Gdańska, mieszkając w mieście na Lindenstraße 17, nie znał języka polskiego z czego był dumny prowadząc proniemiecką agitację. Jednocześnie należał do tajnej komórki NSDAP w Kłajpedzie, był także elewem tajnej podchorążówki Wehrmachtu, którą ukończył w stopniu leutnanta zostając agentem Abwehry na Litwie o kryptonimie HK-387. Zostaje aresztowany wraz z całą rodziną, ucieka z transportu, wpada podczas próby przekroczenia granicy radziecko-niemieckiej. Więziony jest w siedzibie mińskiego kontrwywiadu gdzie przeprowadzono drobiazgowe śledztwo mające na celu podstawienie za niego Stanisława Kolickiego (Moczulskiego). Wraz z hitlerowskimi sukcesami na froncie został przewieziony w głąb ZSRR.
Andrzej Zbych nie wyjaśnił powojennych losów prawdziwego Hansa Klossa. Dopiero w filmie Hans Kloss. Stawka większa niż śmierć dowiadujemy się, że zwolniony z więzienia Kloss wyemigrował do Niemiec Zachodnich, do Hamburga. Najprawdopodobniej nie porzucił dawnych poglądów, bowiem pojawił się w Madrycie na pogrzebie Otto Skorzennego, gdzie do współpracy namawiali go Martin Bormann, który w 1945 upozorował swoją śmierć, Günter Werner, i największy wróg jego sobowtóra – Hermann Brunner. Został wysłany do Warszawy w celu nawiązania kontaktu z Erichem Kochem więzionym przez Polaków i odnalezienia Bursztynowej Komnaty. został jednak aresztowany przez polski wywiad, który w jego miejsce ponownie podstawił mjr rez. Kolickiego.
Pierwowzory szpiega.
Na samym początku spektakle teatralne „Stawka większa niż życie” miały być adaptacją powieści Baron von Goldring Jurija Dold-Mychajłyki, której bohaterem jest kapitan Grigorij Pawłowicz Gonczarenko podszywający się pod hauptmanna Henryka barona von Goldringa. Zmianę narodowości bohatera zaproponował sam Janusz Morgenstern. Odcinek pt. „Café Rose” jest wzorowany na powieściach o Jamesie Bondzie i działalności prawdziwego agenta wywiadu niemieckiego Elyasa Bazny ps. „Cicero”.
Twórcami postaci Hansa Klossa/Stanisława Kolickiego (Moczulskiego) byli Andrzej Szypulski i Zbigniew Safjan, ukrywający się pod pseudonimem "Andrzej Zbych". Nazwisko Kloss autorzy wybrali z książki telefonicznej Berlina.
Odtwórcy roli.
Postać Stanisława Kolickiego i Hansa Klossa, zarówno w wersji teatralnej, jak i w serialu zagrał aktor Stanisław Mikulski. Rola ta przyniosła mu sławę zarówno w Polsce jak i innych krajach demokracji ludowej, przyczyniła się jednak do tego, że w późniejszym okresie aktor był kojarzony głównie z agentem J-23, a reżyserzy proponowali mu tylko granie bohaterów podobnych do postaci Klossa. Twarz Stanisława Mikulskiego została wykorzystana także w komiksie Kapitan Kloss, a także do stworzenia podobizny agenta dla Muzeum Hansa Klossa w Katowicach. W 2012 aktor został lektorem audiobooku powieści „Stawka większa niż życie”.
Początkowo do roli Klossa brano pod uwagę Ignacego Gogolewskiego (w teatrze telewizji) oraz Andrzeja Maya (w serialu). Obaj aktorzy zagrali w serialu role epizodyczne, Gogolewski wystąpił w odcinku „Ostatnia szansa” w roli kpt. Willego Ruppera szantażowanego przez polski ruch oporu, a May w „Wiem, kim jesteś” jako Jacek, pierwszy radiotelegrafista J-23.
W filmie Hans Kloss. Stawka większa niż śmierć młodego agenta J-23 zagrał aktor Tomasz Kot. Stanisław Mikulski także wystąpił w produkcji w roli dojrzałych Staszka i Hansa.
Broń osobista Hansa Klossa.
Jak podał miesięcznik „Strzał”, w serialu Kloss posługuje się trzema typami pistoletów służbowych: w sześciu odcinkach jest to Walther P38, w czterech – Parabellum (przy czym w dwóch odcinkach nosi ten pistolet w kaburze od Walthera P38), w dwóch ma oba, a w jednym Walthera PPK. W pozostałych odcinkach nie używa broni.
Ponadto, w pierwszym i osiemnastym odcinku, epizodycznie Kloss używa też pistoletu maszynowego MP 40 i granatu, a także niesie karabin Mauser 98k, lecz nie oddaje z niego ani jednego strzału.
Odznaczenia.
W odcinku "Żelazny Krzyż" Kloss za wykrycie rzekomego spisku na życie Hitlera otrzymał Krzyż Żelazny I klasy, aczkolwiek nosił go tylko w odcinku "Bez instrukcji". Jak zwrócono uwagę w opowiadaniu „Poszukiwany Gruppenführer Wolf”, było to odznaczenie rzadko spotykane wśród oficerów kontrwywiadu, gdyż przyznawano je za walkę na froncie (na tyłach frontu jego odpowiednikiem był Krzyż Zasługi Wojennej). Za odkrycie spisku na życie Adolfa Hitlera bardziej prawdopodobne byłoby odznaczenie Klossa Krzyżem Rycerskim Krzyża Zasługi Wojennej lub Krzyżem Rycerskim Krzyża Żelaznego.
We wszystkich odcinkach serialu Kloss nosił na piersi baretki następujących odznaczeń:
Natomiast w filmie Hans Kloss. Stawka większa niż śmierć nosił:
W polskim mundurze J-23 wystąpił tylko w odcinkach „Spotkanie” i „Poszukiwany Gruppenführer Wolf”. W obu major nosi Odznaka za dwie rany lub kontuzje, zmieniają się natomiast baretki odznaczeń. W odc. 17 są to Krzyż Walecznych i Medal „Zasłużonym na Polu Chwały”, w odc. 18 zamiast nich nosi kolejno Medal za Odrę, Nysę, Bałtyk, Order Odrodzenia Polski i Medal za Długoletnią Służbę. Ostatniego z odznaczeń Kolicki nie mógł otrzymać, ponieważ przyznawane było ono tylko w latach 1938-39 za służbę w WP II RP.
Produkcje i publikacje z Klossem-Kolickim (Moczulskim).
Na początku lat 2000 Andrzej Szypulski i Zbigniew Safjan napisali scenariusze 12 nowych odcinków „Stawki większej niż życie”, których akcja dzieje się w lukach pomiędzy odcinkami serialu z lat 60. Po premierze historie te miały wejść jako rozdziały do powieści. J-23 miał w nich m.in. zetknąć się ze spiskiem na życie Hitlera w czasie służby we Francji, znaleźć się na Sycylii w czasie inwazji, trafić do neutralnej Szwajcarii oraz zbadać sprawę wzorowaną na zabójstwie Marcelego Nowotki. Wyreżyserowanie serialu zlecono Wojciechowi Wójcikowi, który do roli Klossa wybrał Marka Bukowskiego. Telewizja Polska nalegała żeby w nowej wersji J-23 był agentem wywiadu amerykańskiego przeciwko czemu protestowali reżyser i scenarzyści dodając do scenariusza wątek pracy dla Sowietów ze względu na przetrzymywanie matki Kolickiego-Moczulskiego w Kołymie. Serial ostatecznie nigdy nie został zrealizowany ze względu na zbyt duże koszty produkcji (1–2 mln złotych za odcinek).
Popularność.
W plebiscycie tygodnika „Antena” ogłoszonym w połowie 1984 z okazji 20-lecia polskiego filmu telewizyjnego postać Hansa Klossa zajęła drugie miejsce w głosowaniu na najpopularniejszego bohatera filmu telewizyjnego.
Muzeum Hansa Klossa.
Muzeum poświęcone Klossowi otwarto 1 marca 2009 w Katowicach. Znajdowały się w nim figury woskowe Klossa i Brunnera, eksponaty pochodzące z planu filmowego, fotosy, komiksy i inne. Wyświetlane były 10-minutowe fragmenty filmów z superagentem. Częścią Muzeum była kawiarnia „Café Ingrid” z wyposażeniem z czasów II wojny światowej.
Głównym zadaniem placówki była prezentacja kulturowego fenomenu, którym jest trwała i nieprzemijająca popularność serialu, ponadto miało ono ambicje stać się ośrodkiem kultury, w którym odbywały się spotkania fanów serialu z jego twórcami oraz ludźmi kultury.
Z powodu powstania projektu nowelizacji ustawy o muzeach, której przepisy zakazywałyby używania nazwy „muzeum” przez placówki komercyjne, założyciel muzeum podjął decyzję o zamknięciu placówki wraz z końcem 2009. Dodatkowym powodem tej decyzji było pojawienie się zarzutów o rzekome zapędy germanizacyjne tego przedsięwzięcia.
Nawiązania w kulturze masowej.
Postać Hansa Klossa stała się w Polsce, zwłaszcza od lat 70. XX wieku, tzw. ikoną pop-kultury. Stał się bohaterem książek, piosenek (np. "Telewizja" Brygady Kryzys, czy "Ballada o bohaterze" zespołu Dzieci Kapitana Klossa), dowcipów, a cytaty (oraz rzekome cytaty) z serialu funkcjonują do dziś w mowie potocznej.

</doc>
<doc id="199169" url="https://pl.wikipedia.org/wiki?curid=199169" title="Fasola szparagowa">
Fasola szparagowa



</doc>
<doc id="199173" url="https://pl.wikipedia.org/wiki?curid=199173" title="Podkręć jak Beckham">
Podkręć jak Beckham

Podkręć jak Beckham (ang. "Bend It Like Beckham") – angielska komedia z elementami filmu sportowego z 2002 roku w reżyserii Gurinder Chadhy.
Tematem filmu jest historia młodej Induski z zamieszkałej w Londynie rodziny sikhów, która wbrew oczekiwaniom swoich rodziców, marzy o zawodowym graniu w piłkę nożną i zakochuje się w „białym” trenerze. Film przedstawia relacje między rodzicami a ich uniezależniającymi się córkami, oczekiwania rodziców w stosunku do nich i ich (rodziców) „dojrzewanie” do zgody na akceptację własnych planów dzieci. W tej historii skonfrontowano też dwie kultury: zachodnią – brytyjską i indyjską – sikhijską.
Autorka filmu problem związku Induski z „białym” mężczyzną pokazuje także w innych swoich filmach, np. "Duma i uprzedzenie" (Bride and Prejudice), czy "Zakochany Paryż" (Paris, je t'aime 2006, odcinek „Quais de Seine”).
Opis fabuły.
Film koncentruje się na temacie dążenia dwóch przyjaciółek Jess i Jules do zawodowej gry w piłkę na poziomie ich idola Davida Beckhama. Aby to osiągnąć muszą one pokonać wiele przeszkód, takich jak niechęć do piłki konserwatywnej, hinduskiej rodziny Jess lub problemów sercowych Jules.
Londyn. Jasminder Kaur Bhangra (Parminder Nagra), zwana przez wszystkich Jess żyje w pokoju obwieszonym zdjęciami Beckhama. Codziennie zdaje mu relacje z tego, co przeżywa. Marzy, aby idąc w jego ślady osiągnąć mistrzostwo w piłce nożnej. Z zapałem grywa w parku z Hinduskimi kolegami. Zmartwiona tym matka z trudem stara się nauczyć ją gotowania indyjskich potraw. Jej starsza siostra Pinky wychodzi właśnie za mąż za swojego ukochanego Teetu. Mimo że małżeństwo nie jest aranżowane, rodziny udzielają im swojego błogosławieństwa. Matka marzy o podobnym szczęściu dla Jess modląc się jednocześnie do sikhijskiego Guru Nanaka o to, aby Jess przyjęto na prawo. Tymczasem Jess zaczyna iść własną drogą. Jej gra w piłkę zostaje zauważona przez Jules (Keira Knightley), zawodniczkę dziewczęcego zespołu futbolowego. Jules namawia Jess na grę w zespole. Dziewczyna angażuje się całym sercem wkrótce przyczyniając się do sukcesów zespołu. Siostra kryje w domu jej podwójne życie. Przy rodzicach posłuszna sikhijska córka ucząca się gotować, poza domem gracz piłki nożnej. Życie na boisku jeszcze bardziej angażuje Jess, od kiedy poznaje lepiej trenera Joego. Pewnego dnia rodzice odkrywają kłamstwa Jess. Jej ojciec (Anupam Kher) uświadamia sobie, że jego córka nie tylko biega z odsłoniętymi nogami na oczach wielu mężczyzn, ale w dodatku chyba zakochana jest w „białym”!
Produkcja i dystrybucja.
Nakręcony w koprodukcji angielsko-niemiecko-amerykańskiej film jest komedią osadzoną w brytyjskim środowisku kobiecego futbolu. Film był nagrywany Zachodnim Londynie, szczególnie w Hounslow (gdzie mieszkają dwie główne bohaterki), w Southall i centrum miasta (Soho, Piccadilly Circus), a także na lotnisku Heathrow Airport i w Niemczech, w Hamburgu.
W Polsce był wyświetlany w ramach Warszawskiego Festiwalu Filmowego.

</doc>
<doc id="199174" url="https://pl.wikipedia.org/wiki?curid=199174" title="1978 w muzyce">
1978 w muzyce



</doc>
<doc id="199175" url="https://pl.wikipedia.org/wiki?curid=199175" title="Vrnjačka Banja">
Vrnjačka Banja

Vrnjačka Banja (cyr. Врњачка Бања) – miasto w Serbii, w okręgu raskim, siedziba gminy Vrnjačka Banja. W 2011 roku liczyło 10 065 mieszkańców.
Charakterystyka.
Leży 200 km na południe od Belgradu, w dolinie Morawy Zachodniej. Jest największym i najbardziej znanym uzdrowiskiem w Serbii. Znajduje się tam 7 źródeł mineralnych. Okolice Vrnjačkiej Banji stanowią masywy górskie: Kopaonik (2017 m), Željin (1785 m), Stolovi (1376 m) i Goč (1216 m). Średnia temperatura roczna wynosi 10,5 °C.
Sport.
W mieście, w lipcu 2001 roku powstała szkoła sportowa piłki nożnej FC Volley, kształcąca uczniów w wieku od 7 do 14 lat.
Corocznie rozgrywane są tutaj międzynarodowe turnieje tenisowe rangi ITF, pod nazwą Vrnjacka Banja Open.

</doc>
<doc id="199176" url="https://pl.wikipedia.org/wiki?curid=199176" title="1977 w muzyce">
1977 w muzyce



</doc>
<doc id="199177" url="https://pl.wikipedia.org/wiki?curid=199177" title="1976 w muzyce">
1976 w muzyce



</doc>
<doc id="199178" url="https://pl.wikipedia.org/wiki?curid=199178" title="1975 w muzyce">
1975 w muzyce



</doc>
<doc id="199179" url="https://pl.wikipedia.org/wiki?curid=199179" title="1974 w muzyce">
1974 w muzyce



</doc>
<doc id="199180" url="https://pl.wikipedia.org/wiki?curid=199180" title="1973 w muzyce">
1973 w muzyce



</doc>
<doc id="199181" url="https://pl.wikipedia.org/wiki?curid=199181" title="Ginogeneza">
Ginogeneza

Ginogeneza, gynogeneza, pseudogamia – specyficzna odmiana partenogenezy spotykana u niektórych płazińców, nicieni, pierścienic, ryb i płazów polegająca na indukowaniu rozwoju jaja przez plemniki innego gatunku bez procesu kariogamii. Plemniki jednak nie wnikają do komórki jajowej. 
Karaś srebrzysty ("Carassius gibelio") rozmnaża się jedynie wówczas, gdy jego tarło odbywa się jednocześnie z tarłem karpia ("Cyprinus carpio") lub karasia pospolitego ("Carassius carassius").
U roślin proces gynogenezy prowadzi do wytworzenie sporofitu z komórek gametofitu żeńskiego bez zapłodnienia. Powstałe rośliny są haploidalne.

</doc>
<doc id="199182" url="https://pl.wikipedia.org/wiki?curid=199182" title="Toto-Lotek">
Toto-Lotek



</doc>
<doc id="199183" url="https://pl.wikipedia.org/wiki?curid=199183" title="Qian Zhenhua">
Qian Zhenhua

Qian Zhenhua (chin. upr. 钱震华, chin. trad. 錢震華; pinyin "Qián Zhènhuá"; ur. 1 września 1979 w Szanghaju) – chiński pięcioboista nowoczesny, mistrz świata.
W sierpniu 2005 zdobył tytuł indywidualnego mistrza świata na mistrzostwach w Warszawie. Rok wcześniej w mistrzostwach świata był 4., w 2001 – 7. W 2000 zwyciężył w mistrzostwach Azji.

</doc>
<doc id="199184" url="https://pl.wikipedia.org/wiki?curid=199184" title="Pseudogamia">
Pseudogamia



</doc>
<doc id="199185" url="https://pl.wikipedia.org/wiki?curid=199185" title="Kazik i przyjaciele">
Kazik i przyjaciele

Zespół Portowa orkiestra Kazik i przyjaciele powstał w 1993 r. W tym samym roku zdobył I nagrodę na festiwalu „Mikołajki Szanty 1993”, następnie II nagrodę na festiwalu „Giżycko Szanty 1994”. Rok później uczestniczyli w „Międzynarodowym Festiwalu Shanties w Warszawie”. Od tego czasu koncertuje na wszelkiego rodzaju imprezach integracyjnych w wysokiej klasy hotelach, estradach plenerowych, teatrach, oraz promach pasażerskich na Bałtyku.
Do roku 1998 kapela istniała pod nazwą „Kazik i Żeglarze”. Zmiana jest spowodowana występami na „Pikniku Country w Mrągowie” (Kazik i Przyjaciele) w 1998-1999 r. Żeglarska nazwa w tym wypadku nie mogła mieć miejsca.
Zespół często tworzył żywe tło w piątkowym, porannym programie TVP1 „Kawa czy herbata”. W latach 1995-1996 uzupełniał muzycznie program zatytułowany „Nauka Żeglowania”. Dziś oprócz muzykowania, członkowie kapeli sami organizują festiwale oraz imprezy plenerowe.
Na początku 2004 roku zostały zorganizowane pierwsze mikołajskie warsztaty muzyczne.
Do dzisiejszego dnia zespół współpracował z następującymi muzykami:
Dziś grają:

</doc>
<doc id="199188" url="https://pl.wikipedia.org/wiki?curid=199188" title="Język xhosa">
Język xhosa

Język xhosa (wym. własna ) – jeden z ważniejszych języków z rodziny bantu. Posługuje się nim południowoafrykański lud Xhosa (głównie w Południowej Afryce i Lesotho), liczbę użytkowników szacuje się na około 5,6 miliona. Zalicza się do języków mlaskowych, co wyróżnia go spośród innych języków bantu (cecha ta została zapożyczona z języków khoisan). Mlask boczny dziąsłowy (zapisywany jako „xh”) występuje również w nazwie języka.
Standard języka xhosa, oparty głównie na dialektach "gcaleka", "ndlambe" i "gaika", używany jest w prasie i szkolnictwie szczebla podstawowego. W języku xhosa rozwija się też bogata literatura współczesna, głównie dramaty (m.in. Sinxo oraz John Knox Bokwe).
Język xhosa od końca XIX wieku zapisywany jest alfabetem łacińskim, w 1931 roku wprowadzono znaki diakrytyczne do zapisu dźwięków niewystępujących w językach europejskich.

</doc>
<doc id="199193" url="https://pl.wikipedia.org/wiki?curid=199193" title="Antoni Frenzel">
Antoni Frenzel

Antoni Frenzel (ur. 7 sierpnia 1790 w Gościęcinie, powiat Koźle, zm. 3 kwietnia 1873 we Fromborku), duchowny katolicki pochodzący ze Śląska, biskup pomocniczy warmiński.
Studiował teologię i filozofię w Ołomuńcu i Wrocławiu; we Wrocławiu obronił doktorat teologii. Święcenia kapłańskie przyjął w 1817 r. Pracował jako duszpasterz i dyrektor seminarium nauczycielskiego w Głogówku; w 1821, m.in. ze względu na znajomość języka polskiego, został przeniesiony na Warmię i prowadził zajęcia w Liceum Hozjanum w Braniewie. W 1826 otrzymał tytuł doktora honoris causa Uniwersytetu Wrocławskiego. Otrzymał kanonikat w kapitule warmińskiej (1831), został również wikariuszem generalnym diecezji warmińskiej (1835) oraz proboszczem katedry fromborskiej (1841). Dwukrotnie zarządzał diecezją po śmierci kolejnych biskupów – Hohenzollerna (1836) i Hattena (1841), a w 1852 sam został wyniesiony do godności biskupiej, jako biskup pomocniczy warmiński ze stolicą tytularną Areopolis; sakrę biskupią przyjął 6 marca 1853.
Położył duże zasługi dla szkolnictwa polskiego na Warmii. Wzbogacił bibliotekę braniewskiego Hozjanum, dążył do obsadzania stanowisk nauczycielskich osobami znającymi język polski. Był autorem kilku prac teologicznych (po łacinie).

</doc>
<doc id="199194" url="https://pl.wikipedia.org/wiki?curid=199194" title="Akarologia">
Akarologia

Akarologia (z gr.: ἀκάρι, „akari”, gatunek roztocza oraz λόγος, „logos”, nauka) — dyscyplina zoologiczna zajmująca się naukowym badaniem roztoczy (Acari), obszernego i zróżnicowanego gatunkowo rzędu drobnych pajęczaków (Arachnida).

</doc>
<doc id="199195" url="https://pl.wikipedia.org/wiki?curid=199195" title="Trasa europejska">
Trasa europejska

Trasa europejska – międzynarodowa droga samochodowa w Europie, oznakowana numerem jedno-, dwu- lub trzycyfrowym poprzedzonym literą E (białe napisy na zielonym tle). Numeracja dróg jest zachowana przy przekraczaniu przez drogę granic państwowych. Nadzorowaniem sieci tras europejskich i propozycjami zmian w ich przebiegu zajmuje się Komisja Gospodarcza ONZ ds. Europy (UNECE). W niektórych państwach (np. Polska, Niemcy) numeracja tras europejskich występuje równolegle do krajowego systemu numeracji dróg. W innych państwach (np. Szwecja, Polska w latach 1962–1985) numeracja tras europejskich jest zintegrowana z systemem numeracji krajowej i drogi oznaczone symbolem Exx nie posiadają już innych numerów.
System oznaczeń.
Wyjątki.
Dwie drogi klasy „A”, E47 i E55, przebiegające przez Skandynawię mają oznaczenie sprzed 1992 (E6 i E4). Te wyjątki zostały zaakceptowane w związku z dużymi kosztami zmiany oznakowań ww. dróg. Stare oznakowanie występuje tylko w Norwegii i Szwecji. W pozostałych krajach drogi te są oznakowane według nowego systemu numeracji.
Oznakowanie dróg w poszczególnych krajach.
W poszczególnych krajach podejście do oznakowania tras numerami „Exx” jest różne:
Historia.
Pierwszy system numeracji tras europejskich, wprowadzony w 1950 roku, składał się z jedno do dwucyfrowych liczb, w dużym uproszczeniu polegał na tym, że im mniej ważna była droga tym wyższy miała numer.
Istniały dwie kategorie:
W 1968 roku wprowadzono trzycyfrowe arterie.
Bieżący system oznaczeń tras europejskich został utworzony w 1975 na podstawie Umowy europejskiej o głównych drogach ruchu międzynarodowego (AGR) zawartej w Genewie 15 listopada. Jego wprowadzanie w życie rozpoczęto w pierwszej połowie lat 80. XX wieku. Mimo upływu ponad 20 lat od jego wprowadzenia zdarzają się sytuacje oznakowania dróg znakami zgodnymi z poprzednim systemem.
Zmiana systemu numeracji nie od razu została przez wszystkich zaakceptowana. Zdarzały się też sytuacje, że po akceptacji zmian nic się praktycznie w oznakowaniu dróg nie zmieniło.
W związku z niewprowadzaniem zmian w oznakowaniu dróg, zdarzały się sytuacje, w których wydawcy atlasów pomimo uwzględnienia nowej numeracji dróg w atlasach, w kolejnych wydaniach powracali do poprzedniej (wycofywanej) numeracji.
W 1992 uzupełniono sieć o wiele nowych dróg, w znacznej mierze na terenach Rosji. Do dotychczasowego systemu dodano głównie drogi leżące na wschodzie Europy i częściowo w zachodniej Azji, co częściowo zniekształciło systematykę oznakowania tras.
Cały czas w systemie są wprowadzane zmiany, na ogół wydłużające lub zmieniające trasy przy jej końcach.
W Polsce.
Oznakowanie tras europejskich w Polsce zaczęto wprowadzać ok. 1962. Były to następujące trasy:
Obecny system numeracji tras europejskich zaczęto wprowadzać w 1985 według nowego systemu. Rząd Polski podpisał Umowę o głównych drogach ruchu międzynarodowego 14 września 1984. Została ona ratyfikowana 29 stycznia 1985 i opublikowana w Dzienniku Ustaw 11 marca 1985 ().
W tej umowie wymienione były następujące trasy przebiegające przez terytorium Polski:
Wkrótce po ratyfikacji umowy przez Polskę, jeszcze w 1985 w przebiegających przez Polskę trasach zaszły następujące zmiany:
W 1990:
W 1995:
W 1999:

</doc>
<doc id="199205" url="https://pl.wikipedia.org/wiki?curid=199205" title="Recja">
Recja

Recja ( lub "Rhaetia") – dawna prowincja rzymska utworzona po podboju Retów, obejmująca obecne tereny wschodniej Szwajcarii, Liechtensteinu, zachodniej Austrii (kraje Vorarlberg i Tyrol) oraz południowych Niemiec (część krajów Bawaria i Badenia-Wirtembergia). Głównymi miastami prowincji były "Augusta Vindelicorum" (dzisiejszy Augsburg) oraz "Castra Regina" (Ratyzbona).
Podbita przez Rzym w 15 p.n.e., Recja zyskała znaczenie ze względu na położenie na szlakach handlowych między Italią i terenami nad Dunajem oraz między Galią i Bałkanami. W I w. granica Recji została przesunięta na północ aż po Neckar. W III w. napór plemion germańskich spowodował cofnięcie zachodnich i północnych granic prowincji. Ok. 450 Rzymianie kontrolowali już tylko alpejskie rejony Recji.
Potomkami dawnych mieszkańców Recji są Retoromanie, niewielka mniejszość narodowa w północnych Włoszech i Szwajcarii posługująca się wywodzącym z łaciny językiem retoromańskim.
Geografia i podział administracyjny.
Granice prowincji.
Granice Recji biegły w przybliżeniu od Przełęczy Świętego Gotarda do dzisiejszego Sigmaringen na północy, skąd wzdłuż Dunaju biegły do "Batavis" (dzisiejsza Pasawa). Tam granica odbijała na południe wzdłuż Inn (), przez okolice współczesnego Innsbrucku, do "Pons Drusi" (dzisiejsze Bolzano). Południowa granica biegła przez "Bilitio" (współczesna Bellinzona), Przełęcz Simplon do Przełęczy św. Gotarda. Do Recji początkowo należały także tereny Doliny Górnego Rodanu () odpowiadające części dzisiejszego kantonu Valais położonej na południe od Jeziora Genewskiego, jednak w połowie I wieku utworzono z nich osobną prowincję "Alpes Poenina".
Przez cały okres rzymski granice prowincji pozostawały relatywnie stabilne, z wyjątkiem granicy północnej. Początkowo przebiegała mniej więcej na wysokości dzisiejszego Augsburga, jednak już przed 40 rokiem n.e. przesunięto ją do brzegów Dunaju. Po ok. 90 roku n.e., za panowania Domicjana i Trajana granice ponownie rozszerzono na północny zachód od fortu Eining nad Dunajem. Ostatecznie około 155–160 roku Limes przesunięto o kolejnych kilkadziesiąt kilometrów w głąb Germanii, aż po granicę gęstych lasów na Neckar, by w połowie III wieku cofnąć obsadzoną granicę na powrót na linię Renu i Dunaju.
Około 100 roku n.e. w skład Recji włączono terytorium "Vindelicii", czyli obszarów wzdłuż Dunaju. Około roku 300 Recję przyłączono do Diecezji Italskiej i podzielono na dwie prowincje wzdłuż linii biegnącej mniej więcej od Jeziora Bodeńskiego na wschód, przez "Partianum" (dzisiejsze Partenkirch), do Inn. Stolicą położonej na południu Recji Pierwszej () była "Curia Rhaetorum", stolicą Recji Drugiej ( obejmująca ziemie dawnej "Vindelicii") była "Augusta Vindelicorum" (Augsburg).
Miasta i podział administracyjny.
Alpejskie prowincje Rzymu były bardzo słabo zurbanizowane. Jedynym miastem na terenie Recji posiadającym status "municipium" w II wieku była "Augusta Vindelicorum", zwana również "Municipium Aelium Augustum", czyli dzisiejszy Augsburg. Z zachowanych inskrypcji nie jest jasne które miasta posiadały status "civitas", jednak jest to dość prawdopodobne w przypadku "Cambodunum" (Kempten; prawdopodobnie pierwsza stolica prowincji) i "Brigantium" (Bregencji). Strabon wspomina też o mieście "Damasia" (prawdopodobnie znajdującym się na wzgórzu znanym dziś jako Auerberg) jako o ważnym centrum religijnym i administracyjnym („"akropolis"”). Z badań archeologicznych można wnosić, że rolę centrów administracyjnych mogły również pełnić miasta "Curia" (dzisiejsze Chur), "Phoebiana" (Faimingen koło Dillingen) oraz "Vicus Scuttarensium" (dzisiejsze Nassenfels). 
W czasach podboju istniało zaledwie kilka mniejszych ośrodków miejskich: "Arbor Felix" (dzisiejsze Arbon), "Foetibus" (Füssen), "Veldidena" (Innsbruck) i "Teriolis" (Zirl). Z badań archeologicznych wynika, że urbanizacja postępowała powoli. Do czasów cesarza Klaudiusza na terenie prowincji powstało zaledwie kilka kolejnych miasteczek (, l.mn. "vici"), m.in. wspomniane już "Curia", wzgórze Auerberg, "Constantia" (Konstancja) czy "Rapa" (Schwabmünchen). Akcja osiedleńcza przyspieszyła dopiero za rządów dynastii Flawiuszy (69−96), powstały wtedy m.in. "Abodiacum" (w rejonie Orsingen-Epfach), "Bratananium" (Gauting) i cywilne "vici" wokół fortów wojskowych nad Dunajem: "Gontia" (Günzburg) i nieznana z nazwy miejscowość wokół fortu w Ennetach (dzielnicy Mengen). W II wieku rzymskie wojska przesunęły granicę prowincji dalej na północ, ale wiele dotychczasowych obozów wojskowych zajęli cywile, tworząc kolejne miasteczka o charakterze czysto cywilnym; w tym czasie powstały m.in. "Phoebiani" (Faimingen), "Aquileia" (Heidenheim) i "Pons Aeni" (Pfaffenhofen am Inn).
Historia.
Wzmianka o Recji jako jednej z czterech krain, przez które wiedzie droga przez Alpy pojawia się już w pisanych przed 146 p.n.e. "Dziejach" Polibiusza. W czasach przedrzymskich tereny Recji zamieszkiwały dwie główne grupy ludności. Na północ od Alp, na obszarze pogórza alpejskiego, do ok. 50 p.n.e. dominowały typowo lateńskie oppida, warowne osady stanowiące centra administracyjne lokalnych plemion, prawdopodobnie celtyckich. Z kolei górskie doliny zamieszkiwali przede wszystkim Retowie, o których wczesnej historii i pochodzeniu niewiele wiadomo. 
Tytus Liwiusz w "Ab Urbe condita" i Pliniusz Starszy w "Naturalis historia", a w ślad za nimi wielu antycznych autorów, wskazywali na pochodzenie Retów od Etrusków, których Galowie mieli zepchnąć z ich siedzib w Dolinie Padu na północ, zapewne między VII a V wiekiem przed naszą erą. Nieliczne zachowane inskrypcje w języku retyckim oraz znaleziska archeologiczne wydają się potwierdzać to pokrewieństwo, jednak wielu autorów wskazuje raczej na pochodzenie Retów od Celtów lub plemion iliryjskich. Współcześni autorzy wskazują także na możliwość, że Retowie i Etruskowie mogli wywodzić się z wspólnego rdzenia, bądź też że byli potomkami autochtonów, którzy przyjęli język etruski na drodze wymiany kulturowej, a niekoniecznie masowej migracji. 
Nazwa ludu Retów i zamieszkiwanej przez nich ziemi mogła pochodzić od wyznawanej przez nich bogini Rhei, utożsamianej przez Rzymian z Kybele, możliwe również, że tożsamej z boginią Reitią czczoną przez Wenetów. 
W każdym razie do czasów rzymskich tereny Recji były w przeważającej większości zamieszkałe przez ludność celtycką, wojowniczą i dokonującą częstych wypraw łupieżczych na tereny Galii Narbońskiej. W czasie rzymskiej inwazji Retowie nie stanowili jednorodnej grupy etnicznej a raczej federację plemion, często o różnym pochodzeniu kulturowym.
Podbój rzymski.
Rzymianie pierwszy raz wkroczyli na tereny Retów w czasie wojen galijskich. Około 58 p.n.e. Juliusz Cezar pobił plemiona helweckie, a także założył dwa warowne obozy wojskowe na wschodnich rubieżach podbitych przez siebie ziem: "Colonia Julia Equestris" (dzisiejsze Nyon nad Jeziorem Genewskim) i "Augusta Raurica" (w pobliżu miejscowości Augst i Kaiseraugst na obrzeżach dzisiejszej Bazylei).
W roku 16 p.n.e. Publius Silius Nerva najechał ziemie Retów i pokonał ich wojska w bitwie, w rok później Tyberiusz i Druzus Starszy powtórzyli inwazję i do 13 p.n.e. podbili całą Recję wraz z sąsiadującą z nią ziemią Noricum. Na podbitych ziemiach rozwinęli osadnictwo wojskowe i utworzyli wiele nowych centrów osadniczych, m.in. w "Vindonissie" (dzisiejsze Windisch). Wśród pierwszych osadników byli m.in. weterani Legio I Germanica i Legio XX Valeria Victrix. Inaczej niż podbici Germanie i Celtowie w innych prowincjach, wydaje się, że Retowie nie wzniecali buntów przeciwko nowej władzy, choć postępująca romanizacja spowodowała m.in. powrót części mieszkańców do wierzeń i zwyczajów niemal zarzuconych jeszcze przed przybyciem Rzymian. Znaleziska archeologiczne wskazują, że wiele miejsc dawnego kultu pozostało w użyciu do późnego antyku.
Początkowo Recja zarządzana była przez legata prowincji Gallia Belgica, jednak już w 16 roku naszej ery w czasie buntu legionów germańskich i opuszczeniu prowincji przez Germanika, legat wyznaczył osobnego zarządcę do spraw Recji, prawdopodobnie w randze prefekta ("praefectus civitatum") lub prokuratora (ten tytuł piastowali urzędnicy od czasów cesarza Trajana). Początkowo prokurator, którego siedzibą było miasto "Augusta Vindelicorum" (dzisiejszy Augsburg) rozporządzał czterema oddziałami (łac. "ala", lm. "alae") jazdy i 11 kohortami piechoty, w połowie II wieku na siły w jego dyspozycji składały się trzy "alae" i 13 kohort. W ciągu następnych dwóch stuleci prowincja została niemal w całości zromanizowana.
Prowincja graniczna Cesarstwa Rzymskiego.
Wojny markomańskie odcisnęły piętno na Recji. Już w latach 162−165 Chattowie i Chaukowie próbowali najechać Recję i sąsiednią prowincję Germania Superior, jednak ich wojska zostały odparte. Choć większość walk toczyła się w Panonii i Dacji, także Recja została spustoszona przez najazdy barbarzyńskie i szalejącą zarazę. By zabezpieczyć stale zagrożoną granicę, cesarz Marek Aureliusz w 170 stworzył w "Salonae" (dzisiejszy Solin w Chorwacji) nowy legion, Legio III Italica, który na przełomie 179/180 roku przebazowano do Recji. Nowa jednostka w krótkim czasie wzmocniła tzw. Limes Górnogermańsko-Retycki, zwłaszcza w rejonie Agri Decumates, pomiędzy źródłami Dunaju i Renu. Jednocześnie legat legionu przejął władzę nad prowincją od dotychczasowych władz, co usprawniło prace fortyfikacyjne. Graniczne fortyfikacje początkowo składały się z torfowego wału i fortów ziemno-drewnianych, w latach 150-200 wzmocnionych o konstrukcje kamienne. Legion posiadał główny obóz w "Castra Regina" oraz stałe obozy, stanice i forty w kilkudziesięciu miejscach wzdłuż granicy i w strategicznych punktach na terenie prowincji, m.in. w "Vallatum", "Submuntorium", "Cambodunum" (dzisiejsze Kempten), "Vimanii" i "Cassiliacum" (Memmingen).
Już w czasie kryzysu wieku III północne granice cesarstwa rzymskiego stały się celem ataków Alamanów, których bezskutecznie próbowali pokonać cesarze Karakalla i Maksyminus Trak. Za panowania Galiena w 259 i 260 Alamanowie i ich sojusznicy Jutungowie splądrowali Recję i Północną Italię i zniszczyli m.in. "Castra Regina." Kres ich inwazji położyły dopiero rzymskie zwycięstwa w pobliżu Mediolanu i w bitwie pod "Augusta Vindelicorum". Jednak mimo pokonania sił germańskich, Rzymianie utracili kontrolę nad ufortyfikowaną granicą a cesarz rozkazał wycofać siły rzymskie do Italii. W 268, roku śmierci cesarza, Alamanowie ponownie złupili Recję, wkroczyli do Italii i ponownie ulegli rzymskim legionom, tym razem pod wodzą Klaudiusza II Gockiego. Pomimo rzymskich sukcesów Alamanowie i ich sojusznicy utrzymali większość Recji, wyparł ich dopiero Aurelian w 274 roku, w czasie ekspedycji przeciw cesarstwu galijskiemu. Marek Aureliusz Probus poprowadził kilka ekspedycji karnych na drugą stronę granicy i wzmocnił limes, dzięki czemu do Recji powrócił pokój. W IV wieku na terenie Recji zaczęły powstawać pierwsze wspólnoty chrześcijan.
Za czasów Dioklecjana Recja przeszła spod administracji wojskowej pod cywilną. Tetrarchia wzmocniła obronę limesu w rejonie Recji i stan obrony prowincji pozostawał dobry przez kolejne stulecie, mimo okazjonalnych ataków ze strony Jutungów i Alamanów (m.in. w latach 357, 358, 363 i 383). W połowie czwartego wieku kolejni cesarze (Konstans, Konstancjusz II, Julian i Walentynian I) znacząco rozbudowali system obronny w rejonie górnego Renu, górnego Dunaju i ziem leżących pomiędzy źródłami obu rzek. W tym czasie Recja była już niemal kompletnie zromanizowana; do tego stopnia, że zarówno przez antycznych, jak i współczesnych autorów bywa traktowana jako kulturowy dodatek do Italii, a nie odrębny region z własnymi tradycjami.
Upadek Rzymu i podboje germańskie.
Chronologia ostatnich lat panowania cesarstwa zachodniorzymskiego nad Recją nie jest jasna. Wielu autorów podaje, że prowincja została opuszczona przez rzymskie legiony już w końcu IV wieku, po śmierci cesarza Gracjana lub z rozkazu Flawiusza Stylicho, jednak wydaje się, że przynajmniej do ok. 415 roku (okres sporządzenia zestawienia wojsk rzymskich w Recji w "Notitia Dignitatum" to zapewne lata 415−417) granica z plemionami germańskimi wciąż była stabilna i obsadzona przez regularną armię rzymską (limitanei). Z badań archeologicznych i źródłowych wynika jednak, że już od pierwszych lat V wieku dochody z podatków z alpejskich prowincji spadały dramatycznie, a bandy germańskich wojowników coraz częściej zapędzały się bezkarnie aż do północnej Italii. W roku 400 prowincję złupili także sprzymierzeni z Hunami Alanowie, choć ponowny najazd Alanów, Wandalów i Swebów w 406 roku udało się odeprzeć wojskom Stylicho. W "Państwie Bożym" Augustyn z Hippony wspomina o problemach z dostarczaniem zapasów dla jednostek wojskowych w Recji, znaleziska archeologiczne potwierdzają też budowę fortyfikacji wokół rzymskich osad położonych w rejonach narażonych na ataki Wizygotów oraz wzrost osadnictwa germańskiego po obu stronach granicy. 
Choć armia rzymska pozostawała na stanowiskach, już od czasów Walentyniana II miasta niemal się wyludniły, mieszkańcy wiosek coraz częściej musieli chronić się w ufortyfikowanych obozach na szczytach wzniesień, a bogatsi mieszkańcy masowo opuszczali Recję i emigrowali do bezpieczniejszych regionów na południu. Choć jeszcze w 430 Aecjusz Flawiusz odparł kolejny najazd Iuthungi, a w 434 przepędził z Recji Burgundów, ostatecznie cesarstwo zachodniorzymskie stopniowo zaczęło tracić kontrolę nad terenami północnej Recji na rzecz Alamanów, którzy w 478 zapuścili się aż do "Batavis" w prowincji Noricum (dzisiejsza Pasawa). Choć oficjalnie Rzym zachował zwierzchnictwo nad prowincją, prawdopodobnie do końca stulecia Alamanowie zajęli całe jej terytorium. Część ziem Recji zajęli też przybyli z terenu dzisiejszych Czech Bawarowie.
Potęgę Alamanów złamał Chlodwig I, który pokonał ich w bitwie pod Tolbiac w 496 roku. W jej wyniku ziemie Alemanów w dzisiejszej Francji dostały się pod panowanie Państwa Franków, zaś tereny Recji przypadły, przynajmniej nominalnie, Teodorykowi, władcy powstałego na gruzach cesarstwa zachodniorzymskiego Królestwa Ostrogotów. W roku 507 Teodoryk oficjalnie przekazał Alamanom Recję i ostatecznie zezwolił im na zasiedlenie terenów po obu stronach dawnej granicy, z zadaniem jej obrony przed innymi ludami. Jednak po jego śmierci, w 536 roku Frankowie podbili tereny przyszłej Szwajcarii tworząc na jej części prowincję Recji Środkowej lub Kurialnej ("Raetia Curiensis"), zarządzaną przez lokalnych biskupów. W czasach Karola Wielkiego Recję przekształcono w dziedziczne księstwo.
Jeszcze w V wieku Recja Druga uległa germanizacji, Recja Pierwsza pozostała pod wpływem Rzymu do czasów najazdu Ostrogotów w latach 493−537, gdy stała się częścią Państwa Franków jako "Raetia Curiensis". 
Alamanowie zachowali swój język, jednak pod wpływem miejscowej ludności i długotrwałej służby u boku Rzymian jako foederati przejęli rzymskie prawo i zwyczaje, a tytuły lokalnych władców "Dux Raetiarum", "praeses Raetiarum" i urząd trybuna przetrwały w Recji do średniowiecza, choć w przeciwieństwie do większości ludów germańskich rolę suwerena w ich społeczeństwie spełniał tradycyjnie wiec. Mimo germanizacji warstw wyższych, jeszcze między XII a XIII wiekiem miejscowa ludność posługująca się językiem wywodzącym się z łaciny stanowiła większość na tym obszarze. Dopiero w 1524 dokument powołujący do życia Ligę Dziesięciu Jurysdykcji, jedno ze znaczniejszych państw na terenie dzisiejszej Szwajcarii, zniósł łacinę jako język urzędowy na terenie dawnej Recji i zastąpił ją niemieckim. Do dziś na terenie Gryzonii zamieszkuje znacząca mniejszość retoromańska.
Gospodarka.
Od początku rzymskiej kolonizacji Recja miała znaczenie przede wszystkim strategiczne, jako przedmurze alpejskich przełęczy i strategiczny łącznik między Italią a Germanią i między Galią a Panonią. Z czasem zaczęła jednak czerpać znaczące przychody z tego tytułu, zwłaszcza dzięki handlowi rzymskimi tekstyliami i ceramiką z plemionami germańskimi.
Głównymi drogami prowincji były zbudowana w 46 roku Via Claudia Augusta ("Via Imperii"), z Werony i "Tridentium" przez przełęcz "Brennus Mons" do "Augusta Vindelicorum", jej wschodnia odnoga Via Raetia (przez przełęcz Scharnitz i Seefeld do "Veldidena" i dalej do "Augusta Vindelicorum"), oraz szlak z "Comum" przez przełęcz "Cunus Aureus" i "Curia" do "Cambodunum" i dalej do "Guntii". Via Decia, zbudowana na polecenie cesarza Decjusza w 250 roku, łączyła, z wykorzystaniem już istniejących dróg, południową część prowincji na linii "Brigantium – Veldidena". Istniało również kilka drewnianych mostów przez Dunaj, Ren oraz Iller i Lech.
W porównaniu z położonymi dalej na południe regionami Rzymu, Recja była stosunkowo biedną prowincją. Choć za czasów Konstantyna Wielkiego została zaliczona do makroregionu "Italia annonaria" („Italii zasobnej w zboże”), w rzeczywistości od najdawniejszych czasów jedynie nieliczne żyzne doliny nadawały się pod uprawy. Podstawą egzystencji dużej części ludności były wypas bydła i wyrąb lasów, a w czasach przedrzymskich także regularne wyprawy łupieżcze. Rzymianie wprowadzili na terenie Alp uprawę winorośli, a wino produkowane w Recji miało renomę nie mniejszą, niż wina italskie. Ich miłośnikiem miał być m.in. sam Oktawian August.
Już w I wieku p.n.e. alpejskie plemiona wydobywały i wytapiały złoto, jednak główne rzymskie kopalnie tego kruszcu leżały dalej na zachód, w rejonie miasta "Bessa" i Virunum, stolicy prowincji Noricum. W czasach rzymskich na terenie Recji odnaleziono także bogate złoża miedzi i srebra, rudę eksportowano do północnej Italii, skąd wykonane z niej wyroby trafiały do wszystkich prowincji imperium.
Choć alpejskie wyżyny zasobne były w lasy, transport drewna przez górskie przełęcze był mało opłacalny i Rzymianie pozyskiwali je głównie z terenów położonych na południowym pogórzu alpejskim; drewno z alpejskich lasów zidentyfikowano jednak m.in. wśród znalezisk w Pompejach. Lokalni kupcy eksportowali również wosk pszczeli, miód, smołę i sery.

</doc>
<doc id="199207" url="https://pl.wikipedia.org/wiki?curid=199207" title="Raetia">
Raetia



</doc>
<doc id="199208" url="https://pl.wikipedia.org/wiki?curid=199208" title="Rhaetia">
Rhaetia



</doc>
<doc id="199211" url="https://pl.wikipedia.org/wiki?curid=199211" title="Louisville">
Louisville

Louisville – miasto we wschodniej części Stanów Zjednoczonych, największe miasto stanu Kentucky, siedziba hrabstwa Jefferson. Leży nad rzeką Ohio, która wyznacza granicę między stanami Kentucky i Indiana. Miasto zostało założone przez George’a Rogersa Clarka.
W roku 2005 miasto miało 556 tys. mieszkańców, a obszar metropolii w 2015 roku liczył 1 279 335 mieszkańców.
Od 1875 w mieście odbywa się coroczny wyścig konny Kentucky Derby, jeden z najbardziej prestiżowych w Stanach Zjednoczonych.
W Louisville urodzili się: twórca komiksów Don Rosa, bokser Muhammad Ali, koszykarz NBA Rajon Rondo oraz aktorka Jennifer Lawrence. Mieszkała w nim piosenkarka Nicole Scherzinger.
W mieście rozwinął się przemysł chemiczny, maszynowy, metalowy, samochodowy oraz spożywczy.
Klimat.
Miasto leży w strefie klimatu wilgotnego subtropikalnego, z gorącym latem, należącego według klasyfikacji Köppena do strefy "Cfa". Średnia temperatura roczna wynosi 14,6 °C, a opady 1140,5 mm (w tym do 31,75 cm opadów śniegu). Średnia temperatura najcieplejszego miesiąca – lipca wynosi 26,3 °C, podczas gdy najzimniejszego – stycznia 1,6 °C. Rekordowe najwyższe i najniższe temperatury wyniosły odpowiednio 41,1 °C i –30 °C.

</doc>
<doc id="199215" url="https://pl.wikipedia.org/wiki?curid=199215" title="Powatan">
Powatan

Powatan (zm. 1618) – wódz północnoamerykańskich Indian z plemienia Paspegów z wioski Werocomoco, syn Namontacka. Jedna z żon Powatana, Helewa, była matką Pocahontas. Zmarł w wieku ok. 70 lat, mając ponoć 87 dzieci.
Życiorys.
Ojciec Powatana na drodze podbojów podporządkował sobie inne plemiona tworząc z nich luźną federację, na czele której stał. Powatan kontynuował politykę ekspansji, podporządkowując swojej władzy ponad trzydzieści plemion oraz opanowując rozległe terytorium na obszarze sięgającym na północy po zatokę Chesapeake w dzisiejszym stanie Maryland, a na południe po zatokę Albemarle Sound w dzisiejszym stanie Karolina Północna. Na zachodzie granica jego władztwa sięgała rzeki Rappanhanock. Ogólnie władza Powatana rozciągała się na blisko dwieście wiosek, zamieszkałych przez dziewięć tysięcy ludzi.
W 1607 roku Anglicy założyli osadę Jamestown. Powatan początkowo starał się utrzymywać poprawne stosunki z Europejczykami, jednak stopniowo zaczynały narastać napięcia, a nawet dochodziło do lokalnych starć. Zasadnicza poprawa nastąpiła po ślubie córki Powatana - Pocahontas z angielskim kolonistą Johnem Rolfe’em. Zawarto wówczas pokój pomiędzy Indianami a kolonistami. Jednak po śmierci Powatana, jego przyrodni brat Opchanacanough rozpoczął ponownie wojnę z Anglikami.

</doc>
<doc id="199218" url="https://pl.wikipedia.org/wiki?curid=199218" title="Heinrich von Tunna">
Heinrich von Tunna

Henryk von Tunna, nazywany też Henrykiem Bartem (zm. 2 czerwca 1209 w Akce) – trzeci w kolejności wielki mistrz zakonu krzyżackiego, sprawujący swój urząd w 1209 roku.
Życiorys.
Pochodził z niewiele znaczącego rodu ministeriałów landgrafa Turyngii, podległych palatynowi Saksonii. Początkowo żonaty, nie myślał o wstąpieniu do zakonu, jednak po śmierci żony, bezdzietny i samotny, udał się na pielgrzymkę do Ziemi Świętej podarowawszy wpierw cały swój majątek klasztorowi w Reinhardsbrunn. Do zakonu krzyżackiego, wówczas pod panowaniem Ottona von Kerpena, wstąpił tuż po przybyciu na miejsce, czyli pod koniec 1208 roku, i równie szybko - po trzymiesięcznym nowicjacie - został jego wielkim mistrzem. 
Rządy Henryka Barta trwały bardzo krótko. Dziejopisarze krzyżaccy nie przypisują mu żadnych większych zasług. Zakon krzyżacki nadal znaczył niewiele, a jego liczebność była znikoma. Według późniejszego wielkiego mistrza, Hermanna von Salzy, za czasów Henryka Barta zakon nie mógł wystawić nawet dziesięciu w pełni uzbrojonych rycerzy.
Henryk zmarł 2 czerwca 1209 r. w Akce i tam też przypuszczalnie został pochowany.

</doc>
<doc id="199220" url="https://pl.wikipedia.org/wiki?curid=199220" title="Uyo">
Uyo

Uyo - miasto w Nigerii, stolica stanu Akwa Ibom. Liczy około 370 tys. mieszkańców. Jest siedzibą Uniwersytetu Uyo.

</doc>
<doc id="199224" url="https://pl.wikipedia.org/wiki?curid=199224" title="Microïds">
Microïds

Microïds – założona w 1984 roku francuska firma zajmująca się produkcją, wydawaniem i dystrybuowaniem gier komputerowych i na konsole. Znana jest również jako MC2-Microïds z powodu fuzji z grupą MC2 w 2003 roku. Łącznie zatrudnia 200 osób, z czego 105 pracuje w jednym ze studiów R&amp;D w Montrealu, a pozostałe pracują w drugim studiu w Paryżu oraz oddziałach dystrybucyjnych w Kanadzie, Francji, Włoszech i Wielkiej Brytanii. Oficjalnym dystrybutorem gier autorstwa Microïds w Polsce jest Cenega Poland.

</doc>
<doc id="199225" url="https://pl.wikipedia.org/wiki?curid=199225" title="Microids">
Microids



</doc>
<doc id="199228" url="https://pl.wikipedia.org/wiki?curid=199228" title="Dwadzieścia lat później">
Dwadzieścia lat później

Dwadzieścia lat później (lub "W dwadzieścia lat później") – powieść Aleksandra Dumasa. Druga część trylogii opowiadającej historię czterech przyjaciół: Atosa, Portosa, Aramisa i d’Artagnana. Powieść toczy się w latach 1648-49. Miejscem akcji jest Francja z Paryżem i różnymi miejscowościami oraz Anglia (Londyn i okolice).
Utwór po raz pierwszy został wydany w formie powieści w odcinkach od stycznia do sierpnia 1845. 
Streszczenie.
Francja, rok 1648. Nie żyją już Ludwik XIII i kardynał Richelieu. Ludwik XIV, następca tronu, jest niepełnoletni, więc władzę regencyjną sprawują królowa matka Anna Austriaczka i kardynał Jules Mazarin (właściwie Giulio Mazarini), Włoch, pierwszy minister i następca Richelieu (niektórzy historycy twierdzą, że Anna Austriaczka potajemnie wzięła z nim ślub). W kraju szaleje wojna domowa, tzw. Fronda. Mieszczanie ciemiężeni podatkami przez kardynała i królową wychodzą na ulice i walczą o swoje prawa. Wspomaga ich magnateria, która liczy na osłabienie władzy królewskiej. Na czele Frondy stoją książę Condé (Wielki Kondeusz) oraz książę de Beaufort. Mazarini rozwiązuje gwardię muszkieterów i gwardię kardynalską - obie zastępuje teraz gwardią muszkieterów królewsko-kardynalskich. Szuka do niej ludzi pewnych i na których można by polegać zawsze i wszędzie. Tymczasem Atos, Portos i Aramis powróciwszy do dawnych nazwisk (Atos - hrabia Olivier de La Fère, Portos - pan Christopher du Vallon i Aramis - kawaler Rene d’Herblay), rozkoszują się świętym spokojem. Jedynie porucznik d’Artagnan nadal wiernie służy królowej i oczekuje już długo awansu na kapitana. Liczy, że zdobędzie go wierną służbą.
Mazarini każe d’Artagnanowi sprowadzić pewnego więźnia z Bastylii. Jest nim przyjaciel d’Artagnana, hrabia Rochefort, człowiek z Meung. Rochefort poznaje muszkietera i cieszy się ze spotkania z nim. Następnie kardynał prosi więźnia, by polecił mu jakiś odważnych żołnierzy do gwardii. Hrabia poleca mu Atosa, Portosa, Aramisa i d’Artagnana, opowiadając o ich dotychczasowych przygodach. Po tej wizycie Rochefort ucieka z pomocą mieszczan. D’Artagnan zaś dostaje polecenie zwerbowania do gwardii swoich trzech przyjaciół. Problem w tym, że porucznik nie wie, gdzie oni są. 
D’Artagnan spotyka przypadkiem swego dawnego sługę, Plancheta, obecnie cukiernika i frondystę. Planchet opuścił służbę u d’Artagnana, by zostać żołnierzem i zdobyć stopień sierżanta, w czym pomógł mu Rochefort. Teraz jednak, jako cywil, Planchet jest ważną osobistością wśród buntujących się mieszczan i pomógł niedawno uciec Rochefortowi z niewoli. Uciekając przed strażą królewską, chowa się przypadkiem w mieszkaniu swego dawnego pana. Z radości postanawia mu pomóc w odnalezieniu trzech muszkieterów. Na razie wie tylko tyle, gdzie jest Bazin - sługa Aramisa. Jest on obecnie szwajcarem w kościele. Bazin kłamie jednak przed d’Artagnanem, że nie wie, gdzie jest jego pan. D’Artagnan spotyka przypadkiem w kościele Rocheforta, który opowiada mu o swoim planie dokuczenia Mazariniemu. 
Muszkieter i cukiernik śledzą Bazina i omal nie giną z ręki męża kobiety, z którą romansuje ostatnio Aramis. Sam Aramis (obecnie opat d’Herblay z zakonu jezuitów) ukrywał się na drzewie. Spotkawszy przyjaciół, zabiera ich do swej siedziby, ale nie zgadza się wstąpić do gwardii, wskazuje jedynie miejsce pobytu Portosa. D’Artagnan i Planchet odwiedzają Portosa, który teraz owdowiał i nudzi się w swej posiadłości. Tym chętniej zgadza się wstąpić do służby, zwłaszcza że d’Artagnan nęci go możliwością zostania baronem. Następnie d’Artagnan odwiedza Atosa (adres wskazał mu Portos), który teraz spędza czas na wychowywaniu swego syna, wicehrabiego Raula de Bragelonne. Młody Raul przyjaźni się z siedmioletnią Luizą de la Vallière, w której kiedyś się zakocha. Atos odmawia wstąpienia na służbę, a po wyjeździe d’Artagnana szybko wyjeżdża z Raulem do Paryża, gdzie prezentuje chłopaka księżnej de Chevreuse, jego matce (nie wyjawiając chłopcu, kim ona dla niego jest, ale mówiąc księżnej, kim jest chłopak). 
D’Artagnan, Portos i jego wierny sługa oraz intendent Mousqueton wstępują do gwardii królewskiej. Tymczasem Grimaud, sługa Atosa, zostaje wysłany przez swego pana do zamku-twierdzy, gdzie jest przetrzymywany przywódca Frondy, książę de Beaufort. Książę szykuje swoją ucieczkę, pomaga mu w tym Rochefort przebrany za ogrodnika - kontaktuje się z księciem za pomocą piłek tenisowych, które de Beaufort przerzuca przez mur, zaś Rochefort odrzuca mu je z wiadomościami. Grimaud dostarcza księciu pasztet z ukrytą wewnątrz drabinką sznurową. Beaufort ucieka z więzienia. Anna Austriaczka i kardynał Mazarini wpadają w szał na wieść o ucieczce księcia de Beaufort. D’Artagnan i Portos ruszają za nim w pościg. Dopadają go, dochodzi do starcia pomiędzy nimi a frondystami, ale zaprzestają walki, gdy okazuje się, że wśród ludzi pomagających księciu w ucieczce są Atos i Aramis. Przyjaciele żegnają się w miarę ciepło i rozdzielają się. Następnego dnia Atos i Aramis spotykają się z Portosem i d’Artagnanem. Obie pary przyjaciół szczerzą na siebie zęby, w końcu jednak udaje im się dojść do porozumienia i złożyć przysięgę wiecznej przyjaźni.
Tymczasem Raul de Bragelonne podróżuje do Flandrii, by wstąpić do wojska razem ze spotkanym po drodze młodym wicehrabią de Guiche, któremu Raul uratował życie. Jedzie za nim Grimaud wysłany przez Atosa. Po drodze Raul i młody de Guiche ratują z rąk zbójów kata z Bethune. Ten jednak jest ciężko ranny - młodzi przyjaciele wzywają mu księdza. Ksiądz, o dość podejrzanej fizjonomii, niechętnie przystępuje do wysłuchania spowiedzi kata. Jego zainteresowanie jednak bardzo wzrasta gdy dowiaduje się, że sumienie umierającego obciąża zbrodnia zabójstwa dokonanego na niejakiej Anne de Bueil, czyli milady de Winter. Okazuje się, że ów fałszywy ksiądz to w rzeczywistości John Franciszek de Winter, syn Milady i jej męża (starszego lorda de Winter, który zmarł otruty przez nią). Poznawszy szczegóły egzekucji swej matki oraz nazwisko jednego z jej morderców (młodszego lorda de Winter), zabija kata sztyletem i ucieka. Śledzący Raula Grimaud zawraca z drogi i przybywa do Atosa, Portosa, Aramisa i d’Artagnana, którzy właśnie spotykają się potajemnie i spędzają miło czas tak, jak w dawnych czasach. Wierny sługa ostrzega ich o niebezpieczeństwie ze strony syna Milady.
W Anglii trwa rewolucja. Król Karol I toczy walkę z rebeliantami Olivera Cromwella, który odnosi szereg kolejnych zwycięstw. Król chroni się w Szkocji w towarzystwie wiernej szlachty, a królowa Anglii i najstarsza córka uciekają do Francji. Karol I szuka wiernych ludzi, którzy pomogą mu w walce. Pisze list do żony i córki, które ukrywają się w Paryżu pod opieką Anny Austriaczki. List dostarcza lord de Winter (stronnik króla). Rozmawiając o wiernych ludziach, przypomina sobie o czterech muszkieterach i postanawia ich sprowadzić. Jednocześnie Cromwell wysyła list z prośbą do Mazariniego, by nie wspierał króla Anglii. List do kardynała dostarcza tajemniczy Mourdaunt. Po przekazaniu listu spotyka się on z lordem de Winter, który jest już w Paryżu. Okazuje się, że Mourdaunt to John Franciszek de Winter, który teraz pozbawiony tytułu przez Karola I jako syn ladacznicy i złodziejki przybrał pseudonim i mści się na mordercach swej matki. Lord poznaje chłopaka, który już często u niego bywał i mówił mu, że jest jego bratankiem (lord nie uwierzył mu, gdyż nie wiedział, że jego brat miał syna. Teraz jednak uwierzył, ale jest już za późno, by mógł naprawić swój błąd). Mourdaunt przysięga mu zemstę. Lord de Winter spotyka się z Atosem i Aramisem i werbuje ich do armii Karola I. Podczas podróży do Anglii obserwuje ich Mourdaunt, który z podsłuchanej rozmowy dowiaduje się, że ci dwaj Francuzi są zabójcami jego matki. 
W Paryżu trwają ciągle zamieszki. Wojska króla aresztują rannego w zamieszkach radnego miejskiego, pana Broussela. Człowieka tego omal nie stratował niedawno d’Artagnan, kiedy ścigał księcia de Beaufort. Radca powrócił do zdrowia, jednak mieszczanie zrobili demonstrację z powodu gwałtu dokonanego na jego osobie. Królowa wściekła każe aresztować radnego (pomaga im w tym Raul). Mieszczanie szturmują pałac w Luwrze, żądając uwolnienia Broussela. Królowa każe otworzyć do nich ogień, co tylko pogarsza sytuację. Wreszcie sam Mazarini nakłania Annę Austriaczkę do ustępstwa. Władczyni podpisuje, aczkolwiek niechętnie, akt ułaskawienia i Broussel wychodzi na wolność. Do Luwru przybywa książę de Condé (Ludwik II Burbon-Condé) wezwany przez królową, która nie chce tu zostać ani minuty dłużej, zwłaszcza że mieszczanie coraz częściej krzyczą, że nie pozwolą królowi opuścić miasta. Mazarini podejmuje próbę ucieczki z Paryża. Eskortują go d’Artagnan i Portos. Próba się powiodła (zatrzymał ich co prawda patrol frondystów, ale dowodził nimi Planchet, który rozpoznał muszkieterów i przepuścił ich), więc muszkieterowie przewożą po kolei cały dwór królewski. Wszyscy ukrywają się w Saint German. Ponieważ jednak w mieście nie ma zbyt wielu miejsc do spania, d’Artagnan i Portos kupują słomę i sprzedają je członkom dworu, za co dostają niemałą sumkę. Mazarini wysyła d‘Artagnana i Portosa, żeby jechali do Anglii. Mają tam wesprzeć wojska Cromwella i pomóc schwytać Karola I. Ich przewodnikiem i pomocnikiem ma być Mourdaunt. Atos i Aramis piszą do przyjaciół list, w którym ostrzegają ich przed Mourdauntem. 
Szkoci sprzedają ukrywającego się u nich Karola I, który na wieść o tym postanawia uciec. Odznacza wiernych Atosa, Aramisa i lorda de Winter, następnie korzysta z planu Atosa i zamienia się z lordem ubraniami (chcą w ten sposób zmylić pościg). Niestety, w pościgu bierze udział Mourdaunt, który rozpoznaje stryja i zabija go strzałem z pistoletu, król trafia do niewoli, tak samo jak Atos i Aramis, których złapali d’Artagnan i Portos. Mourdaunt zdobywa obietnicę Cromwella, że dostaje w posiadanie jeńców Atosa i Aramisa. Na szczęście d’Artagnan knuje plan ucieczki dla przyjaciół - wkłada koniowi iskrę do ucha, powoduje zamieszanie, co wykorzystują jego przyjaciele, by uciec (hasłem do ucieczki miał być okrzyk d’Artagnana: „O Jezu”). Plan powodzi się i Atos i Aramis wymykają się. D’Artagnan i Portos jadą za nimi niby to w pościgu, ale w rzeczywistości dołączają do nich. Atos chce ratować króla Karola I, więc pozostali postanawiają mu pomóc. Muszkieterowie (a także towarzyszący im Grimaud i Mousqueton) chcą porwać króla z obozu, zagadując strażników i grając z nimi w karty, co nie udaje się, gdyż pojawia się Mourdaunt z rozkazem odwiezienia króla natychmiast do Londynu. Rozpoznaje on muszkieterów, którzy muszą teraz salwować się ucieczką.
W Londynie ma miejsce proces króla, który kończy się wyrokiem śmierci poprzez ścięcie. Na procesie Atos krzyczy na sędziów, że są mordercami, co o mało nie kończy się dla niego i jego przyjaciół śmiercią. Czterej muszkieterowie w przebraniu robotników wynajmują się do budowy szafotu wewnątrz budynku, w którym siedzi uwięziony król. W ścianie budynku robią tunel, który ma pomóc im wydostać króla. Kończą budowę, ale tunelowi brakuje jeszcze otworu w celi - wykucie go zajmie kilka godzin. Pozbywają się więc kata i jego pomocnika. Niestety, nie opóźnia to egzekucji, gdyż jest ochotnik do ścięcia króla. Karol I idzie na śmierć. Przed egzekucją rozmawia z ukrytym pod szafotem Atosem i przekazuje mu wiadomość o skarbach ukrytych w zamku Newcastle. Chwilę później zostaje ścięty ze słowem „remember"(pamiętajcie) na ustach. Atos, Portos, Aramis i d’Artagnan szukają kata króla. Okazuje się nim być Mourdaunt. Osaczają go, ale dają szansę, jaką nie mogli dać jego matce - pojedynek. D’Artagnan walczy z Mourdauntem, co ten wykorzystuje, by uciec tajnym przejściem. Muszkieterowie chcą uciec do Francji na statku „Błyskawica”. Nie wiedzą, że statek jest załadowany beczkami z prochem i zgodnie z poleceniem Cromwella ma zostać wysadzony w powietrze wraz z Francuzami. Mourdaunt ukrywa się na statku i przypomina załodze o poleceniu. Muszkieterowie płyną po śmierć. Na szczęście wierni słudzy podsłuchują rozmowę załogi z synem Milady i uprzedzają swych panów. Podsłuchują ją przypadkiem, bowiem Grimaud poszedł nalać sobie wina z beczki, ale odkrył, że w kubku zamiast wina jest proch. Potem ukryty za beczkami usłyszał cały misterny plan syna Milady. Czterej muszkieterowie uciekają przygotowaną przez załogę szalupą z prowiantem. Statek wybucha, zdradziecka załoga ginie, Mourdaunt jednak przeżył, wskoczywszy do wody. Dopływa on teraz do szalupy i błaga muszkieterów, by go wciągnęli na pokład. Atos lituje się nad nim, lecz zdradziecki syn Milady próbuje go utopić, więc Atos zabija Mourdaunta sztyletem i wraca do łodzi. Przyjaciele wracają do Francji i rozdzielają się.
D’Artagnan i Portos zdają raport ze swych poczynań w Anglii, za co Mazarin skazuje ich na więzienie. Tymczasem Atos i Aramis trafiają do Paryża, gdzie spotykają się z wdową po Karolu I i jej córką. Wchodzą w konflikt z dwoma agentami kardynała (którzy rozsiewają plotki o ucieczce króla Anglii) i wyzywają ich na pojedynek. Frondyści szykują się do walki, wcześniej jednak wysyłają swoje żądania do królowej i kardynała, jednakże prośby ludu zostają odrzucone. Dochodzi do bitwy między wojskami królewskimi a frondystami. Obroną dowodzi książę de Beufort, a także Planchet, obecnie kapitan Planchet. Podczas bitwy Aramis zabija agenta, którego wyzwał, a także bierze do niewoli Raula. Atos przekonuje syna, by walczył po ich stronie. Bitwa kończy się wycofaniem wojsk frondystów z powrotem do miasta. 
Atos zjawia się u królowej i żąda uwolnienia przyjaciół. Zachowuje się prowokująco, więc Anna Austriaczka każe go aresztować, na co Atos tylko czekał. Hrabia de La Fere trafia do twierdzy więziennej, gdzie są zamknięci także d’Artagnan i Portos. Aramis i Raul na czele frondystów szykują się, by uwolnić przyjaciół. Okazuje się jednak, że d’Artagnan i Portos sami już sobie poradzili, obezwładniając strażników i przebierając się w ich mundury, a uciekając, porwali samego Mazariniego, który przybył ich odwiedzić. Muszkieterowie uwalniają z celi Atosa i przeskakują przez mur więzienia z cennym zakładnikiem. Niedaleko twierdzy natykają się na frondystów z Aramisem i Raulem na czele. Porywacze zabierają kardynała do zamku Portosa i wymuszają każdy swoje warunki: uznanie żądań Frondy Paryża (oprócz tego, że Mazarini poda się do dymisji i opuści kraj), tytuł barona dla Portosa, stopień kapitana dla d‘Artagnana, dowództwo pułku dla Raula. Królowa spełnia warunki, nadając także Atosowi Order św. Ducha i godność dowódcy pułku dla Raula de Bragelonne. Kardynał odzyskuje wolność, d’Artagnan i Portos odwożą królową, jej rodzinę i dworzan do Paryża. Dochodzi jednak do zamieszek. W obronie królowej d’Artagnan zabija niechcący przywódcę szturmującego tłumu – hrabiego Rocheforta, swego przyjaciela. Portos śmiertelni rani pana Bonascieux (męża Konstancji), który zdołał się jeszcze doczołgać do kościoła i przekazać nieuczciwie zarobione pieniądze młodego paryskiemu włóczędze. Atos i Aramis wracają do swych domów, Portos także odchodzi z wojska wraz z wiernym Mousquetonem. D’Artagnan zostaje jako kapitan przy królowej i kardynale. Wygasa pierwsza fala Frondy. Mieszczanie przestają walczyć z królem, arystokracja jednak bije się dalej, ale ostatecznie zostaje pokonana przez wojska Mazariniego w 1654 r. Wówczas to Fronda upada ostatecznie.
Cechy utworu.
Podobnie jak w "Trzech muszkieterach", Dumas dosyć wiernie przedstawia obraz epoki rządów Anny Austriaczki, wyraźnie wskazując jednak swoje sympatie i antypatie. Obraz kardynała Mazarina jako intryganta i skąpca jest wyraźnie krzywdzący, podobnie jak w poprzednim tomie cyklu wizja kardynała Richelieu (który, notabene, w "Dwadzieścia lat później" przedstawiany jest w o wiele lepszym świetle). Opisując natomiast pełen intryg dwór, Dumas pokazał zarówno realia siedemnastowieczne, jak i rzeczywistość swoich własnych czasów. To samo dotyczy opisu Frondy. Dumas widział w 1830 budowanie ulicznych barykad i opisał te doświadczenia w obrazie ludowej mobilizacji w sierpniu 1648. Nie wyczerpał jednak problemu społecznego tła Frondy, wyraźnie stając po stronie monarchii, pod warunkiem, że będą to liberalne, oświecone rządy. 

</doc>
<doc id="199229" url="https://pl.wikipedia.org/wiki?curid=199229" title="Tori">
Tori



</doc>
<doc id="199230" url="https://pl.wikipedia.org/wiki?curid=199230" title="Skrzydlice">
Skrzydlice

Skrzydlice – wieś w Polsce położona w województwie dolnośląskim, w powiecie zgorzeleckim, w gminie Sulików.
Położenie.
Skrzydlice to mała wieś leżąca na Pogórzu Izerskim, w Obniżeniu Zawidowa, na wysokości około 250-260 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Demografia.
Według Narodowego Spisu Powszechnego (III 2011 r.) liczyły 136 mieszkańców. Są najmniejszą miejscowością gminy Sulików.
Historia.
Wieś założona w czasach słowiańskich. Pierwsze wzmianki o miejscowości pochodzą z XIV wieku. Nazywała się wówczas "Kundorf". W 1423 roku właścicielem wsi był rycerz von Storm. Przed II wojną światową, podczas odmulania jednego z okolicznych jezior, znaleziono w nim tzw. "pogańskie kamienie". Mimo badań nadal nie ustalono, czemu one służyły.

</doc>
<doc id="199231" url="https://pl.wikipedia.org/wiki?curid=199231" title="In situ">
In situ

In situ – łaciński zwrot oznaczający w dosłownym tłumaczeniu „w miejscu”, mający różne znaczenia zależnie od kontekstu.
Archeologia.
Termin "in situ" używany jest w odniesieniu do zabytków, które nie zostały przemieszczone z miejsca, w którym zostały odkryte.
Biologia.
W biologii eksperymentalnej jest to rodzaj technik badawczych. Termin odnosi się do reakcji chemicznych lub biochemicznych, przeprowadzonych w utrwalonym chemicznie organizmie, bez naruszenia jego struktury. Najczęściej techniki "in situ" stosowane są w eksperymentalnej embriologii, w postaci hybrydyzacji "in situ". Celem takiego doświadczenia jest identyfikacja struktur anatomicznych, w których zachodzi ekspresja określonego genu.
Budownictwo.
Badania "in situ" oznaczają badania wykonane na miejscu w terenie.
Prace "in situ" oznaczają wykonanie ich na budowie np. wykonanie elementów żelbetowych na miejscu, a nie ich prefabrykacja i późniejszy montaż.
Chemia.
W chemii termin ten jest używany w kontekście reakcji chemicznych, w których występuje nietrwały produkt pośredni generowany celowo z trwałego, ale mniej reaktywnego substratu. Produkt pośredni otrzymany "in situ" ulega natychmiast dalszym procesom, które prowadzą do jego przekształcenia w pożądany produkt końcowy. Bardzo często "in situ" generowane są rodniki, karbokationy, karboaniony oraz karbeny, które są bardzo reaktywne i nie można ich przechowywać w stanie wolnym.
Informatyka.
W informatyce algorytm in situ jest to algorytm, który do wykonania potrzebuje stałej ilości dodatkowej pamięci komputera, niezależnej od rozmiaru danych wejściowych (oprócz pamięci zajmowanej przez dane wejściowe).
Kanalizacja.
Rodzaj połączenia poza kinetą studni, wykonywany poprzez nawiercanie.
Medycyna.
W medycynie termin używany jest do określania stadium zaawansowania nowotworu. Termin "in situ" oznacza, że komórki dysplastyczne obecne są na całej grubości nabłonka, lecz nie przekraczają błony podstawnej i nie rozpoczęły inwazji w głąb tkanki, czyli naciekania. Jest to tak zwany rak przedinwazyjny, rak 0°, bądź "carcinoma in situ".
Nauki o Ziemi.
W naukach o Ziemi wyróżnia się pomiary "in situ" w odróżnieniu od pomiarów zdalnych (teledetekcyjnych). W pomiarach "in situ" czujnik umieszczony jest w miejscu, którego dotyczą pomiary. Przykładami pomiarów "in situ" są:
Ochrona przyrody.
W ochronie przyrody termin "in situ" oznacza ochronę gatunku w miejscu jego występowania w środowisku.

</doc>
<doc id="199232" url="https://pl.wikipedia.org/wiki?curid=199232" title="Olimpiada Iwanowa">
Olimpiada Iwanowa

Olimpiada Władimirowna Iwanowa (ros. Олимпиада Владимировна Иванова; ur. 26 sierpnia 1970) – rosyjska chodziarka.
W 2001 zdobyła swój pierwszy tytuł mistrzyni świata w chodzie na 20 kilometrów. Rok później zdobyła na tym samym dystansie tytuł mistrzyni Europy. 
Na Igrzyska Olimpijskie w 2004 w Atenach przyjechała jako faworytka do tytułu mistrzowskiego, jednak przegrała z grecką chodziarką Athanasią Tsoumeleki. Zdobyty wówczas srebrny medal olimpijski należy do jej największych sukcesów. 
Na Mistrzostwach Świata w 2005 ponownie zdobyła złoty medal, ustanawiając jednocześnie (później pobity) rekord świata – 1 godzina 25 minut i 41 sekund.

</doc>
<doc id="199234" url="https://pl.wikipedia.org/wiki?curid=199234" title="Tadeusz Dobrowolski">
Tadeusz Dobrowolski

Tadeusz Wincenty Dobrowolski (ur. 17 sierpnia 1899 w Nowym Sączu, zm. 7 marca 1984 w Krakowie) – historyk sztuki, profesor Uniwersytetu Jagiellońskiego, dyrektor Muzeum Miejskiego w Bydgoszczy, Muzeum Śląskiego w Katowicach i Muzeum Narodowego w Krakowie, członek Polskiej Akademii Umiejętności.
Życiorys.
Urodził się 17 sierpnia 1899 r. w Nowym Sączu. Był synem Piotra, urzędnika kolejowego i Heleny ze Świerzbów. Ukończył gimnazjum klasyczne w Nowym Sączu. W 1917 r. zapisał się na Wydział Filozoficzny Uniwersytetu Jagiellońskiego i do Akademii Sztuk Pięknych w Krakowie. W tej ostatniej przez cztery lata uczęszczał na kurs malarstwa prowadzony przez Józefa Mehoffera. W czasie studiów za swoje obrazy otrzymał kilka razy nagrody doroczne. 
Służbę wojskową odbywał w 1 pułku strzelców pieszych, a następnie w 5 pułku piechoty Legionów. Jako żołnierz tego pułku brał udział w wojnie polsko-bolszewickiej 1920 r. 
Okres międzywojenny.
W latach 1920–1922 uczęszczał na ćwiczenia z muzeologii prowadzone przez Feliksa Koperę, dyrektora Muzeum Narodowego w Krakowie. W styczniu 1922 r. złożył na UJ egzamin nauczycielski, uprawniający do nauczania w szkołach średnich. 4 maja 1923 roku na podstawie rozprawy "Thorwaldsen i rzeźba epoki pierwszego cesarstwa w Polsce" został promowany na Uniwersytecie Jagiellońskim na stopień doktora filozofii z zakresu historii sztuki. 
W październiku 1922 r. został urzędnikiem Oddziału Sztuki i Kultury Województwa Krakowskiego w Krakowie. Pracę zawodową łączył z twórczością naukową. Jej owocem był szereg opracowań ogłoszonych drukiem w sprawozdaniach z czynności i posiedzeń Polskiej Akademii Umiejętności i w czasopiśmie „Przemysł, Rzemiosło i Sztuka”. 
Po ogłoszeniu w 1925 r. przez Magistrat miasta Bydgoszczy konkursu na stanowisko dyrektora Muzeum Miejskiego złożył swoją ofertę. Po pozytywnym zaopiniowaniu jego kandydatury przez profesorów: ks. Szczęsnego Dettloffa, Feliksa Koperę, Jerzego Mycielskiego, Juliana Pagaczewskiego, Stanisława Tomkowicza, w kwietniu 1925 r. został dyrektorem Muzeum Miejskiego w Bydgoszczy. W listopadzie 1925 r. był współorganizatorem bydgosko-poznańskiego ugrupowania artystycznego „Plastyka”. Jego pobyt w Bydgoszczy zaowocował m.in. opracowaniami o zabytkach sakralnych w Bydgoszczy oraz malowidłach w kościele parafialnym w Chełmnie. Perypetie wiążące się z jego nominacją sprawiły, iż zaczął poszukiwać nowej posady. 
W 1927 r. przeniósł się do Katowic, gdzie objął stanowisko dyrektora Muzeum Śląskiego i konserwatora okręgowego w Śląskim Urzędzie Wojewódzkim (odpowiednik dzisiejszego wojewódzkiego konserwatora zabytków). Na Górnym Śląsku rozwinął czynną działalność. Zreorganizował muzeum i wzbogacił je w wiele dzieł sztuki tego regionu, w zabytki sztuki ludowej i cenne dzieła malarstwa polskiego XIX i XX w., utworzył także osiem nowych działów. Do współpracy z Muzeum Śląskim zaprosił ludzi nauki, księży, prywatnych kolekcjonerów, nauczycieli, którzy deklarowali swoją czynną i bezinteresowną pomoc. Był członkiem szeregu stowarzyszeń kulturalno-oświatowych. Jego pobyt w Katowicach zaowocował licznymi opracowaniami, zwłaszcza z zakresu sztuki i malarstwa śląskiego.
Pracując w Katowicach był jednocześnie docentem na Uniwersytecie Jagiellońskim. Prowadził zajęcia z historii sztuki średniowiecznej, muzeologii i konserwacji zabytków. W latach 30. odbył podróże naukowe do Austrii, Belgii, Czechosłowacji, Francji, Jugosławii, Holandii, Niemiec, Węgier i Włoch. W 1936 r. habilitował się na Wydziale Filozoficznym UJ z historii sztuki średniowiecznej oraz muzeologii i konserwacji zabytków.
II wojna światowa.
6 listopada 1939 r. został aresztowany przez Niemców wraz z innymi pracownikami naukowymi uczelni krakowskich w ramach hitlerowskiej Sonderaktion Krakau i był więziony w Krakowie, we Wrocławiu i obozie w Sachsenhausen (listopad 1939 – luty 1940). Do Krakowa powrócił ze zmianami w płucach i ogólnie wyniszczonym organizmem. W czasie pobytu w obozie stracił wskutek rekwizycji mieszkanie wraz z cenną biblioteką i materiałami naukowymi. Do 1942 r. utrzymywał się z malowania portretów, później pracował jako biegły do spraw sztuki przy Sądzie Apelacyjnym i kierownik fabryki farb i lakierów. Przez kilka miesięcy wykładał historię sztuki na tajnym Wydziale Filozoficznym UJ. 
Okres powojenny.
Po zakończeniu II wojny światowej jako docent etatowy historii sztuki, profesor nadzwyczajny (1949) i profesor zwyczajny (1954) wykładał na Uniwersytecie Jagiellońskim historię sztuki polskiej XV–XIX w., sztukę Śląska, sztukę Krakowa i teorię sztuki (1945–1969). W latach 1949–1951 był kierownikiem katedry Historii i Teorii Sztuki, a w latach 1951–1969 kierownikiem Katedry Historii Nowoczesnej. 
W latach 1950–1956 był dyrektorem Muzeum Narodowego w Krakowie. Z jego inicjatywy przeprowadzono generalny remont Domu Jana Matejki w Krakowie (1953) oraz przebudowę Muzeum Czartoryskich i wnętrza pierwszego piętra Sukiennic. Pracował również w Państwowym Instytucie Sztuki w Warszawie. 
Do głównych jego osiągnięć naukowych w Polsce Ludowej należały: opracowanie pierwszej pełnej monografii kultury i sztuki Krakowa, zredagowanie polskiej monografii historii sztuki z pełną syntezą dziejów malarstwa polskiego, omówienie twórczości rzeźbiarskiej Antonia Canovy i Bertela Thorvaldsena oraz opracowanie syntezy dziejów sztuki polskiej od czasów najdawniejszych do współczesności.
W latach 1964–1984 był redaktorem czasopisma „Folia Historiae Artium”. Jako artysta i historyk sztuki zachwycał się malarstwem gotyku, renesansu i modernizmu, tolerował kubizm i formizm, odrzucał natomiast najbardziej awangardowe kierunki w sztuce XX w.
Od 1928 r. był członkiem zwyczajnym Poznańskiego Towarzystwa Przyjaciół Nauk, a od 1950 – członkiem korespondentem Polskiej Akademii Umiejętności oraz prezesem Zarządu Towarzystwa Przyjaciół Sztuki w Krakowie. W latach 1961–1968 był zastępcą przewodniczącego Komisji Teorii i Historii Sztuki Oddziału Polskiej Akademii Nauk w Krakowie.
Był wybitnym znawcą sztuki polskiej od jej zarania do czasów najnowszych, szczególnie zajmował się śląskim malarstwem ściennym i sztalugowym do początków XV w., rzeźbą i malarstwem gotyckim na Śląsku, śląskimi kościołami drewnianymi, sztuką Krakowa oraz polskim malarstwem portretowym, a także sztuką ludową.
Zmarł 7 marca 1984 r. w Krakowie. Pochowany został na Cmentarzu Rakowickim w Krakowie, w grobowcu rodziny Bieńkowskich, w pasie 15.
Rodzina.
Tadeusz Dobrowolski od 1925 r. był żonaty z Agnieszką Łucją Marią z Bieńkowskich, córką profesora archeologii klasycznej na Uniwersytecie Jagiellońskim Piotra Bieńkowskiego. Była ona muzeologiem, autorką prac o śląskim stroju ludowym; małżeństwo Dobrowolskich wspólnie opublikowało "Strój, haft i koronka w województwie śląskim" (1936).
Jego bratem był Henryk Dobrowolski (1904–1985) – historyk, historyk sztuki, prezydent Krakowa w latach 1947–1950, poseł do Krajowej Rady Narodowej; potem poseł na Sejm Ustawodawczy (z ramienia PPR, potem PZPR).
Był blisko spokrewniony również z Kazimierzem Dobrowolskim (1894–1987), etnologiem i socjologiem polskim, profesorem Uniwersytetu Jagiellońskiego, członkiem Polskiej Akademii Nauk; twórcą podstaw metody integralnej w badaniach socjologicznych.

</doc>
<doc id="199235" url="https://pl.wikipedia.org/wiki?curid=199235" title="Frank Watson Dyson">
Frank Watson Dyson

Sir Frank Watson Dyson (ur. 8 stycznia 1868 w Measham, zm. 25 maja 1939 na morzu, w drodze z Australii do Anglii), angielski astronom i pisarz, który w roku 1919 zorganizował obserwacje gwiazd znajdujących się w pobliżu Słońca, co udowodniło przewidziane przez Alberta Einsteina ugięcie światła w polu grawitacyjnym.
Życiorys.
Urodzony w Measham, nieopodal miejscowości Ashby-de-la-Zouch w Wielkiej Brytanii. Królewski Astronom Szkocji w latach 1905–1910, Astronom Królewski w latach 1910–1933. Otrzymał tytuł szlachecki w 1915. Zmarł w trakcie podróży z Australii do Anglii w 1939 roku.
Spostrzeżenia dotyczące korony i chromosfery słonecznej zostały opublikowane w "Determination of Wave-Lengths from Spectra Obtained at the Total Solar Eclipses of 1900,1901, and 1905 (1906)."
Jego imieniem nazwano Dyson krater na Księżycu oraz planetoidę (1241) Dysona.
Mimo zbieżności nazwisk nie jest spokrewniony ze słynnym fizykiem i matematykiem Freemanem Johnem Dysonem.

</doc>
<doc id="199237" url="https://pl.wikipedia.org/wiki?curid=199237" title="Algorytm in situ">
Algorytm in situ

Algorytm in situ ( – w miejscu) – algorytm, który do wykonania potrzebuje stałej ilości pamięci komputera, niezależnej od rozmiaru danych wejściowych. Wszelkie potrzebne do otrzymania wyniku obliczenia są wykonywane w pamięci, do której zostały załadowane dane.
Algorytmy tego typu były cenione nie tylko w czasach, kiedy komputery miały mało pamięci operacyjnej, lecz również obecnie, zwłaszcza tam, gdzie przetwarza się duże ilości danych jak np. w obliczeniach numerycznych.
Rekurencja.
Wiele algorytmów rekurencyjnych, w których liczba wywołań rekurencyjnych jest zależna od danych, nie może działać w miejscu. Wynika to z faktu, że historia wywołań procedur („drzewo rekurencji”) musi być przechowywana na stosie. Przykładem takiego algorytmu jest sortowanie szybkie.
Wyjątkiem są algorytmy, które, mimo że dokonują wielokrotnie wywołań rekurencyjnych, można doprowadzić odpowiednimi przekształceniami matematycznymi do postaci, w której wszystkie takie wywołania są ogonowe. W takiej sytuacji kompilator może być w stanie uniknąć przechowywania na stosie pełnej historii wywołań. Styl programowania, w którym wykorzystuje się często rekurencję ogonową, jest szczególnie przydatny i często używany w programowaniu funkcyjnym.

</doc>
<doc id="199240" url="https://pl.wikipedia.org/wiki?curid=199240" title="Dyson">
Dyson



</doc>
<doc id="199242" url="https://pl.wikipedia.org/wiki?curid=199242" title="Obszar Przemysłowy Kaesŏng">
Obszar Przemysłowy Kaesŏng

Obszar Przemysłowy Kaesŏng (kor. 개성 공업 지구, "Kaesŏng Kongŏp Chigu") – specjalny region administracyjny Korei Północnej, założony w 2002 roku w części miasta Kaesŏng, administrowanego przez rząd północnokoreański.
Region pełni rolę pola doświadczalnego dla wolnego handlu i reform. Na mocy czterech porozumień handlowo-podatkowych między obydwoma państwami koreańskimi z sierpnia 2003 roku, w grudniu 2004 utworzono w OP Kaesŏng park technologiczny.
Region posiada pełną autonomię wewnętrzną i jest powiązany gospodarczo z Koreą Południową (podłączony jest do południowokoreańskiej sieci energetycznej i telefonicznej).
W marcu 2005 15 południowokoreańskich przedsiębiorstw otworzyło tu swoje fabryki. Pod koniec 2007 działało już tu 250 przedsiębiorstw, zatrudniających łącznie 100 000 ludzi.
Na początku kwietnia 2013 roku z powodu wejścia Korei Płn. z Koreą Płd. w "stan wojny", Pjongjang nie wpuścił do tej strefy południowokoreańskich pracowników, a 8 lub 9 kwietnia 2013 północnokoreańscy robotnicy nie przybyli do strefy. Do 29 kwietnia strefę opuścili pozostali południowokoreańscy pracownicy. 7 lipca 2013 delegacje państw koreańskich porozumiały się w sprawie ponownego otwarcia okręgu, które nastąpiło 16 września 2013. Według danych południowokoreańskiego ministerstwa ds. zjednoczenia narodowego z Południa do okręgu miało przybyć 830 pracowników oraz biznesmenów

</doc>
<doc id="199243" url="https://pl.wikipedia.org/wiki?curid=199243" title="Kajsa Bergqvist">
Kajsa Bergqvist

Kajsa Bergqvist (ur. 12 października 1976 w Sollentunie) – szwedzka lekkoatletka, skoczkini wzwyż. Należy do najbardziej utytułowanych zawodniczek w tej konkurencji.
Rekord życiowy na otwartym stadionie, który wynosi 2,06 m, ustanowiła w 2003. Daje jej on czwarte miejsce wśród najlepszych zawodniczek wszech czasów w tej dyscyplinie, jest to zarazem aktualny rekord Szwecji. 4 lutego 2006 ustanowiła w Arnstadt halowy rekord świata, skacząc 2,08 m. W styczniu 2008 niespodziewanie ogłosiła zakończenie wyczynowej kariery sportowej.
Osiągnięcia.
Bergqvist 11 razy zdobywała złote medale mistrzostw Szwecji.
Życie osobiste.
W grudniu 2007 poślubiła szwedzkiego reżysera Månsa Herngrena. Na początku 2011 roku para wniosła pozew o rozwód. W grudniu 2011 Bergqvist zadeklarowała, że jest w związku emocjonalnym z kobietą, dokonując coming outu jako osoba biseksualna.

</doc>
<doc id="199244" url="https://pl.wikipedia.org/wiki?curid=199244" title="Skoczki (owady)">
Skoczki (owady)

Skoczki - owady z rzędu pluskwiaków, zamieszkujących głównie strefy zwrotnikowe i podzwrotnikowe, charakteryzujących się skoczną trzecią parą odnóży oraz błoniastymi skrzydłami o żyłkowaniu podłużnym i poprzecznym. 
Nazwa "skoczki" używana jest w różnych znaczeniach i może oznaczać: 

</doc>
<doc id="199245" url="https://pl.wikipedia.org/wiki?curid=199245" title="Shichi-fukujin">
Shichi-fukujin

 – grupa siedmiorga bóstw płodności, szczęścia i bogactwa, czczona w Japonii. Są to postacie o pochodzeniu rodzimym, jak i chińskim oraz indyjskim. Dotarły one do Japonii wraz z buddyzmem. Są one bardzo popularne w Japonii i wiązane zarówno z shintō jak i buddyzmem.
Tę grupę bóstw zestawił w XVII wieku Tenkai, mnich buddyjskiej sekty Tendai, z zamiarem, aby symbolizowały: szczęście, długowieczność, uprzejmość, honor, uczciwość i popularność.
Według mitologii japońskiej, siedmioro bogów szczęścia podróżuje razem po morzach cudownym „statkiem pełnym skarbów” (takara-bune) w kształcie smoka, wypełnionym skarbami i magicznymi przedmiotami, m.in.: czapką-niewidką i workiem zawsze napełniającym się pieniędzmi. Swoim wyznawcom przynoszą szczęście, bogactwo i powodzenie w życiu.
Benzaiten (Benten).
Jedyna żeńska postać grupy, bóstwo związane z żywiołem wodnym, rozrodczością i bogactwem. Postać na wskroś synkretyczna: łączy postać hinduskiej bogini Saraswati oraz sintoistycznej bogini Ichikishimy. Benten to początkowo buddyjski duch opiekuńczy identyfikowany również z bóstwem żywności Uga-no-mitama. W sztuce wyobrażana z instrumentem strunowym biwa oraz wężem, nierzadko nago (np. słynna piękna rzeźba w Kamakura).
Pomaga zdradzonym, zazdrosnym lub samotnym kobietom (nie lubi szczęśliwych mężatek). Jest opiekunką hazardzistów, kupców i spekulantów.
Jej świątynie znajdują się w każdym mieście Japonii i budowane są zawsze na wodzie (morzu, jeziorze, stawie). Najbardziej znane to Itsukushima-jinja oraz "Zeniarai-Benten" w Kamakurze.
Bishamonten.
Początkowo bóg ten miał strzec buddyzmu i dlatego przedstawiany jest w zbroi. Jest bóstwem bogactwa i dobrobytu, a jego atrybutem - złota pagoda trzymana w dłoni. Pochodzenie nie jest pewne, ale prawdopodobnie wywodzi się od hinduskiego boga Kubery - dawcy bogactw.
Pierwotnie „strażnik północy” Waiśrawana. Ma postać wojownika o niebieskiej twarzy, w zbroi i hełmie. W rękach trzyma włócznię i pagodę (symbol pobożności), często depcze dwa demony. Posiada niezmierzone bogactwa i obdarowuje ludzi dziesięcioma rodzajami skarbów i szczęścia. Chroni od chorób i złośliwych demonów. Jest także patronem prawników. Pomocy Bishamona wzywał książę Shōtoku w walce z wrogami buddyzmu.
Daikoku.
Bóstwo bogactwa i dobrobytu, łączone z bóstwem Ōkuninushi - zresztą imienia Daikoku używa się w kraju zamiennie z imionami tego bóstwa, towarzyszy mu szczur, bądź biały zając, atrybutami są młotek szczęścia i worki pełne kosztowności. Hinduski pierwowzór to prawdopodobnie pomniejsze, opiekuńcze bóstwo Mahakala.
Patron bogactwa i rolnictwa. Ubrany jest w strój myśliwego i otoczony symbolami dobrobytu: stoi na workach ryżu, worek ryżu ma też zarzucony na plecy. W ręku trzyma młotek szczęścia, którym spełnia kierowane do niego życzenia. Czasem towarzyszy mu szczur - również symbol bogactwa. Wizerunki Daikoku często umieszcza się w kuchni.
Największy chram, w którym czczony jest Daikoku, to Izumo Taisha w prefekturze Shimane.
Ebisu.
Bóstwo związane z rybołówstwem i majątkiem, którego pochodzenie budzi najwięcej wątpliwości. Japońscy mitografowie widzieli w nim pierwsze kalekie dziecko Izanagi i Izanami, spuszczone przez nich na tratwie na morze lub potomka w dalszym pokoleniu boga Susanoo, który miał mieć zamiłowanie do łowienia ryb. Ebisu jest patronem pomnażania bogactwa, wyobrażanym często w dworskim nakryciu głowy i z rybą pod pachą.
Patron pracy fizycznej i biznesu. Ma postać przysadzistego, roześmianego mężczyzny, z wędką lub siatką na ryby oraz rybą w ręku. Uważany za syna Daikoku. Ebisu jest głuchy, dlatego nie usłyszał zaproszenia na coroczne święto wszystkich bogów Japonii w Izumo Taisha i jako jedyny z bogów ma własne święto w swojej świątyni. Powszechnie czczony przez sklepikarzy, handlowców i właścicieli firm - ma im zapewniać szczęście w interesach.
Fukurokuju.
Bóstwo pochodzenia chińskiego, taoistycznego, związane z długowiecznością. Ma postać mężczyzny z nienaturalnie wydłużoną czaszką, co znamionuje mądrość. Często towarzyszy mu żuraw, czarny jeleń lub żółw (symbole długowieczności). Wyobraża się go z wysokim czołem - symbolem fallicznym.
Ma przynosić popularność, długowieczność, udane życie seksualne.
Hotei.
W Chinach zwany jest Budai. Jest to charakterystyczny, "uśmiechnięty budda", najczęściej w postaci mnicha o łysej głowie, z wielkim, odsłoniętym brzuchem (jego figurki tzw. „śmiejącego się Buddy” są często spotykane także w Polsce). W japońskich wyobrażeniach towarzyszą mu dzieci, które ma nosić w worku. Jest patronem dobrego humoru i dzieci oraz szczęścia rodzinnego. Przynosić ma ludziom nie tylko bogactwo, lecz także zadowolenie i pogodę ducha.
Jurōjin.
Bóg pochodzenia chińskiego, taoistycznego. Podobnie jak Fukurokuju odpowiada za długowieczność, wyobrażany jako starzec niskiego wzrostu z długą, siwą brodą, w towarzystwie jelenia - innego symbolu długowieczności. Trzy ostatnie bóstwa nie występują samodzielnie, w przeciwieństwie do czterech pierwszych, które doczekały się własnych świątyń i chramów.
Jurōjin trzyma w ręku laskę, do której przywiązany jest zwój z zapisaną całą mądrością świata. Bardzo lubi ryżowe wino i chętnie przyjmuje je w ofierze. Często towarzyszą mu te same zwierzęta, co Fukurokuju. Jest bogiem szczęśliwej starości.
Shichi-fukujin w kulturze.
Shichi-fukujin należą do częstych motywów sztuki japońskiej, przedstawiane są w malarstwie, drzeworycie i rzeźbie. Częste są też amulety z ich wyobrażeniami. Wiele elementów ich kultu znajduje odzwierciedlenie w tradycjach noworocznych. Często towarzyszy im bogini Amenouzume.
Popularność bogów szczęścia jest widoczna m.in. w dekoracjach sklepowych i wzornictwie. Jeden z nich, Ebisu, ma pomnik przy tokijskiej stacji metra, która nosi jego imię.

</doc>
<doc id="199248" url="https://pl.wikipedia.org/wiki?curid=199248" title="Sfera Dysona">
Sfera Dysona

Sfera Dysona – hipotetyczna megastruktura opisana po raz pierwszy w 1959 roku przez amerykańskiego fizyka i futurologa Freemana Dysona w czasopiśmie naukowym „Science”, w artykule zatytułowanym „Search for Artificial Stellar Sources of Infra-Red Radiation”. Zgodnie z założeniami autora odpowiednio zaawansowana cywilizacja (raczej od drugiego stopnia rozwoju w skali Kardaszowa) byłaby zdolna do wybudowania ogromnej konstrukcji, która całkowicie otaczałaby gwiazdę, umożliwiając wykorzystanie prawie całej energii wypromieniowywanej przez gwiazdę na użytek cywilizacji.
Warianty konstrukcyjne sfery.
Najczęściej przedstawianym wariantem jest pełna sfera o grubości ścian około 3 metrów i średnicy przekraczającej średnicę orbity Wenus. Sam Dyson w odpowiedzi na liczne listy dotyczące oryginalnej pracy stwierdził, że jego koncepcja została źle zrozumiana i rozważał on raczej „rój” mniejszych ciał, poruszających się po niezależnych (choć bliskich) orbitach.
Istotną wadą konstrukcyjną kompletnej sfery jest fakt, że taka konstrukcja nie jest grawitacyjnie stabilna. Wypadkowa siła przyciągania między sferą a jakimkolwiek obiektem wewnątrz – w tym gwiazdą – jest równa zero. Wynika stąd, że bez aktywnego wspomagania (np. magnetycznego) sfera może łatwo zdryfować i zderzyć się z powierzchnią gwiazdy, wywołując katastrofalne skutki. Inny problem stanowi wymagana wytrzymałość materiału.
Perspektywy obserwacyjne.
Ponieważ promieniowanie elektromagnetyczne gwiazdy w zakresie widzialnego spektrum byłoby całkowicie blokowane przez konstrukcję, Dyson zaproponował, aby w poszukiwaniu pozaziemskich cywilizacji astronomowie koncentrowali się na wykrywaniu silnych źródeł promieniowania podczerwonego, wytwarzanego przez nagrzane ściany sfery.
Poszukiwanie zaproponowanej przez Dysona nadwyżki podczerwieni w widmie gwiazd zostało włączone do programu obserwacji zarówno przez projekt SETI, jak i naukowców z Fermilabu.
14 września 2015 roku naukowcy z Cornell University opublikowali nietypowe wnioski z badań wahań jasności gwiazdy KIC 8462852, z danych zebranych przez Kosmiczny Teleskop Keplera, które sugerowały nieokresowe, sięgające 20% spadki jasności. Jako prawdopodobne wyjaśnienie takich wyników podali możliwość okrążania gwiazdy przez zbity obłok pyłu – pozostałości po kometach.
Po dalszych badaniach część naukowców, w tym Jason Wright – astronom z Pennsylvania State University, zasugerowała kontrowersyjne rozwiązanie anomalii KIC 8462852. Według Wrighta za nieprawidłowości może odpowiadać rój sztucznie wytworzonych urządzeń do pozyskiwania energii z gwiazdy (coś na kształt zalążka "sfery Dysona" lub satelitów Dysona–Harropa, które mogą być przejawem występowania cywilizacji "typu II" w skali Kardaszowa). Wyjaśnienie to jest zgodne z sugerowanymi wcześniej przez członków projektu SETI postulatami, że najłatwiej będzie nam wykryć pozaziemskie cywilizacje, odnajdując ich technologiczne wielkie konstrukcje orbitujące wokół gwiazd.
W fantastyce naukowej.
Sfery Dysona pojawiają się w różnych publikacjach z zakresu fantastyki naukowej:

</doc>
<doc id="199252" url="https://pl.wikipedia.org/wiki?curid=199252" title="Gunder Hagg">
Gunder Hagg



</doc>
<doc id="199261" url="https://pl.wikipedia.org/wiki?curid=199261" title="Baraminologia">
Baraminologia



</doc>
<doc id="199262" url="https://pl.wikipedia.org/wiki?curid=199262" title="Przerywana systematyka">
Przerywana systematyka



</doc>
<doc id="199263" url="https://pl.wikipedia.org/wiki?curid=199263" title="Acetylowanie">
Acetylowanie

Acetylowanie, acetylacja – reakcja chemiczna typu acylowania, polegająca na podstawieniu atomu wodoru w cząsteczce związku organicznego przez grupę acetylową. Zwykle acetylowaniu ulegają związki chemiczne zawierające ugrupowanie z labilnym atomem wodoru (np. –O–H, &gt;N–H, –S–H).
Przebieg acetylowania.
Czynnikami acetylującymi są zazwyczaj kwas octowy (CH3COOH), bezwodnik octowy (CH3CO)2O lub chlorek acetylu (CH3COCl).
Znaczenie i zastosowania.
W syntezie organicznej acetylowanie służyć może do zabezpieczania grup funkcyjnych (np. OH lub NH2) przed niepożądanymi reakcjami podczas wykonywania kolejnych etapów danego procesu. Usunięcie grup acetylowych (odblokowanie) następuje w stosunkowo łagodnych warunkach, w reakcji hydrolizy (kwasowej lub zasadowej) lub amonoliza (reakcja z amoniakiem).
Acetylacja białek.
Acetylacja jest jedną z najważniejszych i najczęściej występujących modyfikacji potranslacyjnych białek (tj. histony, tubulina czy białko p53). Acetylacji ulegają głównie białka chromatyny oraz enzymy metaboliczne przez co modyfikacja ta reguluje ekspresję genów oraz metabolizm komórki (np. u "Salmonella enterica" 90% białek odpowiedzialnych za metabolizm jest acetylowanych).

</doc>
<doc id="199265" url="https://pl.wikipedia.org/wiki?curid=199265" title="Narożnik (Góry Stołowe)">
Narożnik (Góry Stołowe)

Narożnik (niem. "Eckstein", ) – szczyt w Górach Stołowych, o wysokości 849 m n.p.m.
Narożnik leży na południowy wschód od Lisiej Przełęczy, oddzielającej go od masywu Skalniaka. Zbudowany jest z piaskowców ciosowych górnych (najmłodsza warstwa Gór Stołowych), porośnięty lasem świerkowym regla dolnego.
Ku zachodowi i południu Narożnik opada pionowymi ścianami, dzięki czemu stanowi popularne miejsce do wspinaczki – znajduje się tu ponad 100 dróg. Wierzchołek stanowi punkt widokowy na Góry Stołowe, Obniżenie Dusznickie, Góry Bystrzyckie i Góry Orlickie.
Przez szczyt prowadzi niebieski szlak turystyczny z Dusznik-Zdroju do Karłowa. Przy szlaku wiodącym przez Narożnik w 1997 r. zastrzelono dwoje turystów, studentów wrocławskiej Akademii Rolniczej. O zdarzeniu przypomina wmurowana na szczycie tablica oraz dwa krzyże w miejscu zbrodni. 
Sprawcy po zbrodni skierowali się na Łężyce o czym świadczyły porzucone około 2 km od Narożnika plecaki ofiar.

</doc>
<doc id="199274" url="https://pl.wikipedia.org/wiki?curid=199274" title="Peter Jennings">
Peter Jennings

Peter Charles Jennings – (ur. 29 lipca 1938 w Toronto w Kanadzie, zm. 7 sierpnia 2005 w Nowym Jorku w Stanach Zjednoczonych) twarz amerykańskiej telewizji ABC i gospodarz programu informacyjnego ABC World News Tonight, który prowadził od 1978 r. (systematycznie od 1983 r.) aż do kwietnia 2005.
Jeden z trzech wielkich prowadzących (tzw. anchorzy), którzy zdominowali w Stanach Zjednoczonych rynek dzienników telewizyjnych (także: Dan Rather z CBS oraz Tom Brokaw z NBC).
Był synem kanadyjskiego dziennikarza radiowego. Na wizji zadebiutował w wieku 9 lat, funkcję anchora pełnił od 26 roku życia.
Jako reporter telewizyjny obsługiwał ważne wydarzenia międzynarodowe. Specjalizował się w zagadnieniach Bliskiego Wschodu.
Jako reporter był m.in. w Gdańsku w czasie strajków w sierpniu 1980 roku i w Warszawie w 1989 roku w czasie powstania rządu Tadeusza Mazowieckiego. Obsługiwał też m.in. atak terrorystyczny na wioskę olimpijską w czasie Igrzysk Olimpijskich w Monachium w 1972 roku, kiedy palestyńscy bojownicy zabili izraelskich sportowców. Po atakach na World Trade Center spędził na wizji ponad 60 godzin bez przerwy.
W latach 1992-93, u szczytu swojej popularności, przyciągał do ekranów ok. 14 mln widzów dziennie.
Jennings zawiadomił telewidzów o swojej chorobie (rak płuc). 5 kwietnia mówiąc zachrypłym głosem, że ma nadzieję wyzdrowieć i wrócić do pracy. Przyznał również, że choroba z pewnością jest efektem nadmiernego spożycia tytoniu – Jennings pierwszego papierosa wypalił w wieku 11 lat. Jennings poddał się serii chemioterapii oraz był leczony nowatorską metodą naświetleń. Nie udało mu się pokonać choroby – prezenter zmarł 7 sierpnia 2005 r. w swoim mieszkaniu w Nowym Jorku.

</doc>
<doc id="199275" url="https://pl.wikipedia.org/wiki?curid=199275" title="Wystawa mieszkaniowa w Weissenhof">
Wystawa mieszkaniowa w Weissenhof



</doc>
<doc id="199276" url="https://pl.wikipedia.org/wiki?curid=199276" title="Weissenhof">
Weissenhof



</doc>
<doc id="199277" url="https://pl.wikipedia.org/wiki?curid=199277" title="Osada Jana">
Osada Jana

Osada Jana – najmniejsza pod względem powierzchni dzielnica Tarnowskich Gór, utworzona w 1998 roku, nie stanowiąca odrębnej miejscowości, otoczona z trzech stron przez dzielnicę Śródmieście-Centrum, od południa graniczy z dzielnicą Bobrowniki Śląskie-Piekary Rudne. Prawie cały obszar dzielnicy położony jest na terenie obrębu ewidencyjnego Tarnowskie Góry, jedynie trzy niewielkie skrawki przy Obwodnicy i ul. Bytomskiej należą do obrębu Bobrowniki Śląskie.
Historycznie prawie cały obszar Osady Jana leżał na terytorium Bobrownik.
Charakterystyka.
Większą część dzielnicy stanowi budowane od 1967 roku do lat 80. XX wieku Osiedle XXV-lecia PRL, znane jako „Manhattan”. Natomiast starszą, pierwotną część Osady Jana, założonej pod koniec lat 20. XX wieku, stanowią zabudowania domów jedno- i wielorodzinnych z czworokątnym placem u zbiegu ulic Kopernika, Targowej i Stromej oraz siatką ulic, z trzech stron otaczające Park Ojców Kamilianów. Trzecia, rekreacyjna część dzielnicy, położona jest na zachód od szosy bytomskiej (ul. Bytomska), obejmując kompleks nieużytków pogórniczych z powstałym w latach 70. XX w. Parkiem Piny i dawnych pól zajętych dziś przez rozległe ogródki działkowe.
Jedynym zabytkowym obiektem istniejącym na Osadzie Jana jest budynek kościoła filialnego św. Jana Chrzciciela i św. Kamila i szpitala OO. Kamilianów z 1907 roku, należący do parafii pw. Matki Bożej Uzdrowienie Chorych.
Osada Jana jest najgęściej zaludnioną dzielnicą Tarnowskich Gór.
Nazwa.
Śląska forma nazwy osady ("Galenberg") jest uproszczeniem niemieckiej nazwy wzgórza "Galgenberg", na którym od XVI w. znajdowała się miejska szubienica Tarnowskich Gór, a od 1907 roku stoi klasztor i szpital OO. Kamilianów, otoczony parkiem, założonym w 1910 roku. Z kolei polska nazwa "Osada Jana" wzięła się od pierwotnej nazwy klasztoru OO. Kamilianów – "Domu św. Jana" (niem. "St. Johanneshaus") i późniejszego wezwania kościoła klasztornego, a zarazem istniejącej w latach 1942–2004 rzymskokatolickiej parafii św. Jana Chrzciciela i św. Kamila.
Przyroda i ochrona środowiska.
Na terenie Osady Jana znajdują się dwa obszary wykazujące pewne walory przyrodnicze – Park Piny na zachodnim skraju dzielnicy oraz Park Ojców Kamilianów obok kościoła św. Jana Chrzciciela i św. Kamila.
Transport.
Komunikacja miejska.
Publiczny transport zbiorowy na terenie dzielnicy obejmuje przewozy autobusowe, których organizatorem od 1 stycznia 2019 jest Zarząd Transportu Metropolitalnego.
Według stanu z marca 2023 przez Osadę Jana przejeżdżają i zatrzymują się autobusy kursujące na liniach:
Na terenie dzielnicy znajdują się przystanki: "Osada Jana", "Osada Jana Pawilon" oraz przystanek na żądanie "Osada Jana Słoneczników".
Herb.
Według statutu dzielnicy Osada Jana do 2015 roku herbem dzielnicy był:

</doc>
<doc id="199278" url="https://pl.wikipedia.org/wiki?curid=199278" title="Podstawowy typ">
Podstawowy typ



</doc>
<doc id="199279" url="https://pl.wikipedia.org/wiki?curid=199279" title="Typ">
Typ



</doc>
<doc id="199280" url="https://pl.wikipedia.org/wiki?curid=199280" title="Lasowice (Tarnowskie Góry)">
Lasowice (Tarnowskie Góry)

Lasowice (niem. "Lassowitz", 1940–1945 "Tarnowitz-Nord") – dzielnica Tarnowskich Gór położona we wschodniej części miasta.
Układ przestrzenny.
Dzielnica obejmuje dawną wieś Lasowice z siedliskiem położonym na prawym brzegu Stoły, zabudowaną domami wielo- i jednorodzinnymi oraz:
Poza granicami administracyjnymi dzielnicy położone są miejscowości należące dawniej do Lasowic:
Większą, północną część dzielnicy pokrywa kompleks Lasów Lublinieckich. Znajduje się tam również stacja rozrządowa Tarnowskie Góry.
Nazwa.
Walenty Roździeński w swoim poemacie Officina ferraria z 1612 roku wywodził nazwę ówczesnej osady: "Lásowice od lásu (...)", prezentując jej ówczesną ludową etymologię.
Również zdaniem niemieckiego geografa Heinricha Adamy’ego nazwa "Lassowitz" pochodzi od polskiego słowa "las". Dla tarnogórskich Lasowic i wsi w powiecie oleskim podaje najstarszą nazwę miejscowości "Lassowice", tłumacząc jej znaczenie w języku niemieckim jako „Walddorf” (pol. ‘leśna wieś’).
Historia.
Wsie Lasowice i Sowice wraz z rozległymi majątkami leśnymi od 1608 roku (według innych przekazów już w 1603 roku) były własnością miasta Tarnowskie Góry, które nabyło je od miejscowych szlachciców – Dreslera i Blachy. Były to dobra oddawane w dzierżawę, które w 1779 roku sprzedano za kwotę 11 620 talarów Erdmannowi von Larischowi celem pokrycia wydatków miasta.
Lasowice zostały włączone w granice miasta Tarnowskie Góry przez Niemców w 1940 roku, tworząc dzielnicę "Tarnowitz-Nord". Na przełomie 1940 i 1941 roku utworzono w niej obóz zbiorczy początkowo przeznaczony dla ludności cywilnej, w tym żydowskiej. Od 1941 roku przetrzymywano w nim również radzieckich i brytyjskich jeńców wojennych z komand pracy podporządkowanych administracyjnie Stalagom VIII B (344) "Lamsdorf" oraz VIII D (VIII B) "Teschen". Po wkroczeniu do miasta Armii Czerwonej i utworzeniu struktur administracji polskiej zorganizowano w Lasowicach obóz dla ludności powiatu tarnogórskiego, która miała zostać wysiedlona do Niemiec (I i II kategoria Volkslisty). 24 października 1945 roku Powiatowa Rada Narodowa w Tarnowskich Górach uchwaliła wniosek do Urzędu Wojewódzkiego Śląsko-Dąbrowskiego o zarządzenie likwidacji lasowickiego obozu.
Po wyzwoleniu spod okupacji niemieckiej Lasowice na kilka miesięcy znów zostały samodzielną gminą, by 1 grudnia 1945 roku ponownie stać się częścią Tarnowskich Gór.
W 2020 roku na terenie Lasowic przy ul. Polnej oddano do użytku strefę inwestycyjną o powierzchni 6,5 ha.
Herb.
W latach 2011–2015 dzielnica posiadała własny herb, nawiązujący do ludowej etymologii nazwy dzielnicy i miejscowości. Według statutu dzielnicy Lasowice, uchwalonego 16 marca 2011 roku przez Radę Miejską w Tarnowskich Górach były to:
Transport.
Transport drogowy.
Główną ulicą dzielnicy jest przebiegająca z zachodu w kierunku północno-wschodnim, prowadząca z centrum Tarnowskich Gór w stronę Miasteczka Śląskiego ulica Częstochowska. Krzyżuje ona m.in. z ulicami Fabryczną, Lasowicką i Moniuszki na Osiedlu Lasowice oraz ul. Leśną, która prowadzi w stronę Osiedla Generała Andersa. Dodatkowo wschodnim skrajem dzielnicy biegnie droga wojewódzka nr 908 (obwodnica Tarnowskich Gór), natomiast granicę Lasowic ze Śródmieściem-Centrum na południu wyznacza ulica Nakielska.
Komunikacja miejska.
Publiczny transport zbiorowy na terenie dzielnicy obejmuje przewozy autobusowe, których organizatorem od 1 stycznia 2019 jest Zarząd Transportu Metropolitalnego.
Według stanu z grudnia 2022 przez Lasowice przejeżdżają i zatrzymują się autobusy kursujące na liniach:
Na terenie dzielnicy znajdują się przystanki: "Lasowice Częstochowska", "Lasowice", "Lasowice Osiedle", "Lasowice Leśna", "Lasowice Andersa" i "Lasowice Osiedle Rozpłochowskiej" oraz przystanki na żądanie "Lasowice Strzelnica" i "Lasowice Zalew".
Sport.
W dzielnicy działa klub piłkarski TS Iskra Lasowice z siedzibą przy ulicy Generała Władysława Andersa 32. Zespół w sezonie 2019/2020 grał w rozgrywkach śląskiej A-klasy w grupie Bytom.

</doc>
<doc id="199285" url="https://pl.wikipedia.org/wiki?curid=199285" title="Witold Marcinkowski">
Witold Marcinkowski

Witold Marcinkowski (ur. 30 marca 1910 w Miłosławiu, zm. 20 kwietnia 1942 we Wronkach) – polski nauczyciel, instruktor harcerski, harcmistrz Związku Harcerstwa Polskiego, wizytator chorągwi Szarych Szeregów na ziemiach włączonych do Rzeszy.
Życiorys.
Był synem Janusza (architekta) i Kamili z Jeziorkowskich. Uczęszczał do Gimnazjum Jana Kantego w Poznaniu, następnie ukończył studia w Wyższej Szkole Handlowej w Poznaniu (1939). Jeszcze w czasie studiów podjął pracę nauczyciela w szkole handlowej w Poznaniu (1935). Rozwijał jednocześnie aktywną działalność w harcerstwie, początkowo w 21 Poznańskiej Drużynie Harcerzy przy Gimnazjum im. św. Jana Kantego, potem w 18 Poznańskiej Drużynie Harcerzy i Komendzie Wielkopolskiej Chorągwi Harcerzy.
Po wybuchu II wojny światowej rozpoczął harcerską działalność konspiracyjną. Przewiózł do Warszawy informację o przyjętej nazwie organizacji "Szare Szeregi". W styczniu 1940 został wysiedlony z Poznania do Krakowa. Naczelnik Szarych Szeregów Florian Marciniak powierzył mu funkcję wizytatora chorągwi na ziemiach włączonych do Rzeszy. Utrzymywał łączność i koordynował bieżącą pracę pięciu chorągwi - pomorskiej (ul "Lina"), wielkopolskiej (ul "Przemysław"), łódzkiej (ul "Kominy"), zagłębiowskiej (ul "Barbara") i śląskiej (ul "Huta"). W lipcu 1940 został aresztowany przez Niemców, był więziony w obozie zagłady na Forcie VII w Poznaniu, a następnie we Wronkach, gdzie zmarł i został pochowany.

</doc>
<doc id="199291" url="https://pl.wikipedia.org/wiki?curid=199291" title="Max Taut">
Max Taut

Max Taut (ur. 15 maja 1884 w Königsbergu, zm. 26 lutego 1967 w Berlinie) – niemiecki architekt modernistyczny.
Życiorys.
Był młodszym bratem Brunona, architekta ekspresjonizmu. W latach 1905–1906 współpracował z Miesem van der Rohe w Berlinie, zaś do 1911 z Hermannem Billingiem w Karlsruhe. Następnie prowadził własne biuro, a w latach 1918–1931 wspólne z bratem i Franzem Hoffmannem. Był współzałożycielem ekspresjonistycznej grupy "Die Gläserne Kette". W latach 1945-1954 był profesorem Akademii Sztuk Pięknych w Berlinie.

</doc>
<doc id="199295" url="https://pl.wikipedia.org/wiki?curid=199295" title="Deggial">
Deggial

Deggial – wydany w 2000 r. studyjny album szwedzkiego zespołu Therion.
W nagraniu udział wzięła orkiestra symfoniczna, po raz pierwszy w pełnym składzie. Wersja japońska zawiera ponadto 3 utwory bonusowe (utwory 8–10 z płyty "Crowning of Atlantis").

</doc>
<doc id="199296" url="https://pl.wikipedia.org/wiki?curid=199296" title="Ostroróg">
Ostroróg

Ostroróg () – miasto w woj. wielkopolskim, w powiecie szamotulskim, położone nad Jeziorem Wielkim, siedziba gminy miejsko-wiejskiej Ostroróg. W latach 1975–1998 miasto administracyjnie należało do woj. poznańskiego.
Ostroróg jest jednym z najmniejszych miast w Polsce o powierzchni zaledwie 1,25 km². Na koniec 2014 r. miasto zamieszkiwało 1989 osób.
Ośrodek handlowo-usługowy regionu rolniczego. Przez miasto przebiega nieczynna linia kolejowa Szamotuły – Międzychód i droga wojewódzka nr 184 do Szamotuł.
Położenie.
Miasto położone jest w części Pojezierza Poznańskiego zwanej Równiną Szamotulską. Administracyjnie miasto i gmina, której jest siedzibą leżą w powiecie szamotulskim, w województwie wielkopolskim. Miasto zlokalizowane jest przy drodze Szamotuły – Wronki, w odległości około 10 kilometrów od Szamotuł i około 12 od Wronek. Od stolicy województwa – Poznania miasto oddalone około 45 kilometrów na północny zachód. Ostroróg znajduje się w centralnej części powiatu szamotulskiego i graniczy z gminami Szamotuły, Wronki, Obrzycko i Pniewy.
Historia.
Pierwsza wzmianka o miejscowości pochodzi z 1383 roku. W Kronice Janka z Czarnkowa opisana została między innymi wojna domowa między Grzymałami i Nałęczami, kronikarz napisał, że było to w lutym 1383, w sobotę przed drugą niedzielą wielkiego postu – Świdwa (herbu Nałęcz) widząc nadchodzące wojska Wierzbięty (ze Smogulca), które złączyły się z wojskami Domarata (dowódcy Grzymałów), schronił się do zamczyska ostroroskiego, a tych, którzy nie zdążyli za nim, pozostawił we wsi. W kronice dwukrotnie pojawiło się również nazwisko właściciela twierdzy w Ostrorogu – Dzierżka Grocholi, kasztelana santockiego, zwanego również Dzierżkiem z Ostroroga santockim.
Fortalicjum w Ostrorogu, o którym pisze kronikarz, było prawdopodobnie nieduże, ale opisu nie znajdujemy w powyższej kronice ani w ówczesnych źródłach. Przypuszczać jednak można, że - podobnie jak inne tego typu obiekty - był to niewielki obiekt drewniany łączący funkcje mieszkalno–obronne, wzniesiony był na kolistym wale otoczonym fosą, posiadał więcej niż jedną kondygnację (w najniższej kondygnacji znajdowały się z reguły magazyny i pomieszczenia gospodarcze, na kolejnych kondygnacjach pomieszczenia o charakterze mieszkalnym, a na poddaszu spichlerze). Z reguły w bliskości takiego dworu, zwanego też wieżą, znajdowała się zabudowa gospodarcza i domy kmieci. W Ostrorogu badania powierzchniowe, wykonane w 1914 roku, wskazały takową zabudową po wschodniej stronie Jeziora Wielkiego.
Pierwszy opis miasta (w tym również zamku) pojawia się natomiast pod koniec XV wieku. Opis miasta z tamtego okresu rozpoczyna się od opisania jeziora (dzisiejsze Jezioro Wielkie), określonego ówcześnie jako wielki zlew wód, który dzieli się na dwie części – jedna z nich płynie na północny zachód i wpływa do Warty w Wartosławiu, druga natomiast płynie na zachód i wpada do Warty przy Sierakowie. Na wyspie na jeziorze (obecnie półwysep) znajdował się zamek położony na ogromnych głazach i potężnych palach, w piwnicy murowany, trzypiętrowy (piętra z belek dębowych i kamieni), zbudowany przez cieśle i bez walorów artystycznych. Umocniony był wałem obronnym wyposażonym w komory, kusze oraz pozostałe narzędzia służące do obrony (nigdy nie został zdobyty). Ta część miasta stanowiła część wysoką, w jej skład wchodził również kościół, młyny i spichlerze. Wysoka część miasta otoczona był głęboką fosą, ponadto posiadała komory obronne i trzy śluzy wyposażone w mosty zwodzone, z których każdy z nich mieścił 100 żołnierzy. Ponadto miasto wysokie w zachodniej części porośnięte było gęstym drzewostanem i połączone mostem łodziowym w czasie pokoju. Z kolei niższa część miasta nie miała walorów obronnych, znajdowała się w gęstych lasach nad jeziorem, na jej terenie znajdował się mały kościół (na wzgórzu na dzisiejszym cmentarzu), wzgórze było wyposażone w 4 komory i wał obronny.
Powyższy opis XV wiecznego zamku potwierdzają badania archeologiczne. Odsłonięto bowiem ceglany mur o długości 8 metrów i szerokości 130 cm, ponadto odkryto też ślady wejścia do piwnicy, okna i fundamenty budowli wykonane z kamiennego bruku. Natomiast sam zamek został zbudowany na kopcu z ziemi pochodzącej z dawnego fortalicjum Grocholi.
W latach 1961, 1962, 1964 oraz 1968 prowadzono badania archeologiczne na półwyspie Jeziora Wielkiego, w efekcie których odkryto kilka warstw kulturowych, w tym najstarsze grodzisko pierścieniowate z IX-X wieku. Na miejscu odkryto też fragmenty wczesnośredniowiecznej ceramiki, żelaznej biżuterii jak również sporo kości zwierzęcych. Pierwsze grodzisko zostało zniszczone pierwotnie przez budowę fortalicjum Dzierżka z Ostroroga (Grocholi), o którym mowa w Kronice Janka z Czarnkowa, a następnie w XV wieku przez budowę zamku, o którym mowa wyżej.
Zamek został zburzony w XVIII wieku przez ówczesnego właściciela Ostroroga, a z materiałów pozyskanych z rozbiórki postawiono browar. Na miejscu tym powstał również prawdopodobnie niewielki dwór, jak podaje Callier, pod koniec XIX wieku – dwór miał dobre ściany, dach wymagający naprawy. Na wzgórzu stał także trzy murowane sklepy, a przy moście dom z jedną komorą w złym stanie (możliwe, że jest to jeden ze szpitali).
Prawa miejskie Ostroróg uzyskał przed 1412 rokiem. Chociaż wspomnienia o właścicielach miasta – familii Ostrorogów są znacznie wcześniejsze, gdyż pochodzą z początku XIII w. – w spisie wojewodów poznańskich mowa jest bowiem o Dobrosławie z Szamotuł Ostrorogu. W źródłach nie zachował się jednak przywilej lokacyjny miasta. Wiemy natomiast, jak podaje Callier, że Ostroróg funkcjonował na prawie magdeburskim. Władzę miejską tworzył wójt, burmistrz, rajcowie i ławnicy. Wójt i ławnicy rozpoznawali sprawy kupna, sprzedaży nieruchomości, spory w zakresie długów, poręczeń i zastawów, a także testamenty, zapisy i ugody. Burmistrz z kolei z rajcami rozstrzygał w sprawach sądowniczych (kradzieże, kłótnie, szkody) oraz stanowił władzę ustawodawczą. Burmistrz wybierany był spośród rajców na okres 1 rok.
W średniowieczu Ostroróg był niewielkim miastem, świadczy o tym liczba czterech piechurów wysłana w 1458 roku na wojnę trzynastoletnią z krzyżakami. Dla porównania Wronki wysłały dziesięciu piechurów, a Pniewy sześciu. Podobnie wnioski nasuwa informacja o wysokości płaconego przez Ostroróg podatku od nieruchomości – szosu, który w 1507 roku wynosił zaledwie dwie grzywny i pięć groszy. Z 1507 roku pochodzi pierwsze świadectwo istnienia osiedla żydowskiego w Ostrorogu. W tym samym czasie Lwówek płacił dziewiętnaście grzywien. W 1582 roku Ostroróg płacił także niewielki szos w wysokości 9 złotych. W 1463 roku Ostroróg był wymieniony w gronie miast mniejszych niepłacących trzynastu rat podatku miejskiego nazywanego cyzą (płacił tylko dwie raty w wysokości dwóch grzywien oraz jednej grzywny bez trzech groszy). Cyza była rodzajem podatku od przewożonego towaru, jej wysokość płacona przez Ostroróg oznaczała, że miasto, choć w niewielkim stopniu, ale czerpało dochody z tego tytułu.
Lokalna wymiana handlowa odbywała się w trakcie jarmarków rocznych i tygodniowych targów. W 1546 roku przywilej targowy odnowił i potwierdził król Zygmunt Stary. Z kolei w 1779 roku król Stanisław August Poniatowski odnowił przywilej trzech dawnych jarmarków i nadał sześć nowych oraz potwierdził targi tygodniowe we wtorki i soboty. Rok później ten sam król przywilejem odnowił dawne jarmarki i nadał dwanaście nowych. Przywileje zezwalały na handel na jarmarkach bydłem, trzodą chlewną, zbożami, końmi i wszelkimi towarami.
Callier pisząc monografię dysponował księgą wójtowską (1503–1588) i burmistrzowską (1645-1790 z przerwami), które zawierały zapiski o różnych czynnościach dokonywanych przez władzę. Książki te znajdowały się w Poznańskim Towarzystwie Przyjaciół Nauki, niestety zagubiły się w czasie II wojny światowej. Na podstawie zapisów Calliera oraz "Słownika ziem polskich w średniowieczu" można częściowo odtworzyć nazwiska pierwszych burmistrzów i wójtów Ostroroga.
Callier poza księgą burmistrzowską wskazuje jeszcze jeden późniejszy dokument, mianowicie akt wyboru burmistrza i wójta przez właściciela Ostroroga – Adama Kwileckiego. W 1795 r. urzędy objęli Szymon Rybarczyk (burmistrzowski) oraz Stanisław Rakowicz (wójtowski).
W XV w. w Ostrorogu sporadycznie zbierał się sąd starosty generalnego (sąd grodzki) dla okolicznej szlachty.
W 1436 r. w tym mieście urodził się pisarz polityczny, wojewoda poznański Jan Ostroróg. W mieście od 1472 był szpital, później wybudowano jeszcze drugi. W XVI i XVII wieku Ostroróg stanowił ważny ośrodek reformacji (bracia czescy). Prowadzili oni archiwum, bibliotekę, szkołę oraz seminarium, a do ich dyspozycji oddano w 1555 kościół.
Miasto położone było w 1580 roku w powiecie poznańskim województwa poznańskiego.
W skład parafii ostrorogskiej wchodziły Binino, Bielejewo, Dobrojewo, Kluczewo, Oporowo, Piaskowo, Rudki i Wielonek.
Od roku 1611 do szkoły braci czeskich w Ostrorogu uczęszczał Jan Jonston (Joannes Jonstonus), późniejszy uczony rangi europejskiej.
W rękach rodu Ostrorogów miasto pozostało do 1625 kiedy to po śmierci ostatniego z Ostrorogów miasto przeszło we władanie Potockich z Buczacza. Kościół został przekazany katolikom w 1636. Kolejnymi właścicielami Ostroroga byli: Potoccy, którzy oddali Ostroróg w dzierżawę: 1637 – Andrzejowi Rej (prawnukowi Mikołaja), a następnie w 1649 – Piotrowi Górskiemu. Od 1660 właścicielami Ostroroga byli Radziwiłowie, następnie od 1674 Zalescy z Otoka herbu Dołęga (w 1701 r. Ostroróg wydzierżawił od kasztelana nakielskiego Aleksandra Zaleskiego – Przecław Bronikowski) i od 1718 właścicielem Ostroroga był Maciej Malechowski, kasztelaniec kaliski. Za jego czasów przeprowadzono inwentaryzację majątku, w związku z kolejną sprzedażą Ostroroga – Sapiehom. W 1737 roku Marianna córka Jerzego Sapiehy sprzedała Ostroróg wraz z innymi dobrami Łukaszowi Kwileckiemu z Kwilcza. W rękach Kwileckich Ostroróg znajdował się aż do wybuchu II wojny światowej. To za ich rządów w Ostrorogu przebudowano kościół i rozebrano zamek, a na jego miejscu wybudowano mieluch dworski i browar. W XIX wieku miasto należało do Księstwa Warszawskiego, a potem Wielkiego Księstwa Poznańskiego. Podczas powstania wielkopolskiego miasto zostało przejęte siłami mieszkańców.
XVIII wieczna księga "Faederata Trium Decanatuum Sodalitas in Celeberrimo Archidiaconatu Psczevensi: Tergemino Sacrorum conjurata Voto, Ad dandum defunctis sodalibus Succursum Post dirae Pestis contagia iterum In lucem porrecta. Anno Faederati cum Natura Humana verbi Incarnati" wymienia następujące osoby w Ostrorogu:
Podczas wykopalisk w Ostrorogu znaleziono między innymi sierpikowaty nóż z brązu.
W 1690 roku w Ostrorogu istniał cech piwowarów, a w latach 1710–1786 szewców.
Pod koniec XVIII wieku w Ostrorogu była polska szkoła, kościół katolicki, komora celna, 18 stodół, 50 domów (305 mieszkańców – Polaków) oraz 24 wolne grunty. Kilka lat później w 1793 roku było już 80 domów (442 mieszkańców) i 3 wiatraki. Wśród mieszkańców było 3 młynarzy, 4 oberżystów, 6 krawców, 12 szewców, 3 kuśnierzy, 3 kołodziejów, 2 piekarzy, 2 bednarzy, 2 garncarzy, kowal, garbarz, golarz oraz jeden stróż nocny utrzymywany przez miasto. W mieście odbywało się 13 jarmarków. W 1811 roku miasto liczyło 432 mieszkańców i miało 99 domów, w 1841 roku miasto liczyło 90 domów i 635 mieszkańców. W 1871 roku było 108 domów i 808 mieszkańców, a w 1885 roku 105 domów.
W roku szkolnym 1866/1866 do szkoły katolickiej w Ostrorogu uczęszczało 146 dzieci, a nauczycielami byli Apolinary Górecki i Wiktor Prendke. W mieście w tamtym okresie funkcjonowała poczta.
W 1886 roku w Ostrorogu poza kościołem katolickim był młyn parowy, poczta, browar i gorzelnia. Podstawowym zajęciem ludności było rolnictwo i płóciennictwo.
W 1907 roku otwarto linię kolejową nr 368 na odcinku od Szamotuł do Binina, ze stacja kolejową w Ostrorogu.
Bracia czescy w Ostrorogu.
W połowie XVI wieku do Wielkopolski przybyli bracia czescy, wygnani z Czech przez Ferdynanda Habsburga. W 1549 roku bracia czescy założyli pierwszy zbór w Polsce. W 1551 roku siostra właściciela Ostroroga – Jakuba Ostroroga – Katarzyna Ostrorożanka, mieszkająca w swoim dworze w Pamiątkowie, w 1551 roku została przyjęta do zboru poznańskiego, któremu przewodniczył minister Jerzy Izrael. Gościła go później w swoich dobrach, przekonała również swoją bratową – Barbarę, żonę Jakuba, aby ta zaprosiła i wysłuchała kazania Izraela w Ostrorogu. W trakcie nabożeństwa na zamku w Ostrorogu, do komnaty wszedł z batem zdenerwowany Jakub, chcąc rozgonić zgromadzenie odbywające się bez jego zgody, jednak Izrael spokojnie wskazał mu miejsce, gdzie ma usiąść. Jakub pod wpływem tamtych wydarzeń wstąpił do zboru w 1553 roku. W listopadzie tego samego roku przekazał parafię w Ostrorogu wraz z kościołem i plebanią ministrowi Izraelowi. Przywilej ten potwierdził syn Jakuba – Jan w 1569 roku. Początkowo Jakub zmuszał swoich katolickich poddanych, by chodzili na nabożeństwa organizowane przez Izraela. Jednak duchowny przekonał, go że do wiary nie można przymuszać i nie można karać katolików. Pomimo iż bracia czescy czcili tylko Boga, a z kościołów usuwali wszelkie obrazy, posągi i inne ozdoby, to w kościele w Ostrorogu obrazy wisiały dość długo, następnie zostały zasłonięte, a dopiero, gdy uznano, że wierni są na to gotowi, zostały zdjęte ze ścian, jednakże nie niszczono ich. Nabożeństwa prowadzono w języku polskim, w trakcie kazań głoszono pracowitość i skromność, potępiano pijaństwo i wróżbiarstwo (za wróżbiarstwo wykluczano ze zboru). Izrael chrzcił również dzieci katolików, którzy nie mogli bądź nie chcieli udać do najbliższego kościoła katolickiego w Szamotułach. Zbór w Ostrorogu wraz z kościołem i plebanią otrzymał również hojne uposażenie w postaci jeziora, łąki, pola, a także dziesięciny z Wielonka, Dobrojewa, Binina, Kluczewa oraz dóbr w mieście. Z kolei z folwarków Jakuba Ostroroga zbór otrzymywał zboże (40 kóp żyta, 30 kóp pszenicy, 20 kóp owsa, 4 opy jęczmienia, 4 kopy grochu oraz dwie kopy prosa rocznie), ponadto dwa razy w tygodniu – w środy i piątki ryby na obiad oraz drewno na opał. Należy przy tym zauważyć, że dziesięcina była bardzo niewdzięcznym podatkiem dla chłopów, gdyż nie mogli oni zwieźć płodów z pola dopóki nie wydzielono dziesiątej części przypadającej duchownym. Również dla Izraela ten podatek był kłopotliwy, gdyż co do zasady bracia czescy utrzymywali się dobrowolnych datków, tym bardziej niezręczne było przyjmowanie dziesięciny, już nie mówiąc o chłopach, którzy byli katolikami. W 1557 roku Jerzy Izrael został wybrany seniorem (biskupem) zborów polskich. Izrael miał za zadanie stworzyć trzecią po Czechach i Morawach prowincję Jednoty braci czeskich, co oczywiście wiązało się ze znacznymi wydatkami. W 1560 roku Izrael otrzymał w Ostrorogu pomocnika – Jana Laurencjusza (Lorenca), jednak współpraca między nimi nie układała się dobrze z uwagi na to, iż Izrael był zwolennikiem celibatu, a Lorenc, który w 1571 roku został seniorem, był pierwszym biskupem, który się ożenił. Jednak już kilka lat później był to dość powszechny zwyczaj. W 1579 roku synod braci czeskich wyraźnie stanął po stronie żonatych biskupów, a oburzona Katarzyna Ostrorożanka (siostra Jakuba) otrzymała reprymendę, że wtrąca się w nie swoje sprawy. Po synodzie na znak protestu, Jerzy Izrael wyprowadził się z plebanii i opuścił Polskę (przyjechał jeszcze na synod 1582 roku) i osiadł na Morawach, gdzie zmarł w 1588 roku. Z kolei Lorenc pozostał w Ostrorogu do końca życia (1587). Po jego śmierci powołano Symeona Turnowskiego, który w 1595 roku za zgodę Sędziwoja Ostroroga zamienił dziesięcinę na stałą wielkość płodów rolnych. W 1589 roku w Ostrorogu wybuchł straszny pożar, który strawił kościół i plebanię, jak również księgozbiór i archiwa, które w niej przechowywano. Turnowski rozpoczął budowę nowej, murowanej piwnicy w celu przechowywania księgozbiorów. Zmarł w 1608 roku. Po jego śmierci powołano dwóch nowych biskupów Marcina Gerticha i Macieja Rybińskiego. Pierwszy był kaznodzieją w Lesznie, drugi natomiast trafił do Ostroroga, jednak na skutek jego szybkiej śmierci w 1612 roku, na jego miejsce powołano Gerticha, który niechętnie przeniósł się do siedziby Ostrorogów, gdyż uważał, że główny ośrodek Jednoty braci czeskich powinien znajdować się w większym mieście (Lesznie). Tym samym zaraz po przeniesieniu zaczął czynić starania o powrót do Leszna. W 1623 roku w Ostrorogu wybuchł kolejny duży pożar, w wyniku którego spłonęła duża część miasta, w tym plebania (a w niej m.in. cenny księgozbiór Turnowskiego). Z kolei dwa lata później miasto nawiedziła straszna zaraza, wtedy też Gertich dostał zgodę na wyjazd. Zmarł w 1629 roku, a po jego śmierci seniorem wybrano Pawła Paliura, który przeprowadził się do Ostroroga. Z kolei w 1633 roku ostatnim seniorem w Ostrorogu został syna Macieja Rybińskiego – Jan Rybiński. Majątek braci czeskich w Ostrorogu był znaczny: trzy folwarki, dwie i trzy czwarte wólki roli, a także łąki, stodoła, owczarnia, sad, ogród, domy dla służby, stajnia, obora, domek przy szkole oraz nowa plebania zbudowana po pożarze w 1623 roku, z murowaną piwnicą i trzema izbami. Poza seniorem, w Ostrorogu rezydowali jego pomocnicy, którzy odprawiali nabożeństwa podczas jego nieobecności. Ponadto w Ostrorogu przebywali młodzi chłopcy chcący zostać duchownymi (było ich nawet 12), uczyli się w szkole oraz starsi, którzy w szkole nauczali. W szkole w Ostrorogu pobierał nauki między innymi Jan Jonston.
Jedną z przyczyn upadku zboru w Ostrorogu była również śmierć Sędziwoja Ostroroga w 1624, bowiem jedyna spadkobierczyni jego majątku Barbara Modliszewska zdecydowała się sprzedać Ostroróg. Do jego nabycia próbowano przekonać wojewodę poznańskiego, hetmana litewskiego, a zarazem bardzo zamożnego człowieka Krzysztofa Radziwiła, jednak był niechętny mieszkaniu w małym miasteczku. Ostatecznie Ostroróg kupił Andrzej Rej z Nagłowic wnuk słynnego poety – Mikołaja Reja. Andrzej Rej był dyplomatą i politykiem, nie przebywał na zamku w Ostrorogu, a miasto wydzierżawił Stanisławowi Bronikowskiemu. W tym samym czasie kanonik Andrzej Świniarski został powołany przez poznańskiego biskupa na stanowisko proboszcza parafii katolickiej w Ostrorogu, która od wielu lat pozbawiona była przecież kościoła. Ksiądz Świniarski wytoczył proces o zwrot kościoła w Ostrorogu, który wygrał (również wszystkie podobne procesy kończyły się wygraną strony katolickiej). Andrzej Rej nie zgadzał się w ogóle z samym pozwem, twierdził raz, że kościół w Ostrorogu spłonął, a odbudowali go bracia czescy, dwa, podważał sam wybór kanonika Świniarskiego na proboszcza. Brat Andrzeja – Krzysztof uzbrojony w straż pilnował kościoła. 26 lipca 1636 roku ksiądz Świniarski również w asyście straży włamał się do kościoła i odśpiewał modlitwę na znak przejęcia kościoła, dopadli go ludzie Reja oraz żona dzierżawcy – Helena Bronikowska, jednak nie doszło do rozlewu krwi. Ksiądz wycofał się ze świątyni i założył kłódki, które z kolei Rej zerwał. W grudniu tego samego roku sąd ostatecznie przyznał kościół wraz z całym uposażeniem i majątkiem (w tym majątkiem przekazanym braciom czeskim) stronie katolickiej. Dzierżawca Bronikowski, który przekazał braciom czeskim dzwon, próbował go schować, jednakże również to się nie powiodło. Ksiądz Świniarski po odzyskaniu kościoła w Ostrorogu nakazał parafianom zapłatę mesznego za dziesięć lat wstecz. Ostatni senior w Ostrorogu – Jan Rybiński przeprowadził się wraz z biblioteką i archiwum do pobliskiego Obrzycka. W Ostrorogu natomiast planowano wybudować kościółek z przeznaczeniem dla zboru, ostatecznie zakupiono dom na potrzeby nabożeństw i teren pod nowy cmentarz, a ministrem zboru obrano Sereniusa Chodowieckiego, którego swego czasu oskarżono o to, że jest ojcem dziecka kobiety lekkich obyczajów, ostatecznie został uznany za niewinnego, a w jego obronie stanął nawet ksiądz Świniarski.
W 1641 roku zmarł Andrzej Rej, Ostroróg przejął jego syn – Mikołaj. W 1647 roku Chodecki wyjechał do Prus Książęcych, a nowym ministrem wybrano Marcina Plort z Ostroroga, który jednak swoje obowiązki spełniał wyjątkowo niedbale. Być może przeczuwał upadek zboru w Ostrorogu, gdyż w tym samym roku Mikołaj Rej sprzedał Ostroróg katolikowi, pochodzącemu co prawda z luterańskiej rodziny, Piotrowi Górskiemu z Miłosławia. Piotr Górski nie szykanował ewangelików, jednakże istniało ryzyko, że może wypełnić zalecenia biskupa poznańskiego i wprowadzić całkowity zakaz odprawiania nabożeństw. Do tego dochodziła niepewna sytuacja finansowa, pomimo zapisania zborowi w testamencie przez Andrzeja Reja szat wycenionych na sumę pięciu tysięcy złotych, jego syn Mikołaj borykający się z problemami finansowymi zwlekał z wykonaniem ostatniej woli ojca. Kolejnym elementem, który wpłynął na upadek zboru, było stopniowe zmniejszanie liczby wiernych, którzy przeprowadzali się do innych zborów (wyjechało np. dziesięć zamożnych rodzin szkockich) albo przechodzili na katolicyzm. Wierni skarżyli się na skandaliczne warunki w Ostrorogu, Ploter był bałaganiarzem, określano nawet, że idąc na modlitwę można potknąć się o zwierzę. W 1654 roku zmarł właściciel Ostroroga Piotr Górski, a minister Ploter poprosił o zgodę na wyjazd z Ostroroga. Tak zakończył swoją działalność zbór braci czeskich w Ostrorogu.
Przybycie braci czeskich do Ostroroga w XVI wieku bardzo korzystnie wpłynęło na rozwój miasta. Razem z kościołem przejęli szpital i szkołę, które prowadzili (po odebraniu kościoła braciom czeskim szkoła i szpital wróciły do parafii katolickiej). Stworzyli archiwum i bibliotekę ze znaczącym księgozbiorem.
Gospodarka.
W mieście głównym pracodawcą jest firma produkująca meble, oprócz tego kilka mniejszych zakładów produkcyjnych (m.in. lakiernia, spółdzielnia inwalidów), wiele osób dojeżdża do pracy do firm znajdujących się w pobliskich gminach: Wronki, Kaźmierz i Tarnowo Podgórne.
Na koniec 2013 r. stopa bezrobocia w Gminie Ostroróg wynosiła 6,9% (223 osób) i była zbliżona do średniej w Powiecie Szamotulskim (6,1%). GUS nie publikuje odrębnych danych dla miasta.
Transport.
Przez Ostroróg kursują wyłącznie autobusy prywatnego przewoźnika (8 kursów w każdą stronę). Autobusem z Ostroroga można bezpośrednio dojechać do Szamotuł (stąd pociąg – linia kolejowa Poznań – Szczecin).
Przez Ostroróg przebiega nieczynna linia kolejowa nr 368 relacji Szamotuły – Międzychód. Linia powstawała w latach 1907-1908, a ostatni pociąg pasażerski z Szamotuł przejechał w 1995 r., przez rok kursowały jeszcze pociągi towarowe. Potem odbywały się już tylko okazjonalne przejazdy.
Z kolei trzon infrastruktury drogowej tworzy droga wojewódzka nr 184 (Baranowo k. Poznania – Wronki), przez miasto przebiega również dawna droga wojewódzka nr 117 (Ostroróg – Obrzycko), (obecnie droga powiatowa). Przez Ostroróg przebiegają również dwie drogi powiatowe 1852 P (Ostroróg – Przystanki) i 1853 P (Ostroróg – Lipnica).
Ludność.
Liczba ludności miasta Ostroróg od kilku lat kształtuje się na poziomie ok. 2 tys. (31 grudnia 2014 wynosiła 1989). W ujęciu historycznym kształtowała się na poziomie:
Struktura ludności miasta Ostroróg według grup wieku, płci (stan na 31.12.2014):
Sport.
W Ostrorogu działa klub sportowy UKS Nałęcz Ostroróg. W klubie są dwie sekcje: piłka nożna (od sezonu 2015/2016 zespół występuje w A-klasie) oraz sekcja tenisa stołowego, która funkcjonuje już ponad 20 lat. Szczególne osiągają wychowankowie sekcji tenisa – wiele medali na Mistrzostwach Wielkopolski, miejsca w czołowej dziesiątce Mistrzostwa Polski, pierwsza drużyna występuje w II lidze, natomiast druga w trzeciej.
Oświata.
W mieście Ostroróg działa Szkoła Podstawowa imienia Jana Ostroroga oraz Przedszkole "Miś Uszatek" w Ostrorogu.
Podział administracyjny.
Administracyjnie miasto podzielone jest na dwa obwody, a granicę obwodów wytycza rzeka Ostroroga. Pierwszy z nich obejmuje tzw. starą część miasta i jest zamieszkiwana przez około 600 mieszkańców. Obwód miejski numer dwa to nowa część miasta zamieszkała przez około 1300 mieszkańców.

</doc>
<doc id="199305" url="https://pl.wikipedia.org/wiki?curid=199305" title="Franz Mehring">
Franz Mehring

Mehring Franz (ur. 27 lutego 1846 w Sławnie w Prusach, zm. 28 stycznia 1919 w Berlinie) – teoretyk i historyk marksistowski, niemiecki filozof, przedstawiciel lewicowego skrzydła niemieckiej i międzynarodowej socjaldemokracji, współtwórca Komunistycznej Partii Niemiec.
Polityk.
Mehring karierę polityczną rozpoczął dość późno w porównaniu z innymi, ówczesnymi działaczami ruchu robotniczego. W latach 90. XIX w. porzucił swoje dawne poglądy liberalno-burżuazyjne, stając się socjaldemokratą. Przez wiele lat współpracował z „Die Neue Zeit”, czasopismem teoretycznym socjaldemokracji niemieckiej. W swoich artykułach i polemikach zwalczał rewizjonizm, w którym widział oportunistyczny, pozbawiony samodzielności teoretycznej wobec myśli burżuazyjnej, nurt w łonie ruchu robotniczego. W latach I wojny światowej wystąpił z ostrą krytyką przywódców II Międzynarodówki za ich postawę wobec własnych rządów imperialistycznych. W tym czasie, wspólnie z Różą Luksemburg, wydawał pismo „Die Internationale”.
Mehring solidaryzował się z Rewolucją Październikową; w artykułach "Marks i Komuna Paryska" (1918) i "Marks i bolszewicy" (1918) bronił W. I. Lenina i jego towarzyszy przed zarzutami, iż podnosząc masy do rewolucji proletariacko-socjalistycznej w warunkach ekonomicznych temu niesprzyjających odrzucili zasadnicze tezy teorii Karola Marksa i Fryderyka Engelsa.
Filozof.
Mehring był wybitnym znawcą klasycznej i współczesnej filozofii niemieckiej. Jako jeden z pierwszych marksistów dokonał krytycznej analizy filozofii Arthura Schopenhauera i Fryderyka Nietzschego. W rozprawach z dziejów filozofii uzasadniał tezę, iż współczesna burżuazja niemiecka wyrzekła się swoich wielkich myślicieli przeszłości, a dziedzicem zasadniczych wartości intelektualnych i ideologicznych głoszonych przez Immanuela Kanta, J. G. Fichtego i G. W. F. Hegla stał się rewolucyjny proletariat.
Jeszcze za życia Engelsa Mehring podjął pionierską próbę stworzenia podstaw marksistowskiej estetyki i literaturoznawstwa. W 1893 opublikował pracę "Legenda o Lessingu", w której udowadniał, że nie da się utrzymać w konfrontacji z faktami żadna dotychczasowa interpretacja dorobku twórczego oraz postawy społeczno-politycznej wielkiego pisarza niemieckiego G. E. Lessinga. Praca ta stanowiła dowód możliwości zastosowania teorii materializmu historycznego do badania zjawisk kultury i sztuki, które uchodziły dotąd za niepodzielną domenę idealizmu; została oceniona przez Engelsa jako udana w zasadzie próba sformułowania teorii powstania oświeceniowego despotyzmu pruskiego.
Mehring był też jednym z pierwszych systematyzatorów materializmu historycznego i znakomitym polemistą w dyskusjach z burżuazyjnymi krytykami marksizmu. W rozprawie "O materializmie historycznym", dołączonej do I wydania "Legendy o Lessingu", sformułował dyrektywę metodologiczną, iż materializm historyczny powinien być stosowany także w badaniu swojej własnej historii oraz ukazał jakościowe różnice między materializmem marksowskim a naturalizmem materialistycznym. Zdaniem Mehringa jednak zasadnicze przeciwieństwo występuje między materializmem historycznym a idealistycznym pojmowaniem historii; we wszystkich swoich rozprawach zwalczał różne postacie „ideologicznej” filozofii dziejów: przeświadczenie o niezależności idei względem zjawisk ekonomiczno-klasowych, teorie upatrujące w państwie zasadniczą siłę dziejotwórczą, koncepcje historii jako dzieła wielkich polityków, wodzów i prawodawców. Słabością polemik Mehringa z idealizmem historycznym była jednak – na co zwracał uwagę już Fryderyk Engels – nieumiejętność pozytywnego, materialistyczno-dialektycznego rozwiązania problemów roli świadomości, państwa itp. w procesie dziejowym.
W pracy "Historia socjaldemokracji niemieckiej" (t. 1–4, 1897–1904), cieszącej się wśród współczesnych wielką popularnością (do 1922 praca miała 12 wydań), oraz w pracy "Karol Marks. Historia jego życia" (1918) Mehring urzeczywistniał swoją dyrektywę, iż dzieje marksizmu powinny być ujmowane zgodnie z naczelnymi tezami materializmu historycznego. Dzieje socjaldemokracji niemieckiej stanowiły dla Mehringa jedynie fragment ogólnej historii Niemiec i Europy Zachodniej. "Historia socjaldemokracji niemieckiej" zawiera analizę powstania i rozwoju proletariatu europejskiego i niemieckiego; jest jednocześnie historią walki wszystkich klas konstytuujących ówczesne Niemcy oraz historią przednaukowego i naukowego socjalizmu. Badania Mehringa nad genezą i rozwojem materializmu historycznego, uwieńczone biografią Karola Marksa, nadal stanowią fundament i jeden z zasadniczych punktów odniesienia dla studiów marksistowskich w tej dziedzinie.

</doc>
<doc id="199306" url="https://pl.wikipedia.org/wiki?curid=199306" title="Różanka (województwo lubelskie)">
Różanka (województwo lubelskie)

Różanka – wieś (dawniej miasto) w Polsce położona w województwie lubelskim, w powiecie włodawskim, w gminie Włodawa. Leży nad graniczną rzeką Bug.
Różanka uzyskała lokację miejską w 1524 roku, zdegradowana przed 1700 rokiem. Miasto magnackie położone było w końcu XVIII wieku w powiecie brzeskolitewskim województwa brzeskolitewskiego. W latach 1975–1998 miejscowość położona była w województwie chełmskim.
Miejscowość założona została w 1506 r. i do połowy XIX wieku była miastem rywalizującym z leżącą nieopodal Włodawą. Należała do Ostrożeckich, Pociejów, Flemmingów, Czartoryskich i Zamoyskich. Według części historyków tutaj urodził się Adam (Hipacy) Pociej, kasztelan brzeski, a potem unicki metropolita kijowski.
Na terenie miejscowości znajdują się pozostałości po pałacu, który uległ zniszczeniu w czasie I wojny światowej (15 sierpnia 1915), a następnie został doszczętnie zrujnowany podczas kolejnej wojny. W parku przylegającym niegdyś do pałacu znajduje się pomnik przyrody. 
Ciekawym zabytkiem jest też zbudowany w latach 1908–1913 kościół św. Augustyna, parafialny w miejscowej parafii św. Augustyna. We wsi znajduje się również cmentarz katolicki (niegdyś unicki, potem prawosławny) ze zrujnowaną drewnianą kaplicą prawosławną.
W miejscowości działa zespół piłkarski LZS "Płomień" Różanka, wielokrotny mistrz gminy, grający niegdyś w IV lidze.

</doc>
<doc id="199307" url="https://pl.wikipedia.org/wiki?curid=199307" title="Krzyż za udział w Wojnie 1918–1921">
Krzyż za udział w Wojnie 1918–1921

Krzyż za udział w Wojnie 1918–1921 – polskie państwowe odznaczenie wojskowe.
Historia.
Krzyż za udział w Wojnie 1918–1921 ustanowiono ustawą Sejmu z 21 lipca 1990 roku dla odznaczenia osób, które pełniąc służbę w latach 1918–1921, przyczyniły się do ugruntowania niepodległości Rzeczypospolitej Polskiej. Odznaczenie nawiązuje do przedwojennego Krzyża Ochotniczego za Wojnę 1918–1921.
Krzyż nadawany był uczestnikom wojny w latach 1918–1921 we wszystkich służbach, żyjącym w dniu wejścia ustawy w życie (10 sierpnia 1990). Obejmuje on wojnę polsko-ukraińską i wojnę polsko-bolszewicką. Krzyż nadawał Prezydent Rzeczypospolitej Polskiej na wniosek Ministra Obrony Narodowej. Odznaczeni otrzymywali odznakę Krzyża i legitymację.
Z dniem 8 maja 1999 nadawanie Krzyża uznano za zakończone. Łącznie nadano 7821 krzyży.
Opis odznaki.
Odznaka w formie krzyża równoramiennego prostego wykonanego z metalu o wymiarach 42 × 42 mm, składa się z czterech równych, rozszerzonych na końcach ramion o przekroju spłaszczonego ośmioboku i związanych pośrodku sześcianem.
Na ramionach poprzecznych Krzyża wyryty jest poziomo napis: OBROŃCY – OJCZYZNY, na ramionach pionowych – daty: 1918 i 1921, w środku zaś skrzyżowania ramion znajduje się wizerunek orła na tle z białej emalii.
Forma odznaki Krzyża powtarza, z modyfikacjami, odznakę przedwojennego Krzyża Niepodległości, a wstążka powtarzała tą z Krzyża Ochotniczego za Wojnę, miała szerokość 37 mm i wykonywana była w kolorze czerwonym z dwoma wąskimi białymi pionowymi paskami. 
Do 1992 roku Krzyż za udział w Wojnie 1918–1921 nosiło się w kolejności po Krzyżu Walecznych, po 1992 roku – po obecnie obowiązujących odznaczeniach państwowych.
Odznaczeni.
Wśród odznaczonych w 1990 byli m.in.: Zofia Jabłońska-Erdmanowa, Marian Cichy, Karol Cholewiński, Stefan Marcinkowski, Bogdan Mechowiecki, Maria Wittek, Stefan Jellenta i Jan Zieja.

</doc>
<doc id="199310" url="https://pl.wikipedia.org/wiki?curid=199310" title="Najgłębsze jaskinie w Polsce">
Najgłębsze jaskinie w Polsce



</doc>
<doc id="199311" url="https://pl.wikipedia.org/wiki?curid=199311" title="Ministeriał">
Ministeriał

Ministeriał (łac. "ministerialis" "służebny" od "minister" "sługa") – w średniowiecznej Rzeszy Niemieckiej - początkowo niewolny urzędnik dworski i członek orszaku możnowładcy, z czasem najczęściej uzyskujący wolność i prawo przynależności do stanu rycerskiego. Rycerze służebni, inaczej "Dienstleute" lub "ministeriales", pojawili się na początku XI wieku. Jako niewolni byli całkowicie zależni od możnowładcy, znajdowali się na jego utrzymaniu lub otrzymywali ziemię. 
W XII wieku grupa ta utrwaliła się, umocniła w swych prawach własności i jako wolne, ale biedne rycerstwo egzystowała jako klientela możniejszych feudałów. W polskich warunkach odpowiednikiem ministeriała był włodyka.
Drobne rycerstwo wywodzące się od ministeriałów często zasilało szeregi zakonu krzyżackiego w Prusach. Potomkiem ministeriała był np. mistrz Herman von Salza.
Ministeriał w Polsce.
Ministeriałowie, ("ministeriales") w średniowiecznej Polsce - służebnicy dworscy panującego, wykonujący różne profesje w służbie łowieckiej, hodowlanej, rzemieślniczej i innych. Od okresu wczesnohistorycznego do XIII wieku działający także w systemie osad służebnych. Ministeriałowie jako ludzie książęcy ("homines ducis") podlegali prawu grupowemu.

</doc>
<doc id="199314" url="https://pl.wikipedia.org/wiki?curid=199314" title="Eukaliptus gałkowy">
Eukaliptus gałkowy

Eukaliptus gałkowy ("Eucalyptus globulus" Labill.), zwany też eukaliptusem właściwym lub rozdrębem gałkowym – gatunek drzewa należący do rodziny mirtowatych. Pochodzi z południowej Australii i Tasmanii, ale rozprzestrzeniony został również w Afryce, Azji, Ameryce Północnej, Europie, na Hawajach i Makaronezji.
Zastosowanie.
Drewno ma zastosowanie w konstrukcji okrętów, wagonów i budowli wodnych. Wytwarza się z niego także papier. Jest bardzo odporne na gnicie. Kora zawiera garbniki.

</doc>
<doc id="199316" url="https://pl.wikipedia.org/wiki?curid=199316" title="Iron Butterfly">
Iron Butterfly

Iron Butterfly – amerykański zespół rockowy założony w 1966 roku w San Diego w Kalifornii przez Doug Ingle'a i Ronalda Bushy'ego. Zespół gra w stylu acid rock, rock psychodeliczny i hard rock.
W pierwszym składzie zespołu, który rozpadł się po nagraniu debiutanckiego albumu "Heavy" w marcu 1968, grali również: Darryl DeLoach, Danny Weis i Jerry Penrod. Ich miejsce zajęli Erik Brann i Lee Dorman. W czerwcu 1968 Iron Butterfly już w nowym składzie nagrał swoją najlepszą płytę "In-A-Gadda-Da-Vida" (sprzedana w czterech milionach egzemplarzy), na której znalazł się ich najsłynniejszy 17-minutowy tytułowy utwór -"In-A-Gadda-Da-Vida" (tytuł powstał przez uproszczony zapis angielskiej frazy "In the Garden of Eden" – „W rajskim ogrodzie”). Po tym sukcesie zespół wystąpił na "Newport Pop Festival" i "Miami Pop Festival". W lutym 1969 zespół wydał kolejną płytę – "Ball", która dotarła do 4 miejsca na amerykańskich listach najlepiej sprzedających się albumów. Zespół został zaproszony na festiwal w Denver, gdzie wystąpił obok takich gwiazd jak Joe Cocker, Creedence Clearwater Revival i Jimi Hendrix. Po koncercie w Atlantic City zespół opuścił Erik Brann, a jego miejsce zajęli Larry Reinhardt i były gitarzysta Blues Image – Mike Pinera. W maju 1970 Iron Butterfly wydaje album koncertowy "Iron Butterfly Live", a w sierpniu płytę "Metamorphosis", z której pochodzi piosenka "Easy Rider" ("Let the Wind Pay the Way") związana z filmem "Easy Rider".
Mimo sukcesów grupa rozpada się w maju 1971. W połowie lat 70. Bushy i Braunn próbują reaktywować zespół, nowy skład utrzymuje się do 1985. Po dwóch latach następuje kolejna reaktywacja, zespół gra do 2012 roku. W 2015 zespół powraca ponownie, ostatnim oryginalnym członkiem zespołu zostaje perkusista Ron Bushy, który z powodów zdrowotnych nie uczestniczy we wszystkich koncertach. Po śmierci Bushy'ego w 2021 w zespole nie ma już żadnych oryginalnych członków.
Dyskografia.
Single.
Pełna lista singli wydanych przez zespół w USA i na świecie.

</doc>
<doc id="199317" url="https://pl.wikipedia.org/wiki?curid=199317" title="Najdłuższe jaskinie w Polsce">
Najdłuższe jaskinie w Polsce



</doc>
<doc id="199319" url="https://pl.wikipedia.org/wiki?curid=199319" title="Acylowanie">
Acylowanie

Acylowanie, acylacja – reakcja chemiczna polegająca na wprowadzeniu do cząsteczki związku chemicznego grupy acylowej. Acylowanie jest ważną reakcją w chemii organicznej, wykorzystywaną do otrzymywania pochodnych acylowych (np. ketonów, estrów lub amidów), zabezpieczania innych grup funkcyjnych (szczególnie grup aminowych i grup hydroksylowych).
Do acylowania wykorzystuje się m.in. chlorki i bezwodniki kwasów karboksylowych. Przykładowe reakcje acylowania to acetylowanie (wprowadzanie grupy acetylowej, Ac) i benzoilowanie (wprowadzanie grupy benzoilowej, Bz):
W zależności od atomu atakującego grupę acylową wyróżnić można:
Acylowaniu ulegać mogą także inne atomy o własnościach nukleofilowych, m.in. siarka, selen i fosfor (na III stopniu utlenienia).

</doc>
<doc id="199322" url="https://pl.wikipedia.org/wiki?curid=199322" title="Aminoalkohole">
Aminoalkohole

Aminoalkohole, hydroksyaminy, alkoholoaminy, alkaminy – związki chemiczne zawierające grupę hydroksylową (-OH) oraz grupę aminową (-NH2, -NHR lub -NR2, gdzie R jest grupą alkilową lub arylową). 
Najprostszym aminoalkoholem jest hydroksyloamina, HO-NH2.
Do ważniejszych aminoalkoholi należą cholina, etanoloamina i adrenalina. Inne to propanoloamina (aminopropanol), metyloaminoetanol, dimetyloaminoetanol.

</doc>
<doc id="199323" url="https://pl.wikipedia.org/wiki?curid=199323" title="Primum non nocere">
Primum non nocere

Primum non nocere (z łac. „po pierwsze nie szkodzić”) – jedna z naczelnych zasad etycznych w medycynie. Autorstwo tej zasady nie jest znane, lecz zgodnie z tradycją przypisywane Hipokratesowi, choć wielu za jej twórcę uznaje też Imhotepa.
"Primum non nocere" wbrew powszechnym przekonaniom nie jest częścią przysięgi Hipokratesa, lecz zbioru „Aforyzmy” przypisywanemu temu autorowi. Akcent w poprawnej wymowie słowa "nocere" pada na przedostatnią sylabę, nie zaś na trzecią od końca, jak się niejednokrotnie słyszy.

</doc>
<doc id="199326" url="https://pl.wikipedia.org/wiki?curid=199326" title="Tim Bogert">
Tim Bogert

Tim Bogert, właśc. John Voorhis Bogert III (ur. 27 sierpnia 1944, zm. 13 stycznia 2021) – amerykański basista rockowy grający w latach 60. i 70. XX wieku.
Życiorys.
Grał m.in. w takich zespołach jak Vanilla Fudge, Cactus i Beck, Bogert &amp; Appice. W Vanilla Fudge Bogert i Carmine Appice stworzyli najmocniejszą sekcję rytmiczną w zespołach hardrockowych. Po odejściu z Vanilla Fudge obaj stworzyli zespół Cactus, który nagrał cztery albumy w ciągu dwóch lat istnienia. W 1973 wspólnie z Jeffem Beckiem i Appicem założył supergrupę Beck, Bogert &amp; Appice. Po szybkim rozpadzie grupy Bogert zaangażował się w działalność producencką. W 1981 i 1983 nagrał solowe albumy "Progressions" i "Master's Brew". W 1983 wspólnie z Appicem reaktywowali na krótko Vanilla Fudge. W latach 90. brał udział w kilku projektach płytowych i z Appicem udziela się w formacjach Char, Bogert &amp; Appice i Derringer, Bogert &amp; Appice (DBA).

</doc>
<doc id="199328" url="https://pl.wikipedia.org/wiki?curid=199328" title="Karabin maszynowy Typ 96">
Karabin maszynowy Typ 96

 – ręczny karabin maszynowy kalibru 6,5 mm opracowany w 1936 roku, używany w Cesarskiej Armii Japońskiej w czasie II wojny światowej.
Była to bardzo popularna i niezawodna broń, podobna nieco do brytyjskiego karabinu maszynowego Bren. Po wprowadzeniu na uzbrojenie armii japońskiej karabinu Arisaka Typ 99 o kalibrze 7,7 mm, opracowano w 1939 roku rkm Typ 99, ale Typ 96 pozostawał na uzbrojeniu armii japońskiej do końca wojny.
Do karabinu był dołączany bagnet, ale waga broni sprawiała, że była ona bezużyteczna w walce wręcz.

</doc>
<doc id="199329" url="https://pl.wikipedia.org/wiki?curid=199329" title="Nipigon (jezioro)">
Nipigon (jezioro)

Nipigon (ang. "Lake Nipigon", fr. "Lac Nipigon") – jezioro polodowcowe w Kanadzie, w prowincji Ontario. Zajmuje powierzchnię 4841 km².
Jezioro jest odwadniane przez rzekę Nipigon do Jeziora Górnego.

</doc>
<doc id="199331" url="https://pl.wikipedia.org/wiki?curid=199331" title="Richard Dean Anderson">
Richard Dean Anderson

Richard Dean Anderson (ur. 23 stycznia 1950 w Minneapolis) – amerykański aktor i producent telewizyjny i filmowy. Najbardziej znany z tytułowej roli jako MacGyver, a także z roli Jacka O’Neilla w serialu "Gwiezdne wrota", w którym za rolę przedstawiającą USAF w dobrym świetle oraz produkcję serialu otrzymał honorowy tytuł generała brygady sił powietrznych.
Życiorys.
Wczesne lata.
Urodził się w Minneapolis w stanie Minnesota jako najstarszy z czterech synów. Jego ojciec, Stuart Jay Anderson (1923-2003), uczył angielskiego, sztuk teatralnych i pięknych w miejscowym liceum i był znanym basistą jazzowym. Jego matka Jocelyn Rhae Carter była artystką, uzdolnioną do malarstwa i rzeźby. Wraz z młodszymi braćmi, Jeffreyem Scottem, Thomasem Johnem i Jamesem Stuartem, wychował się na przedmieściach Minneapolis, w Roseville, gdzie uczęszczał do Alexander Ramsey High School i zainteresował się sportem, sztuką, muzyką i aktorstwem.
Marzył, by zostać zawodowym hokeistą. Ale kiedy miał 16 lat, w przeciągu zaledwie trzech tygodni podczas szkolnych meczów hokejowych złamał oba ramiona w kilku wypadkach. Odłożył na bok marzenia o zawodowstwie, nigdy jednak nie porzucił sportu. W wieku 17 lat odbył 5641 milową podróż na rowerze z Minnesoty przez Kanadę i Alaskę.
Studiował na wydziale teatralnym na St. Cloud State University i na Uniwersytecie Ohio, jednak studiów nie ukończył. Podróże wkrótce zaniosły go do Nowego Jorku. Spędził trochę czasu w Haight-Ashbury, dzielnicy San Francisco, podczas rewolucji kulturalnej wczesnych lat 70., zanim ostatecznie osiadł w Los Angeles. Tu pracował jako mim i żongler oraz jako śpiewak-błazen w kabarecie w renesansowym stylu. Pracował też w Marineland Pacific, gdzie wymyślał, reżyserował i grał w przedstawieniach z ssakami. Do jego obowiązków należało między innymi trzymanie ryby w zębach, a orki miały tę rybę złapać. Pojawiał się w sztukach i teatrze, otrzymał rolę w "Superman in the Bones" w Pilgrimage Theatre (Teatrze Pielgrzymów) w Los Angeles. W tym czasie również śpiewał i grał na gitarze w swoim własnym zespole rockowym „Ricky Dean and Dante”.
Kariera.
Zwrócił na siebie uwagę jako dr Jeff Webber w popularnej operze mydlanej ABC "Szpital miejski" ("General Hospital", 1976-81). Po pięciu sezonach opuścił ekipę serialu, by spróbować szczęścia w telewizji w godzinach szczytu. Trafił do obsady dwóch krótkotrwałych telewizyjnych seriali CBS: "Siedem narzeczonych dla siedmiu braci" ("Seven Brides for Seven Brothers", 1982–83) jako Adam McFadden, najstarszy z braci i "Emerald Point N.A.S." (1983-84) jako pilot samolotu marynarki Simon Adams. Pojawiał się też często gościnnie w innych serialach, w tym ABC "Statek miłości" ("The Love Boat", 1982) jako Carter Randall.
W roku 1985 został wybrany do roli MacGyvera. Został wezwany na rozmowę i poproszony o przeczytanie nieznanego mu scenariusza. Będąc dalekowidzem, zapytał, czy może włożyć okulary do czytania. Ten zwykły czyn przekonał producentów, że to właśnie ten człowiek zostanie ich bohaterem. Przez siedem sezonów na ABC występował jako sprytny i wynalazczy bohater unikający przemocy, który rozwiązywał problemy na swój własny niezwykły sposób.
W dramacie telewizyjnym ABC "Zwyczajni bohaterowie" ("Ordinary Heroes", 1986) zagrał żołnierza Tony’ego Kaisera, który w 1971 roku zostaje wezwany do wojska i jedzie do Wietnamu, gdzie został oślepiony na trzy dni przed powrotem do domu i próbuje odbudować życie przy boku dawnej przyjaciółki (Valerie Bertinelli). W telewizyjnym dramacie CBS "W oczach nieznajomego" ("In the Eyes of a Stranger", 1992) z Justine Bateman wystąpił w roli pozbawionego ideałów policjanta Jacka Rourke, a telewizyjnym dreszczowcu CBS "Oczami mordercy" ("Through the Eyes of Killer", 1992) z Tippi Hedren i Joe Pantoliano zagrał psychopatę ścigającego Laurie Fisher (Marg Helgenberger). Jego mroczna gra znęcającego się męża w telewizyjnym dreszczowcu CBS "W pułapce namiętności" ("Beyond Betrayal", 1994) z Susan Dey skłoniła tygodnik „Variety” do następującej uwagi: "Richard Dean Anderson gra w tak mroczny sposób, że zakamarki duszy jego bohatera mogłyby być bestsellerami na Halloween". Z kolei w dramacie "Past the Bleachers" (1995) odtwarzał rolę ojca przygnębionego po śmierci syna.
Po zakończeniu serialu "MacGyver", Richard i jego przyjaciel, Michael Greenburg, podpisali kontrakt z Paramount Pictures, który orzekał, że założona przez nich spółka Gekko Film Corporation będzie produkować filmy i seriale dla telewizji. Pierwszym ich projektem była kontynuacja MacGyvera, gdzie Anderson był i aktorem i producentem. Były to dwa osobne filmy, oba kręcone w Londynie, a ich premiera odbyła się w 1994, i przyjęta została przez krytykę z uznaniem. Kolejnym projektem był serial telewizyjny dla telewizji UPN "Legend" (1995), gdzie sportretował Enersta Pratta, pisarza krótkich opowiadań, który wchodzi w świat swojego literackiego bohatera, Nicodemusa Legenda, w lekkiej mieszance westernu i science fiction.
Następnie Anderson podpisał kontrakt z telewizją CBS i nakręcił odcinek pilotażowy nowego serialu jako telewizyjny dramat filmowy "Polowanie na strażaków" ("Firehouse", 1997) grając postać Michaela Brooksa, jednak nikt nie był zainteresowany jego kontynuacją. Potem pojawił się w miniserialu NBC "Zegar Pandory" ("Pandora’s Clock", 1996), która zdobyła uznanie krytyki i była ważnym sukcesem dla sieci NBC. Richard podpisał kontrakt z Metro-Goldwyn-Mayer/United Artists i telewizją Showtime, by zagrać w serialu science-fiction "Stargate SG-1", który powstał na podstawie filmu z 1994 roku. Produkcja tego serialu rozpoczęła się w lutym 1997, a premiera odbyła się 27 lipca 1997. Serial był kręcony w Kolumbii Brytyjskiej w Vancouver. Pierwotnie miał być znacznie krótszy, ale okazał się tak dużym sukcesem, że kontynuowano go przez 10 lat, do 2007 roku.
Życie prywatne.
Spotykał się z Justine Bateman, Deidre Hall (1979), Selą Ward (1983-86), Teri Hatcher (1985-88), Marlee Matlin (1988), Katariną Witt (w marcu 1992), Lisą Marie (1993) i Larą Flynn Boyle (1995). W latach 1996-2002 jego partnerką życiową była Apryl Prose, z którą ma córkę Wylie Quinn Annarose (ur. 2 sierpnia 1998).

</doc>
<doc id="199332" url="https://pl.wikipedia.org/wiki?curid=199332" title="Grand Funk Railroad">
Grand Funk Railroad

Grand Funk Railroad – amerykańskie power trio grające hard rocka, założone w 1967 roku przez Marka Farnera i Donalda Brewera, związane również z nurtem chrześcijańskiego rocka, prekursorskie względem rocka stadionowego. Zespół ten, niemal zawsze występujący przed liczną publicznością, dziś uważany jest za jedną z najsłynniejszych i najbardziej znaczących formacji lat siedemdziesiątych XX wieku. Jak pisał David Fricke z czasopisma "Rolling Stone", „nie można mówić o muzyce rockowej lat 70 bez wspomnienia o Grand Funk Railroad”.
W działalności grupy można wydzielić dwa etapy: od debiutu "On Time" (1969) do albumu "E Pluribus Funk" (1971), zespół pozostawał pod silnym wpływem acid rocka reprezentowanego przez Blue Cheer oraz Cream, łącząc kakofoniczne gitarowe dysonanse z bluesowymi kompozycjami i wysokim śpiewem Marka Farnera inspirowanym muzyką soulową. Najważniejszymi krążkami z tego okresu były "Grand Funk" (1969) oraz "Closer to Home" (1970). Płyta "Phoenix" (1972) wniosła istotną zmianę profilu grupy: znacznie łagodniejsze, mniej agresywne brzmienie wzbogacone zostało przez grę klawiszy, muzycy zrezygnowali ze zgiełku instrumentów elektrycznych, stawiając na głębię dźwięku, a teksty piosenek wiązały się często z religijnymi przekonaniami Marka Farnera. Z tego okresu pochodzą dwie płyty uważane za szczytowe osiągnięcia Grand Funk: "We’re An American Band" (1973) oraz "Shinin’ On" (1974).
Obecnie zespół koncertuje bez Marka Farnera, którego zastąpił Max Carl.
Historia.
Mark Farner i Donald Brewer grali wcześniej w zespole "Terry Knight &amp; the Pack". Do współpracy namawiają basistę Mela Schachera, który wcześniej grał w "The Mysterians". Początkowo nie potrafili zainteresować swoją heavy rockową muzyką żadnej wytwórni płytowej, dopiero po darmowym występie na festiwalu w Atlantic City w 1969 zespół podpisuje kontrakt płytowy z wytwórnią Capitol Records. Nagrywa dla niej swój debiutancki albumy "On Time". Drugi album "Grand Funk" wychodzi jeszcze w tym samym roku. W połowie 1970 w sklepach płytowych pojawia się "Closer to Home", który w USA dociera do 4. miejsca na liście najlepiej sprzedających się albumów. W 1973 grupa wydaje singel „We're an American Band”, który staje się przebojem i zdobywa pierwszą pozycję notowania "Billboard" Hot 100.
Dyskografia.
1–13, 15, 18 Capitol, 14 MCA, 16, 17 Full Moon

</doc>
<doc id="199333" url="https://pl.wikipedia.org/wiki?curid=199333" title="Klasztor Franciszkanów w Panewnikach">
Klasztor Franciszkanów w Panewnikach

Klasztor Franciszkanów w Panewnikach – neoromański zespół klasztorny powstały w latach 1903–1908 wraz z przyległą kalwarią w katowickiej dzielnicy Ligota-Panewniki, siedziba franciszkańskiej Prowincji Wniebowzięcia NMP w Polsce.
Klasztor zbudowany został w 1906 roku. Bazylikę konsekrowano w 1908 roku. Kalwarię Panewnicką wznoszono w latach 1905–1963.
Historia.
Idea powstania.
Idea fundacji klasztoru w Panewnikach zrodziła się w gronie księży z Górnego Śląska: Ludwika Skowronka z Bogucic, Augustyna Schumanna z Mikołowa, Ludwika Tunkla z Kochłowic oraz Reinholda Schirmeisena z Bytomia. Celem ich starań było objęcie lepszą opieką duszpasterską stale zwiększającej się liczby wiernych. Wzrost liczby ludności uzależniony był od rozwoju miejscowego przemysłu. Pierwsi zakonnicy franciszkańscy przybyli do Starych Panewnik 22 grudnia 1902 z klasztoru na Górze św. Anny, należącego do Kustodii św. Jadwigi z siedzibą we Wrocławiu. Również Panewniki należały w tym czasie do archidiecezji wrocławskiej. Do pierwotnej wspólnoty należeli: o. Kamil Bolczyk, o. Wilhelm Rogosz, o. Tacjan Hanke i br. Ubald Miera.
Budowa kompleksu.
Staraniem tych franciszkanów wzniesiono najpierw kopię groty lourdzkiej, do dzisiaj istniejącą na terenie przyległym do konwentu na Kalwarii Panewnickiej. Grotę poświęcono 27 sierpnia 1905. Wzrost kultu maryjnego sprzyjał zwiększeniu ruchu pielgrzymkowego do Panewnik z pobliskich miejscowości. Fundację wsparły również zamożne rody katolickie Ballestermów, Schaffgotschów i Donnersmacków. Zadanie zaprojektowania całego kompleksu klasztornego, tzn. kościoła i konwentu wraz z zapleczem, powierzono franciszkaninowi Mansuetusowi Frommowi z prowincji saksońskiej. Kierownikiem budowy został majster murarski z Bytomia Franciszek Neuman. Prace zostały rozpoczęte 4 października 1905, kamień węgielny wmurowano 1 lipca 1906. Przy budowie zatrudnionych było 200 robotników, pochodzących przede wszystkim z terenu Panewnik i Ligoty. Prace kowalskie i stolarskie wykonywali bracia zakonni. Zakonnicy zamieszkali w klasztorze 29 września 1906. Kościół ukończono dwa lata później. Prace nad kalwarią trwały jeszcze do 1963.
Wspólnota zakonna.
Nową placówkę zakonną powstałą w Panewnikach podniesiono do rangi konwentu, którym zarządza gwardian, w 1907. Od samego początku duża liczba braci wpłynęła na ukonstytuowanie się przy gwardianie rady, nazywanej w Zakonie Braci Mniejszych dyskretorium konwentu. Zarząd ekonomiczny klasztoru spoczywał w rękach syndyka apostolskiego – instytucja zniesiona w XX wieku. Klasztor należał administracyjnie do 1911 do Kustodii św. Jadwigi we Wrocławiu, która z kolei podlegała prowincjałowi saksońskiemu. Konwent został włączony do Prowincji Niepokalanego Poczęcia NMP w Wielkopolsce 17 marca 1923, stając się tym samym siedzibą kurii prowincjalnej i jej głównym ośrodkiem duszpasterskim. Nazwę prowincji zmieniono 13 października 1932 na "Prowincja Wniebowzięcia NMP w Polsce". W okresie przed II wojną światową większość braci mieszkających w klasztorze była rzemieślnikami. W latach 1929-1939 Panewniki posiadały własne wydawnictwo z drukarnią. Bracia kapłani prowadzili pracę duszpasterską w kościele klasztornym oraz pomagali w okolicznych parafiach diecezjalnych, m.in. głosząc misje święte i rekolekcje. Ostatecznie decyzją bpa katowickiego Stanisława Adamskiego 12 lutego 1934 powstała w Panewnikach samodzielna parafia.
W ciągu swej ponad stuletniej historii klasztor był: siedzibą kurii prowincjalnej i rezydencją ministra prowincjalnego, siedzibą Kolegium Serafickiego (niższe seminarium duchowne, lata 1922-1928), domem nowicjackim dla braci zakonnych (1932–1938), siedzibą wydawnictwa prowincjalnego (1929–1930), domem formacji początkowej (seminarium duchowne i juniorat dla braci zakonnych).
Formy duszpasterstwa.
Bracia mniejsi z konwentu panewnickiego od samego początku pracowali w środowisku dwujęzycznym i dwunarodowościowym. Spotykali się przez to z różnego rodzaju trudnościami, czego echem może być prowadzona w prasie lokalnej dyskusja przy okazji powstania pomnika św. Jadwigi Śląskiej na placu Klasztornym w 1912. Poza zwykłymi formami duszpasterstwa parafialnego po 1934 zakonnicy opiekowali się licznymi bractwami. Dla nich wybudowano tzw. Dom Związkowy (obecnie ul. Związkowa). Do Panewnik przybywano na odpusty: św. Antoniego Padewskiego, Porcjunkuli, św. Ludwika, św. Franciszka i św. Barbary. Tak kształtowało się panewnickie sanktuarium; oficjalne sanktuarium maryjne od 1954, kiedy to kościołowi nadano drugi patronat Wniebowzięcia NMP. Z duchowości franciszkańskiej wyrastał kult Wcielenia Pańskiego i budowa Panewnickiej Betlejki oraz Męki Pańskiej i budowa stacji Drogi Krzyżowej na Panewnickiej Kalwarii.
W 1966 powstał Franciszkański Ośrodek Duszpasterstwa Akademickiego (FODA). Franciszkanie byli też duszpasterzami sióstr zakonnych, przede wszystkim służebniczek, które po przeciwnej stronie ul. Panewnickiej mają swój dom prowincjalny. Gdy wybudowano szpitale na terenie Ligoty, bracia zostali kapelanami szpitalnymi. Do panewnickiej wspólnoty należeli i należą bracia pracujący na polskich uczelniach wyższych, m.in. Katolickim Uniwersytecie Lubelskim i Uniwersytecie Papieskim Jana Pawła II w Krakowie. Do tej ostatniej uczelni afiliowane jest Wyższe Seminarium Duchowne oo. Franciszkanów św. Bonawentury w Katowicach, mające swoją siedzibę w panewnickim klasztorze.
Czasy obecne.
W 1974 papież Paweł VI nadał kościołowi klasztornemu tytuł bazyliki mniejszej. Rok wcześniej cały obiekt wraz z przyległą kalwarią został przez wojewódzkiego konserwatora zabytków wpisany do rejestru zabytków województwa katowickiego. Do ważniejszych prac w sensie przebudowy na terenie klasztoru zaliczyć należy: urządzenie nowej siedziby seminarium w 1983, adaptację pomieszczeń kuźni na refektarz w 1989 i przebudowę prezbiterium bazyliki w 1990.
Klasztor w Panewnikach jest obecnie siedzibą:
Przełożeni.
Od chwili powstania klasztoru gwardianami wspólnoty panewnickiej byli następujący zakonnicy:

</doc>
<doc id="199335" url="https://pl.wikipedia.org/wiki?curid=199335" title="Rumuni">
Rumuni

Rumuni (, dawniej ) – liczący ok. 23,8 mln osób naród wschodnioromański zamieszkujący przede wszystkim Rumunię. W większości posługują się językiem rumuńskim. Duża diaspora, głównie w Hiszpanii, USA i we Włoszech.
W samej Rumunii do Rumunów zalicza się często Mołdawian (żyjących głównie w Mołdawii oraz na Ukrainie, w Rosji i Kazachstanie) oraz Wołochów (z Serbii, Bułgarii i Grecji).
Nazwa.
Nazwa Rumuni oznacza „Rzymianie”, „obywatele Rzymu”, dosłownie „pochodzący od Romulusa”. Nazwa ta została wprowadzona w XVIII wieku przez greckokatolickich duchownych z tzw. szkoły siedmiogrodzkiej. Do tej pory Rumunów nazywano Wołochami, a obywateli Mołdawii także Mołdawianami. Teoria o rzymskim pochodzeniu Wołochów istniała już w XV wieku, o czym świadczą prace węgierskiego historyka Nicolausa Olahusa. W 1521 r. w liście bojara Neacșu pojawiła się po raz pierwszy nazwa – „ziemia rzymska”, mająca oznaczać jedną z krain historycznych późniejszej Rumunii – Wołoszczyznę (). Jednak dopiero w XVIII w. teoria Nicolausa Olahusa stała się podstawą rodzącej się rumuńskiej ideologii narodowej, która zdobywała z czasem coraz większą popularność, a wraz z nią zadomowił się termin „Rumuni”.
Dawniej Rumunów żyjących w Siedmiogrodzie nazywano czasem Wołocho-Węgrami, Rumunów z Wołoszczyzny Wołocho-Bułgarami, a Mołdawian Wołocho-Rusinami. Nazwy te wynikały z wpływów kulturowych i politycznych dominujących w regionie mocarstw.
Polska nazwa.
Polska nazwa „Rumuni” pochodzi od dawnej nazwy rumuńskiej . Sami Rumuni z nazwy tej zrezygnowali w XIX w., na rzecz , która bardziej przypomina słowo , tzn. „Rzym”. Jeszcze na początku XX wieku w literaturze polskiej Rumunów nazywano Wołochami, a Rumunię – Wołoszczyzną (tak samo jak jeden z regionów historycznych tego kraju).
Terytorium etniczne.
Rumuni (poza samą Rumunią) są ludnością autochtoniczną w Mołdawii, na Ukrainie, Węgrzech, w Bułgarii i Serbii. W przeszłości Rumuni emigrowali najczęściej na Węgry, do Francji, Włoch, Austrii, Niemiec, Grecji i Turcji. Obecnie najwięcej emigrantów wyjeżdża do Hiszpanii, USA, Włoch i Francji.
Wierzenia.
Większość Rumunów wyznaje prawosławie. Tylko ok. 4% z nich deklaruje się jako ateiści, agnostycy lub nie wierzący w Boga.
Największą grupę wyznaniową tworzą chrześcijanie, a wśród nich kolejno: prawosławni, rzymscy katolicy, greko-katolicy, protestanci. Nieliczni Rumuni są także muzułmanami.
Etnogeneza.
Rumuni a Wołosi.
Do XIX wieku Rumuni byli powszechnie nazywani Wołochami. Termin ten pierwotnie odnosił się do romańsko i albańskojęzycznych ludów Europy Południowo-Wschodniej uprawiających gospodarkę wołoską. Później Wołochami zaczęto nazywać konkretne grupy etniczne, w tym Słowian, którzy od „prawdziwych” Wołochów przejęli typ gospodarki. Sami Rumuni do końca XVIII wieku nazywali siebie najczęściej „Vlaşi” (Wołosi). Nazwa Rumuni stała się popularna w XVIII w. wśród inteligencji wołoskiej i mołdawskiej. Nazwa Rumunii wiązała się z ideologią narodową, według której ludność romańska Bałkanów miałaby żyć w jednym, wspólnym państwie. Stąd Rumunami także nazwano Wołochów istryjskich, tzw. „Istrorumunów” i Wołochów macedońskich, tzw. „Macedorumunów” lub „Arumunów”. Tam, gdzie poprzez edukację, idea narodu rumuńskiego nie dotarła, ludność rumuńskojęzyczna nadal nazywa siebie Wołochami. Sytuacja taka panuje np. w niektórych okolicach Serbii czy bardziej izolowanych wsiach w Banacie rumuńskim.
Za Rumunów uważa się również część Wołochów macedońskich – Arumunów, co jest konsekwencją stuletniej rumunizacji tych grup etnicznych.
Rumuni a Mołdawianie.
Główna część terytorium historycznej Mołdawii znajduje się obecnie w Rumunii. Na obszarze tym tożsamość narodowa Mołdawian niemal zupełnie uległa rumuńskiej, przy czym różnice istniejące między Mołdawianami a Rumunami nie są wyraźne. Wielu ludzi określa siebie (autoidentyfikuje etnicznie) jako Mołdawian i Rumunów jednocześnie. Mołdawianie różnią się od Rumunów tradycją własnej państwowości, bogatszym rosyjskim dziedzictwem kulturowym oraz niektórymi cechami językowymi: akcentem, większą archaicznością gramatyki i słownictwa, oraz większym zasobem słów pochodzenia słowiańskiego. W Mołdawii do 1991 r., a w Naddniestrzu do dzisiaj używa się do zapisywania języka cyrylicy, w Rumunii – alfabetu łacińskiego. Część Mołdawian mówi po rosyjsku i ukraińsku. Mołdawian łączy z Rumunami częściowa etnogeneza, więcej niż 150 lat historii państwowości, język i prawosławie.
Problem uznania Mołdawian za odrębny naród (i zarazem mołdawskiego jako osobnego języka) zwłaszcza w Rumunii i Mołdawii wzbudza wiele emocji. Przed powstaniem Mołdawskiej Autonomicznej Socjalistycznej Republiki Radzieckiej w 1924 r., mołdawska świadomość narodowa niemal całkowicie uległa rumuńskiej ideologii narodowej. Obywatele historycznego obszaru państwa mołdawskiego w znacznej mierze identyfikowali się jako Rumuni. W 1940 r. ZSRR przyłączył do swego terytorium ziemie leżące pomiędzy Dniestrem a Prutem, czyli tzw. Besarabię (z grubsza terytorium dzisiejszej Mołdawii), która była w latach 1918–1919 odłączona od Rosji i wcielona do Rumunii. Władze rumuńskie po tym, jak Besarabia została przyłączona do Rumunii przeprowadzały planową rumunizację zyskanych obszarów. W celu przerwania więzi łączących Besarabię z Rumunią, ZSRR „sztucznie wzbudzał” tożsamość narodową Mołdawian na terenie całego Związku Radzieckiego. Po rozwiązaniu ZSRR w 1991 r. w Rumunii oczekiwano, że Mołdawianie powrócą do rumuńskiej tożsamości narodowej; do tego wszak nie doszło – Rumuni są w dzisiejszej Rep. Mołdawskiej mniejszością narodową (7% 2014), przy czym sami Mołdawianie stanowią 75,1% populacji kraju.
Rumuni a Słowianie.
Do XVIII w. ludność Wołoszczyzny i Mołdawii oraz język rumuński były często identyfikowane jako słowiańskie. Świadczy o tym m.in. pierwszy słownik etymologiczny języka rumuńskiego napisany przez A. Cihaca, w którym autor stwierdza, że rumuński jest językiem słowiańskim.
Rumuni i język rumuński miały w tym czasie charakter kreolski, romańsko-słowiański. Sytuacja uległa zmianie wraz z rumuńskim “odrodzeniem narodowym”, w którym elita w większości wyrzekła się słowiańskich korzeni na rzecz „czysto-rzymskiego” pochodzenia. Rozpoczęto świadomą, długotrwałą romanizację języka rumuńskiego, która polegała na zastępowaniu słów pochodzenia słowiańskiego neologizmami tworzonymi na bazie łaciny, języka włoskiego i francuskiego. To, co w dzisiejszym rumuńskim brzmi tak "romańsko" nie jest zatem antycznym dziedzictwem, tylko nową konstrukcją stworzoną w XIX w. Cyrylicę używaną do tej pory do zapisywania języka rumuńskiego zastąpiono ostatecznie w 1862 r. alfabetem łacińskim. Pod koniec XIX wieku język rumuński był już tak „oczyszczony” według łacińskich, włoskich i francuskich wzorów, że można mówić o nowym konstruowaniu języka.

</doc>
<doc id="199339" url="https://pl.wikipedia.org/wiki?curid=199339" title="Katarzyna Borowicz">
Katarzyna Borowicz

Katarzyna Weronika Borowicz (ur. 28 czerwca 1985 w Ostrowie Wielkopolskim) – Miss Polonia 2004, dziennikarka i bizneswoman.
Życiorys.
Edukacja.
Studiowała kulturoznawstwo w Wyższej Szkole Nauk Humanistycznych i Dziennikarstwa w Poznaniu.
Kariera.
W 2004 zdobyła tytuł Miss Polonia, na gali została też uznana za Miss Publiczności, Miss Max Factor i Miss Webmasters. Reprezentując Polskę, zdobyła tytuł III wicemiss World 2004 oraz została okrzyknięta Queen of Europe 2004. W 2005 zdobyła tytuł II Wicemiss Wody, a rok później została III Wicemiss Europe 2006.
W maju 2007 rozpoczęła pracę w oficjalnym kanale telewizyjnym piłkarskiej drużyny Lech Poznań (Lech TV) jako prowadząca autorski program "Babskim okiem". W 2011 wcieliła się w główną bohaterkę kampanii informacyjnej Polskiego Czerwonego Krzyża "Poznaj Alę", uświadamiającej ryzyko zarażenia HIV i Zespół nabytego niedoboru odporności.
Przez lata pracowała dla włoskiej telewizji, a później przeniosła do Emiratów Arabskich, gdzie pracował jej mąż. Odniosła tam sukces w biznesie, zaczynając od sprzedaży szczotek do włosów.

</doc>
<doc id="199340" url="https://pl.wikipedia.org/wiki?curid=199340" title="Iwan Maslennikow">
Iwan Maslennikow

Iwan Iwanowicz Maslennikow (ros. Иван Иванович Масленников, ur. na stacji kolejowej Czałykła (gubernia saratowska), zm. 16 kwietnia 1954 w Moskwie) – radziecki dowódca wojskowy, generał armii, dowódca wyższych związków operacyjnych Armii Czerwonej, długoletni funkcjonariusz radzieckich organów bezpieczeństwa: OGPU/NKWD/MWD, zastępca ministra spraw wewnętrznych ZSRR, deputowany do Rady Najwyższej ZSRR 1. i 2. kadencji (1937–1950), Bohater Związku Radzieckiego (1945).
Życiorys.
Dzieciństwo i młodość.
Urodził się 16 września 1900 na stacji kolejowej Czałykła w obecnym rejonie ozinskim obwodu saratowskiego w Imperium Rosyjskim. Pracować rozpoczął w młodym wieku, od połowy 1915 do 1917 pracował jako telegrafista na kolei. W 1917 wstąpił do rewolucyjnych oddziałów bolszewickich, a w marcu 1918 został wysłany na front wojny domowej.
W Armii Czerwonej służył w 199 pułku (1919), następnie w latach 1919–1920 jako dowódca oddziału zwiadowców konnych 199 pułku, dowódca oddziału konnego 67 Pułku, dowódca kawalerii 126 Pułku. Od sierpnia 1920 do 1921 służył jako zastępca kombriga (w Armii Czerwonej był to o jeden stopień wyżej od pułkownika) w dywizji kawalerii. Uczestniczył w walkach z wojskami Antona Denikina i Piotra Wrangla. W tym czasie oraz w późniejszych latach dowodził oddziałami kawalerii podczas walk z Basmactwem w centralnej Azji. Od 1924 był członkiem partii komunistycznej – RKP(b).
Służba w organach bezpieczeństwa.
W 1928 został przeniesiony do organów bezpieczeństwa (wówczas: Zjednoczony Państwowy Zarząd Polityczny – OGPU). Służbę w organach OGPU rozpoczął od funkcji naczelnika 47 i 48 oddziału wojsk granicznych OGPU. W następnych latach dowodził różnymi oddziałami piechoty i kawalerii wojsk OGPU (od 1934 NKWD). W latach 1936–1939 dowodził wojskami NKWD i wojskami pogranicza (NKWD) w Azerbejdżańskiej SRR i Białoruskiej SRR. W połowie 1939 został awansowany na stopień komkora.
II wojna światowa.
Od 29 lutego 1939 do lipca 1943 był zastępcą ds. wojsk NKWD ludowego komisarza spraw wewnętrznych ZSRR Ławrientija Berii, w międzyczasie został awansowany do stopnia generała porucznika. W grudniu 1939 roku uczestniczył w konferencji Gestapo-NKWD w Zakopanem, a 1940 roku był jednym z współorganizatorów zbrodni katyńskiej.
Po ataku Niemiec na ZSRR – od lipca do grudnia 1941 – dowodził 29 Armią, a od grudnia 1941 do lipca 1942 – 39 Armią. Od 1943 ponownie zaczął sprawować funkcje dowódcze w Armii Czerwonej z awansem na generała pułkownika. Dowodził Frontem Północno-Kaukaskim (styczeń – maj 1943), a następnie był zastępcą dowódcy Frontów: Wołchowskiego, Południowo-Zachodniego i 3. Ukraińskiego (maj – grudzień 1943) i Leningradzkiego (marzec-kwiecień 1944). Był jednym z inicjatorów utworzenia oddziałów zaporowych. Od grudnia 1943 do marca 1944 dowodził 42 Armią, a od kwietnia 1944 3 Frontem Nadbałtyckim walczącym w Kurlandii. Po kapitulacji III Rzeszy, od czerwca 1945 był zastępcą dowódcy wojsk na Dalekim Wschodzie i brał udział w walkach z wojskami japońskimi w Mandżurii, za co otrzymał tytuł Bohatera Związku Radzieckiego. Kilkakrotnie był raniony. Po zakończeniu II wojny światowej do końca 1946 pełnił funkcje dowódcze w Bakińskim i Zakaukaskim Okręgach Wojskowych.
Okres powojenny.
W 1948 powrócił na wysokie funkcje w organach bezpieczeństwa (Ministerstwo Spraw Wewnętrznych ZSRR – MWD), gdzie 10 kwietnia objął stanowisko zastępcy ds. wojsk MWD ówczesnego ministra spraw wewnętrznych Siergieja Krugłowa. Sprawował tę funkcję do 12 marca 1953. Od maja 1952 do 12 marca 1953 był członkiem kolegium MWD. Następnie 12 marca 1953 objął stanowisko zastępcy ministra spraw wewnętrznych, które sprawował do swojej śmierci. 16 kwietnia 1954, w obliczu zmian personalnych i rozliczania ekipy Ławrientija Berii po śmierci Józefa Stalina, popełnił samobójstwo z broni palnej w Moskwie.
W latach 1937–1950 był deputowanym do Rady Najwyższej ZSRR 1. i 2. kadencji.
Wyszkolenie.
Podczas długoletniej służby w Armii Czerwonej ukończył m.in. w 1926 średni kurs, w 1932 starszy kurs Armii Czerwonej, w 1935 Akademię Wojskową im. Michaiła Frunzego oraz w 1948 wyższy kurs Akademii Sztabu Generalnego.

</doc>
<doc id="199341" url="https://pl.wikipedia.org/wiki?curid=199341" title="Chronogram">
Chronogram



</doc>
<doc id="199348" url="https://pl.wikipedia.org/wiki?curid=199348" title="Attaché">
Attaché

 (czyt. "atasze", z fr.: "przydzielony", "doczepiony") – najniższy stopień dyplomatyczny członka personelu dyplomatycznego państwa wysyłającego w państwie przyjmującym. Wyjątkiem jest attaché wojskowy, który – zachowując tradycyjną nazwę – ma wysoki stopień dyplomatyczny.
Wobec konieczności zmian w stosunkach międzynarodowych w XX w. zaczęto nominować do pracy w misjach dyplomatycznych specjalistów z różnych dziedzin. Powstały m.in. stopnie attaché: konsularnego, prasowego, ekonomicznego, technicznego, morskiego itp.
Stanowisko attaché w organizacji administracji rządowej może wiązać się z dostępem do informacji niejawnych, stanowiących tajemnicę państwową.
Urzędem attaché jest ataszat (attachat).

</doc>
<doc id="199349" url="https://pl.wikipedia.org/wiki?curid=199349" title="Attache">
Attache



</doc>
<doc id="199352" url="https://pl.wikipedia.org/wiki?curid=199352" title="Panoptikum">
Panoptikum



</doc>
<doc id="199355" url="https://pl.wikipedia.org/wiki?curid=199355" title="Mihai Eminescu">
Mihai Eminescu

Mihai Eminescu (ur. 15 stycznia 1850 w Botoszanach, zm. 15 czerwca 1889 w Bukareszcie) – rumuński romantyczny poeta, nowelista oraz dziennikarz, uznawany za największego poetę literatury rumuńskiej. Do jego najbardziej znanych utworów zalicza się "Luceafărul" ("Gwiazda wieczorna") oraz "Listy". W swojej poezji często odwoływał się do metafizyki, mitologii i historii. Na jego pracę silny wpływ miał niemiecki filozof Arthur Schopenhauer. Eminescu działał w literackiej społeczności "Junimea" "(Młodzi) "oraz pracował jako redaktor "Timpul" "(Czas)", oficjalnej gazety Partii Konserwatywnej.
Życiorys.
Rodzina.
Ojcem Eminescu był Gheorghe Eminescu z Călinești, rumuńskiej wioski w regionie Suczawy, w Bukowinie, która wówczas była częścią Cesarstwa Austriackiego. Przekroczył granicę Mołdawii i osiedlił się w Ipotești, blisko Botoszan. Ożenił się z Ralucą Iurașcu, dziedziczką starej, mołdawskiej arystokratycznej rodziny.
Wczesne lata.
Mihail (jak podaje świadectwo chrztu) lub też Mihai (popularniejsza forma w użyciu) urodził się w Botoszanach, w Mołdawii w Rumunii. Dzieciństwo spędził w Botoszanach i w Ipotești, w domu swojej rodziny. Od 1858 do 1866 roku uczęszczał do szkoły w Czerniowcach. 4. klasę ukończył jaką piąty spośród 82 uczniów, następnie przez dwa lata uczęszczał do gimnazjum.
Pierwsze ślady twórczości Eminescu pochodzą z 1866 roku. W styczniu tego roku zmarł rumuński nauczyciel Aron Pumnul i jego uczniowie opublikowali pamflet "Lăcrămioarele învățăceilor gimnaziaști" ("Łzy gimnazjalistów"), w którym to pojawia się poemat zatytułowany "La mormântul lui Aron Pumnul" ("Nad grobem Arona Pumnula") podpisany przez "M. Eminovici". 25 lutego jego poemat "De-aş avea" ("Gdybym miał") został opublikowany w literackim magazynie Iosifa Vulcana – "Familia" – w Peszcie. To wydarzenie rozpoczęło serię publikacji (a także okazjonalnie tłumaczeń z języka niemieckiego).
W 1867 roku Eminescu przyłączył się do trupy Iorgu Caragiale jako urzędnik i sufler. W następnym roku przeniósł się do trupy Mihai Pascaly. Obie należały do najlepszych trup teatralnych swoich czasów. Wkrótce Eminescu zamieszkał w Bukareszcie, gdzie pod koniec listopada został urzędnikiem i kopistą Teatru Narodowego. W tym czasie kontynuował pisanie i publikowanie poematów. Aby spłacić swoje mieszkanie, przetłumaczył setki stron książki Heinricha Theodora Rotschera, jednak nigdy nie udało mu się dokończyć tej pracy. W tym samym czasie zaczął pisanie swojej noweli "Geniu pustiu" ("Zmarnowany geniusz"), która została opublikowana pośmiertnie w 1904 w nieskończonej formie.
Pierwszego kwietnia 1869 roku został współzałożycielem kółka literackiego "Orient", którego zainteresowania zakładały gromadzenie rumuńskiego folkloru oraz dokumentów dotyczących historii literatury rumuńskiej. 29 czerwca członkowie grupy "Orient" zostali wydelegowani do różnych regionów. Eminescu przypadła Mołdawia. Tego lata przypadkowo spotkał swojego brata Iorgu, oficera wojska, w ogrodach Cișmigiu.
Tego samego lata 1869 roku opuścił trupę Pascaly'ego i podróżował do Czerniowiec i Jass ("Iași"). Odnowił kontakty z rodziną – jego ojciec obiecał mu regularne dofinansowanie na studia w Wiedniu. Eminescu kontynuował pisanie i publikacje swojej poezji. Z okazji śmierci poprzedniego hospodara Wołoszczyzny, Barbu Știrbei, opublikował ulotkę "La moartea principelui Știrbei".
"Junimea".
Od października 1869 roku do 1872 roku studiował w Wiedniu. Był uważany za "niezwykłego słuchacza" na kierunku filozofii i prawa. Był aktywny w życiu studenckim, zaprzyjaźnił się z Ioanem Slavici i poznał Wiedeń dzięki Veronice Micle. Został współpracownikiem "Convorbiri literare" ("Konwersacje literackie") edytowanej przez "Junimea" ("Młodych"). Przewodniczący tej kulturalnej organizacji Petre P. Carp, Vasile Pogor, Theodor Rosetti, Iacob Negruzzi i Titu Maiorescu ukształtowali polityczny i kulturalny charakter Eminescu. Pod wrażeniem jednego z poematów, "Venere şi Madonă" ("Wenus i Madonna"), Iacob Negruzzi, redaktor "Convorbiri literare", pojechał do Wiednia, aby spotkać się z Eminescu. Negruzzi później pisał, jak odnalazł Eminescu w zatłoczonej młodymi ludźmi wiedeńskiej kawiarni, dzięki jego "romantycznemu" wyglądowi: długie włosy i spojrzenie zagubione w myślach.
W 1870 roku Eminescu opublikował trzy artykuły pod pseudonimem "Varro" w "Federaţiunea" w Peszcie, mówiące o sytuacji Rumunów i innych mniejszości w Austro-Węgrzech. Został dziennikarzem w peszteńskiej gazecie "Albina". Od 1872 do 1874 roku kontynuował studia w Berlinie, dzięki stypendium, które otrzymał od "Junimea".
Od 1874 do 1877 roku pracował jako dyrektor Biblioteki Centralnej w Jassach, zastępca nauczyciela, inspektor szkolny w regionie Jass i Vaslui, redaktor gazety "Curierul de Iaşi" ("Kurier Jass") – wszystko dzięki przyjaźni z Titu Maiorescu, przewodniczącemu Junimea i rektorowi Uniwersytetu w Jassach. Kontynuował publikacje w "Convorbiri literare". Stał się również dobrym przyjacielem Iona Creangă, którego przekonał do zostania pisarzem i wprowadził do literackiego klubu "Junimea".
W 1877 przeprowadził się do Bukaresztu, gdzie do 1883 był aktorem, później redaktorem naczelnym gazety "Timpul". W tym czasie napisał "Scrisorile", "Luceafărul", "Odă în metru antic". Większość najpopularniejszych dzieł pisarza została stworzona właśnie w tym czasie, gdy Rumunia walczyła z Wysoką Portą w X wojnie rosyjsko-tureckiej, i podczas wyścigu dyplomatycznego, w którym kraj uzyskał niepodległość.
W czerwcu 1883 roku poeta poważnie zachorował i był hospitalizowany w szpitalu dr. Şuţu. W grudniu tego roku został wydany tomik "Poesii", z wybranymi wierszami i przedmową Titu Maiorescu.
Lata choroby.
W ostatnich latach życia Eminescu chorował na psychozę maniakalno-depresyjną. Zmarł w szpitalu 15 czerwca 1889 roku. Jego autopsja nie została przeprowadzona, więc prawdziwa przyczyna śmierci jest zagadką. Został pochowany w Bukareszcie na cmentarzu Bellu.
Poezja.
Nicolae Iorga, rumuński historyk, uważa Eminescu za ojca współczesnego języka rumuńskiego. Poeta jest powszechnie uznawany za największego i najbardziej znanego poetę rumuńskiego.
Poematy Eminescu obejmują wiele problemów, od natury i miłości do nienawiści i plotek. Swoje dzieciństwo wspominał w późniejszej twórczości z głęboką nostalgią.
Na pracę Eminescu miała znaczący wpływ filozofia Arthura Schopenhauera. Niektórzy uważają, że najpopularniejszy poemat Luceafărul zawiera elementy wedantyjskiej kosmogonii. Wiersze Eminescu zostały przetłumaczone na 60 języków. Jego życie, praca i poezja miały silny wpływ na rumuńską kulturę, jego poezja jest analizowana w szkołach, a poemat "Luceafărul" jest obowiązkowo analizowany na egzaminie kończącym szkołę średnią.
Eminescu w rumuńskiej kulturze.
Geniusz.
Eminescu miał tylko 20 lat, gdy Titu Maiorescu, czołowy krytyk literatury, określił go "prawdziwym poetą" w eseju, w którym tylko niewielka liczba współczesnych mu poetów uniknęła ostrej krytyki. W nadchodzącej dekadzie sława Eminescu niezmiennie rosła dzięki:
W wierszu zatytułowanym "Criticilor mei" ("Do moich krytyków") Eminescu określił siebie "Romantykiem". Ten opis, jego śmierć, a także cygański tryb życia (nigdy nie zdobył dyplomu, pozycji, żony i fortuny) czyni z niego romantyczną postać geniusza. Jego poemat "Luceafărul" stał się w 1883 roku tak popularny, że dał nazwę nowej gazecie literackiej.
Poeta narodowy.
Dość szybko Eminescu został ogłoszony poetą narodowym, nie dlatego, że pisał w latach narodowego ożywienia, ale dlatego, że był postrzegany przez Rumunów jako najważniejszy poeta we wszystkich regionach kraju. Nawet teraz jest uważany za poetę narodowego Rumunii, Mołdawii i Rumunów żyjących w ukraińskiej części Bukowiny.
Rumuńska ikona.
Eminescu jest wszechobecny we współczesnej Rumunii. Jego pomniki można znaleźć w każdym mieście. Jego wizerunek znajdował się na banknocie o nominale 1000 lei drukowanym w 1998 roku i na nowym banknocie o najwyższym nominale 500 lei drukowanym w 2005 roku. Wiele szkół oraz innych instytucji nosi jego imię. Rocznice narodzin i śmierci Eminescu są świętowane corocznie w wielu rumuńskich miastach. W 1989 (setna rocznica śmierci poety) i w 2000 (150. rocznica narodzin, rok Eminescu w Rumunii) były świętowane w całym kraju.
Upolitycznienie.
Jako że Eminescu miał konserwatywne nacjonalistyczne poglądy, stał się często przedstawiany jako ikona rumuńskiej prawicy. Głównym problemem dla tej grupy politycznej jest fakt, że poeta nigdy nie identyfikował się z chrześcijaństwem, a jego poezja odwoływała się także do buddyzmu, agnostycyzmu i ateizmu.

</doc>
<doc id="199356" url="https://pl.wikipedia.org/wiki?curid=199356" title="Steve Jones (muzyk)">
Steve Jones (muzyk)

Stephen Phillip Jones (ur. 3 września 1955 w Shepherd’s Bush, zachodni Londyn) – brytyjski gitarzysta i wokalista, znany jako jeden z założycieli punk rockowego zespołu Sex Pistols.
Młodość.
Steve Jones urodził się w Shepherd’s Bush w Londynie. Kiedy miał dwa lata jego ojciec, który był amatorskim bokserem pozostawił rodzinę (Steve jest jedynakiem). Do dwunastego roku życia wychowywał się w Hammersmith, mieszkając z matką (która była fryzjerką) i z dziadkiem. Kiedy matka wyszła ponownie za mąż, zamieszkali we trójkę w jednej z suteren w Benbow Road w Shepherd’s Bush. Steve, który nie mógł znaleźć porozumienia z ojczymem często znikał z domu i popadał w konflikty z prawem. Był kleptomanem, przez co 14 razy był skazywany i znajdował się pod opieką wychowawczą kuratora. W tym czasie należał także do chuligańskiej grupy kibiców Queens Park Rangers F.C. za co również miał kilka wyroków. Rok spędził w poprawczaku, w którym jak później powiedział: „było przyjemniej niż w domu”, po czym dodał, że: „gdyby nie Sex Pistols, to pewnie dziś byłby przestępcą”.
Kariera.
Jako nastolatek fascynował się muzyką The Stooges, Roxy Music i Davida Bowiego. Na początku lat 70. postanowił ze swoimi kolegami z sąsiedztwa: Paulem Cookiem i Wally’m Nightingale’em założyć zespół w którym został wokalistą. Grupa przyjęła nazwę The Strand (wziętą z tytułu jednej z piosenek Roxy Music). Niewiele później dołączył do zespołu basista Glen Matlock, który pracował jako sprzedawca w sklepie „Too Fast to Live, Too Young to Die” należącym do Malcolma McLarena. Kiedy w 1975 McLaren postanowił zająć się The Strand, zaprowadził w nim małe zmiany: kazał usunąć Nightingale’a i zadecydował, że Steve zostanie gitarzystą. Po dołączeniu wokalisty Johnny’ego Rottena zespół zmienił nazwę na Sex Pistols.
Jones nauczył się grać na gitarze trzy miesiące przed pierwszym występem Sex Pistols. Jego pierwszą gitarą był kremowego koloru Gibson Les Paul, którego ukradł (wg wypowiedzi w "") Mickowi Ronsonowi po koncercie Dawida Bowiego (Ronson był gitarzystą w jego zespole). Popularności wśród fanów przysporzyła mu charakterystycznie noszona na głowie chusta, dzięki której znalazł wielu naśladowców i stało się to później czymś w rodzaju mody.
Po rozpadzie Sex Pistols w 1978 założył z Paulem Cookiem zespół The Professionals z którym nagrał jeden album. W 1981 grupa została rozwiązana po wypadku samochodowym jaki przytrafił się muzykom podczas trasy po USA. W latach 1982–1985 był członkiem zespołu Chequered Past.
Później brał udział w nagraniach lub występował gościnnie z takimi wykonawcami jak: Thin Lizzy, Joan Jett, Adam Ant, Bob Dylan, Iggy Pop, Andy Taylor czy Megadeth. W 1987 nagrał album "Mercy", który wypełniły utwory w stylu hardrockowym. Piosenka tytułowa z tej płyty została wykorzystana w serialu "Miami Vice". W 1989 zrealizował kolejny album "Fire and Gasoline", cięższy w brzmieniu od swojego poprzednika, na którym znalazł się m.in. utwór Sex Pistols „Did You No Wrong” zaśpiewany przez Axla Rose’a. Drugim gościem na płycie był Nikki Sixx znany z Mötley Crüe, który zaśpiewał w piosence „We’re No Saints”.
W 1996 Jones razem z Duffem McKaganem, Mattem Sorumem i Johnem Taylorem utworzył zespół Neurotic Outsiders, który nagrał jeden album. Jeszcze w tym samym roku z Johnem Lydonem, Glenem Matlockiem i Paulem Cookiem reaktywował Sex Pistols, który z dłuższymi lub krótszymi przerwami gra do dziś. W sierpniu 2008 zespół wystąpił w Polsce na „Open’er Festival” w Gdyni.
Od lutego 2004 do stycznia 2009 prowadził w stacji radiowej KDLD (w Los Angeles – gdzie obecnie mieszka) autorski program „Jonesy’s Jukebox”. Występował również w drużynie piłki nożnej Hollywood United F.C.
W 2013 wystąpił gościnnie w serialu "Californication".

</doc>
<doc id="199358" url="https://pl.wikipedia.org/wiki?curid=199358" title="Paul Cook">
Paul Cook

Paul Cook (ur. 20 lipca 1956 w Londynie) – perkusista zespołu Sex Pistols w latach 1975–1978 i znowu od 1996 (po reaktywacji). Po rozpadzie Sex Pistols współpracował m.in. z Bow Wow Wow i Edwinem Collinsem. W latach 1980–82 był perkusistą zespołu The Professionals założonego ze Steve’em Jonesem – kolegą z Sex Pistols.

</doc>
<doc id="199359" url="https://pl.wikipedia.org/wiki?curid=199359" title="Kaplica w Wąsowie">
Kaplica w Wąsowie

Kaplica pw. Wniebowstąpienia Pańskiego w Wąsowie – zabytkowa kaplica znajdująca się we wsi Wąsowo.
Kaplica została zbudowana przed 1786 jako klasycystyczna rotunda przez Anastazję Sczaniecką, babkę znanej działaczki społecznej, Emilii. Znajduje się na skraju parku, w bezpośrednim sąsiedztwie pałacu Sczanieckich. Przez dłuższy czas była kaplicą rodziny Sczanieckich, później Hardtów. Po II wojnie światowej została poświęcona i do czasu wybudowania nowej świątyni pełniła funkcję kościoła parafialnego.

</doc>
<doc id="199360" url="https://pl.wikipedia.org/wiki?curid=199360" title="Glen Matlock">
Glen Matlock

Glen Matlock (ur. 27 sierpnia 1956 w Paddington) – gitarzysta basowy zespołu Sex Pistols w latach 1975–1977 i znowu od 1996 (po reaktywacji). Po rozpadzie Sex Pistols współpracował m.in. z The Rich Kids, Sidem Viciousem, White Kids, Joan Jett. W 1990 opublikował wspomnienia "I Was A Teenage Sex Pistol". Autor większości muzyki utworów Sex Pistols. Wypowiedział się publicznie przeciwko Brexitowi.

</doc>
<doc id="199361" url="https://pl.wikipedia.org/wiki?curid=199361" title="Karabin przeciwpancerny">
Karabin przeciwpancerny

Karabin przeciwpancerny (pot. "rusznica przeciwpancerna") – odmiana karabinu przeznaczona do zwalczania czołgów i innych pojazdów pancernych, o kalibrze do 20 mm.
Historia.
Początkowe improwizacje.
Po pojawieniu się na polach bitew I wojny światowej brytyjskich czołgów, rozpoczął się wyścig zbrojeń pomiędzy grubością ich pancerza a możliwościami jego penetracji przez żołnierzy piechoty. Pierwszą, improwizowaną odpowiedzią niemiecką na ten problem był tzw. „odwrócony nabój”, wystrzeliwany ze standardowych karabinów powtarzalnych. Był to zwykły nabój typu 7,92 × 57 mm Mauser z nieco powiększonym ładunkiem prochowym i pociskiem obróconym o 180°, co dawało mu nieco większą możliwość przebicia pancerza.
Następnym krokiem był specjalnie zaprojektowany nabój przeciwpancerny "K Patrone" 7,92 mm. Miał on zwiększony ładunek prochowy i pocisk ze stalowym rdzeniem. "K Patrone" miał początkowo ok. 30% szansę na przebicie pancerza grubości 8 mm, jednak wraz z jego pogrubieniem zaczął tracić na skuteczności, sprawdzając się głównie przy niszczeniu samochodów pancernych. Ponadto do istotnych wad tego naboju zaliczał się znaczny wpływ na szybkie zużywanie się luf karabinów oraz tendencja do zakleszczania się ich zamków, które niejednokrotnie można było otworzyć dopiero po użyciu młotka.
Powstanie i rozwój.
Z czasem opracowano broń wyspecjalizowaną do zwalczania pojazdów pancernych. Pierwszym karabinem przeciwpancernym został Mauser M1918 kalibru 13,2 mm, zdolny przebijać pancerze nowszych czołgów. Karabin nie cieszył się jednak popularnością wśród żołnierzy, ze względu na znaczny odrzut mogący doprowadzić do złamania obojczyka strzelca.
Koncepcja karabinów przeciwpancernych była dalej rozwijana w dwudziestoleciu międzywojennym. W latach 30 XX w. można było zaobserwować wprowadzenie szeregu konstrukcji tego typu broni w poszczególnych państwach. Jako przykład mogą posłużyć brytyjski Boys, niemiecki PzB 38, polski wz. 35 („Ur”), fiński Lahti L-39 czy japoński Typ 97. Badania nad karabinami przeciwpancernymi prowadzono także w Stanach Zjednoczonych, nie opracowano tam jednak karabinu stricte przeciwpancernego, wykorzystując w tej roli 12,7 mm karabin maszynowy Browning M2.
Konstrukcję karabinów przeciwpancernych rozwijano jeszcze na początku II wojny światowej (np. radzieckie PTRD i PTRS), jednak wobec intensywnego rozwoju opancerzenia czołgów broń ta stała się wkrótce całkowicie bezużyteczna (nadając się tylko do zwalczania lekko opancerzonych pojazdów). Ostatecznie w trakcie tego konfliktu karabiny przeciwpancerne zostały całkowicie wyparte przez o wiele skuteczniejsze granatniki przeciwpancerne (np. Bazooka, Panzerfaust, PIAT), które używane są w roli ręcznej broni przeciwpancernej do dziś.
Zarzucona koncepcja karabinów przeciwpancernych okazała się jednak protoplastą projektu używanych współcześnie wielkokalibrowych karabinów wyborowych przeznaczonych do niszczenia sprzętu technicznego.

</doc>
<doc id="199362" url="https://pl.wikipedia.org/wiki?curid=199362" title="Wielkokalibrowy karabin wyborowy">
Wielkokalibrowy karabin wyborowy

Wielkokalibrowy karabin wyborowy (ang. "anti-materiel rifle", skr. "AMR") - specjalny karabin wyborowy o dużym kalibrze (zwykle przynajmniej 12,7 mm), przeznaczony głównie do niszczenia lekko opancerzonych celów oraz sprzętu technicznego przeciwnika. Niekiedy wykorzystywany również do likwidacji celów żywych, a w czasie pokoju do niszczenia niewybuchów.
Koncepcja wielkokalibrowych karabinów wyborowych, w pewnym stopniu wywodzi się od używanych dawniej karabinów przeciwpancernych.
Przykłady wielkokalibrowych karabinów wyborowych.
W nawiasach podano rodzaj używanej amunicji.

</doc>
<doc id="199367" url="https://pl.wikipedia.org/wiki?curid=199367" title="Abakus (klub)">
Abakus (klub)

Abakus to pierwszy w Polsce klub mikrokomputerowy, założony w 1983 r. przez Leszka Wilka przy Klubie Osiedlowym Wilanów w Warszawie.

</doc>
<doc id="199370" url="https://pl.wikipedia.org/wiki?curid=199370" title="Robert Finlayson Cook">
Robert Finlayson Cook

Robin Cook, właśc. Robert Finlayson Cook (ur. 28 lutego 1946 w Bellshill, zm. 6 sierpnia 2005 w Inverness) – brytyjski polityk, związany z Partią Pracy, minister w rządach Tony’ego Blaira.
Życiorys.
Robin Cook studiował literaturę angielską na uniwersytecie w Edynburgu. Uzyskał tam tytuł magistra. Po krótkiej pracy jako nauczyciel został wybrany do rady Edynburga w 1971.
Pierwszą, nieudaną próbę dostania się do Izby Gmin Cook podjął w 1970, startując w okręgu Edinburgh North. Do parlamentu dostał się w lutym 1974 jako reprezentant okręgu Edinburgh Central. Kiedy jego okręg zlikwidowano w 1983, Cook przeniósł się do okręgu Livingston, który reprezentował do swojej śmierci. W parlamencie dołączył do lewego skrzydła Partii Pracy i był krytykiem poczynań laburzystowskich rządów Wilsona i Callaghana. Opowiadał się za większym udziałem kobiet wśród deputowanych do Izby Gmin, jednostronnym rozbrojeniem nuklearnym oraz polityką proeuropejską. Odgrywał aktywną rolę w reformowaniu Partii Pracy za prezydencji Neila Kinnocka i Johna Smitha. Nie był jednak entuzjastą polityki "New Labour" Tony’ego Blaira.
Zyskał sobie sławę dobrego parlamentarnego mówcy. W 1980 został jednym z głównych mówców opozycji, a w 1987 członkiem gabinetu cieni jako minister służb socjalnych. W 1983 prowadził kampanię wyborczą Neila Kinnocka na lidera laburzystów. W latach 1989–1992 był opozycyjnym ministrem zdrowia, w latach 1992–1994 opozycyjnym ministrem handlu. W 1994 został ministrem spraw zagranicznych w gabinecie cieni.
Po wygranych przez Partię Pracy wyborach w 1997 r. Cook został ministrem spraw zagranicznych. Na czas jego urzędowania przypadły brytyjskie interwencje w Kosowie i Sierra Leone. Zwłaszcza ta druga wywołała wiele kontrowersji, gdyż nie była sankcjonowana przez Radę Bezpieczeństwa ONZ. Cook próbował również być mediatorem w sporze o Kaszmir między Indiami a Pakistanem, ale jego propozycja została przez oba państwa odrzucona. Zasługą Cooka było natomiast przyspieszenie biegu spraw w sprawie katastrofy lotu Pan Am 103. Ministrowi udało się uzyskać zgodę strony libijskiej na wydanie podejrzanych i ich proces na neutralnym terenie. Cook kwestionował również prawo Izraela do zwierzchnictwa nad Jerozolimą, co spowodowało zgrzyt dyplomatyczny w marcu 1998 podczas wizyty Cooka w Izraelu. Premier Beniamin Netanjahu odwołał planowany obiad z Cookiem.
Cook został usunięty z Foreign Office po wyborach w 2001 r. Otrzymał wówczas stanowiska przewodniczącego Izby Gmin i Lorda Przewodniczącego Rady. Od maja 2001 do kwietnia 2004 był przewodniczącym Partii Europejskich Socjalistów. 17 marca 2003 zrezygnował z funkcji rządowych w proteście przeciwko inwazji na Irak, nie chcąc "przyjmować zbiorowej odpowiedzialności za decyzję o włączeniu Wielkiej Brytanii w działania wojskowe w Iraku, bez międzynarodowej zgody i poparcia narodu". Robin Cook oświadczył: "Al Kaida to propagandowy twór CIA".
Po rezygnacji ze stanowisk Cook pozostał aktywnym deputowanym. W ostatnim okresie przewodniczył Centrum Polityki Zagranicznej ("Foreign Policy Centre"), był także wiceprzewodniczącym organizacji zajmującej się współpracą parlamentu brytyjskiego oraz Kongresu USA – "America APPG".
Robin Cook zasłabł podczas wycieczki w górach Szkocji. Zmarł niedługo po przewiezieniu do szpitala w Inverness, prawdopodobnie w wyniku problemów z sercem i nadciśnieniem. Pogrzeb Cooka odbył się 12 sierpnia 2005 w katedrze St Giles w Edynburgu. Mowę pogrzebową wygłosił Kanclerz Skarbu Gordon Brown. Wśród obecnych był m.in. niemiecki minister spraw zagranicznych Joschka Fischer, nie było natomiast premiera Blaira. Pojawiły się pogłoski, że Cook musiał odejść ze względu na głoszenie niepopularnych informacji o CIA.
Życie prywatne.
Był synem Petera i Christiny Cook. Jego ojciec był nauczycielem fizyki, a dziadek górnikiem, który został zwolniony z pracy za udział w strajku.
W 1969 poślubił Margaret, z którą miał dwóch synów – Petera i Christophera. Z Margaret rozwiódł się w 1998 i poślubił jedną z członkiń swojego sztabu, Gaynor Regan.

</doc>
<doc id="199375" url="https://pl.wikipedia.org/wiki?curid=199375" title="Bahamy (archipelag)">
Bahamy (archipelag)

Bahamy – archipelag ok. 700 wysp koralowych oraz ponad 2 tys. wypiętrzających się ponad poziom morza raf koralowych (tzw. "cayos") na Oceanie Atlantyckim. Zalicza się go do Ameryki Środkowej. Ciągnie się na długości ok. 1200 km na północ od Wielkich Antyli i na południowy wschód od półwyspu Floryda. Bahamy obejmują niepodległe państwo o tej samej nazwie oraz terytorium zależne Wielkiej Brytanii – Turks i Caicos.
Główne wyspy archipelagu:

</doc>
<doc id="199376" url="https://pl.wikipedia.org/wiki?curid=199376" title="XDR">
XDR



</doc>
<doc id="199379" url="https://pl.wikipedia.org/wiki?curid=199379" title="Rudka (gmina Ruda-Huta)">
Rudka (gmina Ruda-Huta)

Rudka – wieś w Polsce, położona w województwie lubelskim, w powiecie chełmskim, w gminie Ruda-Huta. 
W latach 1975–1998 wieś administracyjnie należała do województwa chełmskiego.
Wieś nad rzeką Uherką, położona jest przy drodze wojewódzkiej nr 816 Dorohusk – Włodawa. W l. 1867–1954 miejscowość należała do gminy Świerże. Miejscowość dzieli się na Rudkę i Rudkę Kolonię. Wieś stanowi sołectwo gminy Ruda-Huta. Według Narodowego Spisu Powszechnego (III 2011 r.) liczyła 180 mieszkańców i była jedenastą co do wielkości miejscowością gminy Ruda-Huta.
Historia.
Pod kon. XVIII i na pocz. XIX w. Rudka wchodziła w skład dóbr uhruskich, w 1836 r. wraz z dobrami rządowymi Ruda zakupionych przez Henryka Kamieńskiego. Według stanu z 1827 r. Rudka stanowiła własność rządową należącą do parafii Uhrusk, liczyła 31 domów i 215 mieszkańców. 19 lutego 1863 r. pod Rudką stoczona została potyczka oddziałów powstańczych dowodzonych przez Oswalda Radziejowskiego i Kazimierza Bogdanowicza z kolumną wojsk rosyjskich dowodzonych przez kapitana Raguzę. W trakcie walk poległo ok. 11 powstańców, 14 zostało rannych. Podczas pierwszej wojny światowej wieś została spalona, a mieszkańcy zmuszeni do wyjazdu za Bug. W l. 1918-1922 większość z nich powróciła do Rudki. Według spisu powszechnego z 30 września 1921 r. Rudkę zamieszkiwało 414 osób, z których narodowość polską deklarowało 396, rusińską (ukraińską) 1, żydowską 17, wyznanie rzym.-kat. 20, prawosławne 371, ewangelickie 6, mojżeszowe 17. W okresie międzywojennym we wsi mieściła się polska szkoła powszechna.
Z początkiem drugiej wojny światowej część mieszkańców wyjechała na tereny okupowane przez ZSRR. Po drugiej wojnie światowej w 1947 r. w ramach akcji „Wisła” ok. 90 rodzin wysiedlono na tereny północno-zachodniej Polski. Po latach część z nich powróciła w rodzinne strony. W 1956 r. miejscowość została zelektryfikowana. W Rudce znajduje się kaplica rzymskokatolicka pw. św. Brata Alberta Chmielowskiego należąca do parafii w Rudzie Hucie oraz zbór Kościoła Chrześcijan Baptystów, protestanckiej wspólnoty o charakterze ewangelicznym. W miejscowości do wiosny 2015 r. funkcjonował sklep. W 2000 r. wieś zamieszkiwało około 230 osób.

</doc>
<doc id="199382" url="https://pl.wikipedia.org/wiki?curid=199382" title="Gerald Emmett Carter">
Gerald Emmett Carter

Gerald Emmett Carter (ur. 11 marca 1912 w Montrealu, zm. 6 kwietnia 2003 w Toronto), kanadyjski duchowny katolicki, arcybiskup Toronto, przewodniczący Konferencji Episkopatu Kanady, kardynał.
Życiorys.
Był najmłodszym z ośmiorga dzieci emigranta irlandzkiego, drukarza, działacza związkowego; dwie siostry przyszłego kardynała zostały zakonnicami, a brat Alexander (1909-2002) był biskupem diecezji Sault Sainte Marie.
Uczęszczał do wyższego seminarium w Montrealu, tamże 22 maja 1937 przyjął święcenia kapłańskie. Uzupełniał następnie studia na uniwersytecie w Montrealu, uzyskując magisterium (1940) i doktorat (1947). Pracował jako duszpasterz w kilku parafiach archidiecezji montrealskiej oraz zajmował się szkolnictwem katolickim. W styczniu 1953 otrzymał kanonikat w kapitule katedralnej w Montrealu.
1 grudnia 1961 został mianowany biskupem pomocniczym kanadyjskiej diecezji London (prowincja Ontario), ze stolicą tytularną Altiburus; święceń biskupich udzielił mu 2 lutego 1962 w Montrealu kardynał Paul-Émile Léger (arcybiskup Montrealu), z towarzyszeniem m.in. biskupa Alexandra Cartera. W charakterze biskupa pomocniczego London wyjechał na obrady Soboru Watykańskiego II (1962). W lutym 1964 został biskupem ordynariuszem diecezji London. W latach 1971-1973 pełnił funkcję wiceprzewodniczącego Konferencji Episkopatu Regionu Ontario, 1973-1975 wiceprzewodniczącego, a 1975-1977 przewodniczącego Konferencji Episkopatu Kanady. Od 1974 uczestniczył w sesjach Światowego Synodu Biskupów w Watykanie. 27 kwietnia 1978 został promowany na arcybiskupa Toronto.
W czerwcu 1979 na swoim pierwszym konsystorzu Jan Paweł II wyniósł Cartera do godności kardynalskiej, z tytułem prezbitera S. Maria in Traspontina. Po tej nominacji Gerald Emmett brał udział w sesji Kolegium Kardynalskiego w Watykanie, zasiadał w sekretariacie generalnym Światowego Synodu Biskupów oraz w Radzie Kardynalskiej ds. Ekonomicznych i Organizacyjnych Problemów Stolicy Świętej. W 1983 został odznaczony Orderem Kanady.
W marcu 1990, ze względu na osiągnięcie wieku emerytalnego, złożył rezygnację z rządów archidiecezją; jego następcą został Aloysius Ambrozic. Zmarł w wieku 91 lat, został pochowany w mauzoleum biskupów na cmentarzu Świętego Krzyża w Toronto.

</doc>
<doc id="199383" url="https://pl.wikipedia.org/wiki?curid=199383" title="Rudka">
Rudka

Miejscowości.
Rosja.
Miejscowości w obwodzie kurskim:

</doc>
<doc id="199384" url="https://pl.wikipedia.org/wiki?curid=199384" title="Korvatunturi">
Korvatunturi

Korvatunturi, dosłownie po fińsku "Góra-ucho" – szczyt wzgórza wys. 486 m n.p.m. na granicy Finlandii i Rosji. Składa się właściwie z trzech szczytów (granica państw przebiega przez środkowy), a całość przypomina nieco kształtem ludzkie ucho. Fiński radiowiec Markus Rautio stworzył w 1927 roku legendę, że jest to ucho wysłuchujące dziecięcych życzeń i że tutaj mieszka "Joulupukki" (fiński odpowiednik Świętego Mikołaja). Na adres pobliskiego urzędu pocztowego, noszącego pocztowy numer adresowy FIN-99999 co roku przychodzi do Świętego Mikołaja tysiące listów z Finlandii i z całego świata.
Po wojnie zimowej Finlandia musiała 13 marca 1940 oddać część terytorium ZSRR i Korvatunturi stało się punktem granicznym. Św. Mikołaja "przeprowadzono" więc do miasta Rovaniemi, ale część listów nadal trafia na stary adres.

</doc>
<doc id="199385" url="https://pl.wikipedia.org/wiki?curid=199385" title="Alexander Carter">
Alexander Carter

Alexander Carter (ur. 16 kwietnia 1909 w Montrealu, zm. 17 lutego 2002), kanadyjski duchowny katolicki, biskup Sault Sainte Marie.
Był synem drukarza i działacza związkowego pochodzenia irlandzkiego, starszym bratem Geralda Emmetta, przyszłego arcybiskupa Toronto i kardynała. Przyjął święcenia kapłańskie 6 czerwca 1936. W grudniu 1956 został mianowany biskupem koadiutorem diecezji Sault Sainte Marie (prowincja Ontario), ze stolicą tytularną Sita; sakry biskupiej udzielił mu 2 lutego 1957 kardynał Paul-Emile Leger (arcybiskup Montrealu). Po śmierci biskupa Ralpha Huberta Dignana (22 listopada 1958) został zwierzchnikiem diecezji. Po osiągnięciu wieku emerytalnego (75 lat) złożył rezygnację z rządów diecezją (w maju 1985).
2 lutego 1962 wspólnie z kardynałem Legerem udzielał święceń biskupich bratu Geraldowi.

</doc>
<doc id="199387" url="https://pl.wikipedia.org/wiki?curid=199387" title="Warszawski Międzynarodowy Festiwal Filmowy">
Warszawski Międzynarodowy Festiwal Filmowy

Warszawski Międzynarodowy Festiwal Filmowy (ang. Warsaw Film Festival, też: Warsaw International FilmFest, dawniej Warszawski Tydzień Filmowy, Warszawski Festiwal Filmowy) – doroczny festiwal filmowy odbywający się na początku października w Warszawie. Prezentuje nowe filmy kina światowego, europejskiego i polskiego.
W trakcie festiwalu odbywa się plebiscyt publiczności. Tradycją WMFF jest to, że zwycięskie filmy, które przed festiwalem nie miały polskiego dystrybutora, znajdują go i są potem wyświetlane w polskich kinach.
Historia imprezy.
Zalążkiem festiwalu stał się I Warszawski Tydzień Filmowy zorganizowany w 1985 przez DKF „Hybrydy”. Jego twórcą i dyrektorem do 1990 był Roman Gutek, a od następnego roku dyrektorem festiwalu został Stefan Laudyn. Od 1995 festiwal organizuje Warszawska Fundacja Filmowa. WMFF należy do CentEast (Stowarzyszenie Festiwali Filmowych Europy Środkowej i Wschodniej), którego istnienie zapoczątkował w 2001. W tym samym roku uzyskał też akredytację FIAPF (Międzynarodowa Federacja Stowarzyszeń Producentów Filmowych).
W 2005 po raz pierwszy przedstawiciele FIPRESCI (Międzynarodowa Federacja Krytyków Filmowych) wybierali na WMFF najlepszy film z regionu Europy Środkowo-Wschodniej.
Imprezy towarzyszące.
W ramach festiwalu odbywają się także imprezy towarzyszące:

</doc>
<doc id="199388" url="https://pl.wikipedia.org/wiki?curid=199388" title="Caicos">
Caicos

Caicos Islands – grupa wysp we wschodniej części archipelagu Bahamy na Oceanie Atlantyckim, wraz z odległymi o około 40 km na południowy wschód wyspami Turks wchodzi w skład brytyjskiej kolonii Turks i Caicos.
Należące do Karaibów wyspy to obszar pochodzenia rafowego, cechujący się wybitnie nizinną rzeźbą terenu. Panuje na nich klimat podzwrotnikowy, morski, na który wpływ mają pasaty wiejące z północnego wschodu. Częste są cyklony. Wyspy cechują się bardzo ubogimi zasobami wód powierzchniowych. Porasta je roślinność sawannowa i palmy, charakterystyczne dla tych rejonów świata. Świat zwierząt, głównie gatunki morskie, należy do antylskiej krainy neotropikalnej. Gospodarka oparta jest na rolnictwie (głównie uprawa agawy sizalowej i kukurydzy), rybołówstwie i obsłudze ruchu turystycznego. Główne miasto to Kew.
Największe wyspy:

</doc>
<doc id="199389" url="https://pl.wikipedia.org/wiki?curid=199389" title="Warszawski Festiwal Filmowy">
Warszawski Festiwal Filmowy



</doc>
<doc id="199390" url="https://pl.wikipedia.org/wiki?curid=199390" title="Warszawski Tydzień Filmowy">
Warszawski Tydzień Filmowy



</doc>
<doc id="199394" url="https://pl.wikipedia.org/wiki?curid=199394" title="Aula Uniwersytetu Adama Mickiewicza w Poznaniu">
Aula Uniwersytetu Adama Mickiewicza w Poznaniu



</doc>
<doc id="199395" url="https://pl.wikipedia.org/wiki?curid=199395" title="Providenciales">
Providenciales

Providenciales – wyspa w grupie wysp Caicos w archipelagu Bahamy na Oceanie Atlantyckim. Politycznie przynależy do terytorium zamorskiego Wielkiej Brytanii – Turks i Caicos.

</doc>
<doc id="199397" url="https://pl.wikipedia.org/wiki?curid=199397" title="Filharmonia Poznańska">
Filharmonia Poznańska



</doc>
<doc id="199400" url="https://pl.wikipedia.org/wiki?curid=199400" title="Aurelio Sabattani">
Aurelio Sabattani

Aurelio Sabattani (ur. 18 października 1912 w Casal Fiumanese, zm. 19 kwietnia 2003 w Watykanie), włoski duchowny katolicki, wysoki urzędnik Kurii Rzymskiej, kardynał.
Życiorys.
Po studiach w seminariach w Imoli i Bolonii przyjął święcenia kapłańskie 26 lipca 1935; krótko pracował w watykańskim Sekretariacie Stanu (1935), musiał następnie ze względu na sprawy osobiste wrócić do rodzinnej diecezji Imola, gdzie był duszpasterzem, kanclerzem diecezji, wykładowcą miejscowego seminarium; otrzymał godność kanonika kapituły katedralnej. Uzupełniał jednocześnie studia w Rzymie; w Papieskim Instytucie Św. Apolinarego obronił doktorat obojga praw (1939), uzyskał także dyplom z prawa w trybunale Roty Rzymskiej. Przez pewien czas pracował w diecezji Bolonia jako sędzia i oficjał (przewodniczący) trybunału biskupiego. W styczniu 1955 został mianowany audytorem w Rocie Rzymskiej w Rzymie, pełnił również funkcję radcy duchowego Katolickiego Stowarzyszenia Lekarzy.
24 czerwca 1965 został mianowany tytularnym arcybiskupem "Iustiniana Prima", wraz z godnością prałata Loreto i delegata papieskiego przy świątyni w Loreto; 25 lipca 1965 w Rzymie odebrał sakrę biskupią z rąk kardynała Cicognaniego (sekretarza stanu). W lipcu 1971 objął stanowisko sekretarza Trybunału Sygnatury Apostolskiej; ze względu na nowe obowiązki we wrześniu t.r. zrezygnował z godności związanych z Loreto. Był ponadto wikariuszem kardynała-archiprezbitera patriarchalnej bazyliki watykańskiej. W maju 1982 został proprefektem Trybunału Sygnatury Apostolskiej i proprezydentem Watykańskiego Trybunału Apelacyjnego.
Wraz z nominacją kardynalską – Jan Paweł II mianował go 2 lutego 1983 kardynałem diakonem Sant Apollinare alle Terme Neroniane-Alessandrine – został pełnoprawnym prefektem Trybunału Sygnatury Apostolskiej i Fabryki Świętego Piotra także otrzymał godność archiprezbitera patriarchalnej bazyliki watykańskiej. Uczestniczył w kolejnych sesjach Światowego Synodu Biskupów w Watykanie (od 1983). Z funkcji prefekta Trybunału zrezygnował w lipcu 1988. W lipcu 1991 złożył rezygnację zarówno z godności wikariusza Watykanu, jak i archiprezbitera bazyliki watykańskiej, ze względu na podeszły wiek. Od listopada 1990 przysługiwał mu tytuł kardynała protodiakona, najstarszego rangą kardynała diakona; w kwietniu 1993 został promowany do rangi kardynała prezbitera, zachowując dotychczasowy kościół tytularny na zasadzie "pro illa vice".

</doc>
<doc id="199402" url="https://pl.wikipedia.org/wiki?curid=199402" title="Wikimania">
Wikimania

Wikimania – doroczna konferencja dla edytorów, użytkowników i osób w inny sposób zainteresowanych projektami wiki prowadzonymi przez Wikimedia Foundation.
Pierwotnie konferencja była skierowana wyłącznie do użytkowników, programistów i osób w bezpośredni sposób związanych z Wikipedią i jej siostrzanymi projektami. Z czasem konferencja stała się zorientowana na cały szeroko rozumiany ruch wolnej kultury i wolnego oprogramowania, a w trakcie obrad zaczęto omawiać problemy związane z wolnością, współpracą w internecie, a także możliwością wykorzystywania zasobów i doświadczeń związanych z prowadzeniem stron typu wiki w nauce i biznesie.
Edycje.
2005.
Pierwsza konferencja odbyła się we Frankfurcie nad Menem w Niemczech, w sierpniu 2005 roku. Badacze i prelegenci przedstawili prace naukowe i badania dotyczące Wikipedii i innych projektów Wikimedia Foundation, wiki jako zjawiska kulturowego i informatycznego, a także o ruchu wolnej wiedzy. W programie znajdowały się prezentacje, warsztaty i szkolenia dające przegląd obecnego stanu badań nad projektami wiki i wolnej wiedzy.
2006.
Druga konferencja odbyła się na "Harvard Law School" w Cambridge koło Bostonu, w stanie Massachusetts w Stanach Zjednoczonych, w dniach 4–6 sierpnia 2006.
W konferencji uczestniczyło ponad 400 osób z kilkudziesięciu krajów. Polska posiadała stosunkowo liczną, 6-osobową reprezentację. 2 osoby z Polski, Piotr Gawrysiak i Piotr Konieczny, miały 30 minutowe prezentacje.
Przed Wikimanią, 1–3 sierpnia, na MIT Media Lab miały miejsce tzw. Hacking Days, czyli spotkanie osób zainteresowanych rozwijaniem oprogramowania MediaWiki, na którym dyskutowano nad kierunkami jego rozwoju i sposobami koordynacji działań programistów.
Bezpośrednio po zakończeniu Wikimanii, na Uniwersytecie Harvarda, odbyła się krótka, jednodniowa konferencja "Citizen Journalism", która formalnie była osobną imprezą, ale w której uczestniczyło też wiele osób związanych projektami Wiki.
2007.
Wikimania 2007 odbyła się w Tajpej na Tajwanie w dniach 3–5 sierpnia 2007. Była pierwszą na której przeprowadzono szkolenie dla wolontariuszy edytujących Wikipedię.
3 sierpnia Noam Cohen, reporter „New York Timesa”, relacjonował: „Konferencja ściągnęła około 440 uczestników, z czego tylko trochę ponad połowa jest z Tajwanu, którzy chcą zanurzyć się w ideach i zagadnieniach które pojawiły się w toku prac nad encyklopedią tworzoną przez wolontariuszy. Wykłady i seminaria dotyczyły tak żywotnych kwestii jak: „pokojowa współpraca”, czy też jak uwiarygodnić projekt tworzony również przez anonimowych redaktorów”.
2008.
 odbyła się na Bibliotheca Alexandrina w Aleksandrii w Egipcie w dniach 17–19 lipca.
2009.
 odbyła się w dniach 26–28 sierpnia w Buenos Aires w Argentynie.
Podczas konferencji wystąpienia swoje mieli m.in.: Richard Stallman, Jimmy Wales, Sue Gardner, Florence Devouard, Melissa R. Hagemann i Jan-Bart de Vreede. Odbyły się również panele dyskusyjne podzielone na pięć działów: komunikacja, treść, Ameryka Łacińska, technologia i edukacja.
2010.
 odbyła się w Polsce, w Gdańsku w dniach 9–11 lipca 2010. Impreza miała miejsce w gmachu Filharmonii Bałtyckiej.
W trakcie tej Wikimanii odbył się specjalny koncert poświęcony pamięci Władysława Szpilmana oraz premiera filmu "Truth in Numbers?"
2013.
Wikimania w roku 2013 zorganizowana została przez stowarzyszenie Wikimedia Hong Kong. Odbyła się w dniach 7–11 sierpnia na "Hong Kong Polytechnic University".
2014.
 odbyła się w dniach 8–10 sierpnia w Barbican Centre w Londynie. W konferencji wzięło udział ok. 2000 osób z 68 krajów świata.
2021.
 odbywała się w dniach 13–17 sierpnia.

</doc>
<doc id="199404" url="https://pl.wikipedia.org/wiki?curid=199404" title="Karta QSL">
Karta QSL

Karty QSL – karty, które są potwierdzeniem nawiązania amatorskiej łączności radiowej, zarówno przez krótkofalowców, jak i użytkowników CB radio. Karty QSL są także potwierdzeniem nasłuchu dla SWL, wysyłają je również komercyjne stacje radiowe, a nawet niektóre radiolatarnie bezkierunkowe. Nazwa karty pochodzi z używanego w telegrafii i krótkofalarstwie kodu Q, w którym sekwencja QSL oznacza „potwierdzenie odbioru”.
Wymiany kart dokonuje się pocztą lub (częściej) za pomocą tzw. biur QSL ("QSL bureau"), afiliowanych przy narodowych organizacjach krótkofalarskich. Biura QSL z reguły obsługują członków bezpłatnie (w ramach składki członkowskiej).
Karta QSL jest w środowisku krótkofalarskim uważana za oficjalne (mające charakter dokumentu) potwierdzenie przeprowadzonej łączności i często jest niezbędnym załącznikiem do wniosku o wydanie .
Dane.
Informacje, które powinny zostać w sposób czytelny podane na karcie QSL, to (kolejność, rozmieszczenie i forma dowolna):
Poza tymi informacjami (które w środowisku krótkofalarskim uznawane są za niezbędne minimum dokumentacji przeprowadzonej łączności) na karcie QSL mogą znaleźć się także: adres, położenie geograficzne, nazwa i typ radiostacji oraz mikrofonu, typ anteny, wysokość jej umieszczenia nad poziomem morza, temperaturę powietrza, moc, z jaką łączność została wykonana itp.
Wygląd.
Fizycznie karta QSL ma postać zbliżoną do pocztówki. Projekt graficzny jest wynikiem inwencji posiadacza radiostacji i niejednokrotnie karty QSL mają bardzo atrakcyjny wygląd. Popularne jest umieszczanie na kartach QSL grafiki, zdjęć operatora lub jego sprzętu itp.
Karty QSL wysyłane za pośrednictwem PZK muszą mieć wymiar 9 cm na 14 cm. Jest to także standard przyjęty przez IARU.
Historia karty QSL.
Pomysł na wysyłanie kart pocztowych w celu potwierdzenia odbioru (a później także łączności) pojawiał się w historii kilkukrotnie. Po raz pierwszy potwierdzenie przeprowadzonej łączności w takiej formie zostało prawdopodobnie wysłane przez 8VX z Buffalo w stanie Nowy Jork do 3TQ w Filadelfii w stanie Pensylwania. Karta znana dziś (ze znakiem wywoławczym, datą, częstotliwością przeprowadzenia łączności/nasłuchu itp.) została prawdopodobnie rozpowszechniona w 1919 przez 8UX w Akron w stanie Ohio. W Europie po raz pierwszy została wysłana przez Williama "Billa" Corshama – 2UV, kiedy pracował z Harlesden w Wielkiej Brytanii w 1922.

</doc>
<doc id="199405" url="https://pl.wikipedia.org/wiki?curid=199405" title="Zawody krótkofalarskie">
Zawody krótkofalarskie

Zawody krótkofalarskie – współzawodnictwo sportowe, w którym uczestniczą krótkofalowcy.
Zawody krótkofalarskie rozgrywane są w ściśle określonym czasie – od kilku do kilkudziesięciu godzin. Udział w nich polega na nawiązywaniu łączności radiowych z innymi uczestnikami i zgromadzeniu jak największej liczby punktów naliczanych zgodnie z regulaminem zawodów. Zaliczane są tylko bezbłędne łączności, podczas których wymieniane są raporty (słyszalność, czytelność, siła sygnału) podlegające następnie (po zakończeniu zawodów) weryfikacji przez organizatora przy pomocy komputerowego programu sprawdzającego.
Zawodnicy klasyfikowani są w grupach, zależnie od rodzaju stacji:
Najpopularniejszymi zawodami międzynarodowymi są CQ WW DX Contest, uznane za nieoficjalne mistrzostwa świata; rozgrywane są na telegrafii (CW) lub na fonii (SSB). W każdej niezależnej turze bierze udział kilka tysięcy krótkofalowców z całego świata.
Zawody krajowe organizowane są w celu umożliwienia doskonalenia technik operatorskich, a także dla uczczenia istotnych wydarzeń historycznych.
Przykładem zawodów krajowych jest NKP Contest rozgrywany na falach ultrakrótkich UKF i falach krótkich HF dla upamiętnienia nawiązania pierwszej (6 grudnia 1925) potwierdzonej kartą QSL łączności radiowej polskiego krótkofalowca Tadeusza Heftmana – TPAX ze stacją zagraniczną N-0PM.
Zawody krótkofalarskie są jedną z ważniejszych dziedzin amatorskiej radiokomunikacji. Cieszą się bardzo dużym zainteresowaniem. W Polsce uczestniczy w nich grupa ok. 1000 licencjonowanych nadawców. Wśród nich jest kilku radiooperatorów, których znaki wywoławcze znajdują się na czołowych miejscach renomowanych zawodów HF.
W Polsce zawodami krótkofalarskimi zajmują się dwa kluby radiooperatorskie: SPDXC i SPCC-PZK.
Typowa łączność podczas zawodów.
Łączność między stacjami w zawodach jest na ogół bardzo krótka. Chodzi głównie o poprawny odbiór wymienianych między stacjami raportów.
Typowa wymiana między dwoma stacjami na fonii – w tym przypadku między stacjami w Polsce i w Nowej Zelandii, w zawodach CQ WW DX Contest może wyglądać następująco:
W alfabecie Morse’a używa się odpowiednich, dobrze znanych skrótów aby łączność trwała jak najkrócej. Wykwalifikowani zawodnicy mogą utrzymać „tempo” ponad czterech łączności na minutę na telegrafii albo do ośmiu kontaktów na minutę fonią podczas szczytu propagacyjnego, używając tej krótkiej wymiany.

</doc>
<doc id="199408" url="https://pl.wikipedia.org/wiki?curid=199408" title="Westie">
Westie



</doc>
<doc id="199409" url="https://pl.wikipedia.org/wiki?curid=199409" title="Dozymetr">
Dozymetr

Dozymetr (dawkomierz) – przyrząd do pomiaru dawki promieniowania jonizującego lub aktywności promieniotwórczej preparatów.
Dozymetr mierzący dawkę pochłoniętą przez pojedynczą osobę nazywa się dozymetrem indywidualnym.
Dozymetr służy do wyznaczana dawek promieniowania związanych z emisją cząstek alfa, cząstek beta oraz promieniowania gamma. Niektóre dozymetry są również wrażliwe na promieniowanie rentgenowskie lub promieniowanie neutronowe.
Rodzaje dozymetrów:

</doc>
<doc id="199410" url="https://pl.wikipedia.org/wiki?curid=199410" title="Dobcza">
Dobcza

Dobcza – wieś w Polsce położona w województwie podkarpackim, w powiecie przeworskim, w gminie Adamówka.
W latach 1853–1975 Dobcza administracyjnie należała do powiatu jarosławskiego.
W latach 1975–1998 miejscowość administracyjnie należała do województwa przemyskiego.
Historia.
W 1892 wybrano zwierzchność gminną, której naczelnikiem został Wasyl Kudłak, a w 170 domach było 1055 mieszkańców. W 1921 roku w Dobczy było 148 domy.
Według W. Kubijowicza w 1939 roku w Dobczy było 1120 mieszkańców (w tym: 1040 Ukraińców, 35 Ukraińskich rzymsko-katolików, 5 Polaków i 40 Żydów. 18 maja 1946 polski oddział partyzancki z Narodowej Organizacji Wojskowej pod dowództwem Józefa Zadzierskiego „Wołyniaka” zamordował 18 osób narodowości ukraińskiej i spalono 40 domów. W 1945 roku na Ukrainę wysiedlono 617 osób z 142 domów.
Oświata.
Początki szkolnictwa w Dobczy są datowane na 1859 rok, gdy powstała szkoła filialna, (od 1867 roku szkoła trywialna). Przydatnym źródłem do poznawania historii szkolnictwa w Galicji są Austriackie Szmatyzmy Galicji i Lodomerii, które podają wykaz szkół ludowych, wraz z nazwiskami ich nauczycieli. Od 1878 roku szkoła była już 1-klasowa, a od 1905 roku była 2-klasowa. Szkoły na wiejskie był tylko męskie, a od 1890 roku zostały zmienione na mieszane (koedukacyjne).
Od 1897 roku szkoła posiadała nauczycieli pomocniczych, którymi byli: Katarzyna Saharówna (1897-1900), Michał Gerulanka (1900-1901), Weronika Łańcucka (1901-1902), Emilia Zawadówna (1902-1903), Adam Osierda (1903-1906), Wiktoria Poliszakówna (1906-1907), Helena Górecka (1908-1912), Waleria Irlówna (1912-1913), Emilia Gąsiorowska (1913-1914?).

</doc>
<doc id="199411" url="https://pl.wikipedia.org/wiki?curid=199411" title="Pawłowa (wieś w województwie podkarpackim)">
Pawłowa (wieś w województwie podkarpackim)

Pawłowa – wieś w Polsce położona w województwie podkarpackim, w powiecie przeworskim, w gminie Adamówka.
W latach 1853-1975 miejscowość administracyjnie należała do powiatu jarosławskiego.
W latach 1975–1998 miejscowość położona była w województwie przemyskim.
We wsi znajduje się tartak zajmujący się obróbką drewna, oraz produkcją palet drewnianych.
Historia.
Pierwsze osadnictwo na tych ziemiach rozpoczęło się w XVIII wieku, a nazwa wsi według legendy pochodzi od imienia Pawła, który zarządzał tymi ziemiami, za czasów właścicieli Sieniawskich i Czartoryskich. Pawłowa była przysiółkiem Majdanu Sieniawskiego.
30 listopada 1896 roku Pawłowa z Krzywem i Capłapami została wyłączona z Majdanu Sieniawskiego, i utworzono samodzielną wieś Pawłowa.
W 1897 roku wybrano zwierzchność gminną, której naczelnikiem został Mikołaj Hetman. W 1902 roku miejscowość liczyła 598 mieszkańców w 104 domach. W 1921 roku w Pawłowej było 50 domów.
Miejscowość należała do rzymskokatolickiej i greckokatolickiej parafii w Majdanie Sieniawskim. W 1905 roku w Pawłowej było 187 grekokatolików. W 1938 roku w Pawłowej było 65 rzymsko-katolików. W 1939 roku w Pawłowej było 530 mieszkańców (w tym: 430 Ukraińców, 80 ukraińskojęzycznych rzymsko-katolików i 20 Żydów). W kwietniu 1945 roku polscy partyzanci zamordowali 5 osób. W 1945 roku na Ukrainę wysiedlono 378 osób z 86 domów.
W 1908 roku powstała 1-klasowa szkoła ludowa.

</doc>
<doc id="199412" url="https://pl.wikipedia.org/wiki?curid=199412" title="Gość Jedynki">
Gość Jedynki

Gość Jedynki – program publicystyczny nadawany od 5 stycznia 1998 roku do 13 sierpnia 2004 roku przez program 1 Telewizji Polskiej (TVP1) nadawany był podczas prezesury Roberta Kwiatkowskiego. Początkowo program był nadawany o 17:50, później bezpośrednio po "Teleexpresie" o 17:20. Prezenterzy rozmawiali z ciekawymi osobami, związanymi z polityką. Później zastąpiony został przez Prosto w oczy prowadzony przez Monikę Olejnik.
Jednymi z bardziej znanych zaproszonych osób byli np. Bronisław Geremek, Roman Giertych, Lech Kaczyński, Leszek Miller, Leszek Balcerowicz, Janusz Zemke, Marek Belka i Marek Pol. Ostatnim gościem programu był profesor Janusz Danecki, arabista.
Prowadzącymi program byli: Beata Jakoniuk-Wojcieszak, Krzysztof Skowroński, Piotr Gembarowski, Kamil Durczok, Marek Czyż i Maciej Zakrocki.

</doc>
<doc id="199414" url="https://pl.wikipedia.org/wiki?curid=199414" title="PARK">
PARK

PAR(K) – Programowany Automat Rachunków (Krakowianowych) – programowany mechaniczno-przekaźnikowy automat rachunkowy skonstruowany i wykonany w 1955 pod kierunkiem Gerarda Kudelskiego na Politechnice Warszawskiej, dzięki wsparciu geodetów z tejże politechniki. Uruchamianie maszyny trwało kolejny rok. Kudelski zbudował ją „sposobem gospodarczym”. Urzą­dzeniem wyjścia i obliczeniowym była specjalnie zakupiona maszyna do fakturowania firmy Rheinmetall. Maszyna fakturująca została uzupełniona o urzą­dzenia wejścia (trzy czytniki dalekopisowe taśmy papierowej) i przekaźnikowe układy sterujące. Czytniki taśmy były połączone z reperforatorami.
Program pamiętany był w tablicy połączeń. Programowanie polegało na łączeniu wybranych gniazd.
PAR(K) służył do rozwiązywania układów równań liniowych przede wszystkim przy pomocy rachunku krakowianów. W 1957 r. PAR(K) został przekazany Akademii Górniczo-Hutniczej w Krakowie. Można zaliczyć go do komputerów zerowej generacji.
 był PAR(C), czyli Przekaźnikowy Automat Rachunków (Cyfrowych), zbudowany w 1961 r. . 

</doc>
<doc id="199415" url="https://pl.wikipedia.org/wiki?curid=199415" title="Gazeta Ziemi Pyrzyckiej">
Gazeta Ziemi Pyrzyckiej

Gazeta Ziemi Pyrzyckiej - miesięcznik ukazujący się w powiecie pyrzyckim od 1991 pod nazwą "Gazeta Pyrzycka" obecny tytuł istnieje od 1993 r.
Strony i rubryki.
W "Gazecie Ziemi Pyrzyckiej" od początku istnienia znajdują się rubryki i strony tematyczne.

</doc>
<doc id="199417" url="https://pl.wikipedia.org/wiki?curid=199417" title="Krasne (powiat przeworski)">
Krasne (powiat przeworski)

Krasne – wieś w Polsce położona w województwie podkarpackim, w powiecie przeworskim, w gminie Adamówka.
W latach 1853–1975 Krasne administracyjnie należało do powiatu jarosławskiego.
W latach 1975–1998 miejscowość należała administracyjnie do województwa przemyskiego.
Historia.
W 1897 roku wybrano zwierzchność gminną, której naczelnikiem został Ilko Kmiecik, a w 102 domach było 595 mieszkańców.
Rozporządzeniem Ministra Spraw Wewnętrznych z 14 lipca 1934 roku została utworzona Gmina (zbiorowa): Adamówka i w jej skład weszły zlikwidowane gminy jednostkowe: Adamówka, Cieplice, Dobcza, Dobra, Krasne, Majdan Sieniawski, Pawłowa i Słoboda.
Wewdług W. Kubijowicza w 1939 roku w Krasnem było 650 mieszkańców (w tym: 380 Ukraińców, 260 Polaków i 10 Żydów). W 1945 roku polscy partyzanci dokonali mordów na Ukraińcach. W 1945 roku na Ukrainę wysiedlono 144 osób z 34 domów.
Kościół.
Budowę kościoła w Krasnem rozpoczęto w 1937 roku z inicjatywy ks. Stanisława Szpetnara, a ukończono dopiero w 1955 roku, a 9 czerwca 1955 roku kościół został poświęcony przez biskupa przemyskiego Franciszka Bardę. Parafia została erygowana 30 kwietnia 1957 roku "pw. św. Judy Tadeusza".
Oświata.
Szkoła w Krasnem została zorganizowana reskryptem Rady szkolnej krajowej 1 września 1891 roku. Przydatnym źródłem archiwalnym do poznawania historii szkolnictwa Galicyjskiego są austriackie Szematyzmy Galicji i Lodomerii, które podają wykaz szkół ludowych, wraz z nazwiskami ich nauczycieli.
W latach 1891-1892 szkoła była filialna, a od 1892 była jednoklasowa. W latach 1891-1911 nie było stałego nauczyciela (posada nieobsadzona). W latach 1911-1914? nauczycielką była Maria Dolska. W 1924 roku kierownikiem 1-klasowej szkoły był Aleksander Tereszkowski.

</doc>
<doc id="199418" url="https://pl.wikipedia.org/wiki?curid=199418" title="MSP (polityka)">
MSP (polityka)

MSP (ang. "Member of the Scottish Parliament", gael. "Ball Pàrlamaid na h-Alba (BPA)") - skrót dopisywany w Wielkiej Brytanii przy nazwiskach polityków będących członkami Szkockiego Parlamentu.

</doc>
<doc id="199419" url="https://pl.wikipedia.org/wiki?curid=199419" title="Dębów (województwo podkarpackie)">
Dębów (województwo podkarpackie)

Dębów – wieś w Polsce, położona w województwie podkarpackim, w powiecie przeworskim, w gminie Gać.
Miejscowość jest siedzibą rzymskokatolickiej parafii Najświętszej Maryi Panny Królowej Polski.
Wieś szlachecka Dembow, własność Konstantego Korniakta, położona była w 1589 roku w ziemi przemyskiej województwa ruskiego.
W latach 1975–1998 miejscowość administracyjnie należała do województwa przemyskiego.
Historia.
Nazwa pochodzi od dębów, które tu rosły przed setkami lat. Pierwsza wzmianka historyczna o miejscowości pochodzi z 1394 roku. Nazwa osady wymieniana była w przywileju wydanym przez Jana z Tarnowa na rzecz parafii przeworskiej.
W XV wieku właścicielami wsi byli Derszniacy. W 1494 roku właścicielem został Tomasz, wójt z Grodziska. W XVII wieku właścicielami byli Morscy, a w XVIII wieku Grocholscy. Pierwszym znanym właścicielem Dębowa z rodu Grocholskich był Bartłomiej. Po nim dziedziczył jego syn Walenty, który w 1739 roku spłacił brata Ignacego. Ostatnim Grocholskim w Dębowie był syn Walentego, Michał. W 1807 roku wdowa po Michale, Salomea z Daukszów Grocholska sprzedała Dębów Wojciechowi i Salomei z Kurowskich Wiśniewskim h. Prus. W 1849 roku właścicielką była Tekla Wiśniewska, córka Wojciecha i Salomei. Po jej śmierci wieś nabyli Lubomirscy.

</doc>
<doc id="199420" url="https://pl.wikipedia.org/wiki?curid=199420" title="Corrado Ursi">
Corrado Ursi

Corrado Ursi (ur. 26 lipca 1908 w Andria, zm. 29 sierpnia 2003 w Neapolu), włoski duchowny katolicki, arcybiskup Neapolu, kardynał.
Życiorys.
Studiował w seminariach w Andria i Molfetta, święcenia kapłańskie przyjął 25 lipca 1931 w Molfatta. Pracował następnie w seminarium w Molfatta, m.in. jako wicerektor i rektor; w latach 1931-1951 prowadził działalność duszpasterską w kilku diecezjach włoskich, W lipcu 1943 otrzymał tytuł tajnego szambelana papieskiego.
29 lipca 1951 został mianowany biskupem Nardo, święceń biskupich udzielił mu 30 września 1951 arcybiskup Carlo Confalonieri. W listopadzie 1961 Corrado Ursi przeszedł na stolicę arcybiskupią Acerenza. Brał udział w obradach Soboru Watykańskiego II (1962-1965). Był także koadiutorem (z prawem następstwa) diecezji Potenza i Marsico Nuovo, ale nie objął tej diecezji; w maju 1966 został mianowany arcybiskupem Neapolu.
26 czerwca 1967 papież Paweł VI wyniósł go do godności kardynalskiej, nadając tytuł prezbitera S. Callisto. W 1978 Ursi dwukrotnie brał udział w konklawe (w sierpniu, kiedy wybrano Jana Pawła I i w październiku, kiedy wybrano Jana Pawła II). Po osiągnięciu wieku emerytalnego (75 lat) złożył rezygnację z rządów archidiecezją Neapol, ale przyjęta ona została dopiero w maju 1987; jego następcą na stolicy arcybiskupiej został Michele Giordano. Rok później, wraz z ukończeniem 80. roku życia, utracił prawo udziału w konklawe.
Wśród kapłanów, którym udzielał sakry biskupiej, był m.in. Francesco Colasuonno, dyplomata watykański i przyszły kardynał.

</doc>
<doc id="199421" url="https://pl.wikipedia.org/wiki?curid=199421" title="Wolica (powiat przeworski)">
Wolica (powiat przeworski)

Wolica – wieś w Polsce położona w województwie podkarpackim, w powiecie przeworskim, w gminie Gać.
W latach 1975–1998 miejscowość należała administracyjnie do województwa przemyskiego.
Wieś szlachecka Wolicza, własność Konstantego Korniakta, położona była w 1589 roku w ziemi przemyskiej województwa ruskiego.
Historia.
Nazwa miejscowości pochodzi od "wolnizny" czyli okresu zwolniena wsi od powinności feudalnych. W Księgach Grodzkich Przemyskich występuje pod tą nazwą już w połowie XVI wieku jako własność możnego rodu Starzechowskich. Po śmierci Stanisława Starzechowskiego podkomorzego lwowskiego między 1586 a 1589 rokiem wraz z całym kluczem białobockim przeszła w posiadanie Konstantego Korniakta. Prawdopodobnie w 1581 roku zmarł tu poeta Mikołaj Sęp Szarzyński.
Wolica jako przysiółek wsi Ostrów nie posiada własnej historii, dzieje jej związane były z Ostrowem. W 1880 największa posiadłość w ówczesnym przysiółku należała do Józefa Stojałowskiego.
W 1926 roku miejscowość stała się samodzielną wsią sołecką.
Wolica sąsiaduje z Białobokami, Ostrowem, Dębowem, Mikulicami i Urzejowicami.
W Wolicy znajduje się drewniana remiza strażacka.

</doc>
<doc id="199424" url="https://pl.wikipedia.org/wiki?curid=199424" title="Warsaw International Film Festival">
Warsaw International Film Festival



</doc>
<doc id="199425" url="https://pl.wikipedia.org/wiki?curid=199425" title="Instytut Podstawowych Problemów Marksizmu-Leninizmu">
Instytut Podstawowych Problemów Marksizmu-Leninizmu

Instytut Podstawowych Problemów Marksizmu-Leninizmu (IPPM-L) – placówka naukowo-badawcza Polskiej Zjednoczonej Partii Robotniczej zajmująca się zagadnieniami marksizmu i leninizmu. 
Instytut powołany został 26 lutego 1974 uchwałą Biura Politycznego Komitetu Centralnego Polskiej Zjednoczonej Partii Robotniczej. W 1984 z połączenia Wyższej Szkoły Nauk Społecznych przy Komitecie Centralnym Polskiej Zjednoczonej Partii Robotniczej i Instytutu Podstawowych Problemów Marksizmu-Leninizmu utworzono Akademię Nauk Społecznych.
Siedziba.
Mieściła się w Warszawie przy ul. Chopina 1, róg Al. Ujazdowskich 19 (1980), w budynku wybudowanym w 1948 dla Komitetu Centralnego PPR w miejscu wypalonej kamienicy Spokornego, później zajmowanym przez KC PZPR a następnie Komitet Warszawski PZPR.

</doc>
<doc id="199426" url="https://pl.wikipedia.org/wiki?curid=199426" title="Jack McConnell">
Jack McConnell

Jack McConnell, baron McConell of Glenscorrodale, gael. "Seac MacChonnaill" (ur. 30 czerwca 1960 w Irvine) – polityk brytyjski, w latach 2001-2007 pierwszy minister Szkocji i zarazem lider Szkockiej Partii Pracy. Od 2010 dożywotni członek Izby Lordów.
Życiorys.
Ukończył studia pedagogiczne na Uniwersytecie w Stirling, a następnie podjął pracę jako nauczyciel matematyki. W latach 1984-1992 równocześnie z pracą zawodową działał w samorządzie okręgu Stirling. W 1992 został sekretarzem generalnym szkockiej Partii Pracy. Miał duży udział w wielkim sukcesie laburzystów z roku 1997, jakim było pozbawienie Partii Konserwatywnej wszystkich mandatów poselskich, którymi dysponowała w Szkocji. W 1998 był jednym z wiodących uczestników szkockiej konwencji konstytucyjnej, która po zatwierdzeniu jej postanowień w referendum doprowadziła do uzyskania przez Szkocję autonomii oraz powstania Szkockiego Parlamentu i Szkockiej Egzekutywy (rządu).
W pierwszym szkockim rządzie pod wodzą Donalda Dewara, McConnell był ministrem finansów. Po śmierci pierwszego ministra, starał się przejąć po nim schedę, ale przegrał rywalizację z Henrym McLeish’em i został zepchnięty do drugorzędnego resortu edukacji, spraw europejskich i stosunków zewnętrznych. Kiedy jednak w listopadzie 2001 McLeish został zmuszony do dymisji w atmosferze skandalu, McConnell nie miał kontrkandydata i został wybrany na pierwszego ministra Szkocji.
Po wyborach w 2003 Partia Pracy pod wodzą McConella utrzymała się u władzy, jednak za cenę zawiązania koalicji rządowej z Liberalnymi Demokratami. W kolejnych wyborach w 2007 labourzyści ulegli występującej pod hasłami pełnej niepodległości Szkocji Szkockiej Partii Narodowej pod wodzą Alexa Salmonda, który został nowym pierwszym ministrem. Wkrótce po wyborach McConnell zrezygnował z przewodzenia szkockiej Partii Pracy, ale zachował mandat w Szkockim Parlamencie. W 2010 został kreowany parem dożywotnim jako baron McConnell of Glenscorrodale (potocznie lord McConnell).

</doc>
<doc id="199427" url="https://pl.wikipedia.org/wiki?curid=199427" title="Księga Jeremiasza">
Księga Jeremiasza

Księga Jeremiasza (יִרְמְיָהוּ Yirməyāhū) [Jr] – księga zaliczana do ksiąg prorockich Starego Testamentu. Jej autorstwo przypisuje się tradycyjnie Jeremiaszowi, datując przy tym wiek jej spisania na VI wiek p.n.e. Pierwotnie została spisana w języku hebrajskim na terenie dawnej Judy i Egiptu. Opisuje dzieje związane z Jeremiaszem oraz orędzie, które przekazał mu Bóg Jahwe.
Treść.
Współcześnie księga ta jest w Biblii podzielona na 52 rozdziały. Alternatywnie można ją podzielić na 23 odrębne części składające się na 5 „ksiąg”.
W Egipcie Jeremiasz najprawdopodobniej dopisał trzy części: (1.) rozdz. 37–39; (2.) 40–43 oraz (3.) rozdz. 44.
Rozdziały 50 i 51 zawierają wypowiedzi przeciw Babilonowi, a ostatni rozdział, 52, jest opisem zburzenia Jerozolimy i uprowadzenia Żydów do niewoli babilońskiej.
Powyższy dość skomplikowany podział księgi Jeremiasza wynika z braku chronologii w jej spisaniu. Obejmuje ona przy tym okres ok. 30 lat, występują w niej liczne powtórzenia. Nie jest wiadome kiedy ani w jakich okolicznościach księga ta została ostatecznie skompletowana w znanej nam dzisiaj formie.
Główne proroctwa mesjańskie w księdze Jeremiasza znajdują się w następujących fragmentach: 23:1–8; 31:31–40 oraz 33:14–26.
Księga Jeremiasza w Septuagincie.
Wersja księgi Jeremiasza, która znajduje się w Septuagincie jest różna (krótsza) od innych wersji. Septuaginta omija m.in. następujące fragmenty: 10:6–8; 27:19–22; 29:16–20; 33:14–26; 39:4–13; 52:2, 3, 15, 28–30. W sumie zostaje pominiętych około 2700 słów, które znajdujemy w tekście masoreckim.
Księga Jeremiasza w Zwojach znad Morza Martwego.
Księgę Jeremiasza znaleziono także wśród Zwojów znad Morza Martwego w grocie 2 i głównie w grocie 4 w Kumran. Jeden ze zwojów, oznaczony jako 4Q70 (4QJera), zawiera hebrajski tekst zgodny z wersją przekazywaną przez Septuagintę. Może to wyjaśniać skąd wzięła się różnica, którą znajdujemy w Septuagincie - wcześniej sądzono, że wynikła ona z błędów lub zmian dokonanych podczas tłumaczenia, teraz powszechniej uważa się, że zmian dokonano już w wersjach masoreckich, bądź też że od początku istniały dwie różne wersje tej księgi.
Główne koncepcje co do różnic w wersjach.
Biorąc pod uwagę powyższe informacje, istnieją trzy główne koncepcje co do autorstwa i oryginalności poszczególnych fragmentów księgi Jeremiasza:
Należy przy tym zaznaczyć, że różnice, które znajdują się w tekstach, najczęściej są powtórzeniami i ich umieszczenie lub pominięcie nie niesie za sobą większego znaczenia, a w szczególności nie powoduje implikacji teologicznych czy historycznych. Może to wyjaśniać motywy dokonywanych zmian - najprawdopodobniej chęć uproszczenia księgi lub też odwrotnie – poszerzenia, podkreślenia poszczególnych (ważnych dla redaktora) fragmentów orędzia.
W kulturze.
Fragment Księgi Jeremiasza (Jr 20, 7-18) został użyty przez Tomasza Budzyńskiego jako słowa utworu „Tren” na jego solowej płycie „Luna”.

</doc>
<doc id="199430" url="https://pl.wikipedia.org/wiki?curid=199430" title="Wyrocznia w Dodonie">
Wyrocznia w Dodonie

Wyrocznia w Dodonie – najstarsza wyrocznia grecka, która znajdowała się w świętym gaju Zeusa w Dodonie w Epirze.
Kapłani "selloj" wieszczyli na podstawie szumu świętych dębów lub dźwięku poruszanych przez wiatr brązowych mis.
Wyrocznia stopniowo traciła na znaczeniu na rzecz wyroczni delfickiej, która stała się wyrocznią panhelleńską.
Sama zachowała znaczenie lokalne do ok. II wieku.
Z przepowiedni wyroczni korzystali m.in. Odyseusz i Krezus.

</doc>
<doc id="199431" url="https://pl.wikipedia.org/wiki?curid=199431" title="Paulos Tzadua">
Paulos Tzadua

Paulos Tzadua (ur. 25 sierpnia 1921 w Addifini, zm. 11 grudnia 2003 w Rzymie), etiopski duchowny katolicki, arcybiskup Addis Abeby, kardynał.
Życiorys.
Studiował w seminarium w Asmarze, przyjął święcenia kapłańskie 12 marca 1944. Pracował jako duszpasterz w diecezji Asmara oraz w Guarghe (na południe od Addis Abeby), wykładał w seminarium w Erytrei. W latach 1949-1953 uzupełniał studia we włoskiej szkole "Ferdinando Martini" w Asmarze, następnie na uniwersytecie w Mediolanie (gdzie obronił w 1958 doktorat prawa). Był sekretarzem biskupa Asmary i arcybiskupa Addis Abeby, pełnił funkcję sekretarza Konferencji Episkopatu Etiopii. Od 1961 był duszpasterzem akademickim w Addis Abebie oraz wysokim urzędnikiem kurii archidiecezjalnej, prowadził także wykłady na miejscowym uniwersytecie.
1 marca 1973 został mianowany biskupem pomocniczym Addis Abeby, ze stolicą tytularną Abila di Palestina; sakry biskupiej udzielił mu 20 maja 1973 arcybiskup Addis Abeby Asrate Mariam Yemmeru. W lutym 1977 zastąpił arcybiskupa Yemmeru na czele archidiecezji; od 1974 był przewodniczącym Konferencji Episkopatu Etiopii. Regularnie uczestniczył w sesjach Światowego Synodu Biskupów w Watykanie od 1974, wchodząc w skład sekretariatu generalnego; w charakterze prezydenta-delegata przewodniczył sesji specjalnej Synodu, poświęconej Kościołowi w Afryce (kwiecień-maj 1994).
W maju 1985 Jan Paweł II wyniósł go do godności kardynalskiej, nadając tytuł prezbitera SS. Nome di Maria a Via Latina. Od 1989 Tzadua był członkiem Komisji Kardynalskiej ds. Ekonomicznych i Organizacyjnych Problemów Stolicy Świętej. Po osiągnięciu wieku emerytalnego złożył rezygnację z dalszych rządów archidiecezją; papież przyjął rezygnację we wrześniu 1998.
Zmarł w Rzymie; został pochowany na cmentarzu św. Piotra i Pawła w Addis Abebie.

</doc>
<doc id="199434" url="https://pl.wikipedia.org/wiki?curid=199434" title="Dithering (audio)">
Dithering (audio)

Dithering – proces polegający na dodaniu do odtwarzanego strumienia dźwiękowego niskopoziomowego szumu (neutralnego dla naszych uszu), w zamian za redukcję zakłóceń.
Opis.
Dithering jest niezbędny, gdy cyfrowy dźwięk o rozdzielczości np. 16-bitowej odtwarzamy z precyzją mniejszą niż 16 bitów (ma to przeważnie miejsce, gdy używamy wielu wtyczek DSP). Dithering jest kluczowym procesem w profesjonalnej konwersji rozdzielczości plików dźwiękowych (najczęściej w nieskompresowanym formacie PCM) z 64-, 48- lub 32-bitowej (obróbka dynamiczna sygnału, dodawanie efektów, miksowanie) na 24-bitową (obecny standard profesjonalnej cyfrowej rejestracji dźwięku) albo z 24-bitowej na 16-bitową np. w celu zapisania w formacie CD-Audio. Szum ditheringowy maskuje zniekształcenia harmoniczne i błędy kwantyzacji, których nie da się uniknąć podczas takiej konwersji.
Algorytmy ditheringu.
Istnieją różnorakie algorytmy ditheringu, spośród których najpopularniejsze to:
Niełatwo stwierdzić, który algorytm jest najlepszy, bowiem oceny specjalistów oparte są nie tylko na matematycznych wyliczeniach i wykresach, lecz także na subiektywnych wrażeniach odsłuchowych – chodzi bowiem o to, by proces ditheringu maskował jak najwięcej negatywnych skutków konwersji, nie degradował oryginalnego brzmienia, był niewykrywalny dla uszu przeciętnego słuchacza i pozwalał zachować jak najwięcej informacji (bitów) materiału oryginalnego w pliku o niższej rozdzielczości.
Wymienione algorytmy stosuje się podczas finalnej konwersji materiału dźwiękowego do niższej rozdzielczości bitowej (na końcu procesu masteringu), ponieważ działają one na zasadzie kształtowania szumu, a nie jedynie prostego dodawania go do sygnału. W związku z tym plik, w którym zastosowano dithering z kształtowaniem szumu, nie może zostać poddany kolejnej obróbce – zwłaszcza dynamicznej, ponieważ np. Apogee UV22 odfiltrowuje główną energię szumu poza zakres słyszalnego pasma dźwięku – do ok. 22 kHz (stąd nazwa), a po jeszcze jednej obróbce szum ten mógłby nałożyć się na pasmo słyszalne, co zniweczyłoby cały efekt ditheringu.
W niektórych sytuacjach stosuje się specjalny szum ditheringowy (tzw. TPDF), który umożliwia ponowną obróbkę sygnału dźwiękowego. Więcej o ditheringu TPDF dowiedzieć się można w artykule ze źródła nr 1.

</doc>
<doc id="199437" url="https://pl.wikipedia.org/wiki?curid=199437" title="Franciszek Malczyński">
Franciszek Malczyński

Franciszek Malczyński (ur. 29 grudnia 1829 w Gołębiu, powiat Hrubieszów, zm. 21 kwietnia 1908) – polski duchowny greckokatolicki, biskup Alessio w Turcji (obecnie Lezha w Albanii).
Życiorys.
Był synem Michała (proboszcza unickiego w Gołębiu) i Marianny Kalinowskiej (pochodzącej z polskiej rodziny szlacheckiej obrządku unickiego). Ukończył szkołę powiatową w Hrubieszowie; w 1847 rozpoczął studia w unickim seminarium duchownym w Chełmie. W 1853 odmówił wyjazdu na studia w prawosławnej akademii duchownej w Kijowie i jego dalsza nauka i przyszłość duchowna stanęła pod znakiem zapytania; dzięki wsparciu arcybiskupa lwowskiego Łukasza Baranieckiego mógł wyjechać do Rzymu, gdzie ukończył Kolegium Urbana VIII. W 1860 przyjął święcenia kapłańskie.
Pracował m.in. jako profesor seminarium w Chorwacji, zwierzchnik bułgarskiego Kościoła unickiego (1861-1867), duszpasterz części ludności bułgarskiej poszukującej jedności z Rzymem. W Rzymie pełnił funkcję prezesa stowarzyszenia Bratniej Pomocy kapłanów polskich na emigracji. Mianowany administratorem diecezji Alessio (Alexium, z obowiązkami ordynariusza), przyjął sakrę biskupią 25 lipca 1870. Rezydował w wiosce Kalmeti (2 km od Alessio), był znany z regularnych konnych objazdów diecezji.
Został pochowany w Kalmeti.

</doc>
<doc id="199438" url="https://pl.wikipedia.org/wiki?curid=199438" title="Robert Tekieli">
Robert Tekieli

Robert Tekieli (ur. 19 maja 1961 w Wieluniu) – polski dziennikarz, publicysta, animator kultury niezależnej, poeta lingwistyczny.
Kariera.
W 1986 był współzałożycielem niezależnego pisma literacko-kulturalnego „Brulion”, którego redaktorem naczelnym był następnie aż do zamknięcia pisma w 1999.
Początkowo zafascynowany ruchem New Age (twierdzi, że posiadł m.in. takie umiejętności jak uzdrawianie, słyszenie myśli innych ludzi, prekognicja). W latach 90. nawrócił się na katolicyzm. Stało się to, jak twierdzi, dzięki jego babci, która po swojej śmierci miała interweniować u samej Matki Boskiej.
W latach 1998–2005 był członkiem Rady Programowej TVP, przez pewien czas pełnił funkcję jej przewodniczącego. Był też członkiem rady programowej należącego do archidiecezji warszawskiej Radia Józef. Od połowy lat 90. prowadzi w tejże stacji liczne audycje ("Pocieszenie i strapienie", "2+2", "Encyklopedia New Age dla chrześcijan"). W latach 2001–2003 zajmował stanowisko dyrektora programowego Radia Józef. Od lipca 2005 przez rok pełnił funkcję zastępcy redaktora naczelnego tygodnika „Ozon”. Po jego upadku został prezesem spółki Media Dei, która zamierzała wydawać nowy tygodnik kontynuujący linię „Ozonu”.
Jest felietonistą „Gazety Polskiej” i „Gazety Polskiej Codziennie”. Od 3 sierpnia 2007 prowadził w TVP Info program "Jarmark cudów". Nazywając siebie byłym okultystą, w swojej działalności zajmuje się duchowymi zagrożeniami, które jego zdaniem niesie ze sobą okultyzm i New Age. Od połowy 2016 roku przez kilka miesięcy prowadził na antenie TVP Warszawa autorski program "Tekieli. Krótki przewodnik po duszy".
W czerwcu 2020 dołączył do grona stałych publicystów tygodnika „Sieci”.
W 2010 poparł kandydaturę Marka Jurka w wyborach prezydenckich i wszedł w skład jego społecznego komitetu poparcia.
Od maja 2017 był zastępcą redaktora naczelnego stacji radiowej Polskie Radio 24. Od marca 2018 był wicedyrektorem stacji radiowej Polskie Radio Program I. Po krytycznej ocenie Zarządu Polskiego Radia dotyczącej organizacji audycji Lato z Radiem został zwolniony z zajmowanego stanowiska w październiku 2018.
Publikacje.
Poezja
Popularna Encyklopedia New Age (seria)
Książki
Inne

</doc>
<doc id="199439" url="https://pl.wikipedia.org/wiki?curid=199439" title="Psion (przedsiębiorstwo)">
Psion (przedsiębiorstwo)

Psion PLC – brytyjskie przedsiębiorstwo znane z tworzenia Psion Organiser, jak również z serii bardziej zaawansowanych urządzeń PDA:
Przedsiębiorstwo powstało w 1980 roku. W przeciągu pierwszych 3 lat istnienia zajmowało się tworzeniem gier i programów użytkowych dla wczesnych komputerów domowych takich jak Sinclair ZX Spectrum.
Psion stworzył własny system operacyjny o nazwie EPOC, który obsługuje urządzenia PDA. Obecnie system ten jest znany pod nazwą Symbian i obsługuje wiele rodzajów urządzeń przenośnych.

</doc>
<doc id="199441" url="https://pl.wikipedia.org/wiki?curid=199441" title="Staż zawodowy">
Staż zawodowy

Staż zawodowy – forma nauki zawodu, polegająca na zdobywaniu wiedzy w miejscu pracy oraz instrument aktywizacji zawodowej osób bezrobotnych, stosowany przez urzędy pracy. Najczęściej stażysta ma przydzielonego mentora, czyli osobę, która uczy go zawodu. Staż odbywa się bez nawiązania stosunku pracy pomiędzy stażystą a pracodawcą.
Staż z urzędu pracy dla osoby bezrobotnej.
W rozumieniu ustawy z dnia 20 kwietnia 2004 r. o promocji zatrudnienia i instytucjach rynku pracy staż zawodowy jest instrumentem zwalczania bezrobocia głównie wśród osób młodocianych i służy nabyciu przez bezrobotnego praktycznych umiejętności, niezbędnych do wykonywania pracy, bez nawiązania stosunku pracy z pracodawcą. W okresie odbywania stażu bezrobotnemu przysługuje wynagrodzenie w wysokości 120% kwoty zasiłku dla bezrobotnych. Skierowanie do odbycia stażu wydawane jest przez urzędy pracy.
Skierowanie do odbycia stażu.
Na podstawie ustawy z dnia 20 kwietnia 2004 r. o promocji zatrudnienia i instytucjach rynku pracy, skierowanie do odbycia stażu z urzędu pracy przysługuje:
Prawa stażysty z urzędu pracy.
Wynagrodzenie stażysty (określane często terminem „stypendium”) określane jest na mocy ustawy z dnia 20 kwietnia 2004 r. o promocji zatrudnienia i instytucjach rynku pracy i Rozporządzenia Ministra Gospodarki i Pracy z dnia 20 sierpnia 2009 r. w sprawie szczegółowych warunków odbywania stażu przez bezrobotnych w wysokości 120% zasiłku dla bezrobotnych. Wynagrodzenie wypłacane jest przez starostę.
Stażyście przysługują 2 dni wolne za każde 30 dni kalendarzowe odbywania stażu oraz ubezpieczenie emerytalne, rentowe i wypadkowe. Jeśli staż odbywa się poza miejscem zamieszkania stażysty może od dodatkowo otrzymać zwrot kosztów związanych z dojazdem. W okresie pobierania wynagrodzenia za odbywanie stażu osobom bezrobotnym nie przysługuje prawo do zasiłku. Czas pracy stażysty nie może przekraczać 8 godzin na dobę i łącznie 40 godzin pracy tygodniowo. Staż nie może odbywać się w niedzielę i święta oraz w godzinach nocnych (z wyjątkiem sytuacji szczególnych, wynikających ze zmianowego systemu pracy w danym zawodzie).
Staż absolwencki.
Staż absolwencki jest szczególną formą stażu zawodowego, skierowaną do bezrobotnych absolwentów uczelni wyższych, którzy nie ukończyli 30 roku życia. Trwa od 6 do 12 miesięcy, w czasie których stażysta pobiera wynagrodzenie, wypłacane przez starostę za pośrednictwem urzędu Pracy. Pracodawcy przyjmujący stażystów maja obowiązek wyznaczenia opiekuna, który wdroży stażystę w jego obowiązki zawodowe. Mogą ponadto dokonywać wstępnej selekcji kandydatów. 

</doc>
<doc id="199444" url="https://pl.wikipedia.org/wiki?curid=199444" title="RealVideo">
RealVideo

RealVideo – kodek obrazu stworzony przez RealNetworks. Został po raz pierwszy opublikowany w 1997 roku. W roku 2004 pojawiła się wersja 10.
RealVideo jest używany do strumieniowej transmisji obrazu w sieciach opartych na protokole TCP/IP (Internet). Obecnie jest możliwe odbieranie RealVideo zarówno na komputerze, jak i w telefonach komórkowych i urządzeniach PDA.
RealVideo funkcjonuje zazwyczaj z RealAudio, z którym tworzy wspólną całość jako pakiet RealMedia. Głównym odtwarzaczem RealMedia jest RealPlayer (stworzony przez RealNetworks). RealPlayer w wersji 10. jest Aplikacją open source odtwarzającą RealVideo jest MPlayer.
Za pomocą RealPlayer nie jest możliwe zapisanie strumieniowej transmisji RealVideo jako plik. Można do tego celu użyć Mplayer albo StreamBox VCR.

</doc>
<doc id="199449" url="https://pl.wikipedia.org/wiki?curid=199449" title="Gończy Polski">
Gończy Polski



</doc>
<doc id="199453" url="https://pl.wikipedia.org/wiki?curid=199453" title="University of Stirling">
University of Stirling

University of Stirling – szkocka uczelnia publiczna w mieście Stirling. 
Uniwersytet powstał w 1967 na terenie posiadłości należącej wcześniej do XVII-wiecznego zamku Airthrey, który dziś używany jest przez uczelnię jako centrum konferencyjne. Powierzchnia kampusu wynosi 1,2 km2. W jego części centralnej znajduje się dość duży staw, zaś na horyzoncie górują skały Ochill Hills. Kampus oddalony jest o około 5 km od centrum Stirling, ale znacznie bliżej jest miasteczko Bridge of Allan. 
Uniwersytet kształci rocznie około 9 tysięcy studentów, z których 1/3 mieszka w akademikach. Uważany jest za uczelnię szczególnie przyjazną osobom, które chcą łączyć studia z karierą sportową – do dyspozycji studentów i okolicznych mieszkańców są liczne boiska, kryte i otwarte korty tenisowe oraz olimpijskiej wielkości basen, mający status szkockiej pływalni narodowej. 
Wśród absolwentów są Jack McConnell, były szef autonomicznego rządu Szkocji, oraz John Reid, były brytyjski minister spraw wewnętrznych. 
W lecie 2005 na kampusie uczelni odbył się III Światowy Kongres Młodzieży.

</doc>
<doc id="199455" url="https://pl.wikipedia.org/wiki?curid=199455" title="Roxy Music">
Roxy Music

Roxy Music – brytyjski zespół rockowy założony w 1971 roku przez wokalistę Bryana Ferry'ego i klawiszowca Briana Eno. Muzyka grupy początkowo bliska była brzmieniu zespołów glam rockowych, jednakże wraz z upływem lat zmieniała się, by stać się wzorem dla wykonawców z nurtu new romantic (m.in. Duran Duran). Dziś zalicza się ją także do proto punka. W 2019 wprowadzony do Rock and Roll Hall of Fame.
W 2014 roku Phil Manzanera w wywiadzie dla „Rolling Stone” powiedział, że aktywność zespołu (zawieszona od 2011) prawdopodobnie nie zostanie wznowiona.

</doc>
<doc id="199456" url="https://pl.wikipedia.org/wiki?curid=199456" title="Port lotniczy Łódź">
Port lotniczy Łódź



</doc>
<doc id="199458" url="https://pl.wikipedia.org/wiki?curid=199458" title="Black Eyed Peas">
Black Eyed Peas

Black Eyed Peas (w latach 2003–2018 The Black Eyed Peas) – amerykański zespół hip-hopowy, powstały w Los Angeles w 1995. W skład zespołu wchodzą: Will.i.am, Taboo i Apl.de.ap. W zespole od 1998 do 2000 występowała Kim Hill, a w latach 2003-2018 Fergie.
Zespół zadebiutował w 1998 krążkiem "Behind the Front", który nie odniósł sukcesu, podobnie jak "Bridging the Gap" (2000). Od premiery trzeciego wydawnictwa "Elephunk" (2003) grupa sprzedała ponad 75 mln płyt na całym świecie. Album "Monkey Business" (2005) uzyskał certyfikat czterokrotnie platynowej płyty za wysoką sprzedaż w USA. W 2011 potwierdzono, że zespół sprzedał najwięcej plików muzycznych w historii (42 mln egzemplarzy).
W 2009 zespół wydał single „Boom Boom Pow” i „I Gotta Feeling”, a piosenki zajmowały przez niemal pół roku pierwsze miejsca na amerykańskiej liście przebojów Billboard Hot 100. Promowany przez te utwory album pt. "The E.N.D" osiągnął sukces komercyjny i m.in. uzyskał certyfikat pięciokrotnie platynowej płyty w Kanadzie i trzykrotnie platynowej płyty we Francji. W lipcu 2011 podczas jednego z koncertów w Anglii Fergie ogłosiła zawieszenie działalności zespołu, jednak wkrótce formacja wznowiła działalność. We wrześniu 2016 nagrali nową wersję swojego przeboju „Where Is the Love?”, tym razem z udziałem innych wykonawców, m.in. Tori Kelly i Jessie J. W 2020 wydali album pt. "Translation".
Historia.
1988–2000: Początki.
Historia zespołu sięga roku 1988 kiedy to William Adams (will.i.am) i Allan Pineda (Apl.de.ap) chodzili do ósmej klasy szkoły podstawowej i spotykali się aby rapować w Los Angeles. Przed powstaniem Black Eyed Peas, zespół tworzył grupę Atban Klann. Muzycy podpisali wtedy kontrakt z wytwórnią Ruthless Records, którą kierował Eazy-E. Po jego śmierci zespół rozpadł się, ale przedtem nagrał płytę "Grass Roots" promowaną jednym singlem „Puddles of H2O” (z niewiadomych powodów wydanie płyty wstrzymano).
Gdy została przyjęta nowa nazwa zespołu, Dante Santiago odszedł i został zastąpiony przez rapera Taboo i soulową piosenkarkę Kim Hill, która w 2000 roku opuściła zespół z powodu ciąży. Po podpisaniu umowy z Interscope Records pod koniec lat 90. ubiegłego wieku, wydali swój pierwszy album zatytułowany "Behind the Front", a dwa lata później "Bridging the Gap". Oba krążki nie zdobyły sukcesu komercyjnego.
2001–2004: "Elephunk".
Trzeci album "Elephunk" grupa nagrywała niemal dwa lata. Jego premiera miała miejsce 24 czerwca 2003. Jest to pierwsza płyta nagrana z byłą wokalistką grupy Wild Orchid, Stacy Ferguson znaną także jako Fergie. Wcześniej propozycję dołączenia do zespołu złożono Nicole Scherzinger, wokalistce girlsbandu The Pussycat Dolls, jednak ta odmówiła.
Z albumu wydano antywojenną piosenkę „Where Is the Love?”, która zadebiutowała na 8. miejscu na liście Billboard Hot 100, natomiast w Wielkiej Brytanii okazała się najlepiej przeszywającym się singlem roku 2003. W Australii przez sześć tygodni utrzymywała się na 6. pozycji. Drugi singiel „Shut Up”, zadebiutował na miejscu 2. w Wielkiej Brytanii. Zdobył platynową płytę w USA, Wielkiej Brytanii i Niemczech. Trzeci „Hey Mama”, w Australii zajął 5. miejsce, a w Wielkiej Brytanii 10. W Niemczech zadebiutował na 23. miejscu. „Let’s Get It Started”, w 2005 zdobył Nagrodę Grammy, i otrzymał dwie nominacje w kategorii „Record of the Year” (Nagranie roku) i „Best Rap Song” (Najlepsza piosenka rap).
W 2004 zespół wspierał kampanię prezydencką Johna Kerry’ego. Także w tym samym roku wydane zostało pierwsze DVD "Behind the Bridge to Elephunk", zawierające teledyski do singli z lat 1997-2004.
2005–2007: "Monkey Business".
Czwarty krążek "Monkey Business" wydany został 7 czerwca 2005. Pierwszy singiel „Don't Phunk with My Heart” stał się hitem w USA, osiągając 3. pozycję na US Hot 100. Piosenka osiągnęła najwyższe miejsce w Stanach Zjednoczonych, jednak w 2009 została wyparta przez „Boom Boom Pow”, który zadebiutował na szczytowej liście w Billboard Hot 100. W Kanadzie zajęła 3. miejsce, a w Australii przez trzy tygodnie pozostawała na miejscu 1.. Singiel zdobył Nagrodę Grammy. Niektóre stacje radiowe grały jego ocenzurowaną wersję pt. „Don't Mess with My Heart”. „Don't Lie” – drugi singiel z płyty, osiągnął 14. pozycję. Nieco większy sukces odniósł w Australii i Wielkiej Brytanii, gdzie osiągnął pozycję 6. „My Humps” – kolejna piosenka natychmiast osiągnęła sukces komercyjny w USA. W Australii stała się numerem 1. Kompozycja zyskała mieszane recenzje. John Bush z Allmusic określił ją jako „jeden z najbardziej żenujących rapów w tysiącleciu”. Pomimo krytyki wydawnictwo zadebiutowało na numerze drugim w Stanach Zjednoczonych, sprzedając się w ponad 295 000 egzemplarzy w pierwszym roku od wydania, aby później otrzymać certyfikat potrójnej platyny przyznanej przez „RIAA”. Ostatnim singlem wydanym z krążka został „Pump It”, który zajął pierwszą pozycję w Belgii i Grecji.
W 2005 zespół wystąpił gościnnie w filmie "Be Cool". W grudniu tego samego roku Black Eyed Peas wyruszyli jako support trasy koncertowej „European Tour” z Gwen Stefani.
28 marca 2006, grupa wydała remix-album zatytułowany "", który zawiera remiksy piosenek z płyty "Monkey Business". Pod koniec miesiąca zespół wyruszył w trasę sponsorowana przez Hondę, "Honda Civic Tour". W czasie jej trwania Fergie zaprezentowała kilka piosenek ze swojej nadchodzącej solowej płyty "The Dutchess", której premiera miała miejsce 13 października 2006.
Kilka miesięcy później zespół nagrał z Sergio Mendesem utwór „Mas Que Nada” na jego album „Timeless” (2006). Piosenka używana jest w grze komputerowej Mistrzostwa Świata FIFA 2006 oraz w reklamach Joga Bonito. W grudniu tego samego roku, Black Eyed Peas wydali swoje drugie DVD "Live from Sydney to Vegas", z zapisem trasy koncertowej "Monkey Business Tour".
W 2007 roku, grupa rozpoczęła "Black Blue &amp; You Tour", odwiedzając ponad 20 krajów, w tym Makau, Szwecję, Polskę, Rumunię, Węgry, RPA, Koreę Południową, Malezję, Indie, Indonezję, Izrael, Singapur, Chiny, Rosję, Kazachstan, Australię, Nigerię, Meksyk, Tajlandię, Wenezuelę, Gwatemalę, Nikaraguę, Kostarykę, Argentynę, Filipiny, Salwador i Brazylię. Trasa była sponsorowana przez koncern Pepsi.
7 lipca 2007 zespół wystąpił na stadionie Wembley w Londynie. Na stadionie Will.i.am wykonał dwie nowe piosenki „Help Us Out” i „S.O.S. (Mother Nature)”, które znalazły się na jego trzecim albumie "Songs About Girls". Ostatni koncert w Polsce grupa zagrała 17 września 2007 w Amfiteatrze Parku Sowińskiego w Warszawie.
2009–2011: "The E.N.D" i "The Beginning".
Piąta studyjna płyta zatytułowana "The E.N.D", ukazała się 9 czerwca 2009. Pierwszy singiel „Boom Boom Pow” został rozesłany do rozgłośni radiowych w USA 10 marca 2009, a wydano go 30 marca. Singiel sprzedał się w 465 000 plikach download w pierwszym tygodniu po cyfrowej wersji. Na listach Billboard Hot 100, Pop 100, również w Australii, Kanadzie i Wielkiej Brytanii zajmował 1. miejsce. Album „The E.N.D” utrzymany jest w klimacie muzyki rapowo-elektronicznej. W pierwszym tygodniu sprzedał się w 304 000 egzemplarzy i zadebiutował na 1. miejscu na Billboard 200. Spędził 38 tygodni w Top 10 na liście Billboard 200. Był najlepiej sprzedającym się krążkiem w roku 2009.
Drugi singel „I Gotta Feeling”, wyprodukowany przez Davida Guettę, wspiął się na 1. pozycję w USA, zastępując „Boom Boom Pow”, który spadł na 2. W Hot 100 znalazł się na 2. pozycji. 8 września 2009, zespół wystąpił na żywo w „Oprah Winfrey Show Season 24 Kickoff Party”, na Michigan Avenue w Chicago. Pod koniec września zespół rozpoczął światową trasę koncertową „The E.N.D. World Tour”, która odbyła się w Japonii, Tajlandii, Malezji, Australii i Nowej Zelandii. „Meet Me Halfway” – trzeci singiel z albumu, zajął 1. miejsce w Wielkiej Brytanii i Australii, oraz 7. na Billboard Hot 100. Zespół wystąpił w American Music Awards, z piosenkami „Meet Me Halfway” i „Boom Boom Pow”. Wygrał dwie nominacje w kategorii „Favorite Rock/Pop Group” (Ulubiona grupa pop/rock) i „Favorite R&amp;B/Soul Group” (Ulubiona R&amp;B grupa solowa).
Kolejne single z płyty także świetnie sobie poradziły. „Imma Be” osiągnęła 1. pozycję na liście Billboard Hot 100 w ciągu dwóch tygodni, a „Rock That Body” 9. na Billboard Hot 100. 31 stycznia 2010 zespół wystąpił z piosenkami „Imma Be” i „I Gotta Feeling”, i zdobył trzy nagrody Grammy, w tym nominację w kategorii „Best Pop Vocal Album for The E.N.D” (Najlepszy album), „Best Pop Vocal Performance by a Group for „I Gotta Feeling” (Najlepsza piosenka) i „Best Short Form Video for „Boom Boom Pow” (Najlepszy film krótkometrażowy). W międzyczasie zespół wydał dwa promo single „Missing You” i „Alive”.
10 czerwca Black Eyed Peas wykonywali na żywo „Where Is the Love?”, „Pump It”, „Meet Me Halfway”, „Boom Boom Pow” i „I Gotta Feeling” podczas 2010 FIFA World Cup w Południowej Afryce. Na koncercie było ponad 700 tysięcy fanów, co uczyniło go największym wydarzeniem roku. 30 lipca wykonali „Boom Boom Pow”, „Rock That Body” i „I Gotta Feeling” w Central Parku w ramach serii koncertów letnich „Good Morning America’s”. W 2009 roku zespół założył fundację „Peapod Foundation” pomagającą biednym dzieciom i osobom biednym, które nie mogą spłacić kredytów lub długów.
6 czerwca zespół w wywiadzie dla „The Big Issue” potwierdził, że pracuje nad nowym albumem. Album został opisany jako sequel poprzedniej płyty „The E.N.D”. Will.i.am ogłosił, że nowy krążek który „symbolizuje wzrost, nowych początków, i rozpoczyna nowe, świeże perspektywy”, będzie zatytułowany "The Beginning" i wydany zostanie oficjalnie 30 listopada 2010 roku. Krążek został zapowiedziany w komunikacie prasowym 26 października roku. Pierwszy singiel z płyty „The Time (The Dirty Bit)”, wydany został w listopadzie. Premiera wersji radiowej miała miejsce w Stanach Zjednoczonych 16 listopada. Piosenka zawiera sampel utworu z 1987, zatytułowanego „(I've Had) The Time of My Life”, z filmu "Dirty Dancing". Przed premierą albumu, dwie piosenki „Do It Like This” i „Light Up the Night” zostały wydane jako single promocyjne.
Na początku lutego 2011, zespół wyruszył w trasę koncertową promującą płytę, "The Beginning Massive Stadium Tour". Drugi singiel „Just Can't Get Enough” zajął 1. miejsce na listach przebojów we Francji i Polsce. „Don’t Stop the Party”, do którego teledysk powstał w Brazylii, zajął 3. pozycję we Francji, i piątą w Polsce. Po zakończeniu trasy koncertowej The Beginning Massive Stadium Tour w listopadzie 2011 roku zespół zawiesił działalność.
2015–2018: "Odejście Fergie, dołączenie J. Rey Soul i Masters of the Sun".
Podczas wywiadu z NRJ, will.i.am, mówiąc o swoim solowym albumie, potwierdził również, że Black Eyed Peas rozpocznie sesje nagraniowe siódmego albumu w 2015 roku. W innym wywiadzie powiedział, że zespół reaktywuje się w tym samym roku z okazji 20-lecia. W dwudziestą rocznicę debiutu grupa zaprezentowała za pośrednictwem Apple Music nową piosenkę zatytułowaną „Yesterday”. W nagraniu utworu nie uczestniczyła Fergie. 31 sierpnia 2016 roku Black Eyed Peas wydało nową wersję swojej piosenki „Where Is the Love?”. Piosenka nosi tytuł „Where's the Love?”, a towarzyszące jej wideo przedstawia wszystkich czterech członków grupy, will.i.am, Fergie, apl.de.ap i Taboo, oraz wielu innych popularnych artystów, takich jak Justin Timberlake, DJ Khaled oraz Jessie J. 3 czerwca 2017 roku zespół wystąpił podczas ceremonii otwarcia finału Ligi Mistrzów UEFA 2017 na Millennium Stadium w Cardiff.
2 czerwca 2017 na stronie magazynu Billboard pojawiła się informacja, że Fergie odchodzi z zespołu. Will.i.am początkowo zdementował te informację, ale ogłosił, że zrobiła sobie przerwę od grupy, aby pracować nad swoim drugim solowym albumem "Double Dutchess", podczas gdy pozostali członkowie pracowali nad kolejnym krążkiem.
9 stycznia 2018 roku Black Eyed Peas wydali swój pierwszy singiel bez Fergie, zatytułowany „Street Livin”, a 18 lutego will.i.am potwierdził, że Fergie nie pojawi się na siódmym albumie studyjnym grupy. Następnego dnia była finalistka pierwszego sezonu "The Voice of the Philippines" oraz członkini zespołu Apl.de.ap Jessica Reynoso (pod pseudonimem J. Rey Soul) dołączyła do grupy jako wokalistka i „półoficjalna” członkini. 17 maja 2018 roku zespół wydał singiel zatytułowany „Ring the Alarm”, który jest pierwszym utworem zwiastującym nowy album. Kolejnymi singlami zostały utwory „Constant pt.1 pt.2” oraz wydany 12 września „Big Love”. Ich siódmy album studyjny, "Masters of the Sun Vol. 1", został wydany 26 października. Jest to pierwszy krążek od czasu wydania albumu "The Beginning" w 2010 roku oraz pierwszy nagrany jako trio, bez Fergie. Album jest uważany za kontynuację krążka "Bridging the Gap".
2019–2021: " Translation".
W 2019 roku grupa podpisała umowę z nową wytwórnią Epic Records. 11 października tego samego roku BEP wydał singel „Ritmo (Bad Boys for Life)”, pochodzący ze ścieżki dźwiękowej do filmu "Bad Boys for Life". W utworze wykorzystano sample z singla „The Rhythm of the Night” włoskiej grupy Corona. „Ritmo” osiągnął 26 pozycję w notowaniu Hot 100.
10 kwietnia 2020 roku grupa wydała singiel „Mamacita”, w którym wystąpiła J. Rey Soul wraz z raperem Ozuną. 11 czerwca 2020 roku zespół ujawnił listę utworów i tytuł albumu, który będzie nosił nazwę "Translation", a jego premiera nastąpi 19 czerwca. Promując album, will.i.am powiedział, że Fergie wycofała się z grupy, ponieważ chciała poświęcić więcej czasu swojej roli matki.
Nowa wokalistka grupy Jessica Reynoso wcześniej gościnnie śpiewała w utworze "Stronger" DJ'a Lemon Fight wydanym przez wytwórnię NoCopyrightSounds (NCS).
Od 2022: " Elevation".
W listopadzie 2022 wydali album pt. "Elevation" oraz wystąpili podczas ceremonii otwarcia Mistrzostw Świata w Piłce Nożnej 2022 w Katarze. 
Nagrody i nominacje.
Zespół zdobył 80 nagród i 116 nominacji. Wygrał 7 Nagród Grammy (z 15 nominacji). Grupa była też nominowana do innych nagród m.in. Billboard Music Awards, Brit Awards, MTV Music Video Japan, Billboard Awards i ARIA Charts. Zespół uzyskał 7 nominacji do Grammy 2012, lecz nie wygrał w żadnej kategorii.

</doc>
<doc id="199459" url="https://pl.wikipedia.org/wiki?curid=199459" title="Liber">
Liber



</doc>
<doc id="199460" url="https://pl.wikipedia.org/wiki?curid=199460" title="Liber (mitologia)">
Liber (mitologia)

Liber, Liber Pater – rzymskie bóstwo urodzajów, często nazywane italskim Dionizosem.
Należał do dawnych bóstw staroitalskich, jego kult wywodził się z Lacjum. Początkowo związany z końmi i zbożem, łączony był z wegetacją i płodnością natury oraz z obrzędami związanymi z produkcją wina. Śladem dawnego kultu bóstwa były obchodzone 17 marca Liberalia. 
Jego małżonką i żeńską odpowiedniczką była Libera. Razem z Ceres i Liberą należał do tzw. triady plebejskiej, której wybudowano świątynię w Rzymie na Awentynie w czasie wojny z Latynami. Świątynię poświęcono w 493 p.n.e. za konsulatu Spuriusza Kassjusza, trzy lata po ślubowaniu jej wzniesienia przez dyktatora Aulusa Postumiusa.
Podobnie jak większość najstarszych wiejskich bóstw latyńskich, nie posiadał własnych mitów. Obdarzano go przydomkiem "Pater", co miało świadczyć o dawności jego kultu. Dość wcześnie utożsamiony z greckim Dionizosem-Bakchusem, czczony był jako Bakchus-Liber.

</doc>
<doc id="199461" url="https://pl.wikipedia.org/wiki?curid=199461" title="Kościół św. Antoniego w Elblągu">
Kościół św. Antoniego w Elblągu

Kościół św. Antoniego w Elblągu – zabytkowy gotycki kościół z drugiej połowy XIV wieku (ok. 1360 r.), jeden z kościołów filialnych parafii Najświętszego Serca Jezusowego w Łęczu.
Historia.
Wybudowany jako jednonawowy kościół z wydzielonym prezbiterium. Pierwotną wieżę dwukrotnie rozbierano, obecną dobudowano w 1905 r. Malowidła z XV w. zostały zamalowane w XIX w. i częściowo odnowione w 1906 r. Nawa jest niewielka, wąska i niska, posiada sklepienie żebrowe. W prezbiterium mały ołtarz z XVII w.

</doc>
<doc id="199463" url="https://pl.wikipedia.org/wiki?curid=199463" title="Raquel Welch">
Raquel Welch

Raquel Welch, właściwie Jo Raquel Tejada (ur. 5 września 1940 w Chicago, zm. 15 lutego 2023 w Los Angeles) – amerykańska aktorka filmowa i modelka. Matka aktorki Tahnee Welch.
Jej kariera trwała ponad pięć dekad; zagrała w ponad 30 filmach i 50 serialach. Wiele produkcji, w których brała udział, nie odniosło sukcesu, jednak Welch pomimo tego stworzyła na ekranie postacie silnych kobiet, co pomogło jej przełamać schemat tradycyjnego symbolu seksu i uczyniło ją ikoną lat 60. i 70. XX wieku. Jej droga do sławy w połowie lat 60. została częściowo uznana za zakończenie energicznej promocji hollywoodzkiej seksbomby o blond włosach. 
W 1975 podczas 32. ceremonii wręczenia Złotych Globów zdobyła Złoty Glob dla najlepszej aktorki w filmie komediowym lub musicalu za rolę Constance de Bonancieux w filmie "Trzej muszkieterowie" (1973). 8 czerwca 1996 otrzymała własną gwiazdę w Alei Gwiazd w Los Angeles znajdującą się przy 7021 Hollywood Boulevard. W 1995 została uznana przez magazyn „Empire” za jedną ze 100. najseksowniejszych gwiazd w historii kina, „Men’s Health” umieścił jej nazwisko na drugim miejscu rankingu na najgorętszą kobietę wszech czasów, a według magazynu „Playboy” zajęła trzecie miejsce na liście 100 najseksowniejszych gwiazd XX wieku. 
Życiorys.
Wczesne lata.
Urodziła się w Chicago w Illinois jako Jo Raquel Tejada i była najstarszym z trojga dzieci. Jej ojciec, Armando Carlos Tejada–Urquizo, urodził się w La Paz i był imigrantem z Boliwii, pracował w lotnictwie jako inżynier, a matka, Josephine Sarah (z domu Hall), urodziła się w Chicago, w rodzinie z Nowej Anglii, z korzeniami w Massachusetts i Maine. Jej kuzynka, Lidia Gueiler Tejada, została pierwszą kobietą–prezydentem Boliwii i drugą niekrólewską głową państwa w obu Amerykach.
W 1942 wraz z rodziną przeniosła się do San Diego w Kalifornii. Dorastała na przedmieściach San Diego w La Jolla z młodszym bratem Jamesem „Jimem” Stanfordem i młodszą siostrą Gayle Carole. Została wychowana w religii prezbiteriańskiej i uczęszczała z matką do Pacific Beach Presbyterian Church w każdą niedzielę. 
Będąc dzieckiem pobierała lekcje tańca. W wieku 14 lat zdobyła tytuły piękności dla nastolatek jako Miss Photogenic i Miss Contour. Uczęszczając do La Jolla High School, zdobyła tytuł Miss La Jolla i tytuł Miss San Diego — na targach hrabstwa San Diego. W 1958 zdobyła tytuł „Miss Fairest of the Fair” w hrabstwie San Diego. Ta długa kolejka konkursów piękności ostatecznie doprowadziła do tytułu stanu Maid of California. Jej rodzice rozwiedli się, gdy skończyła szkołę. Po zdobyciu stypendium, rozpoczęła naukę na wydziale aktorskim w San Diego State College. W 1960 dostała pracę jako prezenterka pogody w KFMB, lokalnej stacji telewizyjnej w San Diego. 
Kariera.
Początkowo Welch zamierzała przeprowadzić się do Nowego Jorku, ale w 1963 przeniosła się do Los Angeles i zaczęła ubiegać się o role w studiach filmowych. W tym okresie poznała byłego aktora dziecięcego i hollywoodzkiego agenta Patricka Curtisa, który został jej osobistym i biznesowym menedżerem. Opracowali plan przekształcenia Welcha w symbol seksu. Aby uniknąć typowania jako Latynoska, przekonał ją, by używała nazwiska męża.
W 1964 zaczęła grać małe rólki w serialach telewizyjnych: "Ożeniłem się z czarownicą" ("Bewitched"), "McHale’s Navy" i "Virginian". W latach 1964–1965 była dziewczyną z billboardu w programie "The Hollywood Palace". Była jedną z wielu aktorek, które brały udział w przesłuchaniach do roli Mary Ann Summers w serialu "Wyspa Giligana". 
Znalazła się w obsadzie dramatu "Dom to nie dom" ("A House Is Not a Home", 1964) jako dziewczyna na telefon z Shelley Winters i filmu muzycznego "Wagabunda" (1964) z Elvisem Presleyem. Jej pierwszą większą rolą była postać Jeri, mola książkowego w okularach, która śpiewa „I’m Ready to Groove” w komedii romantycznej "Roztańczone lato" ("A Swingin' Summer", 1965). W 1965 zdobyła nagrodę Deb Star, a jej zdjęcie ukazało się w magazynie „Life”. Była brana pod uwagę do roli Dominique „Domino” Derval w "Operacji Piorun".
Po podpisaniu kontraktu z wytwórnią 20th Century Fox, gwiazdę kina uczyniła z niej rola Cory Peterson, jednego z członków ekipy medycznej, którzy zostają zmniejszeni i wszczepieni w ciało chorego dyplomaty, z misją uratowania jego życia w filmie fantastycznonaukowym Richarda Fleischera "Fantastyczna podróż" ("The Fantastic Voyage", 1966) ze Stephenem Boydem. Podjęła współpracę z Hammer Film Productions w Wielkiej Brytanii, gdzie zagrała postać Loany w filmie przygodowym "Milion lat przed naszą erą" ("One Million Years B.C.", 1966), remake’u filmu "Milion lat przed naszą erą" (1940). Jej jedynym kostiumem było dwuczęściowe bikini ze skóry jelenia. "„Chociaż ma w filmie zaledwie 3 linijki tekstu, jej niezwykła figura w futrzanym bikini uczyniła z niej gwiazdę i marzenie milionów młodych fanów kina”" - pisano o jej kreacji na łamach „The New York Times”. Plakat z Welch wykorzystano na ścianie więziennej celi w "Skazanych na Shawshank". Była brana pod uwagę do ról w filmach: "Dolina lalek" ("Valley of the Dolls", 1967), "Alicja już tu nie mieszka" (1974), "Lenny" (1974), "Płonący wieżowiec" (1974) i "Bohaterowie" ("Heroes", 1977). 
W komedii Stanleya Donena "Dusza na sprzedaż" ("Bedazzled", 1967) z udziałem Dudleya Moore’a była wcieleniem spersonifikowanej Nieczystości – Lilian Lust. Odrzucił rolę w "Barbarelli" (1968), którą ostatecznie zdobyła Jane Fonda. W westernie Andrew V. McLaglena "Bandolero!" (1968) z Jamesem Stewartem i Deanem Martinem wystąpiła w roli wdowy ranczera zabitego przez członka gangu. Zagrała w dramatach kryminalnych: "Największy drań z nich wszystkich" ("The Biggest Bundle of Them All", 1968) z Vittorio De Sicą i "Kobieta w cemencie" ("Lady in Cement", 1968) u boku Franka Sinatry. W westernie "100 karabinów" ("100 Rifles", 1969) wcieliła się w postać Sarity, pod wpływem której szeryf Lydecker (Jim Brown) i bandyta Herrera (Burt Reynolds) decydują się pomóc prześladowanym Indianom w walce z meksykańskim rządem; w tym filmie wzięła udział w odważnej scenie seksu z Jimem Brownem. 
W adaptacji bestsellerowej powieści Gore’a Vidala "Myra Breckinridge" (1970), opowiadającej o tytułowym transseksualiście zagrała najbardziej kontrowersyjną rolę w swojej karierze, ale film okazał się klapą. Jej wygląd i sława sprawiły, że „Playboy” nazwał ją „Najbardziej pożądaną kobietą” lat 70. Welch kilkakrotnie występowała na ceremonii rozdania Oscarów w latach 70. ze względu na swoją popularność. Odebrała Oscara dla najlepszej aktorki drugoplanowej w imieniu Goldie Hawn, kiedy Hawn nie mogła być na gali wręczenia nagród. Za kreację Constance de Bonancieux w adaptacji powieści Aleksandra Dumasa w reżyserii Richarda Lestera – "Trzej muszkieterowie" ("The Three Musketeers", 1973) została uhonorowana Złotym Globem. Film, w którym tytułowych protagonistów zagrali Michael York, Oliver Reed, Richard Chamberlain i Frank Finlay, zdobył dużą popularność, a rok potem Lester zrealizował jego sequel "Czterej muszkieterowie" ("The Four Musketeers", 1974). W komediodramacie Jamesa Ivory’ego "Zwariowane party" ("The Wild Party", 1975) z Perrym Kingiem zagrała tragiczną kochankę Queenie. W czarnej komedii Petera Yatesa "Łapiduchy" ("Mother, Jugs &amp; Speed", 1976) pojawiła się jako Jennifer „Cycatka”. Gościła w programie rozrywkowym Jima Hensona "Muppet Show" (1978).
Po tym jak została zwolniona i zastąpiona przez Debrę Winger w "Ulicy Nadbrzeżnej" wytwórni MGM, złożyła pozew o naruszenie umowy i wygrała odszkodowanie w wysokości 10 mln dolarów. W 1981 trafiła na Broadway w roli Tess Harding w musicalu "Kobieta roku". Latem 1982 Welch był jedną z kandydatek rozważanych do roli Alexisa Carringtona w operze mydlanej ABC "Dynastia" ("Dynasty"). 
W 1984 wypuściła serię ćwiczeń "The Raquel Welch Total Beauty and Fitness Program", które stały się popularne. Rola Emily Bauer, odnoszącej sukcesy psycholog, u której zdiagnozowano stwardnienie zanikowe boczne w telewizyjnym dramacie NBC "Prawo do śmierci" ("Right to Die", 1987) przyniosła jej nominację do Złotego Globu dla najlepszej aktorki w miniserialu lub filmie telewizyjnym. W ekranizacji powieści Judith Krantz "Łabędzi śpiew" ("Torch Song", 1993) z Jackiem Scalią wcieliła się w postać uzależnionej od alkoholu gwiazdy filmowej Pauli Eastman. W komedii Petera Segala "" ("Naked Gun 33 ⅓: The Final Insult", 1994) pojawiła się epizodycznie w scenie na rozdaniu Oscarów. Za rolę Grace Kosik w komedii "Pomysł na interes" ("Chairman of the Board", 1997) była nominowana do Złotej Maliny jako najgorsza aktorka drugoplanowa. W 1997 powróciła na Broadway w musicalu Blake’a Edwardsa "Victor/Victoria", po Julie Andrews i Lizie Minnelli w roli tytułowej Victorii Grant. 
Była na wielu okładkach magazynów: „After Dark”, „Playboy”, „Paris Match”, „Lui”, „Film”, „TV Guide”, „Ekran”, „People”, „Stern”, „Vanity Fair”, „Life”, „Cosmopolitan”, „Harper’s Bazaar” i „Vogue”.
Życie prywatne.
8 maja 1959 poślubiła swojego chłopaka ze szkoły średniej, Jamesa Westleya Welcha. Mieli syna Damona Jamesa (ur. 6 listopada 1959) i córkę Latanne „Tahnee” Rene (ur. 26 grudnia 1961). Para rozstała się w 1962 i Welch przeprowadziła się z dwójką dzieci do Dallas w Teksasie, gdzie prowadziła „niepewne życie” jako modelka dla Neiman Marcus Group, Inc. i jako kelnerka. W 1964 doszło do rozwodu. Następnie poznała producenta filmowego Patricka Curtisa, który dostrzegł potencjał Welch i został jej agentem i partnerem. Pobrali się 14 lutego 1967. Z Curtisem rozwiodła się 
6 stycznia 1972. Potem wychodziła za mąż jeszcze dwa razy. Od 5 lipca 1980 do 27 sierpnia 1990 trwało jej małżeństwo z francuskim producentem filmowym André Weinfeldem. Od 17 lipca 1999 do 2004 jej mężem był restaurator Richie Palmer. Po czwartym rozwodzie oznajmiła, że już nie zamierza brać ślubu. Od sierpnia do grudnia 2003 spotykała się z bokserem Garym Stretchem.
Śmierć.
15 lutego 2023 zmarła w swoim domu w Los Angeles po krótkiej chorobie w wieku 82 lat.

</doc>
<doc id="199465" url="https://pl.wikipedia.org/wiki?curid=199465" title="Apogee Software">
Apogee Software

Apogee Software, Ltd. – producent i wydawca gier. Firma została założona w 1987 roku, a od 1994 działa jako 3D Realms. Apogee Software najbardziej znany jest ze spopularyzowania trybu wydawniczego shareware oraz jako wydawca gier "Commander Keen", "Duke Nukem" oraz "Wolfenstein 3D".

</doc>
<doc id="199466" url="https://pl.wikipedia.org/wiki?curid=199466" title="Thomas Ravelli">
Thomas Ravelli

Thomas Ravelli (ur. 13 sierpnia 1959 w Vimmerby, Szwecja) – były szwedzki piłkarz występujący na pozycji bramkarza. Jest drugim zawodnikiem pod względem liczby występów w reprezentacji Szwecji. Zaliczył ich 143. Lepszy jest tylko Anders Svensson (148). W karierze klubowej reprezentował barwy IFK Göteborg, Östers IF i amerykańskiego Tampa Bay Mutiny. Sześciokrotnie zdobył jako piłkarz Mistrzostwo Szwecji.
Z reprezentacją Szwecji grał na dwóch Mistrzostwach Świata, w 1990 i 1994 roku, kiedy to Szwedzi zajęli trzecie miejsce. Grał też na Euro 1992.
Jego brat bliźniak, Andreas również był piłkarzem.

</doc>
<doc id="199467" url="https://pl.wikipedia.org/wiki?curid=199467" title="Live Era ’87–’93">
Live Era ’87–’93

Live Era ’87–’93 – dwupłytowy album koncertowy wydany przez Guns N’ Roses w 1999 roku. Składa się z 22 utworów, nagrania w większości pochodzą z trasy Use Your Illusion Tour, która miała miejsce w latach 1991 – 1993. Zespół zagrał na tej trasie ponad 200 koncertów na całym świecie. Skład utworów tego albumu Axl, Slash i reszta członków zespołu uzgadniali poprzez prawników ze względu na wrogie nastawienie pomiędzy poszczególnymi muzykami. Układ piosenek na płycie w zasadzie odpowiada set-liście granych wówczas koncertów. Na okładce znajdują się cztery koncertowe plakaty Guns N’ Roses oraz dwa Hollywood Rose.
Na japońskim winylowym wydaniu albumu na pierwszej płycie znalazł się dodatkowo utwór Coma zarejestrowany na koncercie w Omaha, 4 października 1993.

</doc>
<doc id="199468" url="https://pl.wikipedia.org/wiki?curid=199468" title="Franjo Kuharić">
Franjo Kuharić

Franjo Kuharić (ur. 15 kwietnia 1919 w Pribiciu, zm. 11 marca 2002 w Zagrzebiu) – chorwacki duchowny katolicki, arcybiskup Zagrzebia, przewodniczący Konferencji Episkopatu Chorwacji, kardynał.
Życiorys.
Uczęszczał do liceum klasycznego w Zagrzebiu, ukończył studia na Wydziale Teologii uniwersytetu w Zagrzebiu. Święceń kapłańskich udzielił mu 15 lipca 1945 w Zagrzebiu arcybiskup Alojzy Wiktor Stepinac; pracował następnie jako duszpasterz w archidiecezji Zagrzeb. W lutym 1964 został mianowany biskupem pomocniczym Zagrzebia, ze stolicą tytularną Meta, odebrał sakrę biskupią 3 maja 1964 w Zagrzebiu z rąk Franjo Šepera (zwierzchnika tej archidiecezji). Uczestniczył w końcowej części Soboru Watykańskiego II. W związku z powołaniem arcybiskupa Šepera (wówczas już kardynała) na wysokie stanowisko w Kurii Rzymskiej Kuharić sprawował zwierzchnictwo nad archidiecezją Zagrzeb od 1969 w charakterze administratora apostolskiego; w lipcu 1970 został pełnoprawnym arcybiskupem metropolitą Zagrzebia. Objął zarazem funkcję przewodniczącego Konferencji Episkopatu Chorwacji (do 1997). Od 1971 regularnie uczestniczył w sesjach Światowego Synodu Biskupów w Watykanie.
W lutym 1983 Jan Paweł II wyniósł go do godności kardynalskiej, nadając tytuł prezbitera S. Girolamo dei Croati. Kuharić kilkakrotnie reprezentował papieża na uroczystościach religijnych i rocznicowych jako specjalny wysłannik, m.in. na 700-leciu chorwackiej diecezji szybenickiej. W związku z osiągnięciem wieku emerytalnego w lipcu 1997 zrezygnował z dalszych rządów w archidiecezji Zagrzeb, został zastąpiony przez arcybiskupa Josipa Bozanicia.
Został pochowany w krypcie katedry w Zagrzebiu.

</doc>
<doc id="199470" url="https://pl.wikipedia.org/wiki?curid=199470" title="Franjo Kuharic">
Franjo Kuharic



</doc>
<doc id="199471" url="https://pl.wikipedia.org/wiki?curid=199471" title="Noldorowie">
Noldorowie



</doc>
<doc id="199475" url="https://pl.wikipedia.org/wiki?curid=199475" title="Adrian Carmack">
Adrian Carmack

Adrian Carmack (ur. 5 maja 1969) – amerykański grafik komputerowy.
Był jednym ze współzałożycieli spółki id Software odpowiedzialnej za takie tytuły jak "Wolfenstein 3D", "Doom" czy "Quake". Carmack był głównym grafikiem i jednym z głównych udziałowców spółki. Odszedł z id Software w 2005.
W 2014 roku kupił pięciogwiazdkowy hotel w Irlandii.
W 2016 roku wspólnie z Johnem Romero, również współzałożycielem id Software, zapowiedział wydanie nowej gry FPS.

</doc>
<doc id="199480" url="https://pl.wikipedia.org/wiki?curid=199480" title="VM">
VM



</doc>
<doc id="199481" url="https://pl.wikipedia.org/wiki?curid=199481" title="Apogee">
Apogee



</doc>
<doc id="199486" url="https://pl.wikipedia.org/wiki?curid=199486" title="Zeszyty Poetyckie">
Zeszyty Poetyckie

Zeszyty Poetyckie – polskie pismo i wydawnictwo literackie poświęcone w całości najnowszej poezji, prezentacji najciekawszych twórców, poszukujące nowych poetyk, wyczulone na językową ewolucję. Prowadzi stały dział krytyki, skupia wokół siebie artystów oraz pracowników naukowych z kraju i z zagranicy.
Redakcja.
Redaktor naczelny: Dawid Jung, zastępca: Marcin Orliński. Zespół redakcyjny tworzą lub tworzyli m.in.: Paweł Lekszycki, Jerzy Fryckowski, Karol Maliszewski, Radosław Wiśniewski, Jarosław Klejnocki, Adam Lizakowski, Ivo Harák, Vital Voranau, Tadeusz Wyrwa-Krzyżański, Neşe Taluy Yüce, Krzysztof Szymoniak, Maciej Krzyżan, Dariusz Dziurzyński, Karol Samsel, Tomasz Ososiński.
Działalność.
Pismo początkowo ukazywało się jako miesięcznik, obecnie w formie papierowej wydawane jest jako rocznik, a w formie elektronicznej jako dziennik. Szafę graficzną w wydaniach papierowych wzbogacały prace m.in. Tadeusza Wyrwy-Krzyżańskiego. W 2003 „Zeszyty Poetyckie” przy współpracy ze Stowarzyszeniem Żywych Poetów w Brzegu i portalem poezjapolska.pl zorganizowały I Festiwal Nowej Poezji w Gnieźnie. W 2004 współorganizowały razem z Collegium Europaeum Gnesnense Festiwal Festa Fatuorum w ramach VII Festiwalu Nauki i Sztuki UAM. 16 września 2005 zorganizowały w Gnieźnie wystawę "Czesław Miłosz in memoriam", na której zaprezentowano niepublikowane dotąd zdjęcia noblisty w jego prywatnej wilii w Berkeley (zdjęcia Adam Lizakowski). Środowisko „Zeszytów Poetyckich” przyznaje również Nagrodę im. Andrzeja Krzyckiego dla młodych poetów.
Przy piśmie działa kilka serii wydawniczych, m.in.: Biblioteka Debiutów (pod redakcją M. Orlińskiego), Biblioteka Współczesnej Poezji Polskiej oraz Biblioteka Staropolska (pod redakcją D. Junga) i Biblioteka Poezji Obcej (pod redakcją Dariusza Dziurzyńskiego (redaktor naczelny), Sławomira Kuźnickiego i Alicji Ślusarskiej).
„Zeszyty Poetyckie” wydały pierwszy w Polsce wybór poezji Borisa Viana. W 2013 r. książka Tomasza Ososińskiego "Pięć bajek" została nominowana do Wrocławskiej Nagrody Poetyckiej Silesius w kategorii debiut.
W 2015 r. dwie książki „Zeszytów Poetyckich” wydane w serii „Biblioteka Współczesnej Poezji Polskiej” (pod redakcją i z posłowiem Dawida Junga) otrzymały nominacje do SILESIUSA 2015 w kategorii „Debiut Roku”, były to: "Atomy" Urszuli Zajączkowskiej oraz "Product placement" Rafała Różewicza.
W 2018 książka Mateusza Melanowskiego "Uwagi do chwili" pod redakcją Dawida Junga otrzymała Nagrodę im. Anny Kamieńskiej.
Bibliografia.
Miłosz Piotrowiak, "Zeszyty Poetyckie" [w:] „Leksykon. Pisma kulturalne w Polsce po 1989 roku”, pod red. Jacka Gałuszki, Grażyny Maroszczuk i Agnieszki Nęckiej, Wydawnictwo Naukowe Uniwersytetu Śląskiego, Katowice 2010, , s. 344-347.

</doc>
<doc id="199488" url="https://pl.wikipedia.org/wiki?curid=199488" title="Hernâni José da Rosa">
Hernâni José da Rosa

Hernâni José da Rosa (ur. 3 lutego 1984 w Antônio Carlos) – brazylijski i polski piłkarz występujący na pozycji środkowego obrońcy.
Kariera.
Hernâni rozpoczynał karierę sportową jako bokser tajski. W tej dyscyplinie startował wyłącznie jako amator i nie osiągnął wielu sukcesów. Później poświęcił się karierze piłkarskiej, zostając zawodnikiem Grêmio, w którym rozegrał jednak tylko jeden oficjalny mecz, po czym został sprzedany do prowincjonalnego klubu Avaí FC. W marcu 2004 roku został sprowadzony przez Marka Koźmińskiego do zarządzanego przez niego pierwszoligowego Górnika Zabrze. Latem 2005 roku Brazylijczyk przeniósł się do Korony Kielce. Jego przejście do "złocisto-krwistych" nie odbyło się bez incydentów. Już w trakcie letniej przerwy, chuligani identyfikujący się z kieleckim klubem, protestowali z powodów rasistowskich przeciwko transferowi. Negatywne wystąpienia nasiliły się podczas inauguracyjnego meczu z Cracovią (0:0). Sprawców tego zajścia wykryto i zakazano wejścia na stadion w Kielcach. Mimo tej sprawy, Hernâni cieszył się wielką popularnością wśród większości kibiców kieleckiej drużyny.
Od 2012 do 2015 roku był zawodnikiem Pogoni Szczecin, z którą w sezonie 2011/2012 wywalczył awans do Ekstraklasy.
W 2017 dołączył do V-ligowej Kalwarianki Kalwaria Zebrzydowska.
W 2019 roku został zawodnikiem IV-ligowego GKS Glinik Gorlice.
Życie prywatne.
W czerwcu 2008 roku wziął ślub z Polką. W styczniu 2011 roku zostało mu przyznane polskie obywatelstwo.

</doc>
<doc id="199490" url="https://pl.wikipedia.org/wiki?curid=199490" title="Linux aurox">
Linux aurox



</doc>
<doc id="199494" url="https://pl.wikipedia.org/wiki?curid=199494" title="Lotus (gra komputerowa)">
Lotus (gra komputerowa)



</doc>
<doc id="199496" url="https://pl.wikipedia.org/wiki?curid=199496" title="ALL">
ALL



</doc>
<doc id="199499" url="https://pl.wikipedia.org/wiki?curid=199499" title="Lotto">
Lotto

Lotto – loteria organizowana przez Totalizator Sportowy. Istnieje w Polsce od 1957. Nazwę Lotto nosi również sztandarowa gra liczbowa tejże loterii.
Historia.
W Polsce Lotto organizowane jest przez Totalizator Sportowy. Zakłady zawierać można w kolekturach na terenie całej Polski, a od grudnia 2018 roku także przez Internet oraz aplikacje mobilne. Od 11 marca 1973 do 16 marca 1996 losowania były transmitowane w programie pierwszym i drugim Telewizji Polskiej SA. Od 18 marca 1996 do 31 grudnia 2009 losowania były transmitowane przez telewizję Polsat (jedno z losowań Zakładów Specjalnych było transmitowane przez tę stację 25 lutego 1995). 1 stycznia 2010 Studio Lotto powróciło do TVP i do 30 kwietnia 2013 emitowane było w TVP Info trzy razy w tygodniu (w dni losowania "Lotto/Lotto Plus" i "Mini Lotto" – wtorki, czwartki i soboty o 22:15). Od 1 maja 2013 losowania gier Lotto w TVP Info emitowane są na żywo codziennie o 21:40. 18 czerwca 2020 transmisja losowań została przeniesiona do TVP3, a pora została zmieniona na 21:50. Wszystkie losowania są również transmitowane przez Internet.
Internetowy System Sprzedaży Gier Lotto (Lotto Online).
W grudniu 2018 roku została uruchomiona oficjalna strona internetowa oraz aplikacje mobilne LOTTO dostępne na systemy Android oraz iOS, gdzie można zawierać zakłady online. Warunkiem gry jest utworzenie konta poprzez rejestrację na stronie internetowej, do której mogą przystąpić tylko osoby pełnoletnie. Początkowo w internetowym systemie sprzedaży gier można było zagrać wyłącznie w gry Lotto, Lotto Plus, Mini Lotto oraz Eurojackpot, od początku 2020 roku można zagrać we wszystkie gry liczbowe będące częścią loterii Lotto, oprócz Super Szansy. Od 4 maja 2020 można też zagrać online w Szybkie 600. Są to te same gry, których zakłady można kupić w naziemnych punktach sprzedaży Lotto.
W systemie sprzedaży internetowej gier Lotto można zawierać zakłady każdego dnia przez całą dobę z wyłączeniem przerw technicznych i serwisowych. W przypadku Lotto i Mini Lotto w dniu losowania tych gier sprzedaż na losowanie zamykana jest o godz. 21:30, a przerwa techniczna w sprzedaży trwa do godz. 21:50. W piątki zawieranie zakładów Eurojackpot możliwe jest do godz. 19:00. Przerwa w sprzedaży trwa do godz. 6:30 w sobotę.
Przez Internet można grać jedynie na terytorium Polski.
Rekordy.
Największa kumulacja w Lotto miała miejsce 7 maja 2016 roku, kiedy pula na wygrane pierwszego stopnia przekroczyła 57 milionów złotych. Wówczas padły trzy wygrane, które wyniosły 19 268 238,40 zł. Jednak najwyższa wygrana miała miejsce 16 marca 2017 roku, kiedy mieszkaniec miejscowości Skrzyszów w województwie małopolskim wygrał 36 726 210,20 zł metodą na chybił trafił w kolekturze w centrum handlowym znajdującym się pod adresem Skrzyszów 27c. Najwyższa wygrana we wszystkich grach losowych w Polsce padła 10 maja 2019 roku w Eurojackpot i wyniosła 193 396 500,00 zł. Padła ona w powiecie piotrkowskim w województwie łódzkim.
Certyfikat Odpowiedzialnej Gry.
7 maja 2013 roku Totalizator Sportowy, właściciel marki Lotto, otrzymał Certyfikat Odpowiedzialnej Gry przyznawany przez European Lotteries and Toto Association.
Standardy Odpowiedzialnej Gry zostały wprowadzone przez European State Lottery and Toto Association w 2007 roku. W ramach certyfikacji ocenianych jest 11 obszarów, które obejmują między innymi: badania, szkolenia pracowników, programy dla sprzedawców, projektowanie gier, reklamę i marketing oraz edukację graczy. Oceny dokonuje niezależny audytor, a certyfikat przyznawany jest na okres trzech lat.

</doc>
<doc id="199501" url="https://pl.wikipedia.org/wiki?curid=199501" title="Command &amp; Conquer">
Command &amp; Conquer

Command &amp; Conquer, skrót C&amp;C, Command &amp; Conquer : Tiberian Dawn – pierwsza gra z serii "Command &amp; Conquer". Gra stała się wzorem dla wielu kolejnych strategii czasu rzeczywistego. Do gry zaczerpnięto znane i sprawdzone rozwiązania z innej gry Westwood Studios, "". Gra wprowadzała dodatkowo wiele nowych metod sterowania polem bitwy (najważniejszą nowością była możliwość zaznaczania naraz większej liczby jednostek). W pierwszym dniu sprzedaży gry w samej Wielkiej Brytanii wyniosła ponad 100 000 kopii gry.
Wersje na konsole.
Po zdobyciu popularności powstało kilka wersji gry na konsole, które różniły się następującymi szczegółami:
Rozgrywka.
Gra przedstawia konflikt zbrojny pomiędzy dwoma frakcjami: Global Defence Initiative (GDI) oraz Bractwem Nod. W zależności od wyboru strony gracz dostaje możliwość budowy innych budynków oraz jednostek. Powoduje to urozmaicenie rozgrywki gdyż każdą ze stron gra się inaczej.
The Covert Operations.
Do gry został wydany pakiet dodatkowych misji zatytułowany "Command &amp; Conquer: The Covert Operations", na który składało 15 nowych misji dla pojedynczego gracza (8 dla GDI i 7 dla NOD), 7 nowych ścieżek dźwiękowych oraz 10 nowych map do trybu wieloosobowego. W przeciwieństwie do podstawowej wersji gracz otrzymywał dostęp do wszystkich dodatkowych misji od razu i mógł grać w nie w dowolnej kolejności. Dodatkowe misje nie były również oprawione filmowymi wprowadzeniami. Wydanie CD umożliwiało dodatkowo odsłuchanie ścieżki dźwiękowej na odtwarzaczu audio.
Misje z dinozaurami.
Dodatek zawiera również ukryte 5 misji z dinozaurami. Dostęp do nich można było uzyskać dopisując "-funpark" jako parametr linii poleceń. W pierwszych czterech misjach gracz dowodzi siłami GDI i NOD przeciwko dinozaurom, w piątej misji ma możliwość zagrania dinozaurami przeciw NOD.
Sole Survivor Online.
Na podstawie "C&amp;C" oraz "The Covert Operations" Westwood wydało grę sieciową zatytułowaną "Command &amp; Conquer: Sole Survivor Online". Każdy z graczy wybierał dowolną jednostkę spośród niemal wszystkich dostępnych w grze (poza MCV, Harvesterem itp., za to można wybierać dinozaury i zmutowane przez Tiberium Viceroidy). Gracz kieruje swoją jednostką po mapie i zbiera skrzynie wzmacniające postać starając się jak najdłużej przeżyć. Niektóre ze skrzyń mogą jednak zawierać pułapki.
Gra oferuje dwa tryby rozgrywki:
The First Decade.
W 2006 ukazała się reedycja wszystkich gier od początku serii zatytułowana "", zawierająca również "C&amp;C" wraz z "The Covert Operations" przystosowane do uruchomienia na nowocześniejszym sprzęcie.
Postacie.
W scenkach pomiędzy misjami występują następujące postacie:

</doc>
<doc id="199503" url="https://pl.wikipedia.org/wiki?curid=199503" title="Alphonse Louis Constant">
Alphonse Louis Constant



</doc>
<doc id="199504" url="https://pl.wikipedia.org/wiki?curid=199504" title="Tré Cool">
Tré Cool

Tré Cool, właściwie Frank Edwin Wright III (ur. 9 grudnia 1972 we Frankfurcie nad Menem w Niemczech) – amerykański muzyk, perkusista zespołu Green Day.
Urodził się w Niemczech, lecz wychował w USA. Syn weterana wojny wietnamskiej.
Dorastał w górach hrabstwa Mendocino, w stanie Kalifornia. W wieku dwunastu lat, Tré wstąpił do punkowego zespołu The Lookouts, w którym śpiewał jego najbliższy sąsiad, Lawrence Livermore. Livermore nadał mu pseudonim Tré Cool, co po francusku oznacza "bardzo dobrze". Zespół zaczął występować na popularnej scenie Gilman Street w Berkeley. Kiedy John Kiffmeyer (pseudonim Al Sobrante), pierwszy perkusista Green Day, odszedł z zespołu, Tré zajął jego miejsce. W marcu 1995 roku, Tré Cool ożenił się z Liseą Lyons. Mają ze sobą córkę – Ramonę. Jednak tak samo, jak w przypadku Mike'a Dirnta, małżeństwo Tré rozpadło się. W 2000 roku zawarł związek małżeński z Claudią Cool, ma z nią syna Frankito (ur. w 2001 r.). Związek ten zakończył się jednak identycznie, jak poprzedni (rozwód w 2003 roku). W styczniu 2014 zaręczył się z Sarą Rose. Para pobrała się 11 października tego samego roku.
Wyposażenie.
Bębny: Ludwig Custom Silver Sparkle Lacquer Finish
Talerze: Zildjian
Kotły: Ludwig
Pałeczki: Zildjian Tre Cool Artist Series
Ekwipunek – Diagram

</doc>
<doc id="199505" url="https://pl.wikipedia.org/wiki?curid=199505" title="BAM">
BAM



</doc>
<doc id="199508" url="https://pl.wikipedia.org/wiki?curid=199508" title="Gleb Łozino-Łozinski">
Gleb Łozino-Łozinski

Gleb Jewgienjewicz Łozino-Łozinski (ros. Глеб Евгеньевич Лозино-Лозинский, ur. 7 stycznia 1910 w Kijowie, zm. 28 listopada 2001 w Moskwie) – radziecki konstruktor lotniczy i kosmiczny.
W 1930 ukończył politechnikę w Charkowie, od 1932 pracował jako projektant w różnych biurach konstrukcyjnych, m.in. w Charkowskim Instytucie Lotniczym, w sierpniu 1941 ewakuował się do Kujbyszewa. Był doktorem nauk technicznych i profesorem. Uczestniczył w pracach nad produkcją i rozwojem wielu radzieckich konstrukcji lotniczych (m.in. MiG-19, MiG-21 i MiG-25) oraz kosmicznych.
Główny konstruktor samolotu MiG-31. W 1975 wyróżniony tytułem Bohatera Pracy Socjalistycznej.
Od 1976 główny konstruktor wahadłowca Buran.

</doc>
<doc id="199509" url="https://pl.wikipedia.org/wiki?curid=199509" title="STS-107">
STS-107

STS-107 (ang. "Space Transportation System") – ostatnia misja promu kosmicznego Columbia, który rozpadł się podczas wchodzenia do atmosfery. Wystartował 16 stycznia 2003 roku. Był to jego dwudziesty ósmy lot, a jednocześnie sto trzynasta misja programu lotów wahadłowców. Na pokładzie było sześcioro amerykańskich astronautów i jeden Izraelczyk (jako pierwszy przedstawiciel swojego narodu w kosmosie). Wahadłowiec podczas wchodzenia w atmosferę uległ dezintegracji. Zginęła cała 7-osobowa załoga.
Cele misji.
Była to interdyscyplinarna misja, w czasie której przeprowadzano badania w mikrograwitacji, a także dokonywano obserwacji Ziemi. Wahadłowiec przewoził w ładowni podwójny moduł Spacehab, w którym prowadzono eksperymenty oraz ładunek FREESTAR zawierający kolejne eksperymenty. Projekty badawcze, które zostały opracowane przez naukowców z wielu krajów, przeprowadzane były bez przerwy w ciągu 16 dni, które prom spędził na orbicie. W sumie przeprowadzono ponad 80 eksperymentów.
W czasie jednego z eksperymentów, polegającego na rejestracji obrazu wideo w celu badania pyłu atmosferycznego, odkryto nowe zjawisko, które nazwano "TIGER" ("Transient Ionospheric Glow Emission in Red" – Przejściowa Jonosferyczna Emisja Światła w Czerwieni).
Na pokładzie Columbii znajdowała się kopia rysunku Petra Ginza, redaktora naczelnego obozowego magazynu „Vedem”, który w wieku 14 lat, jako więzień obozu koncentracyjnego Theresienstadt, narysował jak sobie wyobraża widok Ziemi z Księżyca.
Katastrofa.
1 lutego 2003, podczas powrotu z przestrzeni kosmicznej, prom uległ zniszczeniu w wyniku uszkodzenia osłony termicznej na krawędzi natarcia lewego skrzydła. Uszkodzenie osłony nastąpiło w czasie wznoszenia po starcie, za sprawą fragmentu pianki osłaniającej zbiornik zewnętrzny wahadłowca, który oderwał się od zbiornika i uderzył w skrzydło orbitera powodując dziurę o średnicy ok. 25 cm, przez którą w trakcie przelotu przez termosferę gorące gazy mogły dostać się do środka. W trakcie wejścia w atmosferę Ziemi w ostatnich minutach misji, okazało się, że uszkodzenie było poważne – w katastrofie zginęła cała załoga – siedmioro astronautów. Spowodowało to zawieszenie dalszych lotów wahadłowców NASA aż do startu misji STS-114 promu Discovery 26 lipca 2005.

</doc>
<doc id="199510" url="https://pl.wikipedia.org/wiki?curid=199510" title="Pawian">
Pawian

Pawian ("Papio") – rodzaj ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae).
Zasięg występowania i biotop.
Pawiany zamieszkują otwarte tereny leśne i trawiaste Afryki na południe od Sahary i kilka terenów górskich tej pustyni.
Charakterystyka.
Długość ciała (bez ogona) samic 35–69 cm, samców 43–100 cm, długość ogona samic 34–57 cm, samców 41–84 cm; masa ciała samic 8–20 kg, samców 16–35 kg. Pawiany mają wydłużony pysk, oczy położone blisko siebie, silne szczęki i krótki ogon. Dymorfizm płciowy jest uwidoczniony w rozmiarach ciała, ubarwieniu i uzębieniu. Sierść ciemnooliwkowo-brązowa, skóra na pośladkach jest naga, fioletowo-brązowa, przechodząca w różową podczas ciąży.
Tryb życia i zachowanie.
Prowadzą naziemny i stadny tryb życia. Wśród wszystkich gatunków pawianów znacznie odróżnia się trybem życia pawian płaszczowy, który tworzy złożone struktury oparte na systemie haremowym. Pozostałe gatunki, które określa się niekiedy wspólnym mianem pawianów sawannowych, skupiają się w grupy wielosamcowe z niewielką liczebną przewagą samic. Dominującymi samcami są z reguły młode, najsprawniejsze i najsilniejsze osobniki, niedawno przybyłe do stada. Starsze, wysłużone samce często zawiązują taktyczne koalicje, aby zespołowo przeciwstawić się młodemu samcowi alfa i wywalczyć sobie trochę więcej praw. Młode samce przechodzą okres kilku-, kilkunastomiesięcznej samotności po opuszczeniu macierzystego stada, a przed przyłączeniem się do nowego. Często stają się wtedy łupem drapieżników. Samicom w rui najczęściej asystuje przez jakiś czas wybrany samiec, tworząc z nią rodzaj tymczasowego stada. Samice często wybierają starszych, przyjaznych partnerów, a nie najsilniejszego samca, zwłaszcza gdy mają młode i obawiają się o ich los.
Pawiany zjadają prawie wszystko, ale szczególnie trawę, liście, owoce, orzechy, nasiona, korzenie, bulwy i kwiaty. Nie pogardzą również bezkręgowcami, młodymi ptakami i małymi ssakami, a nawet młodymi gazelami.
U pawianów po ciąży trwającej 173-193 dni samica rodzi 1 młode.
Długość życia pawianów dochodzi do 45 lat.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="199511" url="https://pl.wikipedia.org/wiki?curid=199511" title="Figowiec sprężysty">
Figowiec sprężysty

Figowiec sprężysty ("Ficus elastica" Roxb. ex. Homem.), popularnie zwany fikusem – gatunek rośliny z rodziny morwowatych ("Moraceae" Link.). Pochodzi z Półwyspu Indyjskiego, Indochin i Malezji. Jest uprawiany w licznych miejscach o klimacie tropikalnym. W Polsce pospolicie uprawiany jako ozdobna roślina doniczkowa.
Zastosowanie.
Usuwa z pomieszczeń szkodliwy formaldehyd z szybkością 12 µg/h.

</doc>
<doc id="199513" url="https://pl.wikipedia.org/wiki?curid=199513" title="Twój Szczęśliwy Numerek">
Twój Szczęśliwy Numerek

Twój Szczęśliwy Numerek – gra liczbowa organizowana przez Totalizator Sportowy w latach 1998-2010. Pierwsze losowanie tej gry miało miejsce 2 kwietnia 1998. Polegała na skreśleniu pięciu liczb, jednej ze zbioru 36 liczb oraz 4 ze zbioru 45 liczb. W Twoim Szczęśliwym Numerku już przy trafieniu jednej liczby - „Twojego Szczęśliwego Numerka” wypłacana była wygrana (VII stopnia). Największa wygrana (I stopnia) była wtedy, gdy poprawnie wytypowany został „Twój Szczęśliwy Numerek” oraz wszystkie 4 pozostałe liczby. Do losowania wyników tej gry używane były dwie maszyny losujące. Losowania gry odbywały się najpierw 4 razy w tygodniu – w poniedziałki, wtorki, czwartki, piątki, a od 13 października 2008 3 razy w tygodniu – w poniedziałki, środy i piątki.
W dniu 8 marca 2010 odbyło się ostatnie losowanie Twojego Szczęśliwego Numerka. Loteria została zakończona z powodu najniższej sprzedaży wśród innych gier Totalizatora Sportowego. W przypadku braku wygranych pierwszego stopnia pula miała zostać podzielona na wygrane mniejszych stopni. Tak też się stało – w "pożegnalnym" losowaniu przy braku wygranych I stopnia wygrane pozostałych stopni były znacznie wyższe niż zwykle osiągane w tej grze.
Miesiąc po zakończeniu loterii, 8 kwietnia 2010 rozpoczęto sprzedaż podobnej, lecz nieco zmodyfikowanej w stosunku do TSN gry liczbowej o nazwie Joker.
Największe wygrane.
Najwyższa wygrana w Twoim Szczęśliwym Numerku wyniosła 5 689 983,80 zł i padła 7 października 2009 w Warszawie.

</doc>
<doc id="199515" url="https://pl.wikipedia.org/wiki?curid=199515" title="Powstanie harcerskich organizacji alternatywnych">
Powstanie harcerskich organizacji alternatywnych



</doc>
<doc id="199516" url="https://pl.wikipedia.org/wiki?curid=199516" title="Zebra pręgowana">
Zebra pręgowana

Zebra pręgowana, zebra Grevy'ego, zebra Grevyego ("Equus grevyi") – gatunek ssaka z rodziny koniowatych, należący do grupy zebr.
Sierść tułowia ubarwiona w pionowe czarno-białe pasy, zakrzywiające się na biodrach i barkach, na nogach przechodzące w poziome, sięgające kopyt. Brzuch jest biały, grzywa dwubarwna. Charakterystyczne bardzo długie, szerokie uszy zaokrąglone na wierzchołkach. Nowo urodzone źrebięta mają pasy brązowo-czarne, a ich grzywy ciągną się wzdłuż grzbietu aż do ogona.
Średnia długość życia wynosi około 20 lat. 
Nazwa gatunkowa "grevyi" jest eponimem mającym na celu uhonorowanie Jules’a Grevy’ego, prezydenta Francji.
Historia.
Niegdyś licznie występowały w Etiopii, Somalii oraz północnej Kenii, jednakże dziś można je tylko spotkać w północno-wschodniej Etiopii oraz w Kenii. Ten gatunek zebry nie był widywany w Somalii od 1973 roku. Ich liczba zmniejszyła się gwałtownie w latach 70. XX wieku, kiedy ich skóry stały się bardzo modne.
Środowisko i odżywianie.
Zebry pręgowane występują na sawannach wschodniej Afryki, w Etiopii i północnej Kenii. Obecnie występowanie w Sudanie nie jest potwierdzone. Są roślinożerne, ich głównym pożywieniem są trawy.
Wygląd.
Długość ciała: 2,5–3 m
Długość ogona: 38–75 cm
Wysokość w kłębie: 1,4–1,6 m
Masa: samce 380–450 kg, samice 350–400 kg.
Rozmnażanie i życie społeczne.
Zebry pręgowane osiągają dojrzałość płciową w wieku 4 lat. Samice są płodne 2–9 dni co 19–33 dni. Ciąża trwa około 390 dni. Młode rodzą się najczęściej w sierpniu lub we wrześniu. Po 6–14 minutach od narodzin młoda zebra może stać, po około 30 minutach chodzić, a po około 45 minutach biegać. Młode stają się dorosłe po około 275 dniach.
W przeciwieństwie do innych gatunków zebr, nie żyje w stałych stadach, nie obserwuje się też stałych związków. Większość osobników żyje w grupach ogierów lub klaczy z młodymi, czasami w grupach mieszanych.
W "Czerwonej księdze gatunków zagrożonych", prowadzonej przez Międzynarodową Unię Ochrony Przyrody, zebra pręgowana jest klasyfikowana jako gatunek zagrożony wyginięciem (kategoria EN). Ssaki te są jednak często spotykane w ogrodach zoologicznych.

</doc>
<doc id="199520" url="https://pl.wikipedia.org/wiki?curid=199520" title="Zagłębie Wałbrzych (piłka nożna)">
Zagłębie Wałbrzych (piłka nożna)

Zagłębie Wałbrzych – polski klub piłkarski ze siedzibą w Wałbrzychu. Zagłębie przez sześć sezonów (1968/1969–1973/1974) grało w ekstraklasie. Uczestnik Pucharu UEFA w latach 1971/1972.
Historia.
Klub został założony w 1945 roku na Białym Kamieniu, przy kopalni węgla kamiennego „Julia”. Stąd też pierwszą nazwa klubu – KS Julia Biały Kamień. Powojenna stalinowska reforma sportu w Polsce, wymusiła zmianę nazwy na KS Górnik Biały Kamień. W latach 50. Biały Kamień przyłączono do Wałbrzycha, związku z tym zniknął „Biały Kamień” – pojawia się w nazwie klubu „Wałbrzych”. Kolejna zmiana to dodanie słowa „Thorez”. Związane to było z nadaniem nazwy kopalni KWK „Thorez”. Do miasta przybyło wielu imigrantów z Francji i Belgii, którzy przyjechali pracować w miejscowych kopalniach. Byli to zagorzali komuniści, dlatego klub, jak i kopalnię „Julia”, nazwali nazwiskiem swojego przywódcy we Francji Maurice’a Thoreza. Klub funkcjonował pod nazwą KS Górnik Thorez Wałbrzych. Nazwa nie przypadła do gustu miejscowym; sukcesy klubu w latach 60. spowodowały wzmożony nacisk kibiców na zmianę i w 1968 zmieniono nazwę na GKS Zagłębie Wałbrzych. W tym samym roku drużyna z Białego Kamienia po raz pierwszy (i jedyny) awansowała do ekstraklasy, w której zajęła 10. miejsce (na 14 zespołów). Zagłębie było drugim dolnośląskim klubem, debiutującym w ekstraklasie (po Śląsku Wrocław), a po spadku Śląska Wrocław przez cztery sezony jedynym reprezentantem regionu w ekstraklasie.
W następnym sezonie spadła o jedną pozycję, jednak kolejny – 1970/71 – był najlepszym w całej historii klubu. Zagłębie zajęło miejsce na podium, ustępując tylko takim klubom jak Górnik Zabrze i Legia Warszawa. Nagrodą było uczestnictwo w pierwszej edycji Pucharu UEFA (dawniej pod nazwą Puchar Miast Targowych). W pierwszej rundzie wałbrzyszanie pokonali 1:0 i 3:2 czeskie TJ Sklo Union Teplice, obecnie FK Teplice, zaś w drugiej ulegli nieznacznie rumuńskiemu UT Arad (1:1 w Wałbrzychu i 1:2 po dogrywce w Aradzie). Był to jedyny występ Zagłębia w europejskich pucharach. Najbardziej znanym piłkarzem klubu był bramkarz Marian Szeja, uczestnik piłkarskiego turnieju Olimpiady w Monachium, późniejszy zawodnik francuskiego AJ Auxerre. Kolejne sezony to powolny spadek, w 1972 było już miejsce 8., rok później 11., zaś w sezonie 1973/1974 Zagłębie bezpowrotnie spadło z ligi, zajmując ostatnie, 16. miejsce. Później klub grał regularnie w drugiej lidze, jednak sytuacja finansowa Zagłębia, jak i Górnika zmusiła na początku lat 90. do połączenia sił dwóch zwaśnionych klubów. Tak powstał Klub KP Wałbrzych, później KP Górnik/Zagłębie Wałbrzych. Mecze drużyny odbywały się na stadionie Zagłębia – Stadionie 1000-lecia, na Białym Kamieniu.
6 kwietnia 2006 zostało zarejestrowane Stowarzyszenie GKS Zagłębie Wałbrzych, tym samym doszło do reaktywacji sekcji piłkarskiej. Począwszy od sezonu 2006/2007 w klasie terenowej juniorów (OZPN Wałbrzych) występuje drużyna Zagłębia, której trenerem został dawny piłkarz Zagłębia Eugeniusz Piechocki. Budowa drużyny seniorów oparta jest na wychowankach klubu. Założona na nowo w roku 2007 zaczęła swoje występy od klasy „B”.
W sezonie 2009/10 Zagłębie Wałbrzych wywalczyło awans do klasy „A”, zajmując w rozgrywkach pierwsze miejsce. Juniorzy spadli z klasy okręgowej do klasy terenowej, zajmując ostatnie miejsce – 16.
Zawodnicy.
Reprezentanci Polski w barwach Zagłębia: Marian Szeja, Joachim Stachuła i Stanisław Paździor.
Sekcja kobieca.
W dniu 22.07.2019, zostało ogłoszone otwarcie kobiecej sekcji, z równoczesnym rozpoczęciem naboru do Żeńskiej Akademii Zagłębia Wałbrzych. Jednocześnie kobiecy zespół Zagłębia został zgłoszony do rozgrywek III ligi kobiet. Pierwszy oficjalny mecz odbył się 25 sierpnia, a rywalem był zespół KS Ślęza Wrocław. Podopieczne Łukasza Wojciechowskiego w swoim debiutanckim meczów przegrały 0:13 (0:7). Swoje pierwsze zwycięstwo 2:1 dziewczyny odnotowały w 6. kolejce, podejmując zespół Kolektyw Radwanice.
Występy sezon po sezonie.
Obecnie, po zlikwidowaniu AZS PWSZ Wałbrzych, Zagłębie Wałbrzych pozostaje jedyną wałbrzyską piłkarską kobiecą drużyną.

</doc>
<doc id="199521" url="https://pl.wikipedia.org/wiki?curid=199521" title="Artur Edward Waite">
Artur Edward Waite

Arthur Edward Waite (ur. 2 października 1857 w Brooklynie, Nowy Jork, zm. 19 maja 1942) – brytyjski okultysta, współtwórca talii tarota Rider-Waite-Smith.
Urodził się w Ameryce, lecz dorastał w Anglii. A.E. Waite dołączył w 1891 r. do Hermetycznego Zakonu Złotego Brzasku, a w 1902 również do bractwa różokrzyżowców. Gdy w 1903 r. został wielkim mistrzem Zakonu Złotego Brzasku, zmienił jego nazwę na Święty Zakon Złotego Brzasku (lub, co nie jest pewne, Niezależny i Poświęcony Ryt Złotego Brzasku). Wielu członków jednak odrzuciło jego skupianie się na mistycyzmie zamiast na magii, by następnie odłączyć się i założyć konkurencyjną grupę Stella Matutina (Gwiazda Poranna), pod przewodnictwem Williama Butlera Yeatsa. Złoty Brzask był rozdarty przez dalsze wewnętrzne spory, aż do odejścia Waite’a w 1914 r. W rok później założył on Bractwo Różo-Krzyża. Do tego czasu zakon rozpadł się na wiele części, które nigdy się już nie połączyły ponownie.
Waite był autorem wielu pism o okultyzmie, różokrzyżowcach, masonerii, czarnej i ceremonialnej magii, kabale i alchemii. Przetłumaczył także i wydał ponownie wiele ważnych prac mistycznych i alchemicznych. Warte uwagi są jego prace nad Świętym Graalem, na które wywarła duży wpływ przyjaźń z Arturem Machenem. Wiele z jego prac wciąż jest drukowanych: "Księga Magii Ceremonialnej", "Święta Kabała", i "Nowa Encyklopedia Wolnej Masonerii" były wydawane w ostatnich latach.
Najlepiej jednak jest Waite znany jako współautor popularnej i szeroko znanej talii kart tarota Ridera-Waite’a, oraz autor towarzyszącej jej książki "Obrazkowy klucz do Tarota" ("The Pictorial Key to the Tarot"). Była to pierwsza talia, w której ilustrowanych było wszystkich 78 kart, nie zaś jak wcześniej tylko 22 Wielkie Arkana. Karty te były ilustrowane przez Pamelę Colman Smith, członkinię Złotego Brzasku, a wydane zostały w 1910 r.

</doc>
<doc id="199524" url="https://pl.wikipedia.org/wiki?curid=199524" title="Talon (waluta litewska)">
Talon (waluta litewska)

Talon (lit. "talonas") – przejściowa jednostka walutowa wprowadzona do obiegu przez Bank Litwy 1 maja 1992 r.
Początkowo talon znajdował się w obiegu razem z rublem. 1 października 1992 r. rubel został wycofany, a w obiegu pozostały jedynie talony jako przejściowy pieniądz litewski. Pierwsza seria talonów z 1991 r. obejmowała następujące banknoty:
Druga seria talonów z 1992 r. obejmowała następujące banknoty o innym niż uprzednio rysunku oraz zmniejszonych wymiarach:
Trzecia seria talonów z 1993 r. obejmowała jedynie dwa banknoty o nowym rysunku i wysokich nominałach, odzwierciedlających rosnącą inflację:
Wszystkie banknoty posiadały napisy w języku litewskim: LIETUVOS RESPUBLIKA/TALONAS (Republika Litewska/Talon), nominał liczbowy, a także ostrzeżenie o odpowiedzialności karnej w przypadku podrabiania banknotów. Na serii z 1993 r. znalazł się także nominał zapisany słownie. 14 czerwca 1993 r. podjęta została decyzja o wprowadzeniu do obiegu waluty narodowej, lita, który zastąpił prowizoryczne i stosunkowo łatwe do fałszowania talony, które nie cieszyły się powszechnym zaufaniem ludności. Decyzja została wprowadzona w życie 20 lipca 1993 r., kiedy talon został ostatecznie wycofany z obiegu. Waluta była wymieniana na lity w stosunku 100:1. Talon istniał jedynie w formie banknotów, monet nie wybijano.

</doc>
<doc id="199525" url="https://pl.wikipedia.org/wiki?curid=199525" title="Kołomyjka (muzyka)">
Kołomyjka (muzyka)

Kołomyjka – taniec ludowy związany z Europą Południowo-Wschodnią (przede wszystkim Ukraina – tereny karpackie i Podole, ale też Mołdawia, Rumunia) charakterystyczny dla różnych grup etnicznych zamieszkujących te tereny. W metrum jest parzystym (zazwyczaj 2/4). Tempo jest dość żywe, charakterystyczną cechą jest rosnące (w miarę tańczenia) tempo. Kołomyjka nawiązuje do tańców góralskich.
Kołomyjka to również ukraińska pieśń liryczna.
O kołomyjce wspominają słowa refrenu popularnej pieśni Józefa Korzeniowskiego "" ("Dla Hucuła nie ma życia, jak na połoninie"):

</doc>
<doc id="199526" url="https://pl.wikipedia.org/wiki?curid=199526" title="Awka">
Awka

Awka - miasto w Nigerii, od 1991 stolica stanu Anambra. Liczy około 300 tysięcy mieszkańców. Jest siedzibą uniwersytetu Nnamdi Azikiwe University.

</doc>
<doc id="199528" url="https://pl.wikipedia.org/wiki?curid=199528" title="Pan Samochodzik i Złota rękawica">
Pan Samochodzik i Złota rękawica



</doc>
<doc id="199531" url="https://pl.wikipedia.org/wiki?curid=199531" title="ActiveSync">
ActiveSync

ActiveSync - program komputerowy stworzony przez Microsoft, służący do synchronizacji przenośnych komputerów z systemem Windows Mobile i innych opartych na Windows CE. Wersja 3.0 została wprowadzona razem z pierwszymi komputerami typu Palm-size PC, a 3.1 z pierwszymi Pocket PC. Aktualna wersja to 4.5.

</doc>
<doc id="199534" url="https://pl.wikipedia.org/wiki?curid=199534" title="Marcin Nowak">
Marcin Nowak



</doc>
<doc id="199535" url="https://pl.wikipedia.org/wiki?curid=199535" title="LUF">
LUF



</doc>
<doc id="199536" url="https://pl.wikipedia.org/wiki?curid=199536" title="III Światowy Kongres Młodzieży">
III Światowy Kongres Młodzieży

III Światowy Kongres Młodzieży (3rd World Youth Congress) odbywał się w Szkocji od 30 lipca do 7 sierpnia 2005. W Kongresie wzięło udział 600 młodych aktywistów społecznych - działaczy organizacji pozarządowych i charytatywnych - ze 150 krajów. Wszyscy byli w wieku 18-25 lat. Wybrano ich spośród ponad 4000 chętnych, którzy przesłali swoje aplikacje. Ich poczynania na konferencji obserwowało i opisywało 42 młodych dziennikarzy, którzy musieli mieścić się w tym samym przedziale wiekowym, co delegaci, i zostali wybrani w podobnej procedurze.
Głównym miejscem odbywania się Kongresu był kampus Uniwersytetu w Stirling, ale delegaci brali też udział w działaniach terenowych w całej Szkocji, zaś uroczyste zamknięcie konferencji odbyło się w gmachu Szkockiego Parlamentu w Edynburgu.
Wśród biorących udział w Kongresie młodych ludzi znalazło się czworo Polaków: dwoje z nich w charakterze delegatów i dwoje jako młodzi dziennikarze.
Głównymi organizatorami były PeaceChild International oraz Szkocka Egzekutywa.
Linki zewnętrzne.
Oficjalna strona Kongresu

</doc>
<doc id="199538" url="https://pl.wikipedia.org/wiki?curid=199538" title="Alexandru Todea">
Alexandru Todea

Alexandru Todea (ur. 5 czerwca 1912 w Teleac, zm. 22 maja 2002 w Targu Mures) – rumuński duchowny katolicki rytu bizantyjskiego, arcybiskup Fogaraszu i Alba Iulia, kardynał.
Życiorys.
Przyjął święcenia kapłańskie 25 marca 1939, uzupełniał studia w Rzymie, gdzie w 1940 obronił doktorat z teologii na Papieskim Athenaeum „Propaganda Fide”. Od 1940 pracował jako duszpasterz w archidiecezji Fogaraszu i Alba Iulia; od 1948 ryt bizantyjski został zakazany przez władze rumuńskie, a Todea, podobnie jak inni duchowni, był poddawany represjom, m.in. kilkakrotnie aresztowany. W lipcu 1950 otrzymał potajemną nominację biskupią, z nadaniem stolicy tytularnej Cesaropoli; 19 listopada 1950 odebrał w sekrecie sakrę biskupią z rąk biskupa Josepha Schuberta. W styczniu 1951 został ponownie aresztowany przez Securitate; w 1952 skazano go na dożywotnie ciężkie roboty (początkowo prokurator domagał się kary śmierci). Na mocy amnestii dla więźniów politycznych został zwolniony w 1964, ale aż do upadku Nicolae Ceaușescu pozostawał w areszcie domowym. W 1986 został wybrany potajemnie na głowę Kościoła greckokatolickiego w Rumunii; po przywróceniu dla Kościoła pełni praw w 1989 Todea uzyskał potwierdzenie tej funkcji, a w marcu 1990 nominację na arcybiskupa Fogaraszu i Alba Iulia. W latach 1990-1994 był przewodniczącym Konferencji Episkopatu Rumunii.
28 czerwca 1991 Jan Paweł II mianował go kardynałem, z tytułem prezbitera S. Atanasio a Via Tiburtina. Todea uczestniczył w sesjach Światowego Synodu Biskupów w Watykanie w 1990 i 1991, był również członkiem sekretariatu generalnego Synodu. W 1992 ukończył 80 lat i utracił prawo udziału w konklawe; w tym samym roku doznał udaru mózgu, który przykuł go na resztę życia do wózka inwalidzkiego. W lipcu 1994 zrezygnował z godności arcybiskupa Fogaraszu i Alba Iulia.

</doc>
<doc id="199540" url="https://pl.wikipedia.org/wiki?curid=199540" title="Podstawek">
Podstawek



</doc>
<doc id="199541" url="https://pl.wikipedia.org/wiki?curid=199541" title="Bohdan Tomaszewski">
Bohdan Tomaszewski

Bohdan Wacław Krzysztof Tomaszewski (ur. 10 sierpnia 1921 w Warszawie, zm. 27 lutego 2015 tamże) – polski dziennikarz, komentator sportowy, tenisista (przedwojenny mistrz Polski juniorów), autor książek i scenariuszy filmowych. Był członkiem Stowarzyszenia Pisarzy Polskich. Jest uznawany za legendę i symbol polskiego dziennikarstwa sportowego.
Życiorys.
Był synem Wacława, inżyniera sanitarnego, i Janiny z Czaykowskich; miał dwóch starszych braci: Wiesława i Janusza. Pobierał nauki w warszawskich gimnazjach: państwowym im. Stanisława Staszica i prywatnym im. Jana Zamoyskiego, a podczas okupacji niemieckiej na tajnych kompletach. Jako młody chłopak zaczął wyczynowo grać w tenisa, zdobywając tytuł mistrza i wicemistrza Polski juniorów.
W czasie okupacji handlował mydłem i dorabiał jako rikszarz. W latach 1941–1944 uczęszczał na zajęcia Tajnej Szkoły Głównej Handlowej im. Edwarda Lipińskiego. Zaprzysiężony jako żołnierz ZWZ-AK ps. „Mały”, wziął udział w powstaniu warszawskim (brak informacji o przydziale; według własnych relacji, należał do zgrupowania „Kuba” na Starówce, ale nie miał broni). Po kapitulacji powstania trafił do obozu w Ożarowie.
Po wojnie pracował w sopockim Grand Hotelu. W 1946 rozpoczął pracę dziennikarską w „Kurierze Szczecińskim”. W tym czasie kontynuował karierę sportową w SKT Szczecin (1945–1948). W 1948 rozpoczął pracę jako dziennikarz sportowy w „Expressie Wieczornym”. W 1955 został sprawozdawcą radiowym w Redakcji Sportowej Polskiego Radia, a w 1961 sprawozdawcą telewizyjnym. W latach 1956–1980 komentował m.in. 12 igrzysk olimpijskich letnich i zimowych.
Z zachowanych dokumentów Służby Bezpieczeństwa wynika, że w 1954 miał być pozyskany do współpracy z Departamentem III Ministerstwa Bezpieczeństwa Publicznego jako tajny współpracownik ps. „Guzikowski”, w 1957 przekazany został na kontakt Departamentowi II MSW.
W czasie stanu wojennego Bohdan Tomaszewski odmówił współpracy z Polskim Radiem. Powrócił na antenę w 1989. Był co poniedziałek gościem "Kroniki sportowej" w Pierwszym Programie Polskiego Radia.
Bohdan Tomaszewski w pracy radiowego sprawozdawcy odwołując się do intelektualnych refleksji stworzył nowy styl, który stanowił przeciwieństwo dla płytkich przeżyć stymulowanych tanimi, emocjonalno-rozrywkowymi aspektami widowiska sportowego.
Członek Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
12 września 2014, w uznaniu zasług dla regionu, kortowi centralnemu kompleksu przy al. Wojska Polskiego 127 w Szczecinie nadano imię Bohdana Tomaszewskiego.
Pogrzeb Bohdana Tomaszewskiego odbył się 6 marca 2015 roku. Został pochowany na cmentarzu Powązkowskim (kwatera 146-5-9/10).
W 2015 pośmiertnie ustanowiono nagrodę im. Bohdana Tomaszewskiego dla dziennikarzy sportowych. Pierwszym laureatem został Stefan Szczepłek. 25 czerwca 2016 roku w Alei Gwiazd Sportu we Władysławowie odsłonięto gwiazdę Bohdana Tomaszewskiego.
Film.
Jest autorem scenariuszy do filmów: "Zaczarowany rower", "Bokser" i "Czekam w Monte-Carlo".
Wystąpił też w kilku polskich filmach, gdzie najczęściej grał samego siebie. Były to:
Życie prywatne.
Był trzykrotnie żonaty. Miał dwóch synów: z Zofią z Leszczyńskich – Krzysztofa, a z Ewą ze Słupnickich – Tomasza. Od 1967 jego żoną była Izabella z hrabiów Sierakowskich herbu Ogończyk. Był mieszkańcem osiedla Stawki.

</doc>
<doc id="199544" url="https://pl.wikipedia.org/wiki?curid=199544" title="Onitsha">
Onitsha

Onitsha – miasto w Nigerii w stanie Anambra, port rzeczny nad Nigrem. 
Liczba mieszkańców w granicach administracyjnych podczas spisu powszechnego w 2006 wynosiła 262 tysiące, natomiast aglomeracja liczy ponad 7 milionów, co czyni ją jedną z największych w Afryce.
Założone prawdopodobnie w XVI wieku przez imigrantów z królestwa Beninu. Niedługo potem stało się stolicą królestwa ludu Ibo. W 1857 brytyjscy handlarze olejem palmowym założyli w mieście faktorię handlową. Przybyli chrześcijańscy misjonarze. W 1884 Onitsza weszła w skład brytyjskiego protektoratu.
Ośrodek handlu oraz przemysłu tekstylnego, a także spożywczego (zwłaszcza olejarskiego) i drzewno-papierniczego. W mieście znajdują się katedry: katolicka i anglikańska oraz seminarium nauczycielskie dla kobiet i osiedle trędowatych. Węzeł drogowy z głównym mostem łączącym południowo-zachodnią i południowo-wschodnią część kraju.
Zobacz też.
Atani

</doc>
<doc id="199545" url="https://pl.wikipedia.org/wiki?curid=199545" title="Sturmbannführer">
Sturmbannführer

Sturmbannführer – stopień paramilitarny w III Rzeszy w Sturmabteilung (SA) i w Schutzstaffel (SS), który odpowiadał stopniowi majora w siłach zbrojnych Rzeszy (Wehrmacht). Pełna nazwa różniła się zależnie od danej organizacji. W SA brzmiała „SA-Sturmbannführer” a w SS „SS-Sturmbannführer”.

</doc>
<doc id="199547" url="https://pl.wikipedia.org/wiki?curid=199547" title="Palm-size PC">
Palm-size PC

Palm-size PC był pierwszą próbą stworzenia przez Microsoft urządzenia typu PDA. Te komputery zawierały wiele niespotykanych wcześniej funkcji takich jak dźwięk, kolor, ekrany o wysokiej rozdzielczości (w porównaniu do innych urządzeń) i standaryzowane środowisko dla oprogramowania, które działało na urządzeniach różnych producentów.
Palm-size PC była jedną z niewielu współczesnych platform, w których brakowało standaryzacji mikroprocesorów - Palm-size PC były dostępne z procesorami ARM, SH3, MIPS i x86. Komputery Palm-size PC nigdy nie odniosły sukcesu i Microsoft zastąpił je później przez Pocket PC.

</doc>
<doc id="199548" url="https://pl.wikipedia.org/wiki?curid=199548" title="Brzegi Dolne">
Brzegi Dolne

Brzegi Dolne (dawniej "Berehy Dolne") – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne. Leży przy DK84.
Wieś prawa wołoskiego "Berehi", własność starostwa przemyskiego położona była na przełomie XVI i XVII wieku w ziemi sanockiej województwa ruskiego.
W latach 1954-1959 wieś należała i była siedzibą władz gromady Brzegi Dolne, po jej zniesieniu w gromadzie Jasień. W latach 1975–1998 miejscowość administracyjnie należała do województwa krośnieńskiego.
Historia.
Wieś Berehy Dolne była lokowana na prawie wołoskim w 1532. Wieś, położona w powiecie przemyskim została spustoszona w czasie najazdu tatarskiego w 1672 roku. Pod koniec XVIII wieku powstała we wsi w ramach kolonizacji józefińskiej osada niemiecka zwana Siegenthal, która istniała do 1940. W połowie XIX wieku Berehy Dolne stanowiły własność rządową. Na przełomie XIX i XX wieku obszary we wsi posiadał Antoni Pogłodowski, a w 1903 odkupił je od niego Teodor Alfred Serwatowski. W 1932 bunt tutejszych chłopów zapoczątkował wydarzenia znane jako powstanie leskie. W latach 1944-1951 wieś pozostawała w granicach ZSRR. Po korekcie granic jej mieszkańców wywieziono do ZSRR, a tu osadzono przesiedleńców z lubelskiego. Nazwę zmieniono na Brzegi Dolne.
Brzegi Dolne są jednym z najstarszych ośrodków górnictwa naftowego na świecie, rafinerie (4) oraz kopalnie ropy naftowej istniały tu przed 1884.
W Berehach Dolnych zamieszkiwał Tomasz Winnicki, a urodził się Andrzej Kosina.
Zabytki.
Wykaz zabytków nieruchomych wpisanych do rejestru zabytków Narodowego Instytutu Dziedzictwa:

</doc>
<doc id="199550" url="https://pl.wikipedia.org/wiki?curid=199550" title="CNBC">
CNBC

CNBC, dawniej Consumer News and Business Channel – największa na świecie sieć telewizyjnych kanałów informacyjnych wyspecjalizowanych w tematyce ekonomicznej. Światowa siedziba CNBC znajduje się w Englewood Cliffs w stanie New Jersey, zaś centra regionalne w Londynie i Singapurze. 20 sierpnia 2007 roku Grupa ITI uruchomiła stację TVN CNBC, która była polską wersją CNBC.
Historia.
Pierwszy kanał ekonomiczny NBC, grupy skupiającej media elektroniczne należące do koncernu General Electric, ruszył 17 kwietnia 1989 roku w USA pod nazwą Consumer News and Business Channel. Po przeprowadzonym w 1991 roku przejęciu telewizji Financial News Network, połączone stacje przyjęły nazwę CNBC. W 1995 roku ruszył siostrzany kanał dla widzów w Azji, a rok później stacja zagościła w Europie. W 1997 roku nastąpiło połączenie CNBC Europe i CNBC Asia z kanałami EBN (w Europie) i ABN (w Azji), stanowiącymi telewizyjne skrzydło agencji prasowej Dow Jones Newswires, która odtąd stała się współwłaścicielem „nowego” CNBC. W 2005 roku agencja postanowiła wycofać się z rynku telewizyjnego i jedynym właścicielem sieci stało się General Electric (za pośrednictwem swojej spółki zależnej NBC Universal).
Kanały sieci CNBC.
Głównymi filarami sieci CNBC są trzy anglojęzyczne kanały: kierowany na rynek amerykański CNBC (CNBC U.S.), a także CNBC Europe i CNBC Asia. W fazie rozruchu jest obecnie nadający od 1 czerwca 2007 kanał CNBC Africa z siedzibą w Johannesburgu. Kanał CNBC World przeznaczony jest dla amerykańskich widzów zainteresowanych wydarzeniami biznesowymi na innych kontynentach i pokazuje w Ameryce Północnej programy CNBC Europe i Asia. Podobną rolę pełni kanał CNBC Latin America, dostępny w Ameryce Łacińskiej i na Karaibach, który nie produkuje własnych programów, tylko pokazuje te z siostrzanych stacji. CNBC Europe i CNBC Asia na niektórych rynkach prezentowane są w wersji lokalnej, różniącej się tylko tym, że pasek u dołu ekranu zawiera notowania i informacje ważne dla tamtejszego odbiorcy. Na tej zasadzie działają kanały CNBC Nordic (w Skandynawii, CNBC Europe), CNBC Hong Kong (w Hongkongu, CNBC Asia), CNBC Singapore (w Singapurze, CNBC Asia) czy CNBC Australia (w Australii, CNBC Asia).
Osobne miejsce w sieci zajmują stacje całkowicie lokalne, tworzone przez partnerów CNBC w różnych krajach. Ich ramówka może być zupełnie niezależna od głównych kanałów sieci (choć posiadają prawo do retransmisji programów głównych stacji), ponadto nadają one w miejscowych językach. Z drugiej strony przynależność do sieci daje dostęp do jej materiałów i zasobów. Do grupy tej należą Class CNBC (Włochy, CNBC Europe), CNBC-e (Turcja, CNBC Europe ), CNBC Arabiya (Zjednoczone Emiraty Arabskie, CNBC Europe), Nikkei CNBC (Japonia, CNBC Asia), CNBC-TV18, CNBC AWAAZ (obie stacje w Indiach, CNBC Asia), CNBC Pakistan (Pakistan, CNBC Asia) oraz polski TVN CNBC (CNBC Europe), którego właścicielem jest Grupa ITI.

</doc>
<doc id="199551" url="https://pl.wikipedia.org/wiki?curid=199551" title="Traktat w Karłowicach">
Traktat w Karłowicach

Traktat w Karłowicach – traktat pokojowy podpisany 26 stycznia 1699 w Karłowicach. Kończył on wojnę pomiędzy państwami Ligi Świętej, w skład której wchodziły Państwo Kościelne, Republika Wenecka, Austria (formalnie jako Święte Cesarstwo Rzymskie), Rzeczpospolita Obojga Narodów i Carstwo Rosyjskie a Imperium Osmańskim i jego lennikami, głównie Chanatem Krymskim.
Geneza.
Traktat zamykał wojnę rozpoczętą nieudaną wyprawą wezyra Kara Mustafy pod Wiedeń w 1683 (Rosja przystąpiła do tej wojny w 1686, czyli po traktacie Grzymułtowskiego i przystąpieniu do Ligi Świętej). Nieustanne, 16-letnie walki na froncie mierzącym niemal 4000 km (od Krety przez Albanię, środkowe Węgry, Karpaty, księstwa naddunajskie i granicę krymsko-rosyjską), klęski wojenne na morzu i lądzie oraz wyczerpanie wojenne zmusiło Turcję do podpisania pokoju. Ostatni wezyr z rodu Köprüplüch, Husejn, przyjął mediację Anglii i Holandii, zainteresowanych pacyfikacją wschodniej części Morza Śródziemnego. Strona polska podczas podpisywania traktatu otrzymała dary od Mustafy II.
Postanowienia.
Turcja zrzekła się:

</doc>
<doc id="199552" url="https://pl.wikipedia.org/wiki?curid=199552" title="Nnewi">
Nnewi

Nnewi – miasto w Nigerii, drugie pod względem wielkości w stanie Anambra. Wraz z miejscowościami podmiejskimi liczy około miliona mieszkańców.
Nnewi jest znanym ośrodkiem medycznym - mieści się tu szpital uniwersytecki "Nndami Azikiwe University Teaching Hospital". 
Jest ośrodkiem handlu, przemysłu spożywczego, kosmetycznego, samochodowego, poligraficznego, tekstylnego i innych.

</doc>
<doc id="199554" url="https://pl.wikipedia.org/wiki?curid=199554" title="Obosi">
Obosi

Obosi - miasto w Nigerii w stanie Anambra. Liczy około miliona trzystu tys. mieszkańców. Jest jednym z najgęściej zaludnionych miast zachodniej Afryki
W czasie wojny domowej w Nigerii pod koniec lat sześćdziesiątych miasto niemal całkowicie zrównano z ziemią.

</doc>
<doc id="199556" url="https://pl.wikipedia.org/wiki?curid=199556" title="Ihiala">
Ihiala

Ihiala to miasto w Nigerii w stanie Anambra. Wraz z miejscowościami podmiejskimi liczy około pół miliona mieszkańców.
W czasie wojny domowej w Nigerii miejscowe lotnisko odbierało międzynarodową pomoc humanitarną.

</doc>
<doc id="199557" url="https://pl.wikipedia.org/wiki?curid=199557" title="Merystem boczny">
Merystem boczny

Merystemy boczne – tkanki twórcze roślinne, tworzące osiowy cylinder wewnątrz organów i biorące udział we wtórnym przyroście łodygi i korzeni na grubość. 
Wyróżnia się dwa podstawowe rodzaje merystemów bocznych: kambium (miazga twórcza) i fellogen (miazga korkotwórcza).
Kambium najczęściej tworzy się w postaci walca wzdłuż łodygi i korzenia, pomiędzy łykiem i drewnem pierwotnym. Przyrost na grubość spowodowany jest tworzeniem przez merystem nowych komórek drewna (zwykle do środka walca) i łyka (na zewnątrz walca).
W łodydze fellogen powstaje przez odróżnicowanie żywych komórek kory pierwotnej. Może jednak powstawać bezpośrednio ze skórki, a nawet łyka. Podziały komórek fellogenu zachodzą peryklinalnie. Komórki odkładane do środka przekształcają się w fellodermę, a komórki odkładane na zewnątrz w korek.
W korzeniu miazga korkorodna powstaje w efekcie podziałów peryklinalnych komórek okolnicy.

</doc>
<doc id="199558" url="https://pl.wikipedia.org/wiki?curid=199558" title="Atani">
Atani

Atani – miasto w Nigerii, położone na wschodnim brzegu Nigru w stanie Anambra. Jest jednym z gwałtownie rosnących przedmieść liczącej ponad 1,5 mln mieszkańców aglomeracji Onitshy.
Ośrodek przemysłu spożywczego (ryż, słodkie ziemniaki, skrobiowa mączka maniokowa), rybactwa i handlu żywnością, której większość sprzedawana jest w stanach Delta oraz Anambra. Uważa się, że Atani posiada duże ilości nieodkrytych pokładów ropy naftowej.
Miejscowa ludność otwiera się ku nowoczesności i kultywuje różnokolorową kulturę. Ze względu na to, że więcej ludzi migruje do dużych miast, populacja wzrosła do ok. 230 tys. ludzi. Z Atani wywodzi się prof. Ben Nwabueze, były nigeryjski minister edukacji.

</doc>
<doc id="199559" url="https://pl.wikipedia.org/wiki?curid=199559" title="Dawid Jung">
Dawid Jung

Dawid Jung (ur. 17 stycznia 1980 w Kłecku) – polski śpiewak operowy, poeta, pisarz, krytyk literacki i teatralny, wydawca, badacz i twórca kultury, historyk, muzealnik, projektant szlaków kulturowych, dyrektor Muzeum Polskich Organów Elektronicznych, redaktor naczelny Zeszytów Poetyckich.
Życiorys.
Założyciel i redaktor naczelny ogólnopolskiego pisma literackiego „Zeszyty Poetyckie”.
Debiutował w prasie w 1998. Jego poezja była przekładana na angielski, białoruski, francuski, niemiecki, czeski (przez Alene Debicką). W latach 2003–2005 prowadził zajęcia z teorii współczesnej poetyki dla studentów Collegium Europaeum Gnesnense, gdzie był opiekunem prawnym Sekcji Literacko-Filozoficznej im. Władysława Nehringa. W latach 2000–2006 studiował śpiew solowy na Akademii Muzycznej w Bydgoszczy w klasie prof. Bożeny Porzyńskiej, następnie kontynuował naukę na Akademii Muzycznej w Gdańsku w latach 2006–2008. Sztukę wokalną kontynuował i doskonalił w Wiedniu, gdzie wykonywał m.in. partię w „Rafaelu” Antona Arienskiego oraz w Rzymie, gdzie otrzymał stypendium muzyczne. W Gnieźnie powołał Wszechnicę Poetycką gromadzącą zbiory polskiej i obcej poezji.
W 2004 jako pomysłodawca zainicjował i odtworzył jedno z najważniejszych wydarzeń kulturalnych Gniezna, święto kultury niezależnej „Festa Fatuorum”.
Za debiut poetycki nominowany do Nagrody im. Stanisławy Zawiszanki. W 2009 w Zakładzie Narodowym im. Ossolińskich otrzymał z rąk Mariana Pankowskiego za fragment „Poematu o mówieniu prawdy” Medal im. Juliusza Słowackiego.
Jest pomysłodawcą oraz członkiem stałym kapituły Nagrody im. Andrzeja Krzyckiego, inicjator wydarzeń kulturalnych i naukowych, m.in. koordynator sympozjum naukowego "Rzeczpospolita – mity a rzeczywistość. O poezji polskiej po 1989 roku" (CEG UAM 21.05.2010). W 2008 został przyjęty do Korporacji Akademickiej Surma w Poznaniu.
W 2010, w ramach 200. urodzin Fryderyka Chopina, był jurorem razem z Wojciechem Kruszewskim i Małgorzatą Strękowska-Zarembą w konkursie na limeryk, w ramach którego wydano „Limeryki Chopinowskie'” (projekt zrealizowany w ramach „Chopin 2010”, Ministerstwo Kultury i Dziedzictwa Narodowego.
Badacz spuścizny kulturalnej Gniezna. Propagator dzieł muzycznych kompozytorów gnieźnieńskich m.in.: Wojciecha Dankowskiego i Mateusza Zwierzchowskiego.
Aktorsko zadebiutował w przedstawieniu dyplomowym w „Rewizorze” Nikołaja Gogola (reżyseria Witold Szulc), następnie przez pewien czas związał się z Teatrem Poezji Poetów Różnych (m.in. premiera „Pieśni nad Pieśniami w reżyserii Sławomira Kuczkowskiego).
Już podczas studiów w klasie śpiewu solowego prof. Bożeny Porzyńskiej współpracował m.in. z japońskim pianistą, Takayuki Hirata. Od 2001 koncertował popularyzując poetycko-muzyczną sztukę truwerów. W 2004 uświetnił benefis 30-lecia pracy artystycznej prof. Bożeny Porzyńskiej śpiewając razem z Florianem Skulskim W 2008 śpiewał jako tenor w zespole Cappella Gedanensis, z którą nagrał płytę „Hymny” (PRCD 1126, Polska 2008, Polska Filharmonia Bałtycka im. Fryderyka Chopina w Gdańsku pod dyrekcją Antoniego Wicherka i Aliny Kowalskiej-Pińczak, w nagraniu płyty udział wzięli m.in.: Alicja Majewska, Eleni, Maria Sadowska, Maciej Miecznikowski, Janusz Radek, Piotr Machalica i in.)..
Jest stypendystą Ministra Kultury i Dziedzictwa Narodowego Bogdana Zdrojewskiego oraz stypendystą Verein zur Förderung der Deutsch-Polnischen Literatur w Berlinie.
W 2012 opublikował monografię na temat XVI i XVII-wiecznej literatury Kłecka, wydając m.in. wiersze dr Marcina z Kłecka oraz Władysława Czarnkowskiego. Tłumacz poetów nowołacińskich, przekładał m.in. Piotra Rusieckiego.
Redaktor naczelny serii wydawniczych: Biblioteki Współczesnej Poezji Polskiej, Biblioteki Staropolskiej oraz Studia Historica przy „Zeszytach Poetyckich”.
Razem z Marcinem Orlińskim zredagował dwujęzyczne antologie współczesnej poezji polskiej wydane w Londynie.
W 2013 zaangażował się w uratowanie grobu prof. Aleksandra Brücknera w Berlinie wysyłając oficjalne listy do prezydenta Bronisława Komorowskiego i ministra kultury, Bogdana Zdrojewskiego.
W 2014 otrzymał Medal Młodej Sztuki za „tworzenie i upowszechnianie literatury jako części świata, bez której świat traci sens i smak”. W tym samym roku zamieszkał w Rzymie i rozpoczął współpracę m.in. z rzymskim Ośrodkiem Dokumentacji i Studium Pontyfikatu Jana Pawła II (zaangażowany w wydanie zbioru przemówień i homilii Jana Pawła II pt. "Wyzwanie dla Polski i Europy").
Członek Bydgoskiego Towarzystwa Naukowego, Stowarzyszenia Dziennikarzy Polskich, Międzynarodowej Federacji Dziennikarzy (IFJ) i Stowarzyszenia Pisarzy Polskich.
Publikował na łamach m.in. „Gazety Wyborczej”, „Studium”, „Frazy”, „Protokołu kulturalnego”, „Undergrunt”, „Odry”, „ArtPAPIER”, „Dwutygodnika”.
Prowadzi blog kulturowy „Leksykon Zapomnianych Gnieźnian”.
W ramach audycji „Książka tygodnia”, prowadzonej przez Barbarę Miczko-Malczer, na antenie Radia Poznań interpretował swoją książkę pt. "Polska, ulubiona masochistka Europy".
W 2018 otrzymał nadaną przez Ministra Kultury i Dziedzictwa Narodowego odznakę honorową „Zasłużony dla Kultury Polskiej”.
W 2019 za książkę „Glosy” otrzymał Nagrodę Literacką i Historyczną Identitas. W uzasadnieniu kapituła podnosiła: "statuetka Identitas trafia do Poety – niejako – w podziękowanu za kunszt poetycki i za tematy w tejże poezji podejmowane. Za wiersze organicznie związane z Gnieznem i artystami, po których śladach Poeta stąpa. Za tę desperacką niekiedy próbę ocalenia pamięci o przodkach, którzy tam właśnie żyli, kochali i mierzyli się ze Słowem".
Jest członkiem Kapituły Nagrody Specjalnej Identitas.
W 2020 został członkiem zarządu wielkopolskiego oddziału Stowarzyszenia Dziennikarzy Polskich w Poznaniu. Jest jednym z inicjatorów powołania przez Urząd Miasta w Gnieźnie Stypendium im. Sławomira Kuczkowskiego.
Pomysłodawca i założyciel Muzeum Polskich Organów Elektronicznych, które posiadając największą na świecie kolekcję polskich elektrofonów klawiszowych angażuje się w szereg lokalnych oraz ogólnopolskich działań artystycznych i naukowych.
Od stycznia 2023 pełni funkcję wiceprezesa Stowarzyszenia Pisarzy Polskich OW w Poznaniu 
Twórczość.
Biblioteka Współczesnej Poezji Polskiej.
W redagowanej przez Dawida Junga serii publikowali m.in.: Beata Patrycja Klary (2011), Magdalena Gałkowska (2012), Tomasz Ososiński (2012), Adrian Szary (2013), Krystyna Myszkiewicz (2013), Omir Socha (2012), Patryk Doliński (2013), Tomasz Dalasiński (2013), Kamil Kwidziński (2013), Arkadiusz Kwaczek (2013), Bartosz Suwiński (2013), Marta Kucharska (2013), Rafał Różewicz (2014), Urszula Zajączkowska (2014), Dawid Staszczyk (2014), Przemysław Karpiński (2014), Jarosław Trześniewski-Kwiecień (2014), Rafał Rutkowski (2015), Mateusz Melanowski (2017).

</doc>
<doc id="199560" url="https://pl.wikipedia.org/wiki?curid=199560" title="Chasse &amp; Peche">
Chasse &amp; Peche



</doc>
<doc id="199561" url="https://pl.wikipedia.org/wiki?curid=199561" title="Maximos IV Saigh">
Maximos IV Saigh



</doc>
<doc id="199562" url="https://pl.wikipedia.org/wiki?curid=199562" title="Stephanos I Sidarouss">
Stephanos I Sidarouss



</doc>
<doc id="199567" url="https://pl.wikipedia.org/wiki?curid=199567" title="Kalus">
Kalus

Kalus, kallus, merystem przyranny – tkanka roślinna powstająca w miejscu zranienia rośliny najczęściej z okolicznych komórek tkanki miękiszowej. Jest to amorficzna masa komórek mająca zwykle postać białego nalotu. Komórki tworzone przez te merystemy powodują stopniowe zabliźnianie się i zarastanie ran. Komórki kallusa są zwykle większe od komórek tkanki macierzystej.
Kalus stanowi bezkształtną masę niezróżnicowanych i szybko dzielących się komórek. Może być wyprowadzony z prawie każdej tkanki roślinnej poprzez traktowanie jej mieszaniną hormonów roślinnych (auksyn i cytokinin w takim samym stężeniu). Tak wytworzony kalus, w zależności od warunków, w jakich się będzie rozwijać (tj. stężenia hormonów), może ulec ponownemu zróżnicowaniu w kierunku pędów (większe stężenie cytokininy) lub korzeni (większe stężenie auksyn), włącznie z odtworzeniem całej rośliny. Hodowle in vitro kalusa znajdują szerokie zastosowanie w badaniach nad fizjologią i genetyką roślin.
Kalus jest również jedną z faz embriogenezy somatycznej – odpowiednio pobudzona część rośliny przechodzi wszystkie stadia rozwoju zarodkowego, tworząc w efekcie nowe organy, a nawet cały organizm – tak zwana totipotencja. Małe kawałki rośliny ulegają najpierw odróżnicowaniu, tworząc właśnie kallus, a następnie ponownie się różnicują, budując pędy, korzenie itp.
Czas, jaki potrzebny jest do zarośnięcia rany, zależy od jej wielkości, od warunków, w jakich ona rośnie, a także od rodzaju rany. Rany o gładkiej, nieposzarpanej powierzchni zarastają kallusem szybciej. Badania wykazały, że w ciemności kallus rośnie szybciej. Szybciej rośnie także w warunkach dużej wilgotności powietrza. Ostatecznie kallus doprowadza do zarośnięcia całej rany, a powstające nad nim kambium wytwarza jednolitą warstwę, z której następnie wytwarzane są tkanki drewna i łyka, jednak nowo powstałe warstwy drewna nie zrastają się ze starymi. I chociaż z czasem, po wielu latach, nie widać już z zewnątrz na pniu śladu po ranie, to jednak na przekroju poprzecznym pnia widoczna jest wyraźna granica między starymi i nowymi przyrostami.
Części kallusa wystawione na działanie światła zawierają chlorofil. Mogą też wytwarzać się w kallusie młode pączki, a z nich wyrastają pędy. Czasami kallus rozrasta się bardzo bujnie, doprowadzając do powstania narośli o nieprawidłowych kształtach.
Kallus występuje głównie u roślin nagonasiennych i okrytonasiennych. Znacznie rzadziej spotyka się go u plechowców i paprotników.

</doc>
<doc id="199568" url="https://pl.wikipedia.org/wiki?curid=199568" title="Bauczi (miasto)">
Bauczi (miasto)

Bauczi (ang. "Bauchi") – miasto w Nigerii, stolica stanu Bauczi. W 2016 roku liczyło 693 700 mieszkańców. Zostało założone przez Yaqub'a Ibn Dadi'ego.
W mieście pochowano Tafawa'ę Balewa'ę. W pobliżu znajduje się Park Narodowy Yankari.
Transport.
W 1914 otworzono kolej wąskotorową (rozstaw 762 mm) z kopalni cyny oraz kolumbitu w Dżos do głównej linii (do Lagosu) w Zarii. W 1927 poszerzono rozstaw do 1057 mm na odcinku Dżos - Bukuru (16 km), umożliwiając bezpośredni transport do Port Harcourt i skracając drogę. 
Pozostałą część linii do Zarii zamknięto w 1957.

</doc>
<doc id="199569" url="https://pl.wikipedia.org/wiki?curid=199569" title="Ludwika Maria Gonzaga">
Ludwika Maria Gonzaga

Ludwika Maria Gonzaga de Nevers (ur. 18 sierpnia 1611 w Nevers lub Paryżu, zm. 10 maja 1667 w Warszawie) – królowa Polski, żona dwóch polskich królów: Władysława IV i Jana II Kazimierza, posiadaczka starostwa grudziądzkiego w latach 1660–1667, posiadaczka starostwa lubomelskiego, posiadaczka starostwa wiślickiego, posiadaczka i starościna tucholska.
Była księżniczką mantuańską, córką księcia Karola Gonzagi i Katarzyny de Guise, księżnej Maine.
Życiorys.
Przyszła żona dwóch ostatnich Wazów polskich urodziła się 8 lub 18 sierpnia 1611 roku w jednej z najświetniejszych i najlepiej skoligaconych rodzin arystokratycznych siedemnastowiecznej Francji.
Ojciec Ludwiki Karol I Gonzaga, diuk de Nevers, był po mieczu potomkiem Ludwika – młodszego syna księcia Mantui, Fryderyka, który w połowie XVI stulecia osiadł we Francji, po kądzieli zaś potomkiem jednego z trzynastowiecznych cesarzy Bizancjum, w związku z czym uważał się za spadkobiercę dynastii Paleologów.
Matka, Katarzyna de Guise, księżna de Longueville, pochodziła z bocznej linii panującej dynastii lotaryńskiej. Maria Ludwika (imienia Ludwika Maria zaczęła używać po poślubieniu króla Polski), pochodziła z wielodzietnej rodziny, gdzie była trzecim z sześciorga dzieci i najstarszą córką książęcej pary.
Na rodziców chrzestnych córki księstwo de Nevers wybrali króla Francji Ludwika XIII i jego matkę, Marię Medycejską, sprawującą regencję w imieniu dziesięcioletniego monarchy. Daje to pewne wyobrażenie o dumie rodowej francuskiej linii Gonzagów, ich ambicjach i aspiracjach, uważali się za równych głowom koronowanym i zapewne już wówczas myśleli o wydaniu Marii za któregoś z panujących lub co najmniej książąt krwi.
Prawie całe dzieciństwo i młodość spędziła w rodowym zamku Nevers. Po bardzo wczesnej śmierci jej matki Katarzyny de Guise w 1618 roku, wychowaniem dzieci zajęła się ich ciotka. Dwie młodsze siostry zostały oddane do klasztoru. Reszcie rodzeństwa zapewniono staranną edukację. Dużą wagę przywiązywano do przedmiotów ścisłych i znajomości języków obcych. W roku 1626 naukę Marii przerwała ciężka choroba. Rok później zmarł ostatni potomek mantuańskiej linii Gonzagów – Wincenty II. Ojciec Marii, książę Karol I Gonzaga ogłosił się księciem Mantui i margrabią Montferrat i aby dochodzić swoich praw ruszył do Włoch ze swoim najmłodszym synem. Wyprawa ta okazała się czasochłonna i kosztowna. Książę popadł w kłopoty finansowe, które zmusiły go do likwidacji dworu w Nevers. Maria, jedyna z rodu, która nie opuściła Francji, przeniosła się wówczas do stołecznej rezydencji ciotki Hôtel d’Alençon.
Pierwszy raz miała wyjść za mąż za Gastona Orleańskiego w 1627, jednak król Francji nie wyraził zgody na małżeństwo, a Marię uwięził w twierdzy Vincennes, a następnie w klasztorze. Spędziła tam trzy lata, po czym pozwolono jej osiąść z powrotem w Nevers. Zdania są podzielone co do przyczyn powrotu Marii w rodzinne strony, jedni twierdzą iż powrót na prowincję był spowodowany żądaniem króla, inni wskazywali na coraz dotkliwsze kłopoty finansowe, ponieważ wojna o mantuańskie dziedzictwo mocno nadszarpnęła fortunę Gonzagów. Maria mimo wszystko utrzymywała skromny dwór, na którym obowiązywała etykieta godna córki suwerennego władcy.
W 1634 pojawiła się propozycja mariażu z Władysławem IV. Poślubił on jednak w 1637 Cecylię Renatę Habsburżankę. W tym samym roku zmarł Karol I Gonzaga. Mantua i Montferrat przeszły na jego wnuka Karola, ale francuskie dobra Gonzagów wraz z tytułem księżnej de Nevers przejęła Maria – wbrew panującej we Francji zasadzie primogenitury. Pozycja Marii zyskała na znaczeniu, poprawił się jej stan materialny i zaczęto uważać ją równą książętom krwi.
W 1640 poznała brata Władysława IV, Jana Kazimierza, który po prawie dwóch latach spędzonych w więzieniu francuskim jako oskarżony za szpiegostwo, bawił właśnie w Paryżu. „Można przypuszczać, że tylko przez przypadek nie został jej pierwszym mężem, ponieważ Richelieu rozważał ich małżeństwo. Plany spełzły na niczym i już miesiąc później Jan Kazimierz ruszył w drogę do Polski. Natomiast Paryż huczał o domniemanym romansie”.
W tymże roku Maria zaczęła również prowadzić w Paryżu salon literacki. Tęskniąc za Janem, zabijając pustkę egzystencjalną i bawiąc się wzorem swej przyjaciółki pani de Rambouillet mecenatem literackim, przeżyła słynny romans z Henrykiem d’Effiat, markizem de Cinq-Mars. Według biografów księżnej była to jedyna jej prawdziwa miłość. O mało nie doprowadziło to do tragedii, ponieważ markiz stanął na czele antykrólewskiego spisku. Aresztowany z rozkazu kardynała Richelieu arystokrata 12 września 1642 został ścięty. Maria przypłaciła to niełaską i koniecznością opuszczenia Paryża. Po śmierci kardynała Richelieu i Ludwika XIII znów stała się częstym gościem na dworze.
„24 marca 1644 zmarła Cecylia Renata. Władysław IV owdowiał i znowu powróciła idea, by ożenić go z księżną de Nevers”. Tym razem propagatorem tego pomysłu był następca Richelieu – Mazarini. „Tym razem nikt ani nic nie stanęło na przeszkodzie zawarciu związku. Maria nie była przepełniona entuzjazmem co do osoby przyszłego małżonka, lecz przyjęła małżeństwo z radością, ponieważ związek ten dawał jej perspektywę upragnionej korony i tytułu królewskiego”. Niektórzy znawcy jej biografii twierdzą, iż marzyła o tym od dziecka. Z kolei Władysława IV, myślącego o wojnie z Turcją, przekonać miały bizantyńskie koligacje rodzinne przyszłej małżonki.
17 lipca 1645 roku nadzwyczajny poseł francuski Flecelles de Bregy podpisał w Warszawie intercyzę. Dwa miesiące później stanął kontrakt ślubny, na mocy którego wraz z ręką Marii Władysław miał otrzymać niebagatelną sumę 700 000 skudów tytułem posagu i odszkodowania za rezygnację z roszczeń do dziedzictwa mantuańskiego, a przyszła królowa całość sum pochodzących ze sprzedaży jej francuskich włości. Rok później, 5 listopada 1645 r. odbył się ślub per procura Władysława i Marii (króla zastępował Krzysztof Opaliński). Z tym małżeństwem wiązała się zmiana pierwszego imienia Marii na Ludwika, ponieważ w Rzeczypospolitej imię Maria uważano dość powszechnie za zarezerwowane dla Matki Boskiej. Druga uroczystość ślubna odbyła się po przyjeździe Ludwiki do Polski, do której dotarła przez Niderlandy i Niemcy. 11 lutego 1646 przyszła królowa uroczyście wjechała do Gdańska.
„Ostatecznie ceremonia zaślubin odbyła się w Warszawie 10 marca 1646 roku, a koronacja 15 lipca na Wawelu. W ten sposób Ludwika Maria zaspokoiła swoje monarsze ambicje. Król ożenił się z nią z celów czysto politycznych i dla pieniędzy, potrzebnych mu na mało realny plan wojny z Turcją. [...] Uroda trzydziestopięcioletniej Ludwiki Marii także nie przypadła Władysławowi do gustu. Wydaje się to trochę dziwne, ponieważ uchodziła nie tylko za kobietę inteligentną, ale także przystojną”.
Utarło się zdanie, iż królowa zdobyła sobie wkrótce znaczny wpływ na małżonka. Niewątpliwą rolę odegrała tu udzielona mu przez nią pożyczka w wysokości 700 tysięcy złotych polskich, której Władysław nigdy nie oddał, a także posag. Finansowo zatem księżna de Nevers słono zapłaciła za koronę. Trudno powiedzieć, czy tytuł i królewski dwór, na którym grała pierwsze skrzypce, był wystarczającą rekompensatą. Władysław bardzo często chorował, a gdy był zdrowy czerpał radość z innych niż małżonka źródeł.
Szlachta nie lubiła Ludwiki Marii, bardzo gorszyło ją mieszanie się królowej do polityki. 20 maja 1648 r. Ludwika Maria została wdową.
Pół roku później Jan Kazimierz został królem, a 30 maja 1649 r. doszło do zawarcia małżeństwa Ludwiki i Kazimierza. Królowa była bardzo energiczna. Podczas potopu szwedzkiego samodzielnie potrafiła prowadzić wojska. Z jej inicjatywy dokonano 1 kwietnia 1656 roku ślubów lwowskich, oddając Królestwo Polskie pod opiekę Najświętszej Maryi Pannie. 1 grudnia 1656 roku królowa zawarła sojusz z cesarzem, który obiecał pomoc 4000 żołnierzy przeciwko Szwecji i zobowiązał się, że będzie nakłaniał elektora brandenburskiego i Kozaków do uznania polskiego zwierzchnictwa.
Tymczasem szlachta coraz bardziej za nią nie przepadała. Sprowadziła do Polski trzy zakony: księży misjonarzy w 1651, siostry miłosierdzia w 1652 oraz wizytki w 1654. Założyła w 1661 pierwszą polską gazetę „Merkuriusz Polski”. Miała ambitne plany gospodarcze i polityczne.
Postulowała wzmocnienie władzy króla i senatu, zmianę systemu głosowania w sejmie oraz elekcję "vivente rege". Patrząc obiektywnie, to ona stworzyła Janowi Kazimierzowi warunki powrotu do kraju w roku 1656 i tchnęła w niego wiarę w sens dalszej walki. Odtąd do końca życia miała wpływ niekiedy decydujący na politykę dworu i wszystkie ważniejsze sprawy w państwie. Odegrała znaczną rolę w rozbiciu sojuszu szwedzko-brandenburskiego i ustaleniu ostatecznego kształtu traktatu kończącego wojnę ze Szwecją (pokój w Oliwie).
Podczas 18-letniego małżeństwa z Janem Kazimierzem urodziła dwójkę dzieci (Marię Annę Teresę 1 VII 1650 – 1 VIII 1651 oraz Jana Zygmunta 6 I 1652 – 20 II 1652), które zmarły w niemowlęctwie.
Błyskotliwa, oczytana i ambitna, prowadziła pierwszy polski salon literacki, w którym bywał m.in. Jan Andrzej Morsztyn. Damą dworu Ludwiki Marii była Maria Kazimiera d’Arquien, późniejsza Marysieńka Sobieska. Wśród współczesnych Polaków pojawiła się plotka przypisująca królowej nieślubne macierzyństwo Marii Kazimiery (z Kondeuszem lub markizem de Cinq-Mars). Podsycali je przeciwnicy polityczni królowej (donos tej treści trafił także do Władysława IV).
Jedyną poszlaką mogącą za tym świadczyć, to zabranie czteroletniej dziewczynki w daleką i trudną podróż w środku zimy do Polski, prawdopodobnie jednak była to również jedyna przesłanka dla ówczesnych, stąd też informacja ta uznawana jest za niewiarygodną.
W 1659 założyła Instytut św. Kazimierza w Warszawie szkołę z internatem dla biednych dziewcząt. 
Zmarła w Warszawie 10 maja 1667. Obrady sejmowe przerwano tylko na jeden dzień, tronu i ław nie obito czarnym suknem i nie zorganizowano większych uroczystości żałobnych. Przez trzy dni trumna z ciałem królowej pozostawała na Zamku Królewskim, skąd została przeniesiona do kościoła Wizytek, gdzie oczekiwała na przewiezienie do Krakowa. Została pochowana na Wawelu, z wyjątkiem serca, które zgodnie z wolą zmarłej zostało przekazane warszawskim wizytkom. Tam też znajduje się jej maska pośmiertna wykonana z wosku.
Jej śmierć zniechęciła Jana Kazimierza do polskiej korony i skłoniła go do rychłej abdykacji w roku następnym. Sejm elekcyjny 1669 r. postanowił by odtąd „Królowa Jejmość się "in negotia Status" (do spraw państwowych) nie mięszała”.
Polityka zagraniczna.
W polityce zagranicznej dążyła do osłabienia uciążliwej zależności od Habsburgów i zacieśnienia związków z Francją. W sojuszu francuskim widziała jedyną szansę przeprowadzenia częściowej reformy ustrojowej państwa, polegającej w pierwszym rzędzie na ograniczeniu liberum veto i wprowadzeniu zasady elekcji vivente rege. Wywołało to opór większości szlachty uległej demagogicznym hasłom obrony złotej wolności i dopatrującej się chęci zaprowadzenia monarchii absolutnej w każdej próbie zmiany zmurszałego ustroju Rzeczypospolitej. Ludwika Maria, chcąc wprowadzić wybór króla za życia jego poprzednika, miała na uwadze interes własnej rodziny. W roli przyszłego króla polskiego widziała bowiem tego z książąt francuskich, który pojmie za żonę jej siostrzenicę.
Poparcie dworu francuskiego dla tych planów zapewniła sobie dopiero w roku 1660. Odtąd wszystkie działania polityczne podporządkowała osiągnięciu tego celu. Udało się jej zmontować silne i wpływowe profrancuskie stronnictwo magnackie. Nie powiodły się natomiast próby przeciągnięcia na swoją stronę głównego oponenta, demagogicznego trybuna konserwatywnych mas szlacheckich Jerzego Lubomirskiego, ani samej szlachty. Próba złamania opozycji siłą zakończyła się rokoszem Lubomirskiego, klęską wojsk królewskich i ostatecznym pogrzebaniem planów królowej i dworu.

</doc>
<doc id="199570" url="https://pl.wikipedia.org/wiki?curid=199570" title="Yenagoa">
Yenagoa

Yenagoa – miasto w Nigerii, stolica stanu Bayelsa. Tradycyjna siedziba ludu Ijo. 

</doc>
<doc id="199572" url="https://pl.wikipedia.org/wiki?curid=199572" title="Hymn Sri Lanki">
Hymn Sri Lanki

Sri Lanka Matha (, , trb. Sri Lanka Tāyē, tłum. Matko Sri Lanki) – hymn państwowy Sri Lanki, do którego słowa i muzyka zostały napisane przez Ananda Samarakoon w 1940 roku, natomiast został oficjalnie uznany za hymn narodowy 22 listopada 1951 roku.
Początkowo pierwsza linia hymnu wyglądała następująco „Namo namo matha, apa Sri Lanka”. Ostateczną formę ustalono na początku 1962 roku. Samarakoon popełnił samobójstwo w 1962 prawdopodobnie przez zmianę słów hymnu.
Tekst hymnu w języku syngaleskim.
&lt;poem&gt;
Sri Lanka Matha, apa Sri Lanka,
Namo Namo Namo Namo Matha.
Sundara siri barini,
Surendi athi Sobamana Lanka
Dhanya dhanaya neka mal pala thuru piri, Jaya bhoomiya ramya.
Apa hata sapa siri setha sadana, jeevanaye Matha!
Piliganu mena apa bhakti pooja,
Namo Namo Matha.
Apa Sri Lanka,
Namo Namo Namo Namo Matha,
apa Sri Lanka, Namo Namo Namo Namo Matha.
Obave apa vidya, Obamaya apa sathya
Obave apa shakti, Apa hada thula bhakti
Oba apa aloke, Aapage anuprane
oba apa jeevana ve, Apa muktiya obave
Nava jeevana demine
Nnithina apa Pubudu karan matha
Gnana veerya vadavamina ragena yanu
mena jaya bhoomi kara
Eka mavekuge daru kala bavina
yamu yamu wee nopama
Prema vada sama bheda durara da Namo Namo Matha
Apa Sri Lanka,
Namo Namo Namo Namo Matha.
Apa Sri Lanka,
Namo Namo Namo Namo Matha!
&lt;/poem&gt;

</doc>
<doc id="199574" url="https://pl.wikipedia.org/wiki?curid=199574" title="Dom mediowy">
Dom mediowy

Dom mediowy (również Domy medialne) – organizacja marketingowa, której zadaniem jest planowanie oraz zakup kampanii reklamowych w mediach masowych.
Domy mediowe wzięły swój początek z agencji reklamowych, które pierwotnie same planowały i kupowały kampanie reklamowe. Wzrastający rynek reklamowy wymógł jednak tworzenie w ramach agencji reklamowych działów mediowych. Dalszy dynamiczny rozwój rynku reklamowego spowodował wyodrębnienie się działów mediowych jako osobnych spółek – właśnie domów mediowych. Krok ten, oprócz wzrostu specjalizacji tychże organizacji, spowodował także możliwość świadczenia usług przez domy mediowe nie tylko klientom rodzimych agencji reklamowych, ale również innym klientom na rynku. Główne zadania domu mediowego to:
Domy mediowe w Polsce.
Obecnie w Polsce zdecydowana większość obrotu na rynku reklamowym odbywa się za pośrednictwem domów mediowych.
Większość domów mediowych działających w Polsce należy do międzynarodowych grup reklamowych takich jak: Publicis Groupe, Omnicom, WPP, Havas czy Interpublic Group. Na rynku polskim funkcjonują także niesieciowe domy mediowe, które stanowią odrębne instytucje i są niezależne od międzynarodowych korporacji medialnych. Badania rynkowe pokazują, że jakość obsługi w niesieciowych domach mediowych nie ustępuje domom sieciowym.
Ponadto zmiany na rynku reklamowym sprawiły, że w ostatnich latach na rynku coraz silniej zaznaczają swoją obecność wyspecjalizowane podmioty (głównie internetowe domy mediowe) i butiki mediowe, specjalizujące się we wsparciu marketerów w planowaniu i realizacji kampanii reklamowych.

</doc>
<doc id="199578" url="https://pl.wikipedia.org/wiki?curid=199578" title="Jizō">
Jizō

, – japoński odpowiednik bodhisattwy Ksitigarbha, opiekun dzieci, podróżnych, ciężarnych kobiet, ludzi znajdujących się w niebezpieczeństwie (w tym strażaków), plonów w rejonach rolniczych. Drugie, co do popularności, bóstwo buddyjskie po Kannon.
Kult Jizō.
Posągi i posążki Jizō, kamienne, drewniane lub odlane z betonu, są rozsiane po całym kraju, często w pobliżu skrzyżowań drogowych, mostów, wśród pól ryżowych. W niektórych regionach Japonii władze lokalne ustawiają je w roli strażników bezpieczeństwa ruchu drogowego. 
"Bosatsu" ten zyskał większą popularność w Japonii, niż jego kontynentalni odpowiednicy. Japończycy czczą go jako patrona noworodków i dzieci nienarodzonych, pielgrzymów i kobiet w ciąży. Jego posągom przypisuje się nierzadko magiczną właściwość (np. odnajdowanie zagubionych rzeczy, spełnianie życzeń). Elementem jego kultu jest ubieranie posągów w czerwone (kolor odstraszający demony) peleryny, śliniaczki i nakrycia głowy, na znak, że pragną opiekować się bóstwem.
Jizō jest także patronem usuniętych podczas aborcji embrionów lub martwo urodzonych dzieci. W Japonii specjalna ceremonia ("mizuko-kuyō") odbywa się, aby ułatwić im reinkarnację. Składa się wtedy dary dla świątyni i ofiarowuje szaty dla Jizō. Bosatsu podczas tej ceremonii symbolizuje zabitego embriona. Kobiety, które poddały się aborcji często wykupują kamienny posążek Jizō w postaci małego dziecka. W rocznicę dokonania aborcji zmienia się jego szaty (czapeczkę i pelerynkę), a także ustawia przed nim kolorowe wiatraczki. Takie posążki są ustawiane w długich rzędach przy świątyniach (np. w świątyni Zōjō-ji w Tokio). Są ich bowiem nieraz tysiące.
Według mitów, zmarłe dzieci, których rodzice nie modlą się o ich reinkarnację, a tylko opłakują je samolubnie, znajdą się w piekle, gdzie będą bez końca budować świątynie z piasku, niszczone ciągle przez demony. Jedynym ratunkiem dla takich dzieci jest Jizō, który pociesza je i ułatwia ponowne narodziny.
Imienia Jizō nie wymawia się w Japonii w prostej formie słownikowej, ale w uprzejmej, wyrażającej szacunek: O-Jizō-sama
Legendy.
Skrępowany Jizō.
W tokijskiej dzielnicy Katsushika, w świątyni Nanzō-in, stoi posąg zwany „Skrępowany Jizō” (napis pionowy po lewej stronie ilustracji). Według legend, stał on w przeszłości w odosobnionym miejscu w dzielnicy Honjo (ob. Sumida) w cieniu ogromnego drzewa. Pewnego razu wędrowny sprzedawca kimon zdrzemnął się pod nim, a kiedy się obudził, zobaczył, że jego towary zniknęły. Zgłosił kradzież, a sędzia śledczy po wysłuchaniu poszkodowanego kazał aresztować Jizō. Związany sznurami i osadzony w klatce posąg-przestępca został zabrany do urzędu w dzielnicy Yuraku-chō. Niezwykły widok zwabił tłumy ciekawskich. Kiedy wszyscy znaleźli się za murami urzędu, bramy zamknięto, a ludziom ogłoszono, że są aresztowani za wtargnięcie bez zezwolenia na teren urzędu. Powiedziano im, że zostaną uwolnieni po zapłaceniu grzywny ubraniami. Następnego dnia stosy kimon znalazły się na podwórzu urzędu, kradziony sprzedawca odnalazł swój towar, a złodziej złapany. Uwolniony posąg Jizō został przewieziony na dawne miejsce. Od tego czasu ludzie, których okradziono przychodzą do niego i obwiązują powrozem, obiecując uwolnienie, jeżeli znajdzie złodzieja. Duża liczba powrozów świadczy, iż Jizō nie śpieszy się ze spełnianiem ich próśb.
Zamiana.
Dawno temu w dzielnicy Jokohamy Tsurumi mieszkał pewien wdowiec o imieniu Magobei. Miał on dwunastoletniego syna, który z braku matki, czując się samotnym i opuszczonym, szukał pocieszenia w towarzystwie posągu Jizō. Jego ojciec chcąc zapewnić chłopcu opiekę, ożenił się ponownie, ale nowa żona okazała się okrutną macochą, która nienawidziła i prześladowała swojego pasierba. Pewnego dnia gotowała jedzenie dla koni (Magobei zarabiał na życie, przewożąc towary swoim zaprzęgiem) i pod nieobecność męża uśmierciła go, wrzucając do wrzącego kotła. Wyjęła następnie ciało i nakryła matą w ciemnym kącie izby. Jak ogromne było jej zdumienie, kiedy do domu powrócił Magobei, a z nim żywy, zdrowy chłopiec. Zaskoczona odkryła matę przykrywającą ciało i zobaczyła, że leży tam posąg Jizō. Został on umieszczony w świątyni Ryōchū-ji i podobno dokonał jeszcze wielu miłosiernych uczynków.
Strażak.
Posąg Jizō w świątyni Jizō-dō w pewnej wiosce był przedmiotem szczególnego szacunku pary staruszków. Pewnego dnia we wsi wybuchł pożar i ogarnął świątynię. Staruszkowie rzucili się do gaszenia, aby uratować swojego ulubionego Jizō. Zmęczyli się bardzo, ale uratowali posążek. Kiedy utrudzeni powrócili do swojego domu, zobaczyli, że on też płonie, ale nieoczekiwanie pojawił się mały, nieznany nikomu chłopiec, który skoczył w płomienie i wyniósł z niego wszystko, co posiadało jakąkolwiek wartość. Staruszkowie byli jedynymi ludźmi w całej spalonej wsi, którym udało się cokolwiek uratować, dzięki tajemniczemu chłopcu. Następnego dnia udali się do Jizō-dō, aby wyrazić swoją wdzięczność. Zauważyli wówczas, że posąg miał obie stopy nadpalone i zrozumieli, że to on był ich dobroczyńcą.
Pochodzenie i opis.
Jizō jest w japońskim buddyzmie opiekunem dzieci, które zmarły zanim przyszły na świat. Takie dzieci nazywane są "mizuko" lub "mizugo", a z szacunkiem "mizuko-sama" (martwy lub poroniony płód, ​dosł. "wodne dzieci"). Uważa się, że Jizō (Mizuko-Jizō) pomaga im w ponownych narodzinach, aby mogły świadomie wyzwolić się z cyklu życia i cierpienia "rinne" ("sansara", samsara, reinkarnacja). 
Buddyzm stanowczo potępia aborcję, którą uważa za jednoznaczną z zabójstwem człowieka i dlatego w tej religii rozwinęły się rytuały przebłagalne, które pomagają złagodzić skutki karmiczne tego czynu. i Hase-dera w Kamakurze. Stoją tam tysiące małych, kamiennych figurek Jizō, reprezentujących nienarodzone dzieci. Rodzice ubierają te posążki w kolorowe czapeczki, śliniaczki i płaszczyki i ustawiają przy nich kwiaty i zabawki (np. kolorowe wiatraczki) a także drobne upominki. Istnieją też różne rytuały przebłagalne, np. "mizuko-kuyō".
Ikonografia.
Jizō jest tradycyjnie przedstawiany z ogoloną głową, w szacie mnicha (w przeciwieństwie do innych bosatsu, którzy są odziani w książęce szaty). W lewej ręce trzyma "hōju-no-tama" (宝珠の玉) lub inaczej "nyoi-hōju" (如意宝珠), czyli (sanskryt: ćintamani), klejnot spełniający życzenia. Natomiast w prawej trzyma "shakujō" (錫杖), (sanskryt: khakkhara), buddyjski długi kij z dzwoniącymi pierścieniami, używany w modlitwie i jako broń, a także ostrzegający owady i drobne zwierzęta, aby na nie przypadkiem nie nastąpić; dzwonienie służy również do powiadamiania wiernych, że w zasięgu ich słuchu znajduje się mnich potrzebujący jałmużny. Podobnie jak w przypadku innych bosatsu stoi często na podstawie w formie kwiatu lotosu, symbolizującego wyzwolenie od koła karmy.
Łagodność, popularność i wszechobecność Jizō jest widoczna także w japońskim słownictwie. Na stałe weszły takie zwroty, jak "jizō-gao" (wesoła, delikatna, okrągła twarz), czy "jizō-mayu" (długie brwi o delikatnym rysunku).

</doc>
<doc id="199580" url="https://pl.wikipedia.org/wiki?curid=199580" title="VISTA">
VISTA

VISTA ("Visible &amp; Infrared Survey Telescope for Astronomy") – teleskop optyczny o średnicy zwierciadła 4,1 m, umieszczony na zboczu góry Cerro Paranal w Chile na wysokości 2518 m n.p.m. Stanowi część Obserwatorium Paranal należącego do ESO.
„Pierwsze światło” teleskop zarejestrował 11 grudnia 2009 roku. Ma szeroki kąt widzenia i jak wskazuje nazwa, rejestruje promieniowanie z zakresu widzialnego i podczerwieni. Główne zwierciadło to najbardziej zakrzywione lustro tego rozmiaru kiedykolwiek wykonane. Średnica zwierciadła wtórnego wynosi 1,24 m. W sercu teleskopu VISTA znajduje się 3-tonowa kamera zawierająca 16 specjalnych detektorów czułych na światło podczerwone, mających łącznie 67 megapikseli. Ma największe pokrycie z astronomicznych kamer w bliskiej podczerwieni. VISTA jest w stanie wykryć i katalogować obiekty na całym niebie południowym z czułością, która jest 40 razy większa niż osiągnięta przez wcześniejsze podczerwone przeglądy nieba takie jak 2MASS.

</doc>
