<doc id="199581" url="https://pl.wikipedia.org/wiki?curid=199581" title="Lucas Moreira Neves">
Lucas Moreira Neves

Lucas Moreira Neves (ur. 16 września 1925 w São João del Rei, zm. 8 września 2002 w Rzymie) – brazylijski duchowny katolicki, arcybiskup São Salvador da Bahia, wysoki urzędnik Kurii Rzymskiej, kardynał, dominikanin.
Życiorys.
Studiował w seminarium w Mariana. Wstąpił do zakonu dominikanów (O.P.), uroczyste śluby złożył 7 marca 1945; w konwencie zakonnym w São Paulo studiował filozofię (1945-1947). Kontynuował studia w dziedzinie teologii w szkole Saint-Maximin w Var (Francja), tam też przyjął święcenia kapłańskie 9 lipca 1950. Po powrocie do Brazylii pełnił szereg funkcji w zakonie, był kościelnym asystentem instytucji duszpasterskich młodzieży akademickiej, redaktorem pisma "Mensageiro do Santo Rosario", duszpasterzem środowiska artystów i intelektualistów.
9 czerwca 1967 został mianowany biskupem pomocniczym São Paulo, ze stolicą tytularną Feradi Maius; 26 sierpnia t.r. sakry biskupiej udzielił mu kardynał Agnelo Rossi (arcybiskup São Paulo). W latach 1971-1974 Neves był prezydentem brazylijskiego Caritasu. Brał udział w konferencjach generalnych Episkopatów Latynoamerykańskich. W marcu 1974 został mianowany wiceprzewodniczącym watykańskiej Rady ds. Świeckich, w październiku 1979 sekretarzem Kongregacji Biskupów (wraz z nominacją na arcybiskupa tytularnego). Od listopada 1979 był również sekretarzem Kolegium Kardynalskiego. W styczniu 1987 otrzymał inną tytularną stolicę arcybiskupią (Forum Novum), a w lipcu t.r. został przeniesiony na arcybiskupstwo São Salvador da Bahia. Był członkiem Brazylijskiej Akademii Literatury.
28 czerwca 1988 został wyniesiony przez Jana Pawła II do godności kardynalskiej, z tytułem prezbitera Ss. Bonifacio e Alessio. Od 1990 regularnie uczestniczył w sesjach Światowego Synodu Biskupów w Watykanie, wchodząc w skład sekretariatu generalnego oraz pełniąc funkcję relatora jednej z sesji. Reprezentował Jana Pawła II na Narodowym Kongresie Eucharystycznym Argentyny w Santiago del Estero (sierpień-wrzesień 1991) w charakterze specjalnego wysłannika papieskiego. W latach 1995-1998 był przewodniczącym Konferencji Episkopatu Brazylii. W czerwcu 1998 zrezygnował z dalszych rządów archidiecezją i powrócił do pracy w Kurii Rzymskiej; jako pierwszy duchowny z Ameryki Łacińskiej został prefektem Kongregacji Biskupów i przewodniczącym Papieskiej Komisji ds. Ameryki Łacińskiej. Również w czerwcu 1998 został podniesiony do rangi kardynała biskupa i otrzymał diecezję podmiejską Sabina-Poggio Mirteto, zachowując tytuł prezbitera Ss. Bonifacio ed Alessio ("in commendam"). We wrześniu 2000 przeszedł na emeryturę z funkcji kurialnych.
Zmarł w Rzymie, został pochowany w katedrze w São Salvador da Bahia.

</doc>
<doc id="199582" url="https://pl.wikipedia.org/wiki?curid=199582" title="Henryk Goryszewski">
Henryk Goryszewski

Henryk Józef Goryszewski (ur. 20 stycznia 1941 w Drążewie) – polski polityk, prawnik, nauczyciel akademicki. Poseł na Sejm I kadencji (1991–1993) i III kadencji (1997–2001), w latach 1992–1993 wiceprezes Rady Ministrów w rządzie Hanny Suchockiej.
Życiorys.
Wykształcenie i praca zawodowa.
Ukończył w 1963 studia na Wydziale Prawa i Administracji Uniwersytetu Warszawskiego, w 1980 uzyskał stopień doktora nauk prawnych. W pracy naukowej specjalizował się w zakresie prawa cywilnego.
Od 1978 do 1992 był nauczycielem akademickim na Wydziale Prawa i Administracji UW, w latach 1996–1999 pełnił funkcję rektora Wyższej Szkoły Służby Społecznej im. ks. Franciszka Blachnickiego w Suwałkach. W 1999 został adiunktem Szkoły Wyższej im. Pawła Włodkowica w Płocku, objął funkcję prorektora ds. filii w Wyszkowie.
W latach 1963–1964 był stażystą w Dyrekcji Okręgowej Kolei Państwowych w Warszawie, następnie do 1967 kierownikiem Działu Operatywnego Planowania Przewozów Towarowych. Od 1968 do 1977 pracował w Ministerstwie Komunikacji w Biurze Taryf PKP jako radca i starszy radca, a od 1972 w Centralnym Zarządzie Handlowo-Przewozowym jako naczelnik Wydziału Ekspedycyjnego. W latach 1978–1989 był zatrudniony w PKP – Ośrodku Badawczym Ekonomiki Transportu na stanowisku kierownika Zakładu Prawa Przewozowego i Taryf. W latach 1990–1992 pełnił funkcję dyrektora departamentu prawnego w Ministerstwie Transportu i Gospodarki Morskiej.
W latach 1994–2006 prowadził własną kancelarię. W 2006 przystąpił do Kancelarii Radców Prawnych i Adwokatów „H. Goryszewski i Partnerzy” Spółka Partnerska.
Działalność polityczna.
W związku z zaangażowaniem w działalność Ligi Narodowo-Demokratycznej został w 1960 zatrzymany przez funkcjonariuszy SB. Należał do Polskiego Związku Katolicko-Społecznego. Brał udział w tworzeniu męskiego ruchu religijnego „Totus Tuus”. W 1980 wstąpił do „Solidarności”. W 1989 ubiegał się o jeden z mandatów poselskich przeznaczonych dla kandydatów bezpartyjnych (bez poparcia Komitetu Obywatelskiego). W 1990 został wiceprzewodniczącym Zjednoczenia Chrześcijańsko-Narodowego, do kwietnia 2007 zasiadał we władzach krajowych tej partii. W 1991 uzyskał mandat posła na Sejm z ramienia Wyborczej Akcji Katolickiej, był przewodniczącym Komisji Polityki Gospodarczej, Budżetu i Finansów. Od 11 lipca 1992 do 26 października 1993 zajmował stanowisko wicepremiera w gabinecie Hanny Suchockiej. Bez powodzenia ubiegał się o reelekcję z ramienia Katolickiego Komitetu Wyborczego „Ojczyzna” w wyborach parlamentarnych w 1993 (otrzymał 8633 głosy).
W 1993 zajął 2. miejsce w plebiscycie „Srebrne Usta” (konkursu organizowanego przez Program III PR) za stwierdzenie: "Nie jest ważne czy w Polsce będzie kapitalizm, wolność słowa, czy w Polsce będzie dobrobyt. Najważniejsze, żeby Polska była katolicka".
W 1994 za czasów prezydentury Lecha Wałęsy został na rok szefem Biura Bezpieczeństwa Narodowego. W 1997 po raz drugi uzyskał mandat poselski z listy Akcji Wyborczej Solidarność wynikiem 5872 głosów, będąc liderem listy w okręgu suwalskim. Pełnił funkcję przewodniczącego Komisji Finansów Publicznych. W grudniu 2000 wystąpił z klubu parlamentarnego AWS, w związku ze złamaniem dyscypliny w głosowaniu kandydatury Leszka Balcerowicza na prezesa NBP i opowiedzeniem się przeciwko jego wyborowi na to stanowisko. Do końca kadencji pozostawał posłem niezrzeszonym. Od 1998 do 2002 pełnił mandat radnego sejmiku mazowieckiego z ramienia początkowo AWS, a następnie Prawicy. W 2001 bez powodzenia kandydował do Sejmu z listy Alternatywy Ruchu Społecznego, otrzymując 255 głosów w okręgu podwarszawskim. Po 2001 nie kandydował w wyborach.
W kwietniu 2007 został wiceprzewodniczącym rady politycznej Ligi Polskich Rodzin, w której po pewnym czasie przestał zasiadać.
Odznaczenia.
Odznaczony Krzyżem Oficerskim Orderu Odrodzenia Polski (2015).

</doc>
<doc id="199583" url="https://pl.wikipedia.org/wiki?curid=199583" title="Bronisław Malinowski (lotnik)">
Bronisław Malinowski (lotnik)

Bronisław Malinowski (ur. 12 lutego 1912 we Lwowie, zm. 1 maja 1982 w Londynie) – kapitan pilot Wojska Polskiego II RP.
Życiorys.
Urodził się w rodzinie o tradycjach wojskowych, miał 12 braci i siostrę (trzech jego braci zginęło w wojnie 1918-20). W 1929 przerwał naukę we Lwowskiej Szkole Technicznej i wstąpił do Wojska Polskiego – do 6 pułku lotniczego we Lwowie. W 1930 został skierowany go do Szkoły Pilotów w Bydgoszczy, a w 1932 na Wyższy Kurs Myśliwski do Grudziądza. Służył następnie jako pilot myśliwski w 3 pułku lotniczym w Poznaniu, po czym od 1934 służył jako instruktor pilot w Szkole Podchorążych Lotnictwa w Dęblinie (wśród jego uczniów byli m.in. Stanisław Skalski i Eugeniusz Horbaczewski).
Po wybuchu II wojny światowej, 1 września 1939, wszedł w skład jednego z formowanych w Dęblinie z instruktorów improwizowanych kluczy myśliwskich, latających na przestarzałych myśliwcach PZL P.7. Podczas kampanii wrześniowej odbył 3 loty bojowe, bez sukcesów. 11 września otrzymał rozkaz zniszczenia samolotów z braku paliwa. Następnie, wraz z innymi polskimi pilotami ewakuował się do Rumunii, skąd przez Jugosławię i Grecję przedostał się do Francji. We Francji, po przeszkoleniu, skierowano go 13 maja 1940 w stopniu plutonowego do grupy pilotów transportujących samoloty do jednostek, pod dowództwem Mieczysława Wolańskiego. Po upadku Francji, pod koniec czerwca 1940, uczestniczył w locie ewakuacyjnym z Marsylii do Casablanki w Afryce dwusilnikowych bombowców LeO 451, nie posiadając przy tym map. Po szczęśliwym przelocie, udał się statkiem do Wielkiej Brytanii.
W Wielkiej Brytanii po krótkim przeszkoleniu, przydzielono go od razu na początku sierpnia w stopniu sierżanta do 43 dywizjonu myśliwskiego RAF, w którym wszedł do akcji w bitwie o Anglię. 7 sierpnia 1940, latając na Hawker Hurricane zestrzelił bombowiec Ju 88. Następnie przeniesiono go do 501 dywizjonu RAF. Na początku września jego samolot został zestrzelony nad Anglią. Wiosną 1941 został przydzielony do polskiego 302 dywizjonu myśliwskiego. Po rocznym pobycie, został skierowany na sześciomiesięczną przerwę, w czasie której szkolił pilotów w 58 OTU (Ośrodku Treningu Operacyjnego), po czym ponownie wrócił do służby bojowej. W tym czasie polskie dywizjony myśliwskie operowały głównie w lotach nad okupowaną Francją. 30 grudnia 1942 zaliczono mu prawdopodobne zestrzelenie myśliwca Messerschmitt Bf 109 nad Francją, na myśliwcu Spitfire. Od lutego do maja 1943 ochotniczo walczył w Polskim Zespole Myśliwskim ("Polish Fighting Team") w Tunezji, zestrzeliwując 6 kwietnia Bf 109. Następnie powrócił do 302 dywizjonu.
8 września 1943 eskortował w składzie dywizjonu wielką amerykańską wyprawę bombową. Podczas walki powietrznej z dużą formacją myśliwców niemieckich, na pograniczu Francji i Belgii, Malinowski według niektórych źródeł zestrzelił dwa myśliwce Bf 109, lecz jego samolot został uszkodzony, a on sam został raniony w nogę i musiał przymusowo lądować w Belgii. Zdołał wydostać się z samolotu i ukryć, dzięki pomocy miejscowych rolników i ruchu oporu, mimo niemieckich poszukiwań. 12 września potajemnie operowano mu ranę nogi w szpitalu w Ypres i był ukrywany tam m.in. w kostnicy. W Belgii był ukrywany w różnych miejscach przez ruch oporu do listopada, następnie został przewieziony przez Francję pod granicę hiszpańską. Zdołał pieszo pokonać granicę przez Pireneje i trafić do ambasady brytyjskiej w Madrycie. Ostatecznie, przez Gibraltar dotarł 24 grudnia 1943 statkiem do Anglii.
W Wielkiej Brytanii powrócił do latania w dywizjonie 302, jako dowódca eskadry. 13 czerwca 1944, podczas wsparcia lądowania w Normandii, został zestrzelony nad Francją przez artylerię przeciwlotniczą. Wylądował przymusowo na terenie zajętym przez wojska alianckie, jednak doznał ponownie urazu nóg. Do końca wojny pozostawał na leczeniu, jednakże problemy zdrowotne związane z urazami pozostały mu do końca życia. Wojnę zakończył w stopniu porucznika pilota, awansowany później na kapitana pilota.
Podczas wojny odbył 113 lotów bojowych. Według oficjalnej listy zwycięstw Polskich Sił Powietrznych zestrzelił 3 samoloty na pewno i 1 prawdopodobnie, według zestawień RAF zestrzelił 4 samoloty na pewno, 1 prawdopodobnie i 1 uszkodził (w okresie od sierpnia 1940) 1.
Po wojnie przyjął ofertę służby w lotnictwie Pakistanu (Royal Pakistani Air Force). Przez jakiś czas służył w stopniu Flight Lieutenanta jako dowódca sekcji szkolnej nawigacji (Navigation Training Section) w RPAF College w Risalpur. Zobacz Historia polskich lotników w PAF. Po zakończeniu kontraktu pozostał na emigracji w Londynie. Zmarł 1 maja 1982 w Londynie, pochowany w Polsce w Ksawerowie.
W 1976 we wsi Madonna w Belgii odsłonięto z udziałem Malinowskiego tablicę poświęconą pamięci czterech patriotów belgijskich, którzy udzielili pomocy Malinowskiemu, a następnie zginęli w niemieckich obozach (Michel Buyse, Adolf Coryn, Jules Opsomer, Art Verhoustraete).

</doc>
<doc id="199586" url="https://pl.wikipedia.org/wiki?curid=199586" title="Maiduguri">
Maiduguri

Maiduguri – miasto w północno-wschodniej Nigerii, stolica stanu Borno. Miasto znajduje się wzdłuż sezonowej rzeki Ngadda. Maiduguri zostało założone w 1907 roku przez brytyjski wojskowy posterunek. W mieście znajduje się muzeum i lotnisko. Miasto na rok 2022 liczy 822 tysiące mieszkańców..
W mieście rozwinął się przemysł spożywczy, obuwniczy, chemiczny oraz rzemieślniczy.
Sport.
Na El-Kanemi Stadium swoje mecze rozgrywa El-Kanemi Warriors.

</doc>
<doc id="199590" url="https://pl.wikipedia.org/wiki?curid=199590" title="Calabar">
Calabar

Zobacz też:

</doc>
<doc id="199593" url="https://pl.wikipedia.org/wiki?curid=199593" title="Dido">
Dido

Hasło Dido odnosi się do wielu znaczeń:

</doc>
<doc id="199597" url="https://pl.wikipedia.org/wiki?curid=199597" title="Tre Cool">
Tre Cool



</doc>
<doc id="199599" url="https://pl.wikipedia.org/wiki?curid=199599" title="Dido (piosenkarka)">
Dido (piosenkarka)

Dido Florian Cloud de Bounevialle Armstrong (ur. 25 grudnia 1971 w Londynie) – brytyjska piosenkarka pop pochodzenia irlandzko-francuskiego.
Życiorys.
Jej matka Claire jest poetką, a ojciec William Armstrong wydawcą książek. Często współpracuje ze swoim bratem Rollo Armstrongiem, który był członkiem rozwiązanej grupy Faithless.
Uczyła się w szkołach Thornhill Primary School, City of London School for Girls i Westminster School. Po tym, jak w wieku pięciu lat ukradła ze szkoły flet, rodzice przenieśli ją do Guildhall School of Music. Tam nauczyła się grać na fortepianie, flecie i skrzypcach. Potem studiowała na Birkbeck College na Uniwersytecie Londyńskim, pracując podczas studiów jako agent literacki. Nie skończyła studiów, poświęcając się muzyce.
Ponieważ urodziła się w Boże Narodzenie, świętuje urodziny z przesunięciem półrocznym, tj. 25 czerwca, za przykładem misia Paddingtona.
Długoletnim nauczycielem muzyki Dido był polski skrzypek Krzysztof Śmietana.
Kariera.
Po wydaniu albumu "No Angel" (1999) i długim czasie spędzonym na promowaniu albumu zerwała po siedmioletnim związku ze swoim narzeczonym, prawnikiem Bobem Page. W 2010 poślubiła powieściopisarza Rohana Gavina, z którym ma syna, Stanleya (ur. 2011).
Popularność zdobyła dzięki piosence „Thank You” (2001), której fragmenty zostały użyte przez rapera Eminema w utworze „Stan” (Dido pojawia się w teledysku do tej piosenki; gra dziewczynę tytułowego Stana). „Thank You” pochodzi z jej debiutanckiego albumu "No Angel" (1999), który był jednym z najlepiej sprzedających się w historii albumów w Wielkiej Brytanii (ponad 22 mln sprzedanych egzemplarzy na świecie).
Jej drugi album "Life for Rent" ukazał się 30 września 2003. Pierwszy singiel z nowej płyty, „White Flag”, przez wiele tygodni nie schodził z pierwszych miejsc list przebojów w Wielkiej Brytanii i USA, jak i w innych krajach europejskich i azjatyckich. Płyta "Life for Rent" sprzedała się w nakładzie 12 mln egzemplarzy.
Występowała na trzech koncertach Live 8 (w Londynie, Paryżu oraz w Eden Project w Kornwalii) 2 lipca 2005 z Youssou N’Dour.
Trzeci studyjny album pt. "Safe Trip Home" ukazał się 17 listopada 2008. Płytę promowała singlem „Don't Believe in Love”.
Jej piosenka „Here with Me” została użyta jako temat muzyczny do serialu ', ponadto pojawiła się na ścieżce dźwiękowej filmu "To właśnie miłość" ("Love Actually") i filmu ' z piosenką „I Eat Dinner” śpiewaną w duecie z kanadyjskim piosenkarzem undergroundowym Rufusem Wainwrightem.
W 2010 wydała singiel „Everything to Lose”, który znalazł się na ścieżce dźwiękowej do filmu "Seks w wielkim mieście 2". Pod koniec roku ukazał się utwór „If I Rise”, nagrany wspólnie z A.R. Rahmanem, który był głównym singlem promującym ścieżkę dźwiękową do filmu "127 godzin". Nagranie uzyskało oskarową nominację w kategorii najlepsza piosenka oryginalna.
4 marca 2013 wydała czwarty album pt. "Girl Who Got Away", który promowała singlami „No Freedom” i „End of Night”. W listopadzie tego samego roku wydano składankę zawierającą największe hity artystki pt. Greatest Hits.
W 2018 podpisała kontrakt z wytwórnią BMG, aby wydać swój piąty studyjny album na początku 2019. Wśród jej współpracowników znaleźli się między innymi Rollo Armstrong (jej brat), Brian Eno oraz Ryan Louder. 9 listopada 2018 podczas występu w głównej siedzibie BMG w Nowym Jorku, Dido ogłosiła, że jej nowy album będzie nazywać się "Still on My Mind", a jego wydanie zaplanowane jest na 8 marca 2019. Pierwszym singlem został utwór „Hurricanes”.

</doc>
<doc id="199600" url="https://pl.wikipedia.org/wiki?curid=199600" title="Engelbert Humperdinck (piosenkarz)">
Engelbert Humperdinck (piosenkarz)

Engelbert Humperdinck, właśc. Arnold George Dorsey (ur. 2 maja 1936 w Madrasie) – brytyjski piosenkarz pochodzenia hinduskiego, znany przede wszystkim z przebojów: „Release Me”, „The Last Waltz”, „After the Lovin'” czy „A Man Without Love”. Prowadził własny program telewizyjny – "The Engelbert Humperdinck Show".
W 2012 reprezentował Wielką Brytanię podczas 57. Konkursu Piosenki Eurowizji organizowanego w Baku; z utworem „Love Will Set You Free” zajął przedostatnie, 25. miejsce w finale.
Dzieciństwo.
Dorsey wychował się w Leicester razem z dziesięciorgiem rodzeństwa. Jego ojciec, Marvin Dorsey, był oficerem w armii brytyjskiej, pochodzenia walijskiego, a matka Olive była hinduską piosenkarką operową i skrzypaczką, pochodzenia niemieckiego. On sam zainteresował się muzyką w wieku 11 lat, kiedy rozpoczął grę na saksofonie. Na początku lat 50. zaczął śpiewać w nocnych klubach, gdzie prezentował m.in. kompozycje z oper Engelberta Humperdincka, które wpłynęły na niego w taki sposób, że przyjął pseudonim po tym artyście. W połowie lat 50. przeniósł się do Stanów Zjednoczonych.
Kariera.
Pierwsze lata w Ameryce nie były pomyślne, ale zainteresowali się nim menadżerowie z Decca Records, którzy szukali nowego nazwiska. Ostatecznie, z początkiem lat 60. udało mu się wydać kilka przebojów, które jednak zostały przytłumione przez innych brytyjskich wykonawców tego okresu, w tym m.in. przez zespół The Beatles. Z czasem zachorował na gruźlicę, co wykluczyło go na jakiś czas z działalności artystycznej.
W lipcu 1966 reprezentował Anglię (wraz z czterema innymi artystami) podczas corocznego festiwalu piosenki "Knokke" w Belgii W listopadzie tego samego roku wystąpił na scenie w Mechelen. Pojawił się też na belgijskiej liście przebojów z utworem „Dommage, Dommage”, a teledysk do piosenki został nagrany w porcie w Zeebrugge.
W połowie lat 60. odwiedził w Hiszpanii niemieckiego autora tekstów Berta Kaempferta, z którym napisał trzy utwory – „Spanish Eyes”, „Strangers in the Night” i „Wonderland by Night”. Powrócił do Londynu, gdy nagrał wszystkie trzy kompozycje. Kiedy zdał sobie sprawę z potencjału „Strangers in the Night”, skonsultował się ze swoim menedżerem Gordonem Millsem, czy piosenka mogłaby zostać wydana jako singiel. Ten odmówił, a utwór został wydany przez Franka Sinatrę i stał się międzynarodowym przebojem.
W 1967 nagrał balladowy singiel „Release Me”, który wydał już pod pseudonimem Engelbert Humperdinck. Piosenka przyniosła mu wielką popularność i stała się przebojem; cieszyła się powodzeniem zarówno w Wielkiej Brytanii, jak i w Stanach Zjednoczonych. Engelbert natychmiast zdobył rzesze fanów, w większości kobiet. Krytycy jednak wydawali nieprzychylne recenzje: uważano, że jest tanim śpiewakiem, dążącym do zdobycia popularności (większość jego piosenek to piosenki miłosne). Zarzucano mu brak własnego stylu, także to, że nie wprowadził do sztuki nic nowego. Wydawał się jednym z wielu mu podobnych wówczas piosenkarzy z Hollywood.
W 1968 singiel „A Man Without Love” trafił na drugie miejsce brytyjskiej listy przebojów, a album o tej samej nazwie osiągnął trzecie miejsce na liście najlepiej sprzedających się albumów Pod koniec lat 60. lista piosenek Humperdincka zawierała utwory, takie jak: „Am I That Easy to Forget”, „A Man Without Love”, „Les Bicyclettes de Belsize”, „The Way It Used To Be”, „I’m A Better Man” i „Winter World of Love”. Nagrał też albumy, które przyniosły mu sławę: "Release Me", "The Last Waltz", "A Man Without Love" oraz "Engelbert Humperdinck". Jego własny program telewizyjny „The Engelbert Humperdinck Show” nie osiągnął już takiego sukcesu i został wycofany po sześciu miesiącach.
Tworzył sprzedające się w milionach egzemplarzy przeboje z romantycznymi piosenkami. Liczba jego występów na żywo sięgała nawet 100 rocznie. Jednak jego piosenki nie były nadawane przez rozgłośnie radiowe, nastawione raczej na rock and rolla i to właśnie koncerty pomagały mu utrzymać kontakt z fanami. Te przedstawienia cechowała niespotykana dotychczas ekstrawagancja, która nałożyła w konsekwencji analogiczne wymagania producentom takich spektakli w różnych klubach na całym świecie. Najbardziej widoczne jest to w przedstawieniach w Las Vegas. „Nie chcę dawać ludziom tego, co już widzieli” – mówił w 1992. – „Traktuję bardzo poważnie moją rolę na estradzie. Chcę dać iskrę, której ludzie się nie spodziewają, i wielkiego kopa komuś, kto mówi "nie wiedziałem, że to można zrobić!"”.
Pod koniec lat 60. fankluby Humperdincka ogarnęły już cały świat. Jego członkowie wyznawali niemal nową religię: „Nasz świat to Engelbert” czy „Engelbert... Wierzymy w Ciebie”. Setki fanek twierdziło, że jest w ciąży z muzykiem.
Na początku lat 70. miał bardzo napięty harmonogram nagrań, a na koncie miał już hity, takie jak: „We Made It Happen”, „Sweetheart”, „Another Time, Another Place” czy „Too Beautiful To Last”.
Wydany w 1976 album "After the Lovin'" otrzymał nominację do Nagród Grammy. Wreszcie jego twórczość została doceniona przez krytyków. Jednak miał on niewielki wpływ na nagrywanie samych piosenek, a wkrótce o wszystkich sprawach, takich jak wybór piosenek na płytę, decydował już ktoś inny, a jego rola sprowadziła się do bycia śpiewającą marionetką w ręku wytwórni płytowej. Jednocześnie jego piosenki zaczęły być bardziej różnorodne.
W latach 80. miał już 50 lat, ale jego albumy ciągle regularnie wydawano. On sam dawał rocznie nawet ponad 200 koncertów. Ciągle był obiektem adoracji rzeszy fanek. Mieszkał równocześnie w Anglii i w Beverly Hills. Mimo tego, udawało mu się prowadzić stabilne życie z żoną Patrycją. Łącznie mieli czterech synów, powiązanych z pracą ojca. W 1986 nagrał piosenkę „Portofino”, która szybko stała się wielkim przebojem.
W 1989 otrzymał gwiazdkę na słynnym Pasażu Sławy w Hollywood. Spotykał się z królową Anglii i prezydentami.
Udziela się w różnych fundacjach charytatywnych. Jesienią 2007 odbył trasę koncertową po Europie.
Na początku marca 2012 brytyjski nadawca BBC ogłosił, że Humperdinck został wybrany wewnętrznie na reprezentanta Wielkiej Brytanii podczas 57. Konkursu Piosenki Eurowizji organizowanego w Baku. Jego konkursową piosenką został utwór „Love Will Set You Free”, z którym wystąpił 26 maja z pierwszym numerem startowym w finale widowiska i zajął ostatecznie przedostatnie, 25. miejsce.

</doc>
<doc id="199601" url="https://pl.wikipedia.org/wiki?curid=199601" title="Canal+ Film">
Canal+ Film

Canal+ Film – dostępny w Polsce kanał spod znaku francuskiej sieci Canal+. Jest kanałem tematycznym emitującym filmy i seriale.
Kanał jest polskim odpowiednikiem francuskiego Canal+ Cinéma.
Historia.
W swojej pierwotnej formie stacja rozpoczęła nadawanie 15 listopada 1998 pod nazwą Canal+ Żółty jako kanał powtórkowy timeshift channel, w którym można było obejrzeć filmy mające wcześniej swoją premierę na głównym kanale Canal+, z przesunięciem 24-godzinnym. Od 14 kwietnia 2001 do 18 maja 2001 kanał nadawał na żywo 24-godzinną relację pierwszej polskiej edycji reality show Big Brother z 4 różnych kamer. Jednak ówczesne zapisy w koncesji uprawniały nadawcę do emisji jedynie 10% czasu antenowego miesięcznie na inne programy niż film, sport, programy dokumentalne i publicystykę. W wyniku działań podjętych przez KRRiT emisję reality show przeniesiono na Canal+ Niebieski, a Canal+ Żółty przejął jego ramówkę.
Po zakończeniu emisji reality show w Canal+ Niebieskim obydwa kanały powróciły do dawnej formy. Jednak Canal+ Żółty stał się kanałem typowo filmowym i otrzymał niezależną ramówkę, pozostając w dalszym ciągu kanałem powtórkowym. Pierwsza powtórka nadawana jest zawsze jeszcze w dniu premiery, tyle że późnym wieczorem. 12 marca 2004 kanał zmienił nazwę na Canal+ Film.
1 lipca 2007 uruchomiono wersję HDTV kanału. Canal+ Film HD to kanał nadawany w jakości Full HD 1080i, którego program jest retransmisją standardowego Canal+ Film w czasie rzeczywistym. Jest pierwszym kanałem z pakietu Canal+ nadawanym w wysokiej rozdzielczości obrazu i dźwięku.
Od 5 kwietnia 2013 roku w wyniku fuzji platform Cyfra+ i n, doszło do przeniesienia praw filmowych z pakietu nPremium na kanały Canal+. Od tego dnia nadal znaczną część ramówki Canal+ Film stanowią powtórki, ale na antenie stacji emitowane są również pozycje premierowe. Stacja zmodyfikowała także swoje logo. Od teraz człon „film” napisany jest na niebieskim tle, tym samym po raz pierwszy w historii odstąpiono od jaśniejszej barwy (dotychczas niebieską barwę nosiło logo Canal+ Sport).
Kanał dostępny jest na cyfrowej platformie satelitarnej Canal+ oraz w wybranych sieciach telewizji kablowej jako kanał dodatkowo płatny (tzw. opcja CANAL+).

</doc>
<doc id="199602" url="https://pl.wikipedia.org/wiki?curid=199602" title="Engelbert Humperdinck">
Engelbert Humperdinck



</doc>
<doc id="199603" url="https://pl.wikipedia.org/wiki?curid=199603" title="Brunszwik">
Brunszwik

Brunszwik (niem. "Braunschweig", dolnosaks. "Brunswiek") – miasto na prawach powiatu w środkowej części Niemiec, w kraju związkowym Dolna Saksonia, na północy masywu górskiego Harz, nad rzeką Oker. Ważny ośrodek przemysłowy, rozwinięty zwłaszcza przemysł maszynowy, środków transportu (głównie autobusy i samochody ciężarowe), elektrotechniczny, elektroniczny, metalowy, precyzyjny, spożywczy, instrumentów muzycznych; węzeł komunikacyjny; politechnika (założona w 1745) z biblioteką i inne wyższe szkoły (pedagogiczna, sztuk pięknych), instytuty naukowe, wydawnictwa.
Historia.
Średniowiecze.
Już w IX wieku na terenie miasta w rejonie dzisiejszego Targu Węglowego "(Kohlmarkt)" powstała osada, późniejsze Stare Miasto "(Altstadt)". Według tradycji Brunszwik został założony przez Brunona II. Nazwa miasta jest połączeniem imienia Bruno i słowa "wik", oznaczającego miejsce odpoczynku kupców i przechowywania przez nich dóbr. Brunszwik jest wzmiankowany w dokumentacji kościoła św. Magnusa "(St. Magni Kirche)" z 1031 roku. Powstała wokół niego osada nosiła nazwę "Altewiek". W XII w. został rozbudowany przez rezydującego tam Henryka Lwa, który wzniósł oprócz zamku – rezydencji katedrę św. Błażeja "(St. Blasius)", a miasto umocnił murami i fosami. Ponadto książę założył na północ od Starego Miasta na terenach wokół kościoła św. Andrzeja "(St. Andreas)" Nowe Miasto "(Neustadt)". Na prawym brzegu rzeki Oker powstała osada "Hagen", a pomiędzy Starym i Nowym Miastem i zamkiem osada "Sack". Prawa miejskie Brunszwik otrzymał w 1227 roku. Od 1260 roku (z przerwą w latach 1374-1380, będącą konsekwencją "Große Schicht" – rewolty mieszkańców przeciwko ówczesnym rajcom miejskim) do połowy XVIII wieku Brunszwik był członkiem Hanzy. Silny wpływ kupców i cechów rzemieślniczych, nabywanie przez mieszkańców praw i przywilejów miejskich umocniły pozycję mieszczaństwa co stopniowo ograniczało wpływ książąt na miasto.
Czasy nowożytne.
W XV wieku Brunszwik otrzymał status wolnego miasta Rzeszy, a książęta założyli rezydencję w pobliskim Wolfenbüttel. Nauki Lutra przyczyniły się do postępu reformacji, za którą miasto opowiedziało się w roku 1528. W 1671 Brunszwik został zdobyty przez księcia Rudolfa Augusta. Rada miejska podlegała książęcej komisji, a majątki i broń mieszczan zostały odebrane na rzecz księstwa. Siedziba książąt została przeniesiona z Wolfenbüttel do Brunszwiku przez Karola I. Za jego księstwa poprawiła się sytuacja ekonomiczna, powstały manufaktury, gdzie wyrabiano fajans i porcelanę. W XVIII wieku stał się ważnym ośrodkiem kulturalnym i naukowym. W 1745 roku założono "Collegium Carolinum" (zalążek dzisiejszej Politechniki Brunszwickiej).
Czasy współczesne.
Na początku XIX wieku dokonano zmian w systemie obronnym miasta, zniwelowano wały, na ich miejscu - wzdłuż rzeki Oker - powstały promenady, zaś na rogatkach przy drogach wylotowych klasycystyczne wartownie. W latach 1809-1813 Brunszwik należał do Królestwa Westfalii. W 1838 powstała pierwsza linia kolejowa łącząca Brunszwik z Wolfenbüttel. Druga połowa XIX wieku to okres wzmożonej industrializacji – rozwinął się przede wszystkim przemysł maszynowy i spożywczy (konserwowy i cukrowy). W 1890 liczba mieszkańców miasta przekroczyła 100 tysięcy. Do 1918 roku był stolicą Księstwa Brunszwiku, a następnie przywrócono mu status wolnego miasta. Rozwinął się przemysł samochodowy, zbrojeniowy, powstała fabryka instrumentów muzycznych. Miasto doznało poważnych zniszczeń podczas nalotów wojsk brytyjskich i amerykańskich w październiku 1944. W mieście pracowały tysiące robotników przymusowych. W latach 1943-1945 zmarło przynajmniej 360 dzieci odebranych robotnicom, na przykład w "Entbindungsheim für Ostarbeiterinnen". Gruntowna odbudowa miasta trwała długo. Historyczne centrum otrzymało nowoczesną zabudowę, rekonstrukcja części historycznej ograniczyła się do terenów dawnych pięciu osad.
Zabytki.
Pomimo zniszczeń ostatniej wojny miasto zachowało wiele cennych dzieł sztuki. Skupione są wokół kilku zespołów w obrębie rdzenia dawnych osad.
Inne zabytki i atrakcje miasta:
Sport.
W mieście rozgrywany jest kobiecy turniej tenisowy, pod nazwą "Braunschweig Women's Open", zaliczany do rozgrywek ITF, z pulą nagród 25 000 $.
Istnieje także klub piłki nożnej, Eintracht Brunszwik.
Tradycje piwowarskie.
W browarze Braunschweiger Mumme H. Nettelbeck KG produkowane jest tradycyjne piwo "Segelschiff-Mumme".
Galeria.
Herby dawnych osad Brunszwiku:
   Altewiek  
   Altstadt  
   Hagen  
   Neustadt  
   Sack

</doc>
<doc id="199605" url="https://pl.wikipedia.org/wiki?curid=199605" title="John Baptist Wu Cheng-chung">
John Baptist Wu Cheng-chung

John Baptist Wu Cheng-chung (chiń. 胡振中, pinyin "Hú Zhènzhōng"; ur. 26 marca 1925 w Hekou, prowincja Guangdong, zm. 23 września 2002 w Hongkongu) – chiński duchowny katolicki, biskup Hongkongu, kardynał.
Życiorys.
Studiował w seminarium w Jiaying (1940-1946), następnie w seminarium w Hongkongu (1946-1952); przyjął święcenia kapłańskie 6 lipca 1952 w katedrze w Hongkongu z rąk arcybiskupa Antonio Riberiego (nuncjusza w Chinach). Pracował w centrum pomocy uchodźcom w Hongkongu; w 1954 wyjechał na uzupełniające studia do Rzymu, gdzie na Papieskim Uniwersytecie obronił doktorat z prawa kanonicznego na podstawie pracy "De forma canonica extraordinaria celebrationis matrimonii". W latach 1956-1957 zdobywał doświadczenie w pracy w kurialnej w kilku diecezjach amerykańskich (Nowy Jork, Boston, Chicago). Od 1957 był duszpasterzem w diecezji Xinzhu (Tajwan), gdzie pełnił m.in. funkcję moderatora synodu diecezjalnego (1971-1972).
5 kwietnia 1975 został mianowany biskupem Hongkongu, sakrę biskupią przyjął 25 lipca 1975 w Hongkongu z rąk kardynała Agnelo Rossiego (prefekta Kongregacji Rozkrzewiania Wiary). Brał udział w II sesji nadzwyczajnej Światowego Synodu Biskupów w Watykanie w listopadzie i grudniu 1985. Przewodniczył oficjalnym delegacjom, składającym wizyty w ChRL w 1985, 1986 i 1994.
28 czerwca 1988 Jan Paweł II mianował go kardynałem, z tytułem prezbitera Beata Vergine Maria del Monte Carmelo a Mostacciano. W charakterze specjalnego papieskiego wysłannika Wu Cheng-chung reprezentował Jana Pawła II na Narodowym Kongresie Misyjnym Filipin w Cebu we wrześniu i październiku 2000.

</doc>
<doc id="199606" url="https://pl.wikipedia.org/wiki?curid=199606" title="Pląsawica Huntingtona">
Pląsawica Huntingtona

Pląsawica Huntingtona lub choroba Huntingtona (, ) – choroba genetyczna ośrodkowego układu nerwowego objawiająca się zaburzeniami ruchowymi, zaburzeniami psychicznymi oraz otępieniem. Pląsawica Huntingtona ma przebieg postępujący. Początek zazwyczaj objawia się między 30. a 50. rokiem życia. Choroba występuje rodzinnie i dziedziczona jest autosomalnie dominująco. Wśród osób pochodzenia europejskiego występuje z częstością od 4 do 15 na 100000.
Historia.
Nazwa choroby pochodzi od nazwiska amerykańskiego lekarza George'a Huntingtona, który dokładnie opisał ją w 1872. Choroba znana była jednak wielu innym lekarzom przed Huntingtonem. Norweski lekarz Johan Christian Lund w 1860 roku przedstawił opis przypadków pląsawicy wśród mieszkańców wioski Setesdal w południowo-zachodniej Norwegii. W Norwegii pląsawica Huntingtona do dziś znana jest także jako "setesdalsrykkja".
Epidemiologia.
Choroba ujawnia się w późnym wieku (na ogół u osób w wieku 30 - 50 lat). Młodzieńcza odmiana choroby (postać Westphala) dotyczy ludzi przed 20. rokiem życia. Od momentu rozpoznania średni czas przeżycia wynosi 15-20 lat. Częstość występowania choroby Huntingtona szacuje się na 4-15:100000.
Etiologia.
Przyczyną choroby jest mutacja w genie "IT15" ("huntingtin") kodującym białko huntingtynę, położonym na krótkim ramieniu chromosomu 4. Choroba dziedziczona jest w sposób autosomalny dominujący. Oznacza to, że statystycznie połowa potomstwa chorego na pląsawicę odziedziczy zmutowany allel powodujący chorobę. Zmutowany allel genu utrzymuje się w populacji ze względu na późne wystąpienie objawów choroby. Około 10% przypadków spowodowanych jest mutacją de novo
Mutacja polega na ekspansji trójki nukleotydowej CAG (kodon oznaczający aminokwas glutaminę). Powoduje to, że w sekwencji aminokwasowej huntingtyny pojawia się długi ciąg glutamin. Jeśli powtórzeń trójki CAG jest więcej niż 35, mutacja staje się niestabilna i przy kolejnych podziałach komórkowych liczba powtórzeń się zwiększa. W związku z tym w kolejnych pokoleniach ciąg glutamin w białku jest coraz dłuższy, a co za tym idzie, objawy choroby pojawiają się wcześniej i są silniejsze. Takie zjawisko nazywa się antycypacją. W chorobie Huntingtona ekspansja trójnukleotydów jest znacząco większa przy przekazaniu mutacji od ojca.
Nieprawidłowe białko gromadzi się w komórkach nerwowych, powodując ich śmierć. Przypuszcza się, że neurotoksyczność zmutowanej huntingtyny wiąże się z dysfunkcją mitochondriów, jednak dokładny mechanizm patogenezy nie jest znany. Zmiany dotyczą przede wszystkim jądra ogoniastego, skorupy i kory mózgowej.
Rozpoznanie.
Diagnozy dokonuje się na podstawie objawów klinicznych. W badaniach obrazowych (TK i MRI) stwierdza się poszerzenie układu komorowego mózgowia, z charakterystycznym obrazem komór bocznych, mających kształt „skrzydeł motyla”. 
Badania genetyczne mogą dać odpowiedź, czy pacjent ma zmutowany allel genu, także zanim wystąpią objawy choroby. Możliwe są również genetyczne badania prenatalne.
Diagnostyka preimplantacyjna.
Diagnostyka preimplantacyjna (PGD) pozwala wykryć mutację jeszcze przed implantacją zarodka w jamie macicy. W przypadku obecności mutacji, można zrezygnować z implantacji zarodka obciążonego tą jednostką chorobową.
Różnicowanie.
Diagnostyka różnicowa pląsawicy Huntingtona obejmuje:
Objawy i przebieg.
Do objawów choroby Huntingtona należą:
Przebieg jest powolny i postępujący. Z czasem pojawiają się zaburzenia mowy i połykania, a chory staje się uzależniony od pomocy innych ludzi. Zachłystowe zapalenie płuc spowodowane zaburzeniami połykania jest pierwszą przyczyną śmierci pacjentów z HD, odpowiadając za 85% zgonów. W 9% przypadków przyczyną śmierci jest samobójstwo.
Leczenie.
Jak na razie nie ma skutecznych metod leczenia tej choroby. Stosuje się jednak leczenie objawowe mające na celu złagodzenie zaburzeń ruchowych, objawów psychotycznych czy depresyjnych. W 2008 roku FDA zgodziła się na rejestrację tetrabenazyny w chorobie Huntingtona.

</doc>
<doc id="199607" url="https://pl.wikipedia.org/wiki?curid=199607" title="John Baptist Wu Cheng-Chung">
John Baptist Wu Cheng-Chung



</doc>
<doc id="199608" url="https://pl.wikipedia.org/wiki?curid=199608" title="Calabar (miasto)">
Calabar (miasto)

 
Calabar – miasto w Nigerii, położone nad rzekami Calabar i Great Qua, stolica stanu Cross River. Według danych z 2005 roku miasto liczyło 461 832 mieszkańców.
Historia.
Istnieje od blisko dwóch tysięcy lat. Europejczycy znają je od XV stulecia. 
Miasto zostało założone na początku XVII wieku przez lud Efików. Centrum handlu niewolnikami w XVII-XIX w. Przypuszcza się, że kilkanaście procent ludzi wywiezionych do Nowego Świata przeszło przez port Calabar. Od roku 1884 miasto znalazło się w protektoracie brytyjskim. W mieście miały siedziby władze Protektoratu Wybrzeża Nigru, Protektoratu Południowego i Protektoratu Oil River. Wraz z rozwijającym się handlem i rosnącą obecnością Europejczyków powstawały nowe budowle - koszary wojskowe, pierwszy kościół prezbiteriański (szkocki) w 1846, pierwsza linia kolejowa w kraju, pierwsza nowoczesna sieć drogowa, pierwszy publiczny szpital (pw. św. Małgorzaty), najstarszy urząd pocztowy i jeden z dwu najstarszych ogrodów botanicznych w Nigerii. Na początku XIX wieku kwitło życie kulturalne - powstawały stowarzyszenia i szkoły. 
W Calabar mieści się uniwersytet założony w 1975 r., muzeum, park botaniczny, kompleks sportowy i park edukacyjny dotyczący historii niewolnictwa.
Gospodarka.
Calabar jest portem morskim i handlowym; wywóz kauczuku, drewna, oleju palmowego; przemysł drzewny, spożywczy, gumowy. Ośrodek tradycyjnego rzemiosła (wyroby z drewna).

</doc>
<doc id="199609" url="https://pl.wikipedia.org/wiki?curid=199609" title="Krzyż Czynu Bojowego Polskich Sił Zbrojnych na Zachodzie">
Krzyż Czynu Bojowego Polskich Sił Zbrojnych na Zachodzie

Krzyż Czynu Bojowego Polskich Sił Zbrojnych na Zachodzie – polskie odznaczenie wojskowe.
Historia.
Krzyż Czynu Bojowego Polskich Sił Zbrojnych na Zachodzie ustanowiono ustawą z 17 maja 1989 jako wyraz uznania, szacunku i pamięci dla czynu zbrojnego żołnierzy, lotników i marynarzy Polskich Sił Zbrojnych, z okazji 45 rocznicy bitew przez nich stoczonych.
Krzyż nadawany był uczestnikom działań bojowych prowadzonych przez Polskie Siły Zbrojne podczas II wojny światowej w latach 1939–1945. Krzyż nadawał Prezydent Rzeczypospolitej Polskiej (do lipca 1989 – Rada Państwa) na wniosek Ministra Obrony Narodowej, Ministra Spraw Zagranicznych lub Zarządu Głównego ZBoWiD. Krzyż można było nadawać obywatelom polskim oraz obywatelom innych państw, także pośmiertnie.
Z dniem 8 maja 1999 nadawanie Krzyża uznano za zakończone (ustawą z 16 października 1992).
Opis odznaki.
Odznaką Krzyża jest stylizowany krzyż maltański o wymiarach 42 × 42 mm srebrzony, oksydowany. Na awersie w części środkowej umieszczony jest orzeł Sił Zbrojnych, na rewersie znajduje się napis: POLSKIE SIŁY ZBROJNE NA ZACHODZIE 1939–1945.
Krzyż nosi się na wstążce szerokości 42 mm z pionowym paskiem biało-amarantowym szerokości 12 mm pośrodku i pionowymi paskami niebieskim, czarnym i zielonym szerokości 5 mm po obu stronach paska środkowego.
Na wstążce Krzyża mogą być noszone okucia wykonane z metalu szerokości 5 mm z nazwami bitew, w których odznaczony brał udział:
Do 1992 roku Krzyż Czynu Bojowego Polskich Sił Zbrojnych na Zachodzie nosiło się w kolejności po Krzyżu Partyzanckim, od 1992 roku – po obecnie obowiązujących odznaczeniach państwowych.
Projektantem odznaki był rzeźbiarz i medalier Edward Gorol, a odznaki i listewki wykonała Mennica Państwowa.
Odznaczeni.
W kolejnych latach:
razem – 18 033 osoby.

</doc>
<doc id="199612" url="https://pl.wikipedia.org/wiki?curid=199612" title="Feretron">
Feretron

Feretron – przenośny, obustronnie namalowany obraz religijny w ozdobnych ramach, obustronna płaskorzeźba lub figura świętej postaci na podstawie. Na obrazach często przedstawia się wizerunki Chrystusa, Najświętszej Maryi Panny, patronów parafii, postacie szczególnie czczone na danym terenie lub patronów stanów cywilnych, np. Świętego Józefa − patrona ojców, czy zawodów, np. Świętego Izydora – patrona rolników. Obnoszony w czasie procesji w Kościele katolickim. Powstanie wielu feretronów związane jest z działalnością bractw katolickich.
Tańce feretronów.
Tańce feretronów to tradycja znana na Kaszubach. Narodziła się na Kalwarii Wejherowskiej, prawdopodobnie w I poł. XVIII wieku. Nie jest znany twórca tej tradycji, ale prawdopodobnie została ona zapoczątkowana przez ojców franciszkanów pilnujących Kalwarii.
Tańce wyglądają w ten sposób, że cztery osoby, trzymające obraz na drewnianych uchwytach, ustawiają się naprzeciwko ołtarza, pielgrzymki, Bożej Męki i z początku trzy razy podrzucają obrazem. Potem wykonują obrazem ukłon w przód, w tył, na prawo i lewo. Jest to znak św. Krzyża lub Trójcy Świętej. Potem wykonują koło i ukłon w przód. Koło jest znakiem doskonałości jednego Boga w trzech osobach, a ukłon w przód pozdrowieniem. Feretrony są noszone do kaszubskich sanktuariów całą drogę.

</doc>
<doc id="199614" url="https://pl.wikipedia.org/wiki?curid=199614" title="Antoni Krząstkiewicz">
Antoni Krząstkiewicz

Antoni Krząstkiewicz, także Chrząstkiewicz, Chrząsckiewicz, Krząsckiewicz (ur. 23 maja 1790 w Żywcu, zm. 15 lutego 1870 w Żywcu) – malarz polski.
Malował głównie obrazy do kościołów i kaplic na terenie Żywiecczyzny. Jego twórczość miała charakter zbliżony do sztuki ludowej. Namalował m.in. obraz "Św. Wojciech" do kościoła pw. św. Wojciecha w Jeleśni (ok. 1857), obraz "Św. Trójca" (1829, Muzeum w Żywcu), obraz ołtarzowy "Śmierć św. Józefa" (1841, kościół w Łodygowicach). Część prac wykonywał wspólnie z synem Wincentym (ur. 21 stycznia 1821 w Żywcu, zm. 5 lipca 1889 w Żywcu).

</doc>
<doc id="199615" url="https://pl.wikipedia.org/wiki?curid=199615" title="Asaba (Nigeria)">
Asaba (Nigeria)

Asaba (igbo: Ahaba) to miasto w Nigerii, położone na zachodnim brzegu Nigru, stolica stanu Delta. Liczy około 150 tysięcy mieszkańców.
Miasto założone przez księcia Nnebisi. Było siedzibą Królewskiej Kompanii Nigru.

</doc>
<doc id="199616" url="https://pl.wikipedia.org/wiki?curid=199616" title="Antoni Xiężopolski">
Antoni Xiężopolski

Antoni Xiężopolski (ur. 6 września 1861 w Wieliszewie, zm. 21 maja 1951 w Warszawie) – polski inżynier, zasłużony dla polskiego kolejnictwa konstruktor parowozów, profesor Politechniki Warszawskiej, wywarł znaczny wpływ na budowę polskiego taboru kolejowego oraz na wyższe szkolnictwo kolejowe.
Życiorys.
Należał do pokolenia doświadczonych specjalistów, którzy po odzyskaniu przez Polskę niepodległości powrócili do kraju, by wziąć udział w organizowaniu od podstaw zarówno polskich wyższych szkół, jak i przemysłu.
Był synem Andrzeja Xieżopolskiego, dzierżawcy majątku Wieliszewo w gminie Nieporęt i Marii z Majeranowskich. Ukończył w 1882 Gimnazjum Realne w Łowiczu, następnie odbył studia w Petersburskim Instytucie Technologicznym. W latach od 1887 do 1900 pracował na Kolei Nikołajewskiej, zajmując się projektowaniem i budową taboru kolejowego. W 1897 przeszedł do służby państwowej i został wysłany do Stanów Zjednoczonych, gdzie latach od 1898 do 1900 pracował przy konstruowaniu i budowie lokomotyw dla Kolei Wschodniochińskiej. W 1903 powrócił do przemysłu, pełniąc funkcję dyrektora technicznego lub naczelnego w największych zakładach taboru kolejowego na terenie ówczesnej Rosji: w Rewlu (obecnie Tallinn), Rydze, a w czasie I wojny światowej w Piotrogrodzie. Po wybuchu rewolucji październikowej został powołany przez Lenina do składającego się z dziesięciu inżynierów i dziesięciu robotników Zarządu Rejonowego Zakładów Przemysłu Ciężkiego, któremu podlegały najważniejsze przedsiębiorstwa w Piotrogrodzie, w tym słynne Zakłady Putiłowskie. Niezależnie od swojej pracy konstruktorskiej w przemyśle, prowadził od 1896 do 1921 roku kursy projektowania parowozów w Petersburskim Instytucie Technologicznym. Po zawarciu między Niemcami i bolszewikami traktatu brzeskiego, podjął usiłowania w celu repatriacji do Polski, na co jednak zezwolono w lutym 1918 jedynie jego rodzinie, sam natomiast uzyskał zgodę na to dopiero po traktacie ryskim kończącym wojnę polsko-bolszewicką.
Po powrocie do Polski w końcu sierpnia 1921 otrzymał propozycję uruchomienia na Politechnice Warszawskiej Wydziału Mechanicznego Kolejowego, by umożliwić kształcenie specjalistów niezbędnych dla powstającego w Polsce przemysłu kolejowego. Nominację profesorską otrzymał od Naczelnika Państwa w kwietniu 1922. Niezależnie od zajęć na uczelni, brał udział w pracach Rady Technicznej przy Ministrze Kolei, a także był stałym konsultantem tego Ministerstwa w sprawach konstrukcji nowego taboru kolejowego dla PKP. Na Politechnice pracował aż do emerytury, na którą przeszedł w 1936 mając 75 lat. Katedrę objął po nim jego uczeń, prof. Kazimierz Zembrzuski.
Nadal jednak, do wybuchu II wojny światowej, pełnił funkcje doradcze i konsultacyjne na rzecz Ministerstwa i zakładów produkujących lokomotywy: H. Cegielski – Poznań, Warszawska Spółka Akcyjna Budowy Parowozów oraz Pierwsza Fabryka Lokomotyw w Polsce S.A. w Chrzanowie. Wojnę przeżył w Warszawie. Po upadku powstania został wywieziony do Koniecpola. Do Warszawy wrócił już w czerwcu 1945 i mając 84 lat włączył się w odbudowę polskiego kolejnictwa, podejmując się kolejnych zadań doradczych i konsultacyjnych powierzanych mu przez Ministerstwo Kolei. Do jego obowiązków należało między innymi, jak określała jedna z umów zawartych z Ministerstwem "...narzucanie rozwiązań konstrukcyjnych nowych parowozów..." Był czynny zawodowo aż do swojej śmierci. Zmarł w wieku 89 lat. Spoczywa na cmentarzu Powązkowskim w Warszawie (kwatera 140-6-5).
Jego głównym osiągnięciem w czasach pobytu w Rosji był praca nad parowozami dla kolei transsyberyjskiej, co oprócz różnych znaczących modernizacji, obejmowało skonstruowanie trzech nowych typów parowozów, które były produkowane w znacznych ilościach. Jego zasługą w rozwoju kolejnictwa w Polsce – oprócz kształcenia nowych kadr inżynierów – była praca eksperta Ministerstwa Komunikacji, który ustalał założenia dla nowych projektów taboru kolejowego, takich jak np. dla międzywojennych parowozów OKz32, Ty37, Pt31 oraz parowozu pośpiesznego Pm36, który – zaprojektowany przez prof. inż. Kazimierza Zembrzuskiego i jego zespół w Fabloku, w Chrzanowie – został wyróżniony na Wystawie Światowej w Paryżu w 1937 i stał się ikoną polskiego przemysłu międzywojennego. Prof. Xiężopolski był też pionierem budowy wagonów spalinowych.
Żonaty z Heleną Thileman, miał córkę Izasławę (ur. 1909, zm. 1993) absolwentkę SGH (1933), która wyszła za mąż za Edmunda Wojciechowskiego oraz syna Lecha (ur. 1911, zm. 1965 lub 66) absolwenta Wydz. Inżynierii Lądowej PW (1935), pilota myśliwskiego w RAF podczas II wojny światowej.

</doc>
<doc id="199620" url="https://pl.wikipedia.org/wiki?curid=199620" title="Alitalia">
Alitalia

Alitalia (AZ) – włoski narodowy przewoźnik lotniczy, istniejący od 1946 do 2021. Dominującym udziałowcem wciąż pozostaje włoski skarb państwa, reszta akcji znajduje się w rękach pracowników. Główny inwestor branżowy, Etihad, dysponuje 49% udziałów.
Główny węzeł Alitalii znajduje się na lotnisku Fiumicino w Rzymie (FCO). Do końca marca 2008 roku Alitalia posiadała drugi węzeł na lotnisku Malpensa niedaleko Mediolanu. Dyrekcja Generalna zdecydowała jednak o opuszczeniu tego lotniska i przeniesienia 1/3 samolotów na lotnisko główne do Rzymu.
Linia należy do aliansu SkyTeam, którego była jednym z założycieli.
Połączenia Alitalia.
Alitalia lata do 114 miejsc w 50 krajach.
Linie partnerskie.
Alitalia oferuje swoim pasażerom połączenia lotnicze w formule codeshare z poniższymi liniami lotniczymi:
Flota Alitalia.
Stan floty Alitalia na kwiecień 2018:
Kłopoty finansowe (2008).
W 2008 roku Alitalia znalazła się na skraju zapaści finansowej. Wielu ekonomistów obwiniało za ten stan rzeczy niewspółmiernie wielką (w porównaniu do floty) liczbę pracowników. W głównej firmie w 2008 r. pracowało 19 000 pracowników. Uwzględniając spółki-córki Alitalii liczba ta wynosiła 25 000 pracowników. Dawało to średnio liczbę ok. 150-180 pracowników na jeden samolot. Doprowadziło to do sytuacji, w które deficyt firmy rósł niezwykle szybko – Alitalia traciła 500 tys. euro dziennie w 2006 roku, 1 mln euro dziennie w 2007 roku i 1,5 mln euro dziennie w 2008 roku. Pomimo tak fatalnej sytuacji finansowej, nie ustawały strajki pracowników domagających się zwiększenia płac i zmniejszenia czasu pracy. Grożąca zapaść finansowa spowodowała wspomnianą decyzję o wycofaniu się z lotniska Malpensa oraz podjęcie decyzji o sprzedaży firmy zewnętrznemu inwestorowi. W pierwszej kolejności rozważano wyłącznie firmy włoskie. Gdy jednak nie znalazł się żaden chętny z odpowiednimi środkami na uratowanie firmy przed bankructwem, zwrócono się do koncernu lotniczego Air France-KLM. Pod koniec grudnia 2008 roku, zarząd spółki oraz ministerstwo skarbu państwa podjęło decyzje o sprzedaży linii lotniczych prywatnemu włoskiemu przewoźnikowi AIR ONE. Od 13 stycznia 2009 grupa działa pod szyldem Alitalia – Compagnia Aerea Italiana S.p.A. W sierpniu 2014 roku Etihad stał się głównym inwestorem przewoźnika – wartość pierwszej inwestycji to 560 mln euro (całkowity wkład będzie wynosił około 1,758 mld euro).
Alitalia w Polsce.
Alitalia – Compagnia Aerea Italiana (C.A.I.) S.p.A, Spółka Akcyjna, Oddział w Polsce
ul. Nowy Świat 64, 00-357 Warszawa
KRS: 0000321231 (Sąd Rejonowy dla miasta stołecznego Warszawy XII Wydział Gospodarczy – KRS)
REGON: 141692655
W Polsce przewoźnik oferuje bezpośrednie połączenie z Warszawy i Krakowa do Rzymu (Fiumicino). W 2010 roku na trasach z i do Polski linie przewiozły 73 tysiące pasażerów; w 2009 roku liczba ta przekroczyła 84 tysiące, w 2008 roku 103 tysiące, za to w 2007 i 2006 roku odpowiednio 195 i 235 tysięcy podróżnych.

</doc>
<doc id="199621" url="https://pl.wikipedia.org/wiki?curid=199621" title="Nazwy Jerozolimy">
Nazwy Jerozolimy

W ciągu stuleci miasto Jerozolima ("Jeruzalem") znane było pod wieloma nazwami w różnych językach.
Nazwy.
Salem.
W biblijnej Księdze Rodzaju, Salem występuje jako nazwa miasta w czasach Abrahama. Panował tam Melchizedek, którego imię oznacza "król prawości".
Salem to również skrótowa nazwa Jerozolimy.
Moria.
W biblijnej księdze Rodzaju, Moria to nazwa Wzgórza Świątynnego, zanim zostało zamieszkane. W tym miejscu Abraham miał ofiarować swego syna.
Jebus.
W Starym Testamencie jest to nazwa kananejskiej fortecy w czasach króla Dawida, które zamieszkiwali Jebuzejczycy. Dawid zdobył to miasto i uczynił je swoją stolicą, którą nazywano Miastem Dawida.
Jerozolima.
Jerozolima to nazwa miasta najczęściej występująca w Biblii i dlatego preferowana przez Żydów i chrześcijan na świecie. Arabski odpowiednik, Ūrshalīm, jest używany przez rząd Państwa Izrael w języku arabskim, oraz przez Arabów w kontekście historycznym lub biblijnym.
Greckie formy Hierousalēm i Hierosolyma oraz łacińska wersja Hierusalem przywodziły w starożytności do interpretacji nazwy w połączeniu z greckim słowem "hieros" czyli "święty".
Syjon.
Syjon to tradycyjna nazwa Miasta Dawida i Wzgórza Świątynnego.
Ariel.
Ariel to poetycka nazwa miasta.
Aelia Capitolina.
Aelia Capitolina to nadana przez Rzymian nazwa dana Jerozolimie po stłumieniu powstania Bar Kochby (132 - 135 n.e.). Nazwa nawiązuje do rodu Eliuszów, do którego należał Hadrian i do świątyni Jowisza Kapitolińskiego, zbudowanej na Wzgórzu Świątynnym.
Al-Quds.
Al-Quds jest najczęściej spotykaną nazwą arabską Jerozolimy, przyjętą także przez inne narody wyznające islam. Nazwa ta pochodzi prawdopodobnie od hebrajskiego określenia Ir Ha-Qodesh ("Miasto Świętości"), które dostało się do arabskiego prawdopodobnie za pośrednictwem aramejskiego.
Bayt ul-Maqdis.
Bayt al-Maqdis lub Bayt al-Muqaddas to rzadszy wariant arabskiej nazwy Jerozolimy, częściej spotykany w źródłach historycznych i to raczej chrześcijańskich. Pochodzi od hebrajskiego Beit Ha-Miqdash ("Świątynia", dosłownie "Dom Świętości").

</doc>
<doc id="199626" url="https://pl.wikipedia.org/wiki?curid=199626" title="Ludwik Górski">
Ludwik Górski

"Imię i nazwisko Ludwik Górski nosiło kilka znanych osób, m.in.:"

</doc>
<doc id="199627" url="https://pl.wikipedia.org/wiki?curid=199627" title="Kieszeń żagla">
Kieszeń żagla

Kieszeń żagla - rodzaj wzmocnienia żagla (banty) przeznaczony do mocowania listew wzmacniających lik wolny żagla.

</doc>
<doc id="199628" url="https://pl.wikipedia.org/wiki?curid=199628" title="Ado Ekiti">
Ado Ekiti

Ado Ekiti (zwane także Ado) to miasto w południowo-zachodniej Nigerii, stolica stanu Ekiti. Liczy ok. 465 tys. mieszkańców (2016). 
Miasto jest zamieszkane przeważnie przez Jorubów.
W tym mieście uprawia się maniok oraz bawełnę, produkuje się tu również buty. Siedziba uczelni Ekiti State University, lokalnych stacji radiowych oraz stacji telewizyjnej.

</doc>
<doc id="199630" url="https://pl.wikipedia.org/wiki?curid=199630" title="Udomowienie">
Udomowienie

Synonimem "udomowienia" jest "domestykacja".

</doc>
<doc id="199635" url="https://pl.wikipedia.org/wiki?curid=199635" title="Bells of Doom">
Bells of Doom

Bells of Doom to album szwedzkiego zespołu Therion wydany w 2001 r. przez oficjalny fan-klub grupy Therion Society. Płyta zawiera rzadko spotykane nagrania, m.in. z czasów, kiedy grupa występowała pod nazwą Blitzkrieg (dokonania Blitzkrieg są bardzo skromne i liczą dwa koncerty na których było mniej niż 100 uczestników). Początkowo sam album oraz teksty utworów dostępne były tylko dla członków Therion Society . Obecnie płytę można zakupić w Oficjalnym Sklepie Theriona.

</doc>
<doc id="199636" url="https://pl.wikipedia.org/wiki?curid=199636" title="Le Mouvement de la ruralité">
Le Mouvement de la ruralité

Le Mouvement de la ruralité (LMR) – francuska partia polityczna o profilu prawicowym, tradycjonalistycznym i eurosceptycznym, opowiadająca się za obroną tradycyjnych wartości wiejskich społeczności Francji. Do 2019 działała pod nazwą Łowiectwo, Wędkarstwo, Przyroda, Tradycja (fr. "Chasse, Pêche, Nature, Traditions", CPNT)
Historia.
Geneza partii wiąże się z wyborami do Parlamentu Europejskiego z 1989, w których lista wyborcza Łowiectwo, Wędkarstwo i Tradycja ("Chasse Pêche et Traditions"), kierowana przez André Goustata, uzyskała ponad 4% głosów, nie uzyskując żadnych mandatów w PE. We wrześniu tego samego roku na jej podstawie założono partię polityczną CPNT. W kolejnych eurowyborach tradycjonaliści uzyskali również około 4% poparcia.
Ugrupowanie nie uzyskiwało też żadnych mandatów w Zgromadzeniu Narodowym. Lepsze wyniki odnotowywało w wyborach regionalnych. W 1992 CPNT wprowadziło 29 swoich kandydatów do rad 13 regionów Francji, w tym 10 w Akwitanii. Podobne rezultaty przyniosły wybory regionalne w 1998, w których tradycjonaliści umieścili 32 swoich przedstawicieli w radach 17 regionów.
W wyborach do PE w 1999 CPNT odniosło największy sukces w swojej historii. Wynik 6,77% pozwolił uzyskać sześć mandatów w Parlamencie Europejskim. Posłowie partii przystąpili swoich członków do PE. Wówczas członkowie tej partii wchodzili w skład eurosceptycznej Grupy na rzecz Europy Demokracji i Różnorodności.
W wyborach prezydenckich w 2002 wziął udział przewodniczący CPNT, Jean Saint-Josse, uzyskując poparcie 4,23% wyborców (ok. 1,2 mln głosów).
W 2004 do Unii na rzecz Ruchu Ludowego odeszła Véronique Mathieu, posłanka do PE i sekretarz generalny partii. W tym samym roku CPNT utraciło całą swoją reprezentację w radach regionalnych oraz w Parlamencie Europejskim. Konsekwencją były liczne odejścia działaczy do UMP i Ruchu dla Francji.
W wyborach prezydenckich w 2007 kandydatem ugrupowania był Frédéric Nihous, otrzymał ok. 0,4 mln głosów (1,15%). Rok później został nowym przewodniczącym CPNT. W 2009 partia podpisała porozumienie z MPF celem wystawienia wspólnych list w wyborach do Parlamentu Europejskiego pod szyldem Libertasu. Później partia nawiązała współpracę z UMP i następnie powstałymi na jej bazie Republikanami.
W październiku 2019 ugrupowanie zmieniło nazwę.

</doc>
<doc id="199637" url="https://pl.wikipedia.org/wiki?curid=199637" title="Perlica zwyczajna">
Perlica zwyczajna

Perlica zwyczajna, perlica, perliczka, perlica dzika ("Numida meleagris") – gatunek dużego ptaka z rodziny perlic (Numididae), jedyny przedstawiciel rodzaju "Numida".
Zamieszkuje Afrykę na południe od Sahary (populacja z Maroka prawdopodobnie wymarła). Introdukowana w wielu rejonach świata, m.in. w południowo-zachodniej części Półwyspu Arabskiego, na Madagaskarze, Karaibach czy w Australazji. Prowadzi naziemny tryb życia, w sytuacji zagrożenia raczej ucieka pieszo, niż fruwa. Jest wytrwałym biegaczem, może przebiec do 5 km dziennie. Poza sezonem lęgowym tworzy stada liczące ok. 25 osobników. Na wolności dożywa do 12 lat. W wielu krajach udomowiona, jest hodowana dla smacznego mięsa i jaj.
Systematyka.
Obecnie wyróżnia się dziewięć podgatunków "N. meleagris", choć opisano ich ponad 30:
Etymologia.
Nazwa rodzajowa pochodzi od nazwy Numidia, historycznego państwa Berberów w północnej Afryce, obejmującego terytoria na zachód od Kartaginy i na wschód od Oranu. Epitet gatunkowy pochodzi od łacińskiego słowa "meleagris", "meleagridis" – „perliczka” (od greckiego "meleagris", "meleagridos" – „perliczka”).
Status i zagrożenia.
Międzynarodowa Unia Ochrony Przyrody (IUCN) uznaje perlicę zwyczajną za gatunek najmniejszej troski (LC – Least Concern) nieprzerwanie od 1988 roku. Trend liczebności populacji uznaje się za stabilny.

</doc>
<doc id="199638" url="https://pl.wikipedia.org/wiki?curid=199638" title="Rolfok">
Rolfok

Rolfok – urządzenie służące do zwijania sztaksli. Może być też używane do refowania. Stosowane zazwyczaj z tzw. sztywnym sztagiem stanowiącym aluminiowy profil wyposażony w likszparę i z przeprowadzoną stalową liną w jego wnętrzu. Zamocowanie sztagu obrotowo umożliwia nawijanie bądź rozwijanie żagla poprzez wybieranie fału lub szota. Rozwiązanie bardzo popularne na jachtach turystycznych dzięki swojej prostocie i bezawaryjności.

</doc>
<doc id="199639" url="https://pl.wikipedia.org/wiki?curid=199639" title="Sztywny sztag">
Sztywny sztag

Sztywny sztag – aluminiowy profil montowany obrotowo na sztagu, posiadający jedną lub kilka likszpar. Służy do stawiania sztaksli.
Sztywny sztag ułatwia zwijanie i refowanie żagli. W przeciwieństwie do rolfoka nie powoduje dużego zużycia płótna żaglowego i po naszyciu specjalnej osłony przeciw promieniom UV może służyć do przechowywania sztaksli.

</doc>
<doc id="199648" url="https://pl.wikipedia.org/wiki?curid=199648" title="Raciąż">
Raciąż

Raciąż – miasto w Polsce położone w województwie mazowieckim, w powiecie płońskim. W latach 1975–1998 miasto administracyjnie należało do województwa ciechanowskiego. 
Raciąż uzyskał lokację miejską w 1425 roku. Był miastem duchownym biskupstwa płockiego, położonym w drugiej połowie XVI wieku w powiecie raciąskim województwa płockiego. W 1785 roku wchodził w skład klucza raciąskiego. Miejsce obrad sejmików ziemskich województwa płockiego od XVI wieku do pierwszej połowy XVIII wieku.
Struktura powierzchni.
Według danych z roku 2002 Raciąż ma obszar 3,82 km², w tym:
Miasto stanowi 0,28% powierzchni powiatu.
Demografia.
Dane z 30 czerwca 2004:
Historia.
Ślady osadnictwa sięgają X wieku. Między XIII, a XVII wiekiem Raciąż był siedzibą kasztelanii. W 1254 doszło w Raciążu do układu Siemowita i Daniela Halickiego z zakonem krzyżackim reprezentowanym przez mistrza krajowego Burcharda von Hornhausena, w którym to książę mazowiecki uzyskał prawo do 1/3 ziem Jaćwingów. Prawa miejskie otrzymał w 1425 roku z rąk księcia Ziemowita IV. Po 1495 r. miasto stało się siedzibą powiatu. W 1512 r. Raciąż przeszedł na własność biskupa płockiego. W XVI wieku liczył ponad 1000 mieszkańców i był jednym z najludniejszych w województwie płockim. W Raciążu odbywały się sejmiki województwa płockiego. Upadek znaczenia miasta nastąpił w wyniku wojen w XVII wieku. Raciąż prawa miejskie utracił po upadku powstania styczniowego, a odzyskał je w 1922 roku.
Gospodarka.
Ośrodek usługowy dla rolnictwa; przemysł spożywczy. Węzeł kolejowy (linia 27 Nasielsk – Toruń Wschodni i linia do cukrowni w Glinojecku) i drogowy. Przez miasto przebiegała droga krajowa nr 60 Ostrów Mazowiecka-Łęczyca, obecnie ruch w ciągu DK60 jest przeniesiony na obwodnicę.
Sport.
Ludowy Klub Sportowy „Błękitni” Raciąż został utworzony w roku 1922. Oprócz sekcji piłki nożnej w klubie działały: sekcja kolarska, lekkiej atletyki i strzelectwa.
W roku 1986 drużyna juniorów pod wodzą trenera Andrzeja Nizielskiego zdobyła Mistrzostwo Polski w Spartakiadzie Młodzieży w Piotrkowie Trybunalskim.
LKS „Błękitni” jest organizacją społeczną działającą na prawach stowarzyszenia. Do wychowanków klubu należą między innymi: Marek Jóźwiak – reprezentant Polski, Tomasz Arceusz i Bogdan Jóźwiak – piłkarze pierwszoligowi. Tomasz Arceusz odnosił sukcesy jako trener w Finlandii.
Obecnie drużyna seniorów występuje w IV lidze.

</doc>
<doc id="199652" url="https://pl.wikipedia.org/wiki?curid=199652" title="Remiks">
Remiks

Remiks – dzieło powstałe w wyniku przerobienia (zremiksowania), polegającego na dodawaniu/usuwaniu lub zmianie elementów oryginału. Remiks zachowuje ślady dzieła pierwotnego – przyswaja jego rozpoznawalne elementy, by stworzyć nową jakość, ale komunikuje swe źródło, np. poprzez tytuły.
Rodzaje remiksów.
Najczęściej używany w kontekście muzyki, ale remiksem może być zarówno utwór muzyczny co obraz, grafika, wideo, wiersz czy fotografia, pojęcie to odnosi się do wszystkich rodzajów dzieł i jest uznawane nawet za „paradygmat współczesnej, sieciowej kultury”. Można wyróżnić trzy rodzaje remiksu:
Remiks w muzyce.
Pojęcie remiksu z początku było ściśle związane z miksowaniem muzyki, z czasem nabrało ono szerszego znaczenia. Remiks w muzyce może oznaczać:
Należy pamiętać, że jest to pojęcie o bardzo dużej różnorodności wewnętrznej – opisuje cały zespół praktyk dotyczących edycji i manipulacji materiałem dźwiękowym.
Historia.
Jedną z pierwszych osób piszących o remiksowaniu był Michaił Kaufman. Mimo że nie używał tego terminu, w swoich notatkach z okresu studiów w konserwatorium muzycznym w Białymstoku wspomina "eksperymenty z nagraniami gramofonowymi, gdzie z różnych fragmentów nagrań na płytach powstawała nowa kompozycja". Słowa te można uznać za zapowiedź praktyk remiksowania, pojawiające się stosunkowo wcześnie, gdyż Kaufman studiował w latach 1912–1915. 
Kultura remiksu.
Kultura remiksu (nazywana również kulturą odczytu-zapisu; ang. "read-write culture") to kultura społeczeństwa, w obrębie którego tworzenie dzieł pochodnych jest nie tylko dozwolone, ale i wspierane. Dzieła takie powstają poprzez połączenie lub zmianę istniejących prac w celu utworzenia nowych dzieł lub produktów. Termin został wprowadzony przez amerykańskiego badacza i prawnika Lawrence’a Lessiga. Kultura odczytu-zapisu, której esencją jest remiksowanie, jest jego zdaniem przeciwieństwem kultury odczytu (ang. "read only"), która jest świadectwem profesjonalizmu i rozwijana jest wyłącznie przez zawodowców.
Remiks w teatrze polskim.
W praktyce scenicznej pojęcie zostało spopularyzowane dzięki projektowi RE//MIX Komuny//Warszawa, realizowanemu przez cztery lata od roku 2010. Kuratorem projektu był Tomasz Plata, a wśród artystów znaleźli się m.in. Paweł Passini, Krzysztof Gorbaczewski, Marina Cecko. Powstało trzydzieści sześć performansów, odnoszących się twórczo do istniejących dzieł, głównie z dziedzin teatru, tańca, literatury i filmu.
Kolejnym wydarzeniem istotnym dla popularyzacji remiksów był festiwal „Dziady. Recykling”, zorganizowany przez Leszka Kolankiewicza. Artyści stosowali remiks teatralny, będący artystyczną konfrontacją z dziełem, biografią artysty, konwencją, formą bądź tematem, którą realizowali w formie powtórzenia (w zmienionej formie) dzieła z przeszłości.
Remiks w literaturze.
Głównym sposobem remiksowania dzieł literackich jest technika „cut-up” opracowana przez Briona Gysina. Polega ona na dosłownym cięciu wydrukowanych słów i układaniu ich w nowe znaczenia. Przykładem może być powieść „The Soft Machine” (1961) autorstwa Williama Burroughsa.
Remiks w malarstwie.
W malarstwie również można znaleźć dzieła wykorzystujące praktykę remiksu. Mogą to być nawet jedynie niewielkie zmiany w obrazie źródłowym. Przykładami mogą być dzieła pochodne od „Mona Lisy” Leonarda da Vinci. Obrazy takie jak „L.H.O.O.Q.” Marcela Duchampa, „Autoportret jako Mona Lisa” Salvadora Dalego czy też „La Joconde fumant la pipe” autorstwa Eugène Bataille w oczywisty sposób czerpią z dzieła renesansowego twórcy.

</doc>
<doc id="199653" url="https://pl.wikipedia.org/wiki?curid=199653" title="Mangostan właściwy">
Mangostan właściwy

Mangostan właściwy, garcynia, smaczelina, żółtopla, żółciecz ("Garcinia mangostana" L.) – gatunek wiecznie zielonego drzewa z rodziny kluzjowatych ("Clusiaceae"). Naturalnie występuje w Indonezji, Malezji i Tajlandii.

</doc>
<doc id="199657" url="https://pl.wikipedia.org/wiki?curid=199657" title="Miękisz zasadniczy">
Miękisz zasadniczy

Miękisz zasadniczy – rodzaj miękiszu, jednej z tkanek roślinnych. Budowany jest przez komórki równowymiarowe, cienkościenne, z dużymi wakuolami. Miękisz ten wypełnia przestrzenie między innymi tkankami w różnych organach. Składa się z komórek, których ściany nie przylegają do siebie ściśle. Występuje m.in. w rdzeniu i korze pierwotnej młodych łodyg oraz w owocach.

</doc>
<doc id="199658" url="https://pl.wikipedia.org/wiki?curid=199658" title="Doc Holliday">
Doc Holliday

John Henry „Doc” Holliday (ur. 14 sierpnia 1851 w Griffin w Georgii, zm. 8 listopada 1887 w Glenwood Springs w Kolorado) – amerykański stomatolog, hazardzista i rewolwerowiec, przyjaciel Wyatta Earpa, uczestnik wydarzeń w Tombstone w latach osiemdziesiątych XIX wieku. Jego daleką kuzynką była pisarka Margaret Mitchell.
Gdy miał piętnaście lat jego matka umarła na gruźlicę. W 1870 rozpoczął naukę w szkole stomatologicznej. 1 marca 1872 uzyskał stopień doktora stomatologii w Pennsylvania College of Dental Surgery w Filadelfii. W tym samym roku otworzył wraz z Arturem C. Fordem gabinet dentystyczny w Atlancie.
Wkrótce po rozpoczęciu własnej praktyki lekarskiej nabawił się gruźlicy, lekarze dawali mu tylko kilka miesięcy życia. Aby ograniczyć rozwój choroby, wyruszył w zachodnie rejony Stanów Zjednoczonych. Pierwszym jego przystankiem było Dallas w Teksasie. Aby zarobić na utrzymanie zaczął uprawiać hazard. Po sprzeczce, w której zabił człowieka, uciekł do Jacksboro.
Podczas podróży po południowym zachodzie zaprzyjaźnił się z Wyattem Earpem. Dzięki tej przyjaźni trafił latem 1880 do Tombstone w Arizonie i był czynnym uczestnikiem wydarzeń z lat 1880-1882 (m.in. strzelaniny w O.K. Corral).
Piętnaście lat po rozpoznaniu u niego gruźlicy zmarł we własnym łóżku, po nawróceniu się na katolicyzm, w wieku 36 lat. Ostatnie słowa wypowiedział patrząc na swoje bose stopy: „To jest zabawne” (chyba sam nie przypuszczał, że umrze w tak prozaicznych warunkach).
Wyatt Earp w wywiadzie w 1896 powiedział o nim: „Doktor był dentystą, z którego konieczność zrobiła hazardzistę; dżentelmenem, z którego choroba zrobiła pogranicznego włóczęgę; filozofem, z którego życie zrobiło złośliwego dowcipnisia; wysokim, szczupłym blondynem, prawie martwym przez chorobę i równocześnie najzręczniejszym hazardzistą i najszybszym, śmiercionośnym człowiekiem z rewolwerem, którego kiedykolwiek poznałem”.

</doc>
<doc id="199659" url="https://pl.wikipedia.org/wiki?curid=199659" title="Gubernator">
Gubernator

Gubernator (łac. „sternik, kierownik, rządca” od „sterować, kierować, rządzić” z gr. "kybernán" „sterować, kontrolować”) – tytuł wysokich urzędników w niektórych państwach.
Charakterystyka.
Gubernator jest urzędem, należącym do najwyższych w danym państwie, odpowiadającym rangą głowie państwa albo rządowi państwa, w imieniu którego działa, posiadającym władzę wykonawczą cywilną lub wojskową, albo obie jednocześnie. Występuje zazwyczaj w państwie o charakterze federalnym, w prowincji państwa albo w kolonii.
W państwie federalnym gubernator rządzi, w imieniu władzy centralnej, jeżeli jest mianowany (np. Rosja), albo w sposób autonomiczny, jeżeli jest wybierany (np. USA). W koloniach, rządzi w imieniu państwa będącego metropolią. Odległość powoduje, że przyznawane są mu wtedy bardzo szerokie prerogatywy.
Dawniej tytuł ten był również nadawany przedstawicielom kompanii handlowych, które posiadały pełnomocnictwa potwierdzone dokumentem wystawionym przez państwo i kontrolowały z tego tytułu obszary zamorskie, jak to było w przypadku kompanii wschodnioindyjskich.
Wojskowa władza wykonawcza była powierzana osobie, która dowodziła twierdzą, zamkiem, cytadelą, fortecą, albo okręgiem wojskowym. Stąd często urząd ten nazywany był generał-gubernatorem, ze względu na fakt, że najczęściej oficer w tym stopniu pełnił ten urząd. Tytuł gubernatora bywa współcześnie przyznawany osobie kierującej wielką korporacją albo bankiem, nierzadko kontrolowanym przez państwo albo organizację międzynarodową. W krajach anglosaskich tytuł ten nadawany bywa dyrektorowi szkoły.
W dawnej Polsce mianem tym określano rządcę wielkich majątków ziemskich.
Historia.
"Korona Królestwa Polskiego i I Rzeczpospolita".
W Polsce w okresie XIV-XVIII w. uprawnienia odpowiadające stanowisku gubernatora posiadał starosta generalny, zastępujący króla na danym obszarze i dysponujący szerokimi kompetencjami w zakresie władzy prawodawczej, wykonawczej i sądowniczej.
Instytucja gubernatora, jako przedstawiciela władzy cywilnej lub wojskowej, albo obu jednocześnie, pojawiła się w Polsce dopiero w początkach XIX w.
Księstwo Warszawskie.
Po wkroczeniu na ziemie polskie wojsk napoleońskich jesienią 1806 r. zaczęto stosować francuskie prawo wojenne, przewidujące ustanawianie w twierdzach lub w miastach o strategicznym znaczeniu komendantów placu, posiadających szeroką władzę wojskową. Z chwilą powstania zagrożenia wojennego (wojna, oblężenie) otrzymywali nieograniczone zwierzchnictwo nad władzami cywilnymi i wojskowymi na podległym sobie terenie z tytułem gubernatora. Początkowo funkcje te pełnili oficerowie francuscy. Ale już 30 sierpnia 1808 r. komendantem twierdzy w Toruniu został mianowany gen. Stanisław Woyczyński, który w grudniu tego roku został gubernatorem Torunia i departamentu bydgoskiego. Polscy gubernatorzy, mianowani przez polskie władze pojawiają się w 1809 r. w okresie wojny polsko-austriackiej. Powołano wówczas gubernatora m. st. Warszawy. Odrębnego gubernatora miała Praga i twierdze w Modlinie, Serocku, Zamościu i Toruniu. W okresie drugiej wojny polskiej (1812–1813) mianowano gubernatora w Warszawie z kompetencjami na cały obszar Księstwa. Został nim gen. dyw. Adriena Jean-Baptiste Amable Ramond du Bosc, hrabia du Taillis. Podobnie było na Litwie, gdzie gubernatorem Wilna został gen. bryg. Antoine Henri Jomini. Uprawnienia gubernatora regulowało początkowo Prawo tyczące się zachowania, podziału miejscowości warownych i posterunków wojskowych, policji fortyfikacji, itd… z 10 lipca 1791 r., a później napoleoński dekret imperialny dotyczący organizacji i służby sztabów miejscowości z 24 grudnia 1811 r.
Królestwo Polskie.
Władze polskie ponownie wróciły do urzędu gubernatora w okresie wojny polsko-rosyjskiej 1830–1831 (powstanie listopadowe). Ustanowiono ich w Warszawie i w głównych twierdzach Modlinie i Zamościu. Odrębnego gubernatora miała prawobrzeżna Praga. Znane są szczegółowo kompetencje gubernatora warszawskiego. Określone zostały w postanowieniu Rządu Narodowego z 20 lutego 1831 r. Uzyskał pełnię władzy wykonawczej w mieście. Podlegały jego rozkazom władze wojskowe, cywilne oraz ludność cywilna. Miał czuwać, aby przestępcy zagrażający bezpieczeństwu kraju albo bezpieczeństwu osób i mienia, a także spokojowi publicznemu nie mieli schronienia w stolicy. Uzyskał w tym celu prawo wydawania wszelkich rozkazów i zarządzeń zapobiegających przestępstwom wszelkiego rodzaju. Do obowiązków gubernatora należało czuwanie, aby bez zezwolenia właściwych władz nikt ani nie burzył ani nie budował domów, składów żywności, składów drewna, mostów, okopów i t.p. Gubernator mógł usunąć z miasta osoby podejrzane, mógł zatrzymać rzemieślników potrzebnych do obrony lub takich mógł sprowadzić, podobnie jeśli chodzi o zboże, bydło i inne materiały potrzebne dla utrzymania garnizonu lub ludności. Ponadto mógł wewnątrz murów miejskich usuwać wszelkie przeszkody utrudniające obronę, podobnie poza murami mógł usuwać wszystko co ułatwiało by nieprzyjacielowi podejście do miasta, albo stanowiło osłonę przed atakami obrońców. Obowiązkiem gubernatora było zadbanie, wespół z Komisją Rządową Wojny, o odpowiedni garnizon wojska i należyte wyposażenie go w broń i amunicję. Działania te mógł wykonywać na rozkaz wodza naczelnego, Komisji Rządowej Wojny lub generała będącego naczelnie dowodzącym. Bez takiego rozkazu gubernator mógł przedsięwziąć niezbędne kroki, gdy tylko stwierdził zbliżanie się wojsk nieprzyjacielskich.
II Rzeczpospolita.
W okresie wojny polsko-rosyjskiej 1919–1920, po załamaniu się wiosennej ofensywy polskiej i gwałtownym cofaniu się oddziałów polskich, nastąpił rozkład morale nie tylko w wojsku, ale także wśród urzędników cywilnych. Wydawano chaotyczne decyzje, porzucano samowolnie urzędy, zarządzając bez uzgodnienia z rządem ewakuację poszczególnych obszarów. Na posiedzeniu Rady Obrony Państwa w dniu 20 lipca 1920 r. omawiano sprawę przekazania cywilnej władzy administracyjnej władzom wojskowym. Na tym samym posiedzeniu uchwalono rozporządzenie upoważniające ministra spraw wewnętrznych do częściowego przekazania władzy wykonawczej władzom wojskowym. W dniu 31 lipca 1920 r. ministrowie spraw wewnętrznych i spraw wojskowych wydali wspólne rozporządzenie przewidujące mianowanie na zagrożonych działaniami wojennymi obszarach gubernatorów wojskowych. 6 sierpnia ROP uchwaliła rozporządzenie o stanie oblężenia. W dniu 29 lipca specjalnym rozkazem minister spraw wojskowych mianował gen. dyw. Franciszka Latinika wojskowym gubernatorem Warszawy. Gubernatorowi przyznane zostało prawo: wysiedlania ludności z miejsc zamieszkania, jeśli byłoby to uzasadnione względami obrony, wysiedlania pojedynczych jednostek z tych samych powodów, niszczenia i usuwania wszystkich rzeczy mogących utrudniać przeprowadzania operacji wojskowych bądź ułatwiać zadanie nieprzyjacielowi, wydawania zarządzeń pozwalających kontrolować działalność stowarzyszeń i zgromadzeń, zawieszania działalności stowarzyszeń utrudniających pośrednio lub bezpośrednio działania wojskowe, kontrolowania, zamykania, sekwestru lub ustanowienia zarządu przymusowego w przedsiębiorstwach handlowych i przemysłowych, jeśli okazałoby się, że ich działalność może mieć pośrednie lub bezpośrednie znaczenie dla celów obronnych albo być dla nich szkodliwa, wydawania postanowień aprowizacyjnych dla wojska i ludności cywilnej. Niewykonanie zarządzeń gubernatora zagrożone było karą do roku więzienia lub grzywną w wysokości 500 000 marek polskich, albo obiema karami łącznie.
Polscy gubernatorzy i komendanci miast.
Księstwo Warszawskie.
Komendanci m. st. Warszawy
Komendanci twierdzy Modlin
Komendanci twierdzy Serock
Komendanci twierdzy Zamość
Gubernatorzy m. st. Warszawy
Gubernatorzy twierdzy Praga (wcześniej komendant twierdzy)
Gubernatorzy twierdzy Toruń (wcześniej komendant twierdzy)
Gubernatorzy twierdzy Zamość
Królestwo Polskie: wojna polsko-rosyjska 1830–1831.
Komendanci m. st. Warszawy
Gubernatorzy m. st. Warszawy
Wicegubernatorzy m. st. Warszawy
Gubernatorzy twierdzy Praga
Gubernatorzy twierdzy Modlin (wcześniej komendant twierdzy)
Gubernatorzy twierdzy Zamość (wcześniej komendant twierdzy)
II Rzeczpospolita: wojna polsko-bolszewicka 1919–1920.
Wojskowy Gubernator Warszawy
Okupacja niemiecka i austriacka (I wojna światowa).
Podczas okupacji Królestwa Kongresowego w l. 1914–1918 przez Niemcy i Austro-Węgry zostały utworzone jednostki administracyjne:
Okupacja niemiecka (II wojna światowa).
W październiku 1939 hitlerowskie Niemcy na okupowanych obszarach Polski utworzyły
Generalne Gubernatorstwo okupowanych polskich obszarów. Gubernatorem został mianowany przez Adolfa Hitlera Hans Frank, który pełnił tę funkcję do końca – czyli do stycznia 1945 (choć mienił się Gubernatorem do kapitulacji Rzeszy w maju 1945).
Inne państwa.
Obecnie urząd gubernatora, sprawującego swą funkcję w imieniu głowy państwa istnieje w następujących państwach:
W każdym z tych państw – z wyjątkiem Wielkiej Brytanii – króla Karola III reprezentuje Gubernator generalny, który wykonuje jego obowiązki jako głowy państwa.
Państwa stowarzyszone z Nową Zelandią:
Dependencje korony brytyjskiej – reprezentantem królowej w Guernsey, Jersey i na Wyspie Man jest Gubernator porucznik:
Funkcję głowy państwa pełnią dwaj współksiążęta: francuski (świecki) – prezydent Francji, obecnie Emmanuel Macron i episkopalny – biskup Seo de Urgel (Hiszpania), aktualnie Joan Enric Vives Sicília.
Współksiążęta są reprezentowani przez przedstawicieli, którzy rezydują na stałe w Andorze. Przedstawicielem współksięcia francuskiego jest Sylvie Hubac, zaś współksięcia episkopalnego – Josep Maria Mauri.
Głową państwa Watykańskiego jest Papież jako "Suweren Państwa Watykańskiego" – obecnie Franciszek
W imieniu Papieża Państwem Watykańskim zarządza Prezydent Gubernatoratu – obecnie Fernando Vérgez Alzaga.
W Stanach Zjednoczonych gubernator (ang. "Governor") oznacza zwierzchnika administracji stanu albo wyspy. Uprawnienia określa konstytucja danego stanu. Gubernatorzy nie podlegają urzędom federalnym poza sprawami wyszczególnionymi w Konstytucji federalnej. Stanowisko jest obieralne. Blisko trzy czwarte stanów (36) wybiera gubernatora w środku czteroletniej kadencji prezydenta USA. Jedenaście stanów ma wybory gubernatorskie w tym samym roku, jak prezydent, pozostałe pięć stanów w latach sąsiadujących z wyborami prezydenckimi.
Przed otrzymaniem statusu stanu liczne dzisiejsze stany bywały zorganizowanymi terytoriami. Czyli zalążkami stanów, ale bez konstytucji stanowej i typowej dla stanu autonomii. Wiele kwestii nadzorowanych przez rząd federalny. Gubernatorów mianował prezydent i zatwierdzał Senat Stanów Zjednoczonych. Jeśli liczba mieszkańców wzrosła, stawały się stanami, otrzymywały autonomię i prawo do powoływania swoich gubernatorów w wyborach.
Uznają za głowę państwa prezydenta USA – obecnie Joe Bidena – którego uprawnienia wykonują gubernatorzy:

</doc>
<doc id="199660" url="https://pl.wikipedia.org/wiki?curid=199660" title="Benchmark">
Benchmark



</doc>
<doc id="199664" url="https://pl.wikipedia.org/wiki?curid=199664" title="BAPCo">
BAPCo

BAPCo () – organizacja non-profit założona w 1991, z siedzibą w Santa Clara w Kalifornii, która opracowuje serię benchmarków SYSmark do testowania oprogramowania w środowisku klient-serwer i komputerów przenośnych. Opracowała także test oceniający żywotność baterii.

</doc>
<doc id="199665" url="https://pl.wikipedia.org/wiki?curid=199665" title="Miękisz spichrzowy">
Miękisz spichrzowy

Miękisz spichrzowy – jedna z tkanek roślinnych, miękiszowych. Magazynuje, gromadzi materiały zapasowe (skrobia, tłuszcze, białka) lub wodę. Komórki miękiszu magazynujące substancje pokarmowe najczęściej mają cienkie ściany komórkowe. Wyjątkiem są komórki odkładające hemicelulozę. Rolę tkanki spichrzowej może spełniać miękisz łodygi, korzeniach, nasion oraz owoców. W łodydze i korzeniu materiały zapasowe gromadzone są w miękiszu kory pierwotnej, promieni łykodrzewnych, a także miękisz drzewny i miękisz łykowy. Tkanka spichrzowa jest szczególnie dobrze rozwinięta w korzeniach. Na przykład u roślin z rodzaju Robinia może stanowić do 60% objętości tego organu. W pniu objętość tkanki spichrzowej dochodzi do 40%. Miękisz gromadzący wodę jest szczególną odmianą miękiszu spichrzowego nazywaną miękiszem wodnym. Komórki miękiszu wodnego mają duże wakuole, w których magazynowana jest woda. Wszystkie elementy magazynujące substancje zapasowe i wodę określane są jako układ spichrzowy.

</doc>
<doc id="199667" url="https://pl.wikipedia.org/wiki?curid=199667" title="Dhrystone">
Dhrystone

Dhrystone – benchmark wykonujący iteracje zawierające ogólny zestaw instrukcji, służący do testowania szybkości wykonywania operacji całkowitoliczbowych (ang. "integer") przez procesor. Wynik w DMIPS ("dhrystones" MIPS) określa, ile razy dany system jest szybszy od minikomputera VAX 11/780 z 1977 r., którego wydajność była szacowana na 1 MIPS. Nazwa tego testu jest grą słów związanych z nazwą testu Whetstones, który jest odpowiednikiem wykonującym operacje zmiennoprzecinkowe.

</doc>
<doc id="199669" url="https://pl.wikipedia.org/wiki?curid=199669" title="Kara dożywotniego pozbawienia wolności">
Kara dożywotniego pozbawienia wolności

Kara dożywotniego pozbawienia wolności (potocznie: "dożywocie") – kara kryminalna polegająca na osadzeniu w zakładzie karnym od momentu uprawomocnienia się wyroku sądu do chwili śmierci skazanego. W krajach, w których jest stosowana kara śmierci, kara dożywotniego pozbawienia wolności funkcjonuje jako alternatywa dla niej. W krajach, w których kara śmierci nie istnieje, stanowi zazwyczaj najsurowszą sankcję przewidzianą w prawie karnym.
Polska.
Kara dożywotniego więzienia istniała w polskim prawie karnym do 1970 roku, kiedy to nowy Kodeks karny z 1969 roku zastąpił ją nową karą 25 lat pozbawienia wolności, będącą odrębnym rodzajem kary od tzw. terminowego pozbawienia wolności. Ponownie wprowadzono karę dożywotniego pozbawienia wolności w 1995 roku, nie rezygnując jednak z kary 25 lat pozbawienia wolności. Obie te kary, mające na celu głównie izolację i zabezpieczenie społeczeństwa przed najbardziej niebezpiecznymi przestępcami, utrzymał również obecnie obowiązujący Kodeks karny z 6 czerwca 1997 roku, znosząc jednocześnie karę śmierci. Od jego wejścia w życie 1 września 1998 roku, kara dożywotniego pozbawienia wolności jest najsurowszą możliwą karą w Polsce.
Kara dożywotniego pozbawienia wolności orzekana jest w przypadku najpoważniejszych przestępstw, gdy kara nawet 25 lat pozbawienia wolności byłaby zbyt łagodna. Jest ona bezterminowa, skazany na tę karę może na podstawie art. 78 § 3 k.k. ubiegać się o warunkowe przedterminowe zwolnienie po 25 latach odbywania kary (okres próby trwa 10 lat, ponadto obowiązkowe jest oddanie takiego skazanego pod dozór kuratora sądowego). W szczególnie uzasadnionych wypadkach sąd, który orzekł karę dożywotniego pozbawienia wolności, może w swym wyroku ustanowić surowsze ograniczenie do skorzystania z warunkowego przedterminowego zwolnienia, np. 30, 40 lub 50 lat. Nie wolno mu jednak orzec zakazu warunkowego przedterminowego zwolnienia ani ustanowić takiego ograniczenia, które w praktyce będzie oznaczało niemożliwość warunkowego zwolnienia. Kary dożywotniego pozbawienia wolności nie orzeka się wobec sprawcy, który w czasie popełnienia przestępstwa nie ukończył 18 lat (art. 54 § 2 k.k.).
Zgodnie z obowiązującym kodeksem karnym karę dożywotniego pozbawienia wolności można orzec za następujące ciężkie przestępstwa:
Według Józefa Koreckiego, wieloletniego dyrektora zakładów karnych i autora książki o wieloletnich wyrokach, który prześledził losy 190 byłych więźniów, jacy odbyli karę 25 lat pozbawienia wolności albo dożywotniego pozbawienia wolności, tylko 14 wróciło potem do więzienia. Byli więźniowie są zazwyczaj zdyscyplinowani, dobrze pracują. Szybko po wyjściu z więzienia się żenią, chcą nadrobić stracony w więzieniu czas.

</doc>
<doc id="199670" url="https://pl.wikipedia.org/wiki?curid=199670" title="Szabetaj Cewi">
Szabetaj Cewi

Szabetaj Cewi, także Szabtaj Cwi"," Sabataj Cwi (hebr. שבתי צבי; ur. 1 sierpnia 1626 w Smyrnie, zm. 17 września 1676 w Dulcigno) – Żyd sefardyjski, kabalista, rabin, znany dzięki swemu wystąpieniu mesjańskiemu w 1648 roku. Było ono przyczyną wielkiego poruszenia wśród Żydów Europy i Bliskiego Wschodu i powstania ruchu sabataizmu nazwanego na jego cześć. Z czasem określenie sabataizm stało się w judaizmie synonimem herezji mesjańskiej jako takiej. Wyrosłe na gruncie wystąpienia Szabetaja Cewiego żydowskie ruchy heterodoksyjne przejawiały swą aktywność do połowy XX wieku, a w pewnym zakresie nawet do czasów współczesnych.
Życie.
Był synem handlarza drobiu. W rodzinnej Smyrnie pobierał naukę Talmudu, ale nigdy nie osiągnął w niej biegłości. Zajął się za to kabałą, zwłaszcza kabałą praktyczną w wydaniu Izaaka Lurii. Prezentował typ religijności mistycznej, ekstatycznej. Niektórzy badacze dopatrują się w jego zachowaniach znamion choroby psychicznej. W 1648 roku w Smyrnie ogłosił się mesjaszem. Już wtedy posiadał grupę zwolenników. Wyklęty został dopiero w 1651 roku, gdy nie nastąpiły żadne oznaki czasów ostatecznych. 18 lat przebywał poza Smyrną, głównie w Salonikach, Konstantynopolu i Kairze. W owym czasie bliżej zapoznał się z islamskim mistycyzmem sufich i chrześcijaństwem. W 1665 r. związał się z kabalistą Natanem z Gazy, który uroczyście w synagodze potwierdził jego mandat mesjański. On też pełnił najważniejszą rolę w otoczeniu Szabetaja, jako swego rodzaju prorok mesjasza. Datę zbawienia wyznaczył Szabetaj na rok 1666. W lutym tego roku aresztowano go na podstawie donosu i osadzono w twierdzy Gallipoli. 16 września podczas audiencji na dworze sułtana, której szczegółów nie znamy, przeszedł na islam. Tolerancja za strony władz osmańskich się skończyła, gdy zaczął szerzyć swą synkretyczną doktrynę wśród muzułmanów. W 1673 roku został na podstawie donosu ponownie aresztowany i osadzony w twierdzy Dulcigno, gdzie przebywał do końca życia i gdzie zmarł.
Nauka.
Nauczanie Szabetaja Cewiego w różnych okresach jego życia miało odmienny kształt, ponadto nieraz inne stanowisko prezentował Natan z Gazy, który wypowiadał się oficjalnie na temat objawionej wiedzy mesjasza. Stąd często nie wiemy, jaka część doktryny mesjańskiej pochodzi od samego Szabetaja. Swoje mesjańskie roszczenia Szabetaj opierał na objawieniu bożym. Jeszcze przed apostazją mesjasza interpretacja Natana z Gazy wyglądała następująco: W chwili przyjścia mesjasza zakończony został proces "tikkun" – odkupienie wedle kabały luriańskiej. W związku z tym przestaje obowiązywać prawo żydowskie, a jedynym prawodawcą staje się mesjasz. Kontynuowanie zalecanych przez Lurię praktyk ascetycznych zostaje uznane za przejaw niewiary i bluźnierstwo.
Apostazję Szabetaj rozumiał jako wejście w nowe przymierze z Bogiem, który wzywa wszystkich Żydów do zmiany wiary, bowiem islam wybrał jako nowe miejsce zamieszkania. Jednak i ta zmiana wyznania nie była traktowana jako trwała, bowiem przy końcu czasów Bóg ma objawić zupełnie nową Torę. W związku ze swą nauką Szabetaj ostentacyjnie łamał prawo żydowskie, co wbrew opiniom niektórych jego zwolenników dowodzi, że zmiana wiary nie była „świętym oszustwem” i mesjasz nie pozostał duchowym Żydem.
Po śmierci Szabetaja Natan z Gazy dał inną wykładnię konwersji mesjasza. Traktuje on ją w kategoriach odkupienia przez grzech. Zadaniem mesjasza, i tylko jego, jest zstąpić do królestwa ciemności (luriańskie "kelipot" ‘skorupy’) i wydobyć zeń ukryte tam iskry światła bożego. Mesjasz rozsadzi królestwo zła od środka – samemu pozostając czystym. Typem tego odkupienia jest wędrówka patriarchów do Egiptu. Natan w swym myśleniu pozostał bliski tradycyjnemu judaizmowi. Apostazję rozpatrywano również w perspektywie doświadczeń Żydów hiszpańskich – konwertytów na chrześcijaństwo, tzw. marranów.
Wpływ na judaizm.
Szabetaj znalazł wielu mesjańskich naśladowców, takich jak Jakub Kerido, Baruchja Ruso, Jonatan Ajbeszic czy wreszcie Jakub Frank. Wiele z tych wystąpień mesjańskich pociągnęło za sobą konwersje Żydów na islam bądź chrześcijaństwo. Potomkowie zwolenników Jakuba Kerido, zwani "donmeh", którzy przyjęli islam i przez długi czas żyli w Salonikach, uznani zostali za Turków i na skutek przesiedleń po wojnie turecko-greckiej 1921-1922 znaleźli się w Turcji, gdzie ich potomkowie mieszkają do dzisiaj, lecz zatracili swą specyfikę.

</doc>
<doc id="199671" url="https://pl.wikipedia.org/wiki?curid=199671" title="Whetstone (benchmark)">
Whetstone (benchmark)

Whetstones – benchmark bazujący na wykonywaniu operacji arytmetycznych na liczbach zmiennoprzecinkowych; wyniki testu wyrażane są w "whetstones" na sekundę. Whetstone I wykonuje operacje 32-bitowe, czyli na liczbach zmiennoprzecinkowych o pojedynczej precyzji, a Whetstone II – operacje 64-bitowe, czyli na liczbach zmiennoprzecinkowych o podwójnej precyzji.

</doc>
<doc id="199672" url="https://pl.wikipedia.org/wiki?curid=199672" title="Ukamienowanie">
Ukamienowanie

Ukamienowanie (lapidacja) – wraz z rozszarpaniem najstarsza forma kary śmierci. Polega na obrzucaniu skazanego kamieniami przez grupę ludzi uczestniczących w egzekucji.
Ukamienowanie wywodzi się z czasów przed wyodrębnieniem ze społeczeństwa instytucji władzy. Grupowy charakter egzekucji chronił biorące w niej udział osoby przed zemstą ze strony krewnych kamienowanego oraz prawdopodobnie przed niesławą wynikającą z udziału w krwawych obowiązkach scedowanych później na kata.
Obecnie kamienowanie jest dopuszczalne w krajach muzułmańskich, takich jak Iran, Katar, Somalia, Nigeria, Arabia Saudyjska, Sudan i Zjednoczone Emiraty Arabskie.

</doc>
<doc id="199679" url="https://pl.wikipedia.org/wiki?curid=199679" title="Grzegorz Gerwazy Gorczycki">
Grzegorz Gerwazy Gorczycki

ks. Grzegorz Gerwazy Gorczycki, właściwie Grzegorz Gorczyca (ur. ok. 1665–1667 w Rozbarku k. Bytomia, zm. 30 kwietnia 1734 w Krakowie) – duchowny katolicki, kompozytor i kapelmistrz. Uważany za jednego z najwybitniejszych kompozytorów polskiej muzyki barokowej, nazywany "polskim Händlem".
Życiorys.
Rodzice Gorczyckiego, Adam i Anna Gorczycowie, byli wolnymi kmieciami, właścicielami największego folwarku we wsi Rozbark (dziś dzielnica Bytomia), ówcześnie w Monarchii Habsburgów, ale przynależącej do diecezji krakowskiej. Początkowe nauki G. Gorczyca pobierał prawdopodobnie w miejscowej szkole parafialnej; ok. 1678 zapisał się na Uniwersytet Karola w Pradze, gdzie ukończył studia na wydziale sztuk wyzwolonych i filozofii. Pobyt w Pradze trwał prawdopodobnie do 1683. Następnie przez około 7 lat Gorczycki studiował teologię na Uniwersytecie Wiedeńskim i otrzymał tytuł licencjata teologii. W 1689 lub w rok później przybył do Krakowa, gdzie 23 grudnia 1690 przyjął święcenia niższe: ostiariusza, lektora, egzorcysty i akolity, w 1691 otrzymał subdiakonat, w lutym 1692 diakonat, a w miesiąc później (dokładnie 22 marca 1692) święcenia kapłańskie (nieprawdą jest, że Gorczycki otrzymał święcenia kapłańskie po studiach trwających tylko 5 miesięcy). W tym też czasie zmienił formalnie nazwisko Gorczyca na Gorczycki (pierwotna wersja nazwiska pojawia się sporadycznie w aktach do 1695). Wkrótce po przyjęciu święceń kapłańskich został oddelegowany na 2 lata do reorganizowanej tzw. Akademii Chełmińskiej w Chełmnie na Pomorzu, prowadzonej przez księży misjonarzy, a więc to samo zgromadzenie, które kierowało seminarium duchownym na Wawelu. Do obowiązków Gorczyckiego – oprócz wykładów w wyższych klasach – należało przygotowywanie uczniów do wystawiania na scenie szkolnej popisowych dialogów i deklamacji. Miał też Gorczycki jakieś zajęcia dydaktyczne w chełmińskim seminarium misjonarzy. Kierował również kapelą kościoła archiprezbiterialnego, który od 1680 formalnie należał już do księży misjonarzy. Nie wiemy, jakim zespołem mógł tam dysponować, ale był to prawdopodobnie niewielki zespół wokalno-instrumentalny.
Po 2 latach w 1694 Gorczycki wrócił do Krakowa, gdzie otrzymał stanowisko wikariusza katedralnego; poza stałym dochodem upoważniało ono do zamieszkania na Wawelu. W 1696 kapituła powołała Gorczyckiego na stanowisko penitencjarza, czyli spowiednika katedralnego. 10 stycznia 1698 został mianowany kapelmistrzem katedry z tytułem "Magister capellae musices Ecclesiae Cathedralis Cracoviensis"; to przesądziło o fakcie, że główną dziedziną jego działalności stała się muzyka. Funkcję tę pełnił aż do śmierci. W zakres obowiązków Gorczyckiego jako kapelmistrza wchodziło dyrygowanie i przygotowywanie repertuaru, komponowanie utworów własnych, przygotowywanie (tj. kopiowanie) głosów kompozycji innych autorów, utrzymywanie w repertuarze utworów tradycyjnie śpiewanych przez kapelę, a skomponowanych zarówno przez autorów polskich, jak i obcych. Kapela Gorczyckiego niewątpliwie reprezentowała dobry poziom wykonawczy, jeśli była w stanie wykonywać utwory wokalno-instrumentalne swego kapelmistrza.
Z biegiem lat wzrastało znaczenie Gorczyckiego w środowisku krakowskim, zwiększały się też jego obowiązki, i to zarówno te, z którymi wiązały się pewne dochody w postaci prebend, jak też wynikające z jego otwarcia się na potrzeby ludzkie. W 1702 Gorczycki otrzymał prebendę kaplicy św. Stanisława, tak zwaną prebendę angelicką, związaną z działalnością w zespole wokalnym kaplicy. Po najazdach szwedzkich, które spustoszyły Kraków (1702, 1705), otrzymał godność kanonika kolegiaty w Skalbmierzu, z czym wiązała się rezygnacja z wikariatu. W 1727 został proboszczem kościoła Bożego Miłosierdzia na przedmieściu Krakowa, zwanym Smoleńskiem; funkcja ta związana była z opieką nad szpitalem przykościelnym. W 1728 kapituła mianowała Gorczyckiego egzaminatorem w seminarium duchownym.
Jeszcze przed powołaniem Gorczyckiego na kapelmistrza katedry, rozpoczął on sprawowanie opieki nad więźniami osadzonymi w basztach zamku wawelskiego. Wszystkie te czynności spełniał do końca życia. Pochowany został prawdopodobnie w kościele Bożego Miłosierdzia na Smoleńsku; na jego cześć wmurowano w katedrze wawelskiej tablicę pamiątkową, na której określono Gorczyckiego jako „Gemma Sacerdotum” – klejnot kapłaństwa. Należy zdementować wiadomość powtarzaną niemal w całej literaturze o rzekomym przeziębieniu się Gorczyckiego podczas uroczystości koronacyjnych Augusta III w styczniu 1734 (według innych: podczas uroczystości żałobnych w rocznicę śmierci Augusta II, na które napisał "Conductus funebris"), co miało być bezpośrednim powodem jego śmierci. Chorował prawdopodobnie już od jesieni 1733, jak wynika z analizy prowadzonej przez niego księgi wydatków na kapelę.
Twórczość.
Gorczycki jest twórcą głównie muzyki religijnej. Są to kompozycje a cappella (niekiedy z basso continuo) w "stile antico": motety, msze, pieśni oraz utwory wokalno-instrumentalne z basso continuo w "stile moderno", wykorzystujące bogatą technikę koncertującą: wieloodcinkowe i wersetowe koncerty religijne, a także kantaty zespołowe.
Wybrane dzieła.
Stile moderno (seconda prattica):
Stile antico (prima prattica):

</doc>
<doc id="199680" url="https://pl.wikipedia.org/wiki?curid=199680" title="UAE (emulator)">
UAE (emulator)

UAE – emulator komputera Amiga, przeznaczony dla systemów Unix, Linux, PalmOS, Mac OS, Windows, BeOS, AROS, rodziny systemów BSD, Windows Mobile oraz dla samego AmigaOS. UAE uruchomiony pod AmigaOS umożliwia uruchamiania starszego oprogramowania odwołującego się bezpośrednio do układów specjalizowanych montowanych w Amigach z czasów firmy Commodore. Programy takie nie działają na najnowszych Amigach z systemem AmigaOS 4.0 i nowszych, ale dzięki UAE została zapewniona kompatybilność.

</doc>
<doc id="199683" url="https://pl.wikipedia.org/wiki?curid=199683" title="CSLIP">
CSLIP



</doc>
<doc id="199686" url="https://pl.wikipedia.org/wiki?curid=199686" title="Lightning">
Lightning



</doc>
<doc id="199687" url="https://pl.wikipedia.org/wiki?curid=199687" title="Pasym">
Pasym

Pasym (do 1945 ) – miasto w woj. warmińsko-mazurskim, w powiecie szczycieńskim, położone na Pojezierzu Olsztyńskim. Siedziba gminy miejsko-wiejskiej Pasym. W latach 1975–1998 miasto administracyjnie należało do woj. olsztyńskiego.
Według danych z 1 stycznia 2018 Pasym liczył 2549 mieszkańców.
Ośrodek turystyczno-wypoczynkowy „Kalwa” (stanica wodna, obiekty wczasowe i kolonijne, kempingi) i usługowy dla rolnictwa; drobny przemysł (spożywczy, drzewny). Prawa miejskie 1386–1946 i ponownie od 1997 roku. Pasym leży w zachodniej części Mazur, na obszarze dawnej Galindii. Miasto położone jest pomiędzy trzema jeziorami: Kalwą (569 ha), Leleskim (482,2 ha) i Gromem (241 ha).
Nazwa miejscowości.
Pierwotnie istniała tu wieś kościelna biskupów warmińskich "Heinrichswalde" ("Henrykowo"). Miasto w 1386 r. lokowane na miejscu wsi na prawie chełmińskim przez wielkiego mistrza Konrada Zöllnera, wraz z nadaniem praw miejskich miejscowość otrzymała nową nazwę od nazwiska komtura elbląskiego Zygfryda Walpota von Bassenheima. Forma ta ewoluowała potem do postaci "Passenheim". Wraz z późniejszym osadnictwem mazurskim w Prusach Książęcych, wytworzyło się także jej polskie przyswojenie – "Pasym". Nazwa ta została oficjalnie przyjęta po włączeniu miejscowości do Polski w 1945 r.
Historia.
Pierwotnie ziemie te zamieszkiwał pruski szczep Galindów, który w latach 800–1300 posiadał tu liczne osady i grody, a jeden z nich – znany jako Okrągła Góra – zlokalizowany był na półwyspie Gajka wrzynającym się w wody jeziora Kalwa. W latach 992–1223 tereny te były areną działań wojennych pomiędzy wojskami polskimi a Prusami. W 1225 ziemie Prus zaczęli najeżdżać Krzyżacy i udało im się je podbić w 1283.
Miasto założone przez Krzyżaków w 1386 r. otrzymało nazwę od założyciela – komtura elbląskiego, Zygfryda von Passenheima. W czasie wojny trzynastoletniej opowiedziało się za Polską, jednakże po pokoju toruńskim wróciło pod panowanie Zakonu. Zamek został wzniesiony po wojnie trzynastoletniej, później nazywany był "Schervitzen Hof". Budowla ta została zniszczona w połowie XVII w., a ostatecznie rozebrana w XIX w. Na miejscu dawnego zamku wzniesiono kościół katolicki.
W 1461 mieszkańcy Pasymia przystąpili do Związku Pruskiego i prowadzili działania przeciwko Zakonowi – w 1459 wycięto oddział krzyżacki zwabiony obietnicą poddania im miasta, w 1462 zajęto krzyżackie Jeziorany, Barczewo i Zalewo. Na początku XVI wieku, gdy Albrecht Hohenzollern odmówił złożenia hołdu królowi polskiemu, doszło do kolejnej wojny, w wyniku której Pasym trafił w ręce polskie na 5 lat.
W latach 1547–1549 proboszczem był ksiądz Andrzej Samuel, doktor teologii, pisarz religijny. W Pasymiu młode lata spędził Krzysztof Hartknoch (1644–1687) – historyk Polski i Prus, profesor Gimnazjum Toruńskiego. W 1657 r. miasto zostało zniszczone w czasie najazdu tatarskiego. Od XVIII wieku miasto traciło na znaczeniu na rzecz rozwijającego się niedaleko Szczytna. W lutym 1807 r. przez kilka dni stacjonował tu Napoleon wraz z 60-tysięczną armią. Kwatera Napoleona mieściła się na plebanii. W 1868 roku ucierpiało na skutek dużego pożaru, podobnie jak i wcześniej w 1750 r.
W 1883 r. o 3 km od Pasymia wytyczono linię kolejową (podobno linię wybudowano z dala od miasta na skutek protestów miejscowych kupców, którzy obawiali się, że "żelazny potwór" przywiezie do miasta konkurencję), w 1898 r. wybudowano gazownię, w 1904 r. rzeźnię, a w 1911 r. wodociągi. Na początku XX w. Pasym zaczął rozwijać się jako ośrodek turystyczny.
W 1935 r. odwiedził Pasym Melchior Wańkowicz, zbierając materiał do książki "Na tropach Smętka". Stąd pochodził królewiecki duchowny polski ks. Wawrzyniec Rast, do szkoły uczęszczał jeden z jego następców, Jerzy Olech.
Przed 1945 r. Pasym znany był jako ośrodek sportów wodnych i zimowych oraz jako miejscowość turystyczna. Nad jeziorem Kalwa wzniesiono wtedy kompleks turystyczny (obecnie jako Rudziska Pasymskie), z pensjonatem (1927), małą skocznią narciarską z wyciągiem krzesełkowym, przystanią wodną i licznymi kawiarniami.
22 stycznia 1945 r. Pasym zajęły oddziały 1 Frontu Białoruskiego. Wkrótce wysiedleniu do Niemiec uległa większość pozostałej w mieście ludności, a wiosną 1946 r. w wyniku zniszczeń wojennych Pasym utracił prawa miejskie. Dopiero w 1997 r. miejscowość ponownie uzyskała status miasta. W Rudziskach Pasymskich po 1945 r. funkcjonował założony przez Karola Małłka Mazurski Uniwersytet Ludowy.
II wojna światowa nie oszczędziła Pasymia. 30% zabudowy legło w gruzach. Najstarsze miasto na Mazurach zostało wyludnione (część mieszkańców wywieziono, część wyjechała dobrowolnie). Powoli jednak w Pasymiu zaczęło przybywać mieszkańców. Wracała z przymusowej ewakuacji ludność rodzima, przybyli osadnicy z Mazowsza i Kurpiowszczyzny, przesiedleńcy z Wileńszczyzny i Kresów Wschodnich. W latach 1945–1949 zostały uruchomione zakłady przemysłowe: młyn, tartak, wodociągi, mleczarnia, cegielnia, przetwórnia owoców i warzyw, zespół rybacki. Rozwijał się handel, rzemiosło, usługi i oświata. 15 maja 1945 roku do Pasymia przybył powołany na Burmistrza Miasta mgr Edmund Staniszewski i został zorganizowany Zarząd Miasta.
Wspólnoty wyznaniowe.
Na terenie miasta działalność religijną prowadzą:
Transport.
Przez miasto przebiega droga krajowa nr 53 Olsztyn – Ostrołęka, a w odległości 3 km
linia kolejowa Olsztyn – Szczytno ze stacją Pasym.
Współpraca międzynarodowa.
Miasta i gminy partnerskie: Bassenheim, gmina Sużany (lit. Sužionių seniūnija). W listopadzie 2013 Pasym został przyjęty do Międzynarodowego Stowarzyszenia Cittàslow.
Kultura.
W Pasymiu i okolicach rozgrywa się akcja powieści "Pietrek z Puszczy Piskiej" autorstwa Igora Sikiryckiego.
Pasym posłużył za plenery dwóch polskich filmów: "Południk zero" z 1970 i "Cudownie ocalony" z 2004 roku. 

</doc>
<doc id="199691" url="https://pl.wikipedia.org/wiki?curid=199691" title="GÉANT">
GÉANT

GÉANT - główna europejska sieć komputerowa przeznaczona dla badań i edukacji, użytkowana przez ok. 3 mln naukowców z 3500 ośrodków badawczych. Szybkość łączy wynosi od 155 Mbit/s do 10 Gbit/s (łącza światłowodowe).
Projekt GÉANT wystartował w listopadzie 2000 r. i stał się w pełni operacyjny w grudniu 2001 r., zastępując TEN-155). Od września 2004 rozwijana jest następna generacja sieci, GÉANT2 - modernizacja polega na użyciu tzw. "ciemnych" światłowodów o teoretycznej przepustowości 320 Gbit/s. Geant2 pozwoli naukowcom łączyć się bezpośrednio z centrum CERN (Genewa), w którym trwa budowa największego na świecie akceleratora wiązek protonów LHC ("Large Hadron Collider").
GÉANT ma się w perspektywie łączyć z innymi sieciami regionalnymi, jak Abilene, CANARIE, ESnet, SINET aby utworzyć globalną sieć badawczą.
Sieć GÉANT jest zarządzana przez DANTE ("Delivery of Advanced Network Technology to Europe").
Narodowe sieci badawcze i edukacyjne przyłączone do GÉANT:

</doc>
<doc id="199692" url="https://pl.wikipedia.org/wiki?curid=199692" title="CMI">
CMI

CMI () – wykorzystanie technik komputerowych do organizowania i zarządzania programami nauczania dla uczniów i studentów; pozwala ono budować aplikacje testujące, śledzić wyniki testów i monitorować postępy uczniów.

</doc>
<doc id="199694" url="https://pl.wikipedia.org/wiki?curid=199694" title="Large Hadron Collider">
Large Hadron Collider



</doc>
<doc id="199698" url="https://pl.wikipedia.org/wiki?curid=199698" title="JASC">
JASC



</doc>
<doc id="199704" url="https://pl.wikipedia.org/wiki?curid=199704" title="Portable anymap">
Portable anymap

PPM (ang. "portable pixmap"), PBM (ang. "portable bitmap") oraz PGM (ang. "portable graymap") – formaty zapisu grafiki rastrowej, używane głównie do wymiany danych graficznych między różnymi narzędziami graficznymi. Wszystkie trzy formaty określane są wspólnie jako PNM (ang. "portable anymap") i oznaczają:
Opis formatu.
Przykładowy tekstowy plik PBM przedstawiający literę J:
 P1
 # komentarz
 6 10
 0 0 0 0 1 0
 0 0 0 0 1 0
 0 0 0 0 1 0
 0 0 0 0 1 0
 0 0 0 0 1 0
 0 0 0 0 1 0
 1 0 0 0 1 0
 0 1 1 1 0 0
 0 0 0 0 0 0
 0 0 0 0 0 0
Plik zawiera kolejno:
Obowiązuje też kilka zasad odnośnie do zapisu:
Starsze programy mogą nie odczytywać prawidłowo plików PNM o maksymalnej wartości składowego koloru większej niż 255 (48-bitowych) zapisanych binarnie.
Netpbm.
Netpbm to zestaw narzędzi do wsadowej konwersji i przetwarzania grafiki, operujący na plikach PNM. Pakiet składa się z wielu programów wykonujących proste czynności np.:
Aby utworzyć miniaturę pliku JPEG wystarczy wydać polecenie:
Z pomocą powłoki bash można bardzo prosto utworzyć miniatury wszystkich plików JPEG w bieżącym katalogu:

</doc>
<doc id="199705" url="https://pl.wikipedia.org/wiki?curid=199705" title="HMS Dido">
HMS Dido

Okręty Royal Navy o nazwie HMS „Dido”, nazwa pochodzi od Dido, legendarnej założycielki i królowej Kartaginy:
Był także okręt HMS „Didon” – 38 działowa fregata piątej rangi (ang. fifth rate), która został przechwycony od Francji w 1805 i rozebrany w 1911.

</doc>
<doc id="199706" url="https://pl.wikipedia.org/wiki?curid=199706" title="Serwer buforujący">
Serwer buforujący

Serwer buforujący () – wyspecjalizowany serwer, którego zadaniem jest zmniejszenie ruchu w sieci, poprzez udostępnianie użytkownikom treści już pobranych przez innych użytkowników; przykładem może być wczytanie strony internetowej z serwera buforującego, jeśli wcześniej przeglądała ją inna osoba, a zawartość strony nie uległa w międzyczasie zmianie. Technika ta zazwyczaj znacznie przyspiesza także dostarczanie stron.

</doc>
<doc id="199707" url="https://pl.wikipedia.org/wiki?curid=199707" title="Adam Antoni Kryński">
Adam Antoni Kryński



</doc>
<doc id="199711" url="https://pl.wikipedia.org/wiki?curid=199711" title="Adamawa">
Adamawa



</doc>
<doc id="199712" url="https://pl.wikipedia.org/wiki?curid=199712" title="DIDO">
DIDO

DIDO (nazwa kodowa "AE334") – reaktor nuklearny w Atomic Energy Research Establishment w Harwell, Oxfordshire (Wielka Brytania). Używał wzbogaconego uranu oraz ciężkiej wody. W DIDO znajdował się również grafitowy reflektor neutronów otaczający rdzeń.

</doc>
<doc id="199713" url="https://pl.wikipedia.org/wiki?curid=199713" title="Chasse, Pêche, Nature, Traditions">
Chasse, Pêche, Nature, Traditions



</doc>
<doc id="199714" url="https://pl.wikipedia.org/wiki?curid=199714" title="Brązowanie">
Brązowanie

Brązowanie – metoda uszlachetniania druku imitująca powierzchnię pokrytą metalem, obecnie rzadko stosowana. W metodzie tej jest używany pył aluminiowy mający imitować srebro, lub mosiądzowy (stosowany w wielu różnych odcieniach) imitujący m.in. złoto. Pył jest kładziony np. na wolno schnącą farbę, a jego nadmiar mechanicznie usuwany.

</doc>
<doc id="199715" url="https://pl.wikipedia.org/wiki?curid=199715" title="Psion">
Psion



</doc>
<doc id="199716" url="https://pl.wikipedia.org/wiki?curid=199716" title="Git">
Git



</doc>
<doc id="199718" url="https://pl.wikipedia.org/wiki?curid=199718" title="Reaktor nuklearny">
Reaktor nuklearny



</doc>
<doc id="199719" url="https://pl.wikipedia.org/wiki?curid=199719" title="Wollaston (jezioro)">
Wollaston (jezioro)

Wollaston (ang. "Wollaston Lake") – jezioro w Kanadzie. Położone w północno-wschodniej części prowincji Saskatchewan.

</doc>
<doc id="199721" url="https://pl.wikipedia.org/wiki?curid=199721" title="UNIVAC I">
UNIVAC I

UNIVAC I () − pierwszy na świecie elektroniczny komputer ogólnego przeznaczenia, zaprojektowany i budowany przez Johna Eckerta i Johna Mauchly w założonej przez nich firmie Eckert-Mauchly Computer Corporation. Została ona w międzyczasie wykupiona w 1950 r. przez Remington Rand, natomiast komputer UNIVAC I pokazano dopiero w 1951 r. W sumie sprzedano ok. 40 egzemplarzy tego urządzenia.
Zakupiony został on m.in. przez amerykańskie biuro spisowe − "U.S. Census Bureau". Maszyna zasłynęła prognozą zwycięstwa prezydenta Dwighta Eisenhowera w 1952 r., jeszcze przed zamknięciem punktów wyborczych.

</doc>
<doc id="199722" url="https://pl.wikipedia.org/wiki?curid=199722" title="Eckert-Mauchly Computer Corporation">
Eckert-Mauchly Computer Corporation

Eckert-Mauchly Computer Corporation (pierwotna nazwa: Electronic Control Company)– amerykańska firma inżynierska, która zaprojektowała i zbudowała komputer UNIVAC I, pierwszą maszynę, która odniosła komercyjny sukces. Jej założyciele, John Presper Eckert i John Mauchly zbudowali najpierw w 1946 r. maszynę ENIAC, pierwszy wielki komputer ogólnego przeznaczenia.
Eckert-Muchly została wykupiona w 1950 r. przez Remington Rand, natomiast UNIVAC został pokazany w 1951 r.; sprzedano ok. 40 egzemplarzy tego komputera. Maszyna zasłynęła m.in. prognozą zwycięstwa prezydenta Dwighta Eisenhowera w 1952 r., jeszcze przed zamknięciem punktów wyborczych.

</doc>
<doc id="199723" url="https://pl.wikipedia.org/wiki?curid=199723" title="John Atanasoff">
John Atanasoff



</doc>
<doc id="199724" url="https://pl.wikipedia.org/wiki?curid=199724" title="Remington Rand">
Remington Rand

Remington Rand – amerykański producent sprzętu biurowego i informatycznego, powstały w 1873 r. jako "E.Remington and Sons" po wydzieleniu z Remington Arms.
Pierwszym produktem przedsiębiorstwa była maszyna do pisania – po ponad 50 latach, w 1925 r., już jako Remington Typewriter Company, firma wyprodukowała pierwszą elektryczną maszynę do pisania. W 1927 Remington połączył się z Rand Kardex, tworząc Remington Rand.
W 1949 r. Remington Rand opracował maszynę 409, która była pierwszym komputerem przeznaczonym dla biznesu, sprzedawanym później jako Univac 60 i 120 – był to też pierwszy komputer użyty przez amerykański the U.S. Internal Revenue Service. W 1950 firma nabyła Eckert-Mauchly Computer Corporation, twórcę UNIVAC I. W 1953 Remington Rand opracowała UNIVAC 1103, pierwszy komercyjny komputer z pamięcią RAM.
W 1955 Remington Rand połączyła się z firmą Sperry Corporation, tworząc "Sperry Rand".

</doc>
<doc id="199726" url="https://pl.wikipedia.org/wiki?curid=199726" title="John Mauchly">
John Mauchly



</doc>
<doc id="199727" url="https://pl.wikipedia.org/wiki?curid=199727" title="Unisys">
Unisys

Unisys Corporation – amerykańska przedsiębiorstwo informatyczne o zasięgu globalnym. Swoją siedzibę ma w Blue Bell w Pensylwanii. Firma powstała w 1986 roku z połączenia Burroughs Corporation i Sperry Rand.
Unisys dostarcza sprzęt i oprogramowanie, od mikrokomputerów po maszyny mainframe, jest też dostawcą gotowych systemów informatycznych, rozwiązań chmurowych, usług mobilnych, outsourcingu, rozwiązań bezpieczeństwa, usług zarządzania itp.

</doc>
<doc id="199728" url="https://pl.wikipedia.org/wiki?curid=199728" title="John Eckert">
John Eckert



</doc>
<doc id="199729" url="https://pl.wikipedia.org/wiki?curid=199729" title="Remington Typewriter Company">
Remington Typewriter Company



</doc>
<doc id="199731" url="https://pl.wikipedia.org/wiki?curid=199731" title="EGCS (grafika komputerowa)">
EGCS (grafika komputerowa)

EGCS () – zbiór znaków graficznych, w którym każdy ze znaków jest reprezentowany przez dwa bajty.

</doc>
<doc id="199732" url="https://pl.wikipedia.org/wiki?curid=199732" title="Jezioro Zuryskie">
Jezioro Zuryskie

Jezioro Zuryskie (niem. "Zürichsee"; nieoficjalnie: fr. "Lac de Zurich", ret. "Lai da Turitg", wł. "Lago di Zurigo") – jezioro polodowcowe w Szwajcarii. Położone w północno-wschodniej części kraju u podnóża Alp Glarneńskich. Zlewisko ma 1829 km². Na wschód znajdują się dwa mniejsze jeziora: Greifensee (Jezioro Greifen) oraz Pfäffikersee (Jezioro Pfäffikon).
Jezioro było pokryte lodem w następujących latach:

</doc>
<doc id="199734" url="https://pl.wikipedia.org/wiki?curid=199734" title="Advanced Program to Program Communications">
Advanced Program to Program Communications

Advanced Program to Program Communications (APPC) – protokół komunikacyjny opracowany przez firmę IBM, który umożliwiał współdzielenie aplikacji w sieci.

</doc>
<doc id="199736" url="https://pl.wikipedia.org/wiki?curid=199736" title="ALICE">
ALICE



</doc>
<doc id="199738" url="https://pl.wikipedia.org/wiki?curid=199738" title="BizTalk Server">
BizTalk Server

BizTalk Server – oprogramowanie firmy Microsoft, które zapewnia integrację między procesami biznesowymi w ramach przedsiębiorstwa lub między firmami. BizTalk Server posługuje się implementacjami protokołu zwanymi adapterami do komunikacji między aplikacjami i zawiera ramy programistyczne do tworzenia nowych adapterów. Zapewnia także oparte na regułach trasowanie, konwersję między formatami danych i służy jako pomost między HTTP, SMTP, MQSeries i innymi aplikacjami. BizTalk Server obsługuje Business Process Execution Language for Web Services (BPEL4WS).
Historia.
Następujące wersje serwera zostały wypuszczone:

</doc>
<doc id="199739" url="https://pl.wikipedia.org/wiki?curid=199739" title="BizTalk">
BizTalk

BizTalk - oparty na XML język do obsługi transakcji biznesowych w Internecie, opracowany pod koniec lat 90. przez Microsoft. BizTalk Framework zawiera schemat XML znany jako XDR. Firma opracowała też specjalny BizTalk Server. BizTalk jest narzędziem konkurencyjnym dla webMethods.
Linki zewnętrzne.
BizTalk Server

</doc>
<doc id="199740" url="https://pl.wikipedia.org/wiki?curid=199740" title="MQSeries">
MQSeries



</doc>
<doc id="199742" url="https://pl.wikipedia.org/wiki?curid=199742" title="Internet Architecture Board">
Internet Architecture Board

Internet Architecture Board (IAB), dawniej "Internet Activities Board" - techniczne ciało zarządzające Internetem, składające się z dwóch podstawowych grup roboczych:

</doc>
<doc id="199743" url="https://pl.wikipedia.org/wiki?curid=199743" title="IAB">
IAB

Radzieckie bomby pozoracyjne

</doc>
<doc id="199744" url="https://pl.wikipedia.org/wiki?curid=199744" title="Internet Research Task Force">
Internet Research Task Force

Internet Research Task Force (IRTF) – organizacja skupiająca się nad długoterminowymi problemami związanymi z Internetem, podczas gdy Internet Engineering Task Force (IETF), skupia się na perspektywie krótkoterminowych zagadnień inżynierii i standardów tworzenia.
Internet Research Task Force (IRTF) promuje badania, które mają znaczenie dla ewolucji Internetu poprzez tworzenie grup badawczych skoncentrowanej, długotrwale pracującej na tematy związane z protokołami internetowymi, aplikacjami, architekturą i technologią.
Organizacja.
IRTF składa się z szeregu małych, długoterminowych i połączonych grup, które działają ze sobą w ramach współpracy naukowej oraz w celu rozwiązywania problemów badawczych. Udział jest przez poszczególnych współpracowników, zamiast przez przedstawicieli organizacji. Listę obecnych grup można znaleźć stronie głównej IRTF.
Działania.
IRTF jest zarządzana przez przewodniczącego IRTF w porozumieniu z Internet Research Steering Group (IRSG). Członkami IRSG jest przewodniczący IRTF, przewodniczący różnych grup badawczych oraz inne osoby (nie pełniące funkcji wykonawczej) ze społeczności badawczej wybrane przez przewodniczącego IRTF. Przewodniczący IRTF jest powoływany przez Internet Architecture Board (IAB) na okres dwóch lat. Osoby które przewodniczyły IRTF:
Przewodniczący IRTF jest odpowiedzialny za zapewnienie, żeby grupy badawcze działały spójnie, skoordynowanie, spójnie architektonicznie i terminowo wychodziły z wkładem do ogólnego rozwoju Internetu. Oprócz szczególnych zadań związanych z grupami badawczymi przedstawionymi powyżej, przewodniczący IRTF może od czasu do czasu zorganizować warsztaty na których są omawiane tematy związane z rozwojem Internetu i priorytety badawcze z perspektywy Internetu.
RFC publikuje dokumenty z IRTF i jego grup badawczych w IRTF stream. Szczegółowe wytyczne i procedury grupy badawcze IRTF są opisane w dokumencie . Procedury publikowania dokumentów w strumieniu IRTF RFC są zdefiniowane w dokumencie . Koncepcja RFC strumieni jest zdefiniowany w dokumencie .

</doc>
<doc id="199745" url="https://pl.wikipedia.org/wiki?curid=199745" title="Siegoziero">
Siegoziero

Siegoziero (ros. "Сегозеро") – jezioro w Republice Karelii w Rosji. Położone w rejonie miedwieżjegoskim, na północ od jeziora Onega.
Od 1957 roku przekształcone w sztuczny zbiornik, na jeziorze znajduje się ok. 70 wysp.

</doc>
<doc id="199746" url="https://pl.wikipedia.org/wiki?curid=199746" title="ISO 8859-2">
ISO 8859-2

ISO 8859-2 lub bardziej formalnie ISO/IEC 8859-2, również znane jako ISO Latin-2, bądź „środkowo–” i „wschodnioeuropejskie”, jest drugą częścią standardu kodowania znaków zdefiniowanego przez Międzynarodową Organizację Normalizacyjną (ISO). Składa się ze 191 znaków łacińskiego pisma, z czego każdy jest zapisywany przy pomocy ośmiu bitów. Na jego podstawie została utworzona Polska Norma (PN-T-42118:1993) opisująca kodowanie polskich liter diakrytyzowanych w kodach 8-bitowych.
Pokrycie języków.
Używając tego zestawu znaków da się zapisać teksty w językach czeskim, węgierskim, polskim, rumuńskim, serbsko–chorwackim, słowackim, słoweńskim, jak również w górno– i dolnołużyckim. Jak widać poniżej, brakuje jednak polskich cudzysłowów, te są obecne w nowszym ISO 8859-16. Dodatkowo nadaje się do przedstawienia kilku zachodnioeuropejskich języków jak niemiecki, czy też angielski (choć dla tych języków powinien zostać zastosowany zestaw ISO 8859-1 lub nowszy ISO 8859-15).
W przeciwieństwie do ISO 8859-1, choć nie jest to stosowane, da się w tym zestawie znaków przedstawić też język fiński. Sporną kwestią jest natomiast dostosowanie tego kodowania do języka rumuńskiego z powodu faktu, iż zamiast liter Șș i Țț (S i T z przecinkiem) występują znaki Şş i Ţţ (S i T z cedillą). Co prawda, litery te zostały zunifikowane w pierwszej wersji Unicode’u, gdzie pojawienie się ich z cedillą czy przecinkiem było traktowane jako wybór glifu, a nie jako oddzielne znaki, to jednak fonty przeznaczone do użycia z tym językiem winny mieć znaki z przecinkiem w ich miejscach.
Tablica kodów.
W powyższej tabeli znak o kodzie 0x20 to zwykła spacja, 0xA0 to twarda spacja, a znak 0xAD to miękki dywiz.
Mapowanie na Unicode.
Poniższa tabela przedstawia miejsca znaków z ISO 8859-2 w Unicode:
Znaki o kodach 0x20 – 0x7E mają bezpośrednie odpowiedniki w Unicode. (0x20 → U+0020, 0x21 → U+0021 itd.)
Kody z przedziałów: 0x01 – 0x1F oraz 0x7F – 0x9F nie są używane w ISO 8859-2.

</doc>
<doc id="199747" url="https://pl.wikipedia.org/wiki?curid=199747" title="ISO-8859-2">
ISO-8859-2



</doc>
<doc id="199748" url="https://pl.wikipedia.org/wiki?curid=199748" title="Latin-2">
Latin-2



</doc>
<doc id="199749" url="https://pl.wikipedia.org/wiki?curid=199749" title="Brzeźno Szlacheckie">
Brzeźno Szlacheckie

Brzeźno Szlacheckie (dodatkowa nazwa w j. kaszub. Brzézno Szlachecczé; niem. "Adlig Briesen") – wieś kaszubska w Polsce położona w województwie pomorskim, w powiecie bytowskim, w gminie Lipnica.
Leży na Pojezierzu Bytowskim, w regionie Kaszub zwanym Gochami, wśród jezior, lasów i wzniesień morenowych – do 200 m n.p.m. Na wschód od miejscowości znajduje się Jezioro Wiejskie.
Wieś jest siedzibą sołectwa Brzeźno Szlacheckie, w którego skład wchodzą również miejscowości Bukowo, Janowo, Kocieł, Nowe Brzeźno i Stare Brzeźno. Brzeźno Szlacheckie jest również placówką ochotniczej straży pożarnej.
Nazwa.
Inne miejscowości o nazwie "Brzeźno": Brzeźno
Historia.
Brzeźno Szlacheckie jest starym siedliskiem kaszubskiej szlachty zagrodowej (Spiczak-Brzezińscy i inne odłamy Brzezińskich). Prywatna wieś szlachecka położona była w drugiej połowie XVI wieku w województwie pomorskim. Do 1919 roku miejscowość znajdowała się pod administracją zaboru pruskiego; nazywała się wówczas "Briesen", a później "Adelig Briesen". Z tym okresem związany jest epizod walki o granice. Traktat wersalski pozostawiał okolice Brzeźna Szlacheckiego po stronie Niemiec. Sprzeciwiła się temu jednak zdecydowanie miejscowa ludność, przesuwając ustaloną już granicę niemiecko-polską o kilka kilometrów dalej na zachód.
W okresie 20-lecia międzywojennego wieś należała do ówczesnego powiatu chojnickiego. W okresie II Rzeczypospolitej stacjonowała tu placówka II linii Straży Granicznej Inspektoratu Granicznego nr 7 „Chojnice” i komisariat Straży Granicznej.
Do 1954 roku miejscowość była siedzibą gminy Brzeźno Szlacheckie. W latach 1954–1972 wieś należała i była siedzibą władz gromady Brzeźno Szlacheckie. W latach 1975–1998 miejscowość administracyjnie należała do województwa słupskiego.
Zabytki.
Według rejestru zabytków NID na listę zabytków wpisany jest drewniany kościół parafialny pw. św. Katarzyny z 1716, nr rej.: A-237 z 12.03.1987. Świątynia zrębowa z wieżą i długim prezbiterium poszerzonym dwoma dobudówkami. Wewnątrz barokowy ołtarz.
Kultura.
Odbywają się tu widowiska plenerowe upamiętniające udział Kaszubów w odsieczy wiedeńskiej w 1683 r., organizowane przez Starostwo Powiatowe w Bytowie, Urząd Marszałkowski, Zrzeszenie Kaszubsko-Pomorskie i Bractwo Rycerzy Zamku Bytowskiego.
W 1983 roku w rocznicę udziału miejscowej szlachty (w ramach chorągwi pomorskich) w odsieczy wiedeńskiej ustawiono pamiątkowy obelisk z napisem "Kaszubi pod Wiedniem".
Zespół Szkół w Brzeźnie organizuje międzyszkolny Przegląd Twórczości Kaszubskiej.
Edukacja.
W 1964 roku otwarto w Brzeźnie jedną ze szkół-pomników Tysiąclecia Państwa Polskiego. Obecnie jest to Zespół Szkół im. Jana III Sobieskiego, obejmujący szkołę podstawową i przedszkole. Liczebność uczniów w ciągu kilkudziesięciu lat istnienia placówki oscylowała w przedziale 133-190.
Wśród przedmiotów nauczanych w szkole znalazły się także dwa związane z regionem kaszubskim: "język kaszubski" oraz "historia i kultura Kaszub".

</doc>
<doc id="199750" url="https://pl.wikipedia.org/wiki?curid=199750" title="Palm-Size PC">
Palm-Size PC



</doc>
<doc id="199751" url="https://pl.wikipedia.org/wiki?curid=199751" title="Palm-sized PC">
Palm-sized PC



</doc>
<doc id="199752" url="https://pl.wikipedia.org/wiki?curid=199752" title="Palm-size pc">
Palm-size pc



</doc>
<doc id="199754" url="https://pl.wikipedia.org/wiki?curid=199754" title="Palm-Sized PC">
Palm-Sized PC



</doc>
<doc id="199756" url="https://pl.wikipedia.org/wiki?curid=199756" title="Palm sized pc">
Palm sized pc



</doc>
<doc id="199757" url="https://pl.wikipedia.org/wiki?curid=199757" title="Palm-sized pc">
Palm-sized pc



</doc>
<doc id="199758" url="https://pl.wikipedia.org/wiki?curid=199758" title="Palm Size PC">
Palm Size PC



</doc>
<doc id="199759" url="https://pl.wikipedia.org/wiki?curid=199759" title="Palm size pc">
Palm size pc



</doc>
<doc id="199760" url="https://pl.wikipedia.org/wiki?curid=199760" title="Gari Kasparow">
Gari Kasparow



</doc>
<doc id="199764" url="https://pl.wikipedia.org/wiki?curid=199764" title="Władysław Pożoga">
Władysław Pożoga

Władysław Pożoga (ur. 8 stycznia 1923 w Sierżawach gmina Tarczek, zm. 6 kwietnia 2015 w Warszawie) – generał dywizji Milicji Obywatelskiej, funkcjonariusz PRL-owskich organów bezpieczeństwa i wywiadu, m.in. I zastępca ministra spraw wewnętrznych (1983-1989), szef Służby Wywiadu i Kontrwywiadu Ministerstwa Spraw Wewnętrznych (Departament I i II MSW), członek Komitetu Centralnego PZPR, ambasador PRL/RP w Sofii (1989-1991).
Życiorys.
Syn Stanisława i Marianny. W czasie II wojny światowej był członkiem Polskiej Partii Robotniczej oraz żołnierzem Gwardii Ludowej i Armii Ludowej. Po opuszczeniu Kielecczyzny, z powodu wydanego na niego wyroku śmierci przez oddział Narodowych Sił Zbrojnych dowodzony przez Stanisława Sikorskiego Jaremę, rozpoczął pracę w 1945 w nowo utworzonych organach bezpieczeństwa w Rzeszowie, gdzie w Wojewódzkim Urzędzie Bezpieczeństwa Publicznego (WUBP) w Sekcji 4 Wydziału I od 7 lipca 1945 pracował jako referent, od 18 października 1945 jako starszy referent, następnie w Sekcji III Wydziału IV jako starszy referent od 1 stycznia 1946. Następnie w Wydziale ds. Funkcjonariuszy WUBP w Rzeszowie działał jako młodszy referent od 15 marca 1946 i jako referent od 15 października 1946. W tym czasie był mocodawcą i wydającym polecenia Jerzemu Vaulinowi ps. „Mar”, który 24 października 1946 dokonał zabójstwa Antoniego Żubryda i jego żony Janiny.
Od 24 lutego 1947 był słuchaczem na kursie śledczym w Centralnej Szkole MBP w Łodzi. Od 1 grudnia 1948 był starszym referentem w Wydziale ds. Funkcjonariuszy WUBP w Rzeszowie (tzw. Wydział „F”), a od 1 stycznia 1950 kierownikiem Sekcji II tego wydziału i jednocześnie zastępcą naczelnika (był wówczas w stopniu porucznika). Przeniesiony do Bydgoszczy od 1 września 1951 był p.o. zastępcy naczelnika Wydziału ds. Funkcjonariuszy tamtejszego WUBP. Od 1 listopada 1953 do 31 marca 1955 był naczelnikiem tego wydziału. W tym okresie został awansowany do stopnia kapitana. Po likwidacji Ministerstwa Bezpieczeństwa Publicznego i powołaniu odrębnego MSW i Komitetu ds. Bezpieczeństwa Publicznego, od 1 kwietnia 1955 do 28 listopada 1956 był naczelnikiem sekretariatu w Wojewódzkim Urzędzie ds. Bezpieczeństwa Publicznego w Bydgoszczy. Od 1 stycznia 1957 pracował w pionie Służby Bezpieczeństwa Komendy Wojewódzkiej Milicji Obywatelskiej (KWMO) w Bydgoszczy, wpierw jako sekretarz operacyjny Kierownictwa, następnie od 20 września 1957 jako zastępca naczelnika Wydziału II, od 1 kwietnia 1959 naczelnik Wydziału II. Od 10 czerwca 1961 pełnił analogiczną funkcję naczelnika Wydziału II w KWMO w Gdańsku, od 1 sierpnia 1968 pracował jako („drugi”) zastępca komendanta wojewódzkiego MO ds. SB w Gdańsku, a po awansie od 15 czerwca 1970 jako I zastępca komendanta pozostając na tym stanowisku niespełna trzy lata.
Na początku 1973 Pożoga został przeniesiony do centrali Ministerstwa Spraw Wewnętrznych w Warszawie, gdzie od 15 lutego 1973 był zastępcą ówczesnego dyrektora departamentu II MSW (ds. kontrwywiadu), gen. bryg. Mikołaja Krupskiego, a od 10 maja 1973 dyrektorem departamentu II MSW. W międzyczasie, w październiku 1974 na mocy uchwały Rady Państwa PRL został awansowany do stopnia generała brygady MO. Akt nominacyjny wręczył mu w Belwederze przewodniczący Rady Państwa prof. Henryk Jabłoński. Po kolejnych reorganizacjach MSW zajmował różne stanowiska, niektóre jednocześnie. Od kwietnia 1975 był p.o. Wojewódzkiego Pełnomocnika Ministra Spraw Wewnętrznych do spraw organizacji jednostek Milicji Obywatelskiej i Służby Bezpieczeństwa województwa krakowskiego. Od 22 września 1980 do 1989 pracował jako podsekretarz stanu (wiceminister) w MSW, od 1 grudnia 1981 do 1989 szef Służby Wywiadu i Kontrwywiadu MSW, a od 17 grudnia 1986 do 1989 I Zastępca Ministra Spraw Wewnętrznych, którym był gen. broni Czesław Kiszczak. W październiku 1983 awansowany do stopnia generała dywizji MO. Nominację wręczył w Belwederze przewodniczący Rady Państwa PRL Henryk Jabłoński.. Od sierpnia 1989 tymczasowo sprawował obowiązki kierownika Ministerstwa Spraw Wewnętrznych. 17 października 1989 odszedł ze stanowiska wiceministra MSW. Powodem było jego przejście do Ministerstwa Spraw Zagranicznych i mianowanie na stanowisko ambasadora PRL w Sofii w Bułgarii, skąd został odwołany w maju 1991.
W grudniu 1985 wszedł w skład Zespołu do przygotowania "Tez Zjazdowych" na X Zjazd PZPR, który odbył się w lipcu 1986. Na X Zjeździe PZPR wszedł w skład Komitetu Centralnego PZPR (1986-1990), od 1986 był także członkiem Rady Redakcyjnej organu teoretycznego i politycznego KC PZPR "Nowe Drogi".
W 1987 ukazała się książka pt. "Siedem rozmów z generałem dywizji Władysławem Pożogą I zastępcą ministra spraw wewnętrznych, szefem wywiadu i kontrwywiadu" autorstwa Henryka Piecucha.
Władysław Pożoga zmarł 6 kwietnia 2015, pochowany na cmentarzu Komunalnym Północnym w Warszawie(D-III 3/4 rząd 1 grób 30).

</doc>
<doc id="199766" url="https://pl.wikipedia.org/wiki?curid=199766" title="Karabin Carcano Mod. 91">
Karabin Carcano Mod. 91

 
Carcano Mod. 91 – seria włoskich karabinów powtarzalnych zaprojektowanych przez Salvatore Carcano. Pierwszym był zaprojektowany w 1890 roku karabin przyjęty do uzbrojenia armii włoskiej w 1891 pod nazwą Model 91 (M91). Produkowane były w latach 1891–1945, w wersji jako karabin i karabinek stanowiły podstawową broń w armii włoskiej w czasie I i II wojny światowej.
W literaturze angielskojęzycznej, szczególnie amerykańskiej, często można spotkać się z nazwą „Mannlicher-Carcano”. Jest ona związana z konstrukcją magazynka karabinów skonstruowanych przez Salvatore Carcano. O ile konstruując zamek wzorował się on na karabinach braci Paula i Wilhelma Mauserów, to magazynek ładowany przy pomocy ładowników jest wzorowany na magazynkach karabinów Ferdinanda Mannlichera.
Mod. 91 używał nowo opracowanych naboi kalibru 6,5x52 mm. W 1938 zaprojektowaną odmianę tej broni jako karabinek z amunicją 7,35x51 mm (M38), jednak w 1940 powrócono do kalibru 6,5 mm, a karabiny M38 przebudowano przystosowując do zasilania amunicją 6,5 mm (wersja M91/38).
W 1941 powrócono do produkcji Carcano w długiej wersji karabinowej, nieco jednak krótszej niż oryginalny M91 – ta wersja była znana jako M91/41.
W 1945 po zakończeniu II wojny światowej włoska armia przyjęła na uzbrojenie amerykańskie karabiny M1 Garand, a większość niepotrzebnych już karabinów i karabinków Carcano została sprzedana do Stanów Zjednoczonych.
Z karabinu Carcano M91/38 (z numerem seryjnym C2766) Lee Harvey Oswald miał zastrzelić prezydenta Kennedy’ego 22 listopada 1963.

</doc>
<doc id="199769" url="https://pl.wikipedia.org/wiki?curid=199769" title="Zbigniew Sikora">
Zbigniew Sikora

Zbigniew Sikora (ur. 18 listopada 1924 w Częstochowie, zm. 19 stycznia 1970 we Wrocławiu) – podpułkownik Milicji Obywatelskiej.
Życiorys.
Syn Józefa i Bronisławy. Pracę w organach bezpieczeństwa rozpoczął w 1944, w nowo utworzonym Resorcie Bezpieczeństwa Publicznego przy Polskim Komitecie Wyzwolenia Narodowego. 
Od lipca 1945 pracował jako oficer śledczy w Powiatowym Urzędzie Bezpieczeństwa Publicznego w Zgorzelcu, a od lutego 1947 w Jeleniej Górze. Tam pod koniec pobytu pełnił obowiązki zastępcy szefa PUBP. Następnie od września 1947 do listopada 1954 kolejno: zastępca szefa PUBP w Brzegu, zastępca szefa i p.o. szef PUBP w Ząbkowicach Śląskich, szef PUBP w Kamiennej Górze. Od 29 października 1953 inspektor ds. szkolenia zawodowego przy Wojewódzkim Urzędzie Bezpieczeństwa Publicznego we Wrocławiu. 
W lipcu 1956 awansowany do stopnia majora. Następnie od 3 stycznia 1957 sprawował funkcję zastępcy naczelnika Wydziału III Komendy Wojewódzkiej Milicji Obywatelskiej we Wrocławiu, później od lipca 1962 do śmierci (w 1970), naczelnika Wydziału IV Komendy Wojewódzkiej MO we Wrocławiu. W 1967 r. odbył kurs doskonalenia kadr kierowniczych Służby Bezpieczeństwa w Centrum Wyszkolenia MSW w Legionowie.
Pochowany na Cmentarzu Osobowickim.

</doc>
<doc id="199770" url="https://pl.wikipedia.org/wiki?curid=199770" title="Estończycy">
Estończycy

Estończycy (est. "eestlased") – naród ugrofiński zamieszkujący Estonię, posługujący się językiem estońskim. Estończycy najbliżej spokrewnieni są z Finami. Silne wpływy skandynawskie i niemieckie w kulturze. Wierzący Estończycy wyznają głównie protestantyzm (luteranizm), zdecydowana większość jest zaś bezwyznaniowa.
W trakcie II wojny światowej Estonię jako Estońską SRR włączono w skład ZSRR. Na terenie tego kraju osiedliło się wtedy wielu Rosjan, Ukraińców i Białorusinów, którzy w większości pozostali tam do dzisiaj. Współcześnie z powodu polityki ZSRR Estończycy stanowią tylko około 70% mieszkańców Estonii.

</doc>
<doc id="199771" url="https://pl.wikipedia.org/wiki?curid=199771" title="Anglicy">
Anglicy

Anglicy (ang. "English people") – naród germański zamieszkujący głównie Wielką Brytanię, zwłaszcza Anglię (ok. 45 mln), posługujący się językiem angielskim z grupy języków germańskich. Poza Zjednoczonym Królestwem mieszkają głównie w Republice Południowej Afryki, Związku Australijskim, Kanadzie i Stanach Zjednoczonych. Anglicy wyznają głównie anglikanizm. Ich kultura zaczęła się kształtować w średniowieczu pod wpływami celtyckimi, romańskimi (gł. francuskimi) oraz skandynawskimi (głównie normańskimi i nordyckimi). Od czasów nowożytnych zaczęła wpływać na kulturę reszty świata. Za pierwszego Anglika uważa się "człowieka z Boxgrove", którego szczątki znaleziono w hrabstwie West Sussex.
Główną rolę w etnogenezie Anglików odegrali germańscy Anglowie, Sasi i Jutowie, którzy wyemigrowali z kontynentu i zajęli południową i środkową część Wielkiej Brytanii, wypierając na północ i zachód celtyckich Brytów. Po najazdach duńskich i norweskich wikingów powstała wspólnota anglosaska, która uległa politycznym i kulturowym wpływom Normanów z północnej Francji, którzy w 1066 r. podbili Anglię. W niedługim czasie ukształtował się naród angielski. Ekspansja Anglików przyczyniła się do postępującej anglicyzacji celtyckiej kultury Walijczyków, Irlandczyków i Szkotów, a wraz z kolonializmem, do współkształtowania etnicznego, politycznego, ekonomicznego, kulturowego i językowego oblicza znacznej części świata. Od czasów nowożytnych kultura angielska oddziaływała na kulturę europejską, a potem światową. Od XIX w. Anglicy są zurbanizowanym i wysoko rozwiniętym pod względem ekonomicznym społeczeństwem Starego Kontynentu. Utrzymują do dziś niektóre elementy tradycji społeczno-politycznych i obyczajowych, związanych m.in. z ustrojem monarchicznym.

</doc>
<doc id="199774" url="https://pl.wikipedia.org/wiki?curid=199774" title="In Plenty and In Time of Need">
In Plenty and In Time of Need



</doc>
<doc id="199777" url="https://pl.wikipedia.org/wiki?curid=199777" title="Reload">
Reload

Reload może odnosić się do:

</doc>
<doc id="199778" url="https://pl.wikipedia.org/wiki?curid=199778" title="Mniejszość">
Mniejszość

Mniejszość to grupa ludności danego państwa różniąca się od większości jego obywateli przynależnością narodową, rasową, wyznaniową, mówiąca innym językiem, różniąca się tradycją, obyczajem lub poglądami na pewne sprawy itp.
Mniejszość może oznaczać także relację matematyczną, por. równość (matematyka).

</doc>
<doc id="199780" url="https://pl.wikipedia.org/wiki?curid=199780" title="Reload (album Toma Jonesa)">
Reload (album Toma Jonesa)

Reload to nazwa albumu walijskiego piosenkarza Toma Jonesa wydanego w 1999.
Po długiej karierze i zauważalnym zniknięciu z list przebojów na kilka lat Jones postanowił odnowić swoją karierę wydając album z 14 coverami i 3 oryginalnymi piosenkami ("Sexbomb, Looking Out My Window oraz Sometimes We Cry") nagrywanymi w duetach z innymi artystami.
Reload stał się najlepiej sprzedającym albumem w karierze Jonesa, osiągnąwszy pierwszą pozycję na brytyjskich listach w 1999 i 2000 roku. Sprzedało się ponad 6 milionów kopii.
Album nie został natychmiastowo wydany w USA, ponieważ wytwórnia płytowa z USA, miała zastrzeżenia, co do artystów pojawiających się na płycie, którzy byli mało znani poza granicami Wielkiej Brytanii. Jones zaplanował nagrać dodatkowe utwory ze znanymi wykonawcami z USA i wydać je na specjalnej wersji albumu przeznaczonej na rynek amerykański. Plany nigdy nie doszły do skutku.
Lista utworów.
Specjalna edycja albumu zawiera również remiksy utworów „Sexbomb” i „You Need Love Like I Do”.

</doc>
<doc id="199785" url="https://pl.wikipedia.org/wiki?curid=199785" title="Panthalassa">
Panthalassa

Panthalassa (, Wszechmorze) – rozległy ocean, istniejący w paleozoiku i mezozoiku. Był w tych erach największym zbiornikiem wodnym na Ziemi, zajmując kilkukrotnie niemal całą półkulę planety. Pod koniec ery paleozoicznej i we wczesnym mezozoiku otaczał superkontynent Pangei. Jego pozostałością i dzisiejszym odpowiednikiem jest Ocean Spokojny, dlatego też Panthalassę określa się czasem "Paleo-Pacyfikiem".
Powstanie oceanu.
Około 750 milionów lat temu, w neoproterozoiku, wielki ryft rozerwał superkontynent Rodinii na dwie części, otwierając nowy ocean. Ryft przebiegał w kierunku północno-wschodnim i początkowo Panthalassa miała kształt klina rozszerzającego się ku północy. Wraz z zamknięciem się istniejącego wcześniej Oceanu Panafrykańskiego stała się dominującym oceanem na Ziemi.
Paleozoik.
Na początku paleozoiku Panthalassa zajmowała większą część półkuli północnej, podczas gdy kontynenty były skupione wokół bieguna południowego. Kolejne zdarzenia tektoniczne zmieniały układ i liczbę kontynentów, zaznaczał się też ich ruch na północ.
W karbonie utworzyła się Pangea, a Panthalassa znalazła się na półkuli zachodniej. Zanikający ocean Prototetyda łączył się z nią na wschodzie, a położoną na południe od niego Paleotetydę oddzielały od Panthalassy dwa małe kontynenty północnych i południowych Chin.
Mezozoik.
W triasie Panthalassa obejmowała większą część półkuli zachodniej, na wschodzie łącząc się z klinowatym Oceanem Tetydy. Rozpad Pangei w okresie jurajskim przyczynił się do powstania współczesnych oceanów - Atlantyckiego i Indyjskiego. Jednocześnie rozpoczął się proces zamykania Tetydy. W jurze powstały także najstarsze zachowane do dziś fragmenty skorupy oceanicznej, znajdujące się w zachodniej części Pacyfiku. Od tego czasu największy ocean Ziemi nazywa się Pacyfikiem.
W przypadku Panthalassy nie można mówić o zaniknięciu oceanu, jako że nigdy nie doszło do jego zamknięcia przez dryf kontynentów. Jednak jego dno oceaniczne zostało zniszczone przez proces subdukcji. Płyty tektoniczne: Nazca, kokosowa i Juan de Fuca są fragmentami dawnej płyty Farallon, tworzącej dno wschodniej części Panthalassy.

</doc>
<doc id="199786" url="https://pl.wikipedia.org/wiki?curid=199786" title="Edwards Air Force Base">
Edwards Air Force Base

Edwards Air Force Base – baza Sił Powietrznych Stanów Zjednoczonych (druga co do wielkości) znajdująca się w okręgu Kern i Los Angeles w stanie Kalifornia w Dolinie Antelope, 11 kilometrów na wschód od miasta Rosamond w Stanach Zjednoczonych (34°57′ N 117°52′). 
Baza lotnicza została założona w 1933, kiedy pułkownik Henry Arnold wskazał pustynne okolice Muroc jako doskonałe miejsce dla ćwiczeń bombowych i strzeleckich dla samolotów United States Army Air Corps. Po japońskim ataku na Pearl Harbour załogi samolotów ćwiczyły tutaj bombardowania celów morskich, zbudowano nawet makietę japońskiego krążownika "typu Mogami". W 1942 roku na terenie bazy zaczęto testować prototypowe samoloty, stąd właśnie 1 października 1942 roku wystartował pierwszy amerykański odrzutowiec Bell XP-59 Aircomet. 
Od tamtego czasu baza jest miejscem wielu lotów eksperymentalnych samolotów i innych statków powietrznych. Swoją obecną nazwę uzyskała 27 stycznia 1950 roku na cześć Glena Edwardsa, pilota doświadczalnego, który zginął podczas oblotu prototypowego samolotu Northrop YB-49. W 1953 roku ośrodek przekształcono w Air Force Test Center. Jezioro Rogers Dry Lake o powierzchni 100 km² jest największym na świecie naturalnym lądowiskiem. 
Obecnie w bazie swoją siedzibę mają U.S. Air Force Test Pilot School (szkoła pilotów doświadczalnych sił powietrznych), Neil Armstrong Research Center (Centrum Badania Lotu imienia Neila A. Armstronga) i 412th Test Wing (412 Skrzydło Doświadczalne). W bazie tej wykonywano testowe loty atmosferyczne wahadłowców, a do 1991 roku Edwards był głównym miejscem wszystkich ich lądowań.

</doc>
<doc id="199789" url="https://pl.wikipedia.org/wiki?curid=199789" title="Masuda">
Masuda

 – miasto w prefekturze Shimane, Japonia.
Położenie.
Miasto leży w zachodniej części prefektury nad Morzem Japońskim. Graniczy z miastami:
Historia.
Miasto zostało założone 1 sierpnia 1952 roku.

</doc>
<doc id="199791" url="https://pl.wikipedia.org/wiki?curid=199791" title="Promoe">
Promoe

Promoe, właśc. Mårten Edh, (ur. 28 kwietnia 1976 w Västerås) – szwedzki raper. Członek szwedzkiego zespołu Looptroop. W jego utworach często obecne są wpływy muzyki reggae. W lutym 2007 r. był najczęściej słuchanym szwedzkim raperem w serwisie Myspace. W 2006 r. Promoe został zdissowany przez niemieckiego rapera Kool Savasa, na co szwedzki raper odpowiedział mu w kawałku "Sag Was". W swoich tekstach, Promoe często porusza tematy polityczne, ostro krytykując obecny porządek społeczno-gospodarczy oraz kulturę Zachodu. Jest weganinem i anarchistą, identyfikuje się z ruchem straight edge.

</doc>
<doc id="199792" url="https://pl.wikipedia.org/wiki?curid=199792" title="Sparta Rotterdam">
Sparta Rotterdam

Sparta Rotterdam – holenderski klub piłkarski, mający swą siedzibę w Rotterdamie, w dzielnicy Delfshaven. Obecnie klub występuje w rozgrywkach Eredivisie.
Historia.
Sparta Rotterdam została założona 1 kwietnia 1888 roku. Jest najstarszym klubem piłkarskim w Holandii. W przeciwieństwie do założonych w późniejszych latach innych klubów z Rotterdamu, wywodzących się ze środowisk robotniczych Excelsioru i Feyenoordu, Sparta powstała jako klub klasy wyższej. Klub w swej historii sześć razy zdobywał mistrzostwo Holandii i trzy razy Puchar Holandii. Wielokrotnie był także uczestnikiem europejskich pucharów, w których największym sukcesem było dotarcie w sezonie 1959/1960 do ćwierćfinału Pucharu Europy Mistrzów Klubowych.
Od momentu wprowadzenia profesjonalnych rozgrywek piłkarskich w Holandii w 1956 roku Sparta regularnie występowała w najwyższej klasie rozgrywkowej, Eredivisie. Taki stan rzeczy utrzymywał się aż do sezonu 2001/2002, w którym klub odnotował pierwszy w swojej historii spadek do Eerste divisie (2. ligi). W sezonie 2004/2005 Sparta awansowała do Eredivisie, po czym w sezonie 2009/2010 znów spadła do Eerste divisie, w której grała do sezonu 2015/2016. W tym sezonie Sparta wygrała 2. ligę, co pozwoliło jej powrócić do Eredivisie.

</doc>
<doc id="199796" url="https://pl.wikipedia.org/wiki?curid=199796" title="Cameron Mathison">
Cameron Mathison

Cameron Arthur Mathison (ur. 25 sierpnia 1969 w Sarnia) – kanadyjski aktor, najbardziej znany z roli Ryana Lavery w operze mydlanej ABC "Wszystkie moje dzieci", za którą w 1999 otrzymał Soap Opera Digest Award.
Życiorys.
Wczesne lata.
Urodził się w Sarnia, w prowincji Ontario jako drugi z dwóch synów Loretty i Billa Mathisonów. Dorastał w Kanadzie ze starszym bratem Scottem. We wczesnym dzieciństwie rozpoznawano u niego chorobę Perthesa i spędził prawie cztery lata z klamrami na nogach, w rezultacie uniknął zapalenia stawów. Uczęszczał do Thornlea Secondary School w Thornhill, w Ontario. W 1991 otrzymał licencjat na wydziale budownictwa lądowego Uniwersytetu McGilla w Montrealu. W McGill Mathison był kapitanem drużyny koszykówki Redmen. Jako zapalony sportowiec i golfista brał udział w Celebrity Players Tour. 
Kariera.
Dorabiał jako model. Debiutował na dużym ekranie w dramacie "Klub 54" ("54", 1998) u boku Ryana Phillippe, Salmy Hayek i Neve Campbell. 
W 1998 przyjął rolę Ryana Aloysiusa Lavery w operze mydlanej ABC "Wszystkie moje dzieci" ("All My Children"), za którą został uhonorowany nagrodą Soap Opera Digest i był czterokrotnie nominowany do nagrody Emmy. W lutym 1999 trafił na okładkę „Playgirl”. W 2000 znalazł się na liście stu najpiękniejszych kawalerów wybranych przez magazyn „People”.
Pojawił się także gościnnie w serialach CBS: "" ("C.S.I.: Crime Scene Investigation", 2003) i "JAG - Wojskowe Biuro Śledcze" ("JAG", 2003), sitcomie "Siostrzyczki" ("What I Like About You", 2003) oraz serialu ABC "Nadzieja i wiara" ("Hope &amp; Faith", 2004), a także "Gotowe na wszystko" ("Desperate Housewives", 2012).
13 listopada 2007 wraz z partnerką Edytą Śliwińską wziął udział w piątej edycji amerykańskiej wersji programu rozrywkowego "Taniec z gwiazdami".
Życie prywatne.
27 lipca 2002 poślubił modelkę Vanessę Marie Arevalo, oświadczył się w Vail w Kolorado. Mają syna Lucasa Arthura (ur. 20 kwietnia 2003) i córkę Leilę Emanuellę (ur. 7 lipca 2006).
9 września 2019 ogłosił, że zdiagnozowano u niego raka nerki i będzie miał kilka tygodni przerwy na leczenie, a 12 września przeszedł operację, aby usunąć część jego nerki.

</doc>
<doc id="199799" url="https://pl.wikipedia.org/wiki?curid=199799" title="Regenerator sygnału">
Regenerator sygnału

Regenerator sygnału, wzmacniak, wtórnik, powtarzacz, repeater – urządzenie stosowane w telekomunikacji do regeneracji sygnału. 
Zasięg transmisji sygnałów jest ograniczony na skutek zniekształceń, zakłóceń i pochłaniania energii w mediach transmisyjnych. Regeneracja przesyłanych sygnałów w torze transmisyjnym pozwala ten zasięg zwiększyć. Regeneratory działają w warstwie fizycznej sygnałów (pierwsza warstwa modelu OSI) i nie próbują interpretować transmitowanych przezeń danych pod kątem ich poprawności (spójności).
W telekomunikacji określenie regenerator oznacza: 
W sieciach LAN regenerator obecnie rzadko występuje oddzielnie – częściej jego funkcje są zaimplementowane w bardziej rozbudowanych urządzeniach (koncentratorze, ruterze, przełączniku, moście), które regenerują sygnał w każdym porcie. Regeneratory są stosowane w transmisji sygnałów cyfrowych przez wszystkie media oraz przy różnych technikach, na przykład Ethernecie.
Przykłady regeneratorów:

</doc>
<doc id="199801" url="https://pl.wikipedia.org/wiki?curid=199801" title="Dialectique de la dialectique">
Dialectique de la dialectique

Dialectique de la dialectique - publikacja z 1945 roku, stworzona przez rumuńskich surrealistów Gherasima Luca i Dolfi Trost. Podstawą "Dialectique de la dialectique" jest teoria surrealistyczna.

</doc>
<doc id="199802" url="https://pl.wikipedia.org/wiki?curid=199802" title="Uciekinier (powieść)">
Uciekinier (powieść)

Uciekinier (ang. "The Running Man") – powieść fantastycznonaukowa Stephena Kinga z 1979. Wydana została pod pseudonimem Richard Bachman. 
W Polsce ukazała się w 1992 roku (Wydawnictwo CIA Books) oraz w 1999 (Prószyński i S-ka).
W 1987 pojawiła się ekranizacja powieści – film "Uciekinier" w reżyserii Paula Michaela Glasera; główną rolę zagrał Arnold Schwarzenegger.
Zarys fabuły.
Historia dzieje się w USA w roku 2025, kiedy to etatyzm i telewizyjne programy rozrywkowe wymknęły się spod kontroli. Panują olbrzymie różnice pomiędzy elitą a niższą warstwą społeczną - obie grupy społeczne mają oddzielne waluty. Bohaterem powieści jest Ben Richards; jego 18-miesięczna córeczka ma zapalenie płuc, a ojca nie stać na lekarstwo. W akcie desperacji Richards zgłasza się do stacji telewizyjnej Free-Vee, teleturnieju, który ma na celu dostarczać widzom rozrywkę polegającą na oglądaniu śmierci innych ludzi w trakcie gier. Ma w swej ofercie takie teleturnieje jak: "Treadmill to Bucks" ("treadmill" to drewniany bal zanurzony w wodzie, na którym trzeba się utrzymać), w którym mogą brać udział jedynie osoby zagrożone zawałem serca. Drugi show to "Przepłyń obok krokodyli" - nazwa dokładnie oddaje zadanie stojące przed zawodnikiem. Ben Richards po serii dokładnych testów, zarówno fizycznych jak i psychologicznych dostał się do "Uciekiniera" - tu wygrana jest najwyższa, zwycięstwo to życie w luksusie, porażka to śmierć. Jak mówi producent teleturnieju Richardsowi, w ciągu sześciu lat nikt nie przeżył dłużej niż tydzień.

</doc>
<doc id="199803" url="https://pl.wikipedia.org/wiki?curid=199803" title="Pantone">
Pantone

Pantone LLC – amerykańskie przedsiębiorstwo z siedzibą w Carlstadt w stanie New Jersey, znane z produkcji systemów używanych w przemyśle poligraficznym. Zostało założone w 1963 roku przez Lawrence'a Herberta.
Pantone Matching System.
Pantone opracowało i wydało swoją skalę kolorów, która stanowi wzorzec barw nazwany Pantone (Color) Matching System (PMS). Kolory oznaczane są numerem (np. 2352) z oznaczeniami dodatkowymi takimi jak fluorescencja, metaliczność, itp. Podstawowa skala opisuje 1761 kolorów. Powstają one przez zmieszanie 18 pigmentów (w tym białego i czarnego), stąd ich odwzorowanie na skalach CMYK i RGB nie jest oczywiste.
Pantone Goe System.
W 2007 roku wydano Pantone Goe System, w którym kolorom w skali Pantone przypisano ich odpowiedniki w skalach RGB i Lab.

</doc>
<doc id="199804" url="https://pl.wikipedia.org/wiki?curid=199804" title="Liga Święta">
Liga Święta

Liga Święta – związek państw katolickich organizowany przez papieży w Europie w okresie od końca XV do początku XVIII wieku przeciw niektórym państwom katolickim (np. Francji), muzułmańskiej Turcji lub krajom protestanckim.
Lista:
Jako Ligę Świętą określić można również sojusz Państwa Kościelnego, obu linii Habsburgów (hiszpańskiej i austriackiej) oraz Ligi Katolickiej pod wodzą Bawarii przed i w czasie wojny trzydziestoletniej (1618–1648) przeciw Unii Ewangelickiej.

</doc>
<doc id="199806" url="https://pl.wikipedia.org/wiki?curid=199806" title="Zespół napięcia przedmiesiączkowego">
Zespół napięcia przedmiesiączkowego

Zespół napięcia przedmiesiączkowego, ZNP (ang. "premenstrual syndrome", PMS) – zespół objawów fizycznych, emocjonalnych i psychicznych występujący od kilku do kilkunastu dni przed menstruacją. Bardzo często towarzyszy kobiecie również na początku menstruacji.
Epidemiologia.
ZNP odczuwa 20-32% kobiet w wieku reprodukcyjnym.
Przyczyny.
Nie jest pewne, co tak naprawdę wywołuje ZNP, jednak uważa się, że jest on skutkiem zaburzeń hormonalnych pod koniec cyklu miesiączkowego – nadmiernej produkcji estrogenów przy niedoborze progestagenów.
Badania ostatnich lat wykazały, że u podłoża PMS leży działanie endogennych metabolitów progesteronu na poziomie ośrodkowego układu nerwowego.
Czynniki genetyczne również mają znaczenie: przy występowaniu PMS-u jednego bliźnięcia, ryzyko wystąpienia PMS-u drugiego bliźnięcia jest dwa razy wyższe wśród bliźniąt jednojajowych niż dwujajowych.
Objawy.
Opisanych zostało 150 objawów towarzyszących ZNP, oto najczęstsze z nich:

</doc>
<doc id="199813" url="https://pl.wikipedia.org/wiki?curid=199813" title="Via Baltica">
Via Baltica

Via Baltica – fragment drogi międzynarodowej E67, częściowo zrealizowana jako droga ekspresowa z Warszawy do Tallinna w Estonii, biegnąca z Polski przez Litwę i Łotwę do Estonii. Pełni ona rolę najważniejszego połączenia drogowego pomiędzy krajami bałtyckimi. Via Baltica wraz z Rail Baltica jest elementem transeuropejskiego korytarza transportowego.
Historia prac na terenie Polski.
Na terenie Polski pierwotny projekt przewidywał przebieg drogi z Suwałk w kierunku południowo-wschodnim przez Augustów, Łomżę i Ostrów Mazowiecką do Warszawy. W trakcie rządów Włodzimierza Cimoszewicza (1996–1997) projekt został zmieniony i według oficjalnych planów przebiegał przez Białystok z ominięciem zachodnich terenów województwa podlaskiego.
Istniał spór pomiędzy podlaskim oddziałem Generalnej Dyrekcji Dróg Krajowych i Autostrad, zarządem województwa podlaskiego, samorządami Białegostoku i okolicznych gmin a polskimi i międzynarodowymi organizacjami ekologicznymi, przyrodnikami, samorządem Łomży i okolicznych gmin, dotyczący przebiegu tej trasy na odcinku pomiędzy Warszawą a Suwałkami. Analizowane były różne warianty przebiegu Via Baltica. W 2005 roku GDDKiA zleciła międzynarodowej agencji „Scott &amp; Wilson” przeprowadzenie wielowariantowej analizy przebiegu trasy i wyznaczenie najlepszego przebiegu tej trasy pod względem społecznym, ekonomicznym i ekologicznym na ww. odcinku. Pod uwagę brano ponad 30 różnego rodzaju wariantów.
Przyjęto, że analizie zostaną poddane wszystkie możliwe warianty przebiegu trasy w korytarzu o szerokości 150 km położonym po obu stronach linii prostej łączącej początek i koniec analizowanego korytarza – Warszawę i Budzisko na granicy Polski i Litwy.
Pierwsza analiza przygotowana pod koniec 2006 roku nie została przyjęta przez GDDKiA. Argumentowano, iż agencja "Scott &amp; Wilson" nie rozpatrywała wariantu przebiegającego przez Białystok. Podczas powtórnej analizy wszystkich wariantów, "przebieg białostocki" został odrzucony jako najmniej uzasadniony. GDDKiA wyraziła opinię, iż nie musi opierać się na raporcie "Scott &amp; Wilson", ponieważ zleciła jego wykonanie tylko dlatego, że taki raport musi być przygotowany w zgodzie z wymaganiami Unii Europejskiej i GDDKiA nie musi opierać się na raporcie przy budowaniu drogi.
Po przedterminowych wyborach 21 października 2007 roku pojawiła się możliwość uruchomienia Narodowego Programu Wielkiej Budowy. Jeden z jego punktów określił przebieg Via Baltica przez Łomżę i Ełk. Jeden z autorów programu inż. Jan Jakiel mówił, że "ani Białystok, ani Augustów na tym nie ucierpią. Do Białegostoku dojedziemy drogą ekspresową [...]. W Augustowie natężenie ruchu zmaleje o 67 proc., bo kierowcy będą wybierać wariant albo przez Łomżę, albo przez Białystok. A miasto i tak dostanie obwodnicę, tyle że inaczej poprowadzoną".
24 października 2007 roku na stronach GDDKiA i "Scott&amp;Wilson" została opublikowana informacja o stanie prac nad analizą wariantów przebiegu drogi. Przedstawiona została analiza ekonomiczna i wybór czterech wariantów które będą analizowane.
W następnej kolejności realizowane były dwa etapy analizy:
Dokumenty te posłużyły jako podstawa do podjęcia ostatecznej decyzji o przebiegu polskiego odcinka I Pan-Europejskiego Korytarza Transportowego „Via Baltica”. Według GDDKiA oraz Scott&amp;Wilson "może to wymagać zmiany Rozporządzenia Rady Ministrów w sprawie sieci autostrad i dróg ekspresowych, a także modyfikacji zadań przewidzianych w Programie Operacyjnym „Infrastruktura i Środowisko”" .
7 lipca 2008 roku agencja "Scott&amp;Wilson" przekazała GDDKiA raport z konsultacji społecznych ws. strategii rozwoju I Pan-Europejskiego Korytarza Transportowego, w którym to zespół autorski podtrzymał swoją rekomendację dla wariantu nr 42. Analiza, na podstawie której powstał raport, została przeprowadzona przy równorzędnym traktowaniu czterech kryteriów – drogowego, społecznego, ekonomicznego oraz ekologicznego.
Krytycznie o przebiegu tak zaplanowanej trasy wypowiedział się marszałek województwa podlaskiego zwracając uwagę w apelu do premiera Donalda Tuska, że doprowadzi on do marginalizacji Podlasia. Za przebiegiem trasy Via Baltica w wariancie przez Łomżę aktywnie zabiegały też różne społeczności lokalne organizując protesty i blokady dróg. W 2008 roku swój list otwarty do Premiera RP wystosowały osoby popierające akcję Dariusza Sipowskiego "Via Baltica przez Łomżę", pod którym złożono ponad 2 tys. podpisów (w tym wielu znanych osób) zawierających dane osobowe, a do powstałego w tym celu portalu społecznościowego na nasza-klasa.pl przyłączyło się ponad 30 tys. profili.
24 sierpnia 2009 roku został opublikowany projekt Rozporządzenia Rady Ministrów zmieniającego rozporządzenie w sprawie sieci autostrad i dróg ekspresowych, który zakłada utworzenie nowej drogi ekspresowej nr 61 (tzw. trasy Via
Baltica) po przebiegu Ostrów Mazowiecka – Łomża – Stawiski – Szczuczyn - Ełk – Raczki - Suwałki – Budzisko – granica państwa (Kowno).
20 października 2009 roku Rada Ministrów przyjęła Rozporządzenie zmieniające rozporządzenie w sprawie sieci autostrad i dróg ekspresowych, przedłożone przez ministra infrastruktury, w którym został zatwierdzony nowy przebieg trasy Via Baltica po śladzie nowo utworzonej drogi ekspresowej S61.
Wybrany polski przebieg Via Baltica.
24 sierpnia 2009 roku Ministerstwo Infrastruktury opublikowało projekt, a 20 października Rada Ministrów przyjęła rozporządzenie i tym samym zatwierdziła przebieg Via Baltica po nowym śladzie. W związku z tym Via Baltica pobiegnie z Warszawy drogą ekspresową S8 do Ostrowi Mazowieckiej, stamtąd trasa będzie biegła nową drogą ekspresową (S61) przez Łomżę, Szczuczyn, Ełk i Suwałki, aż do przejścia granicznego w Budzisku, gdzie pierwotnie miała się kończyć trasa S8.
Plusy wybranego wariantu:
Minusy wybranego wariantu:
Do intensywnej kampanii na rzecz ochrony Doliny Rospudy i zmiany przebiegu drogi ekspresowej Via Baltica przez obszary chronione włączyła się Małgorzata Górska. Za swoją działalność Fundacja Ochrony Środowiska Goldmanów przyznała działaczce Nagrodę Goldmanów za rok 2010.
Unia Europejska.
Po wstąpieniu Polski do Unii Europejskiej i otrzymaniu wielu funduszy inwestycyjnych Polska musi przestrzegać także prawa wspólnotowego. W związku z licznymi kontrowersjami i konfliktami wokół trasy na miejscu, w rozwiązaniu problemu wzięły udział instytucje Unii Europejskiej.
W dniach 12–14 czerwca 2007 roku obszary na których planowany jest przebieg Via Baltica i jej przebiegów alternatywnych poznawała grupa europarlamentarzystów. Rozmawiali z przedstawicielami administracji samorządowej różnych szczebli, drogowcami i ekologami.
13 września 2007 roku Komisja Petycji Parlamentu Europejskiego przyjęła raport, w którym apeluje do władz Polskich o zmianę przebiegu trasy.
Raport wskazuje, że Via Baltica jest niezbędna do zapewnienia ekonomicznej i społecznej spójności Unii Europejskiej. Z drugiej strony potwierdzono, że obecnie forsowana trasa korytarza Via Baltica zagraża kilku wyznaczonym przez rząd Polski obszarom chronionym w sieci Natura 2000. Parlament przyjął wniosek, że władze Polski nie dopełniły obowiązku rzetelnego przeanalizowania innych lokalizacji dla tej drogi.
Parlament Europejski zwrócił się do Komisji Europejskiej, aby ta wsparła finansowo budowę jedynie tego przebiegu drogi Via Baltica, który zostałby wyznaczony na podstawie strategicznej oceny oddziaływania na środowisko i w pełnej zgodności z dyrektywami środowiskowymi Unii Europejskiej. Zgodnie z tym dokumentem Via Baltica powinna prowadzić przez Łomżę, a nie Białystok.
Raport Komisji Petycji przygotował eurodeputowany Thijs Berman.

</doc>
<doc id="199814" url="https://pl.wikipedia.org/wiki?curid=199814" title="Bastion (powieść)">
Bastion (powieść)

Bastion () – powieść Stephena Kinga z 1978 roku, często uważana za jego "opus magnum". Ponownie wydana, bez skrótów w 1990 roku. W Polsce ukazała się nakładem wydawnictwa Zysk i S-ka w 2000 roku i była wznawiana w kolejnych latach (2003, 2007). W roku 2009 książkę wznowiło wydawnictwo Albatros poprawiając tłumaczenie. Książka w najnowszym wydaniu liczy 1168 stron i jest najobszerniejszą pozycją w dorobku Stephena Kinga.
Opis fabuły.
Supernowoczesna, bezlitosna broń biologiczna, grypa zwana Kapitanem Tripsem, niesie zagładę niemal całej ludzkości. Nieliczni, którzy ocaleli, mają wyraziste sny, zwiastujące pojawienie się w postapokaliptycznym świecie wysłanników sił Dobra i Zła, które stoczą na Ziemi kolejną wielką bitwę. Książka jest swoistym studium świata, w którym nagle zmarło 99,4% populacji.
Ekranizacje.
Na podstawie książki został w 1994 roku nakręcony czteroczęściowy miniserial z Garym Sinisem w roli głównej, a jedną z mniejszych zagrał sam King.
W 2020 powstał kolejny czteroczęściowy miniserial

</doc>
<doc id="199815" url="https://pl.wikipedia.org/wiki?curid=199815" title="PANTONE">
PANTONE



</doc>
<doc id="199822" url="https://pl.wikipedia.org/wiki?curid=199822" title="Pokój w Kardis">
Pokój w Kardis

Pokój w Kardis – traktat pokojowy podpisany 21 czerwca (1 lipca) 1661, w miejscowości Kärde w dzisiejszej Estonii. Zakończył wojnę rosyjsko-szwedzką rozpoczętą w 1656 roku rozejmem w Niemieży. 
Powodem jej był potop szwedzki w Polsce grożący w razie zwycięstwa Szwecji również Rosji. Sama wojna rozpoczęła się atakiem armii rosyjskiej na Inflanty, ale wobec nieudolności jej działań i podpisania pokoju w Oliwie zdecydowano się zakończyć te starcia. Już w 1658 roku podpisano rozejm w Waliesar. Sam pokój był potwierdzeniem postanowień pokoju w Stołbowie. Gwarantował on pozostawienie stanu posiadania sprzed wojny obu stronom, a mianowicie przy Szwecji – Karelii, Ingrii, Estonii i Inflant, a przy Rosji – Pskowa i Nowogrodu Wielkiego.

</doc>
<doc id="199826" url="https://pl.wikipedia.org/wiki?curid=199826" title="Panathinaikós Ateny">
Panathinaikós Ateny



</doc>
<doc id="199828" url="https://pl.wikipedia.org/wiki?curid=199828" title="EGCS">
EGCS



</doc>
<doc id="199829" url="https://pl.wikipedia.org/wiki?curid=199829" title="Overkill (zespół muzyczny)">
Overkill (zespół muzyczny)

Overkill - amerykańska grupa muzyczna wykonująca thrash metal. Powstała w 1981 roku w New Providence w stanie New Jersey. Przewodzą jej wokalista Bobby "Blitz" Ellsworth oraz basista D.D. Verni, którzy pozostają jednymi członkami oryginalnego składu. Do 2014 roku formacja wydała siedemnaście albumów studyjnych. 
Największą popularnością nagrania Overkill cieszyły w latach 80. XX w. Płyty "Taking Over" (1987), "Under the Influence" (1988), "The Years of Decay" (1989) oraz wydany w 1993 roku album "I Hear Black" zostały odnotowane na liście Billboard 200 w USA. Powrót zainteresowania publiczności twórczością formacji nastąpił w 2010 roku wraz z albumem "Ironbound". Wydawnictwo było pierwszym albumem studyjnym grupy odnotowanym na liście Billboard 200 od siedemnastu lat. Pozytywne wyniki sprzedaży zespół odnotował również w Austrii, Szwajcarii, Francji oraz Grecji.
W 1996 roku w Polsce powstał zespół Horrorscope, którego nazwa została zainspirowana albumem Overkill o tym samym tytule z 1991 roku.
Historia.
Zespół powstał w 1981 roku w New Providence w stanie New Jersey z inicjatywy D.D. Verni'ego oraz perkusisty Lee Kundrata znanego jako Rat Skates. Skład uzupełnili były wokalista D.O.A. - Bobby "Blitz" Ellsworth oraz gitarzysta Dan Spitz. Wkrótce potem dołączył drugi gitarzysta Rich Conte. Młody zespół występów wówczas tylko w okolicy New Providence, repertuar natomiast obejmowały głównie interpretacje utworów punk rockowych. Pierwsze nagrania formacji zostały opublikowane w 1983 roku na kasecie demo pt. "Power in Black". Kaseta sprzedała się w nakładzie 1500 egzemplarzy za pośrednictwem miejscowego sklepu Rock n' Roll Heaven. Wkrótce potem muzycy podpisali kontrakt z wytwórnią muzyczną Azra Records. W 1984 roku ukazał się pierwszy minialbum grupy pt. "Overkill". 15 kwietnia 1985 roku nakładem wytwórni muzycznej Megaforce Records ukazał się debiutancki album Overkill zatytułowany "Feel the Fire".
W 1986 roku na kasecie VHS ukazał się split "US Speed Metal Attack" wraz z grupami Anthrax i Agent Steel. 1 stycznia 1987 roku nakładem Atlantic Records została wydana druga płyta formacji pt. "Taking Over". Płyta dotarła do 191. miejsca listy Billboard 200 w Stanach Zjednoczonych. W ramach promocji do utworu "In Union We Stand" został zrealizowany teledysk. Obraz emitowany w programie Headbangers Ball na antenie telewizji muzycznej MTV przyczynił się do wzrostu zainteresowania zespołem.
Również w 1987 roku został wydany drugi minialbum formacji pt. "!!!Fuck You!!!". 5 lipca 1988 roku został wydany trzeci album zespołu pt. "Under the Influence". Płyta dotarła do 142. miejsca listy Billboard 200. W ramach promocji do utworu "Hello From The Gutter" został zrealizowany teledysk. 13 października 1989 roku ukazał się czwarty album studyjny grupy zatytułowany "The Years of Decay". Po nagraniach z zespołu odszedł Bobby Gustafson. Płyta dotarła do 155. miejsca listy Billboard 200. W ramach promocji do utworu "Elimination" został zrealizowany teledysk.
3 września 1991 roku została wydana piąta płyta formacji pt. "Horrorscope". W ramach promocji do utworu tytułowego został zrealizowany teledysk. W listopadzie 1991 roku na kasecie VHS ukazało się wydawnictwo "Videoscope". W 1992 roku ukazał się trzeci minialbum Overkill zatytułowany "Live to the Core". Również w 1992 roku ukazała się pierwsza kompilacja nagrań Overkill pt. "Rotten to the Core".
9 marca 1993 roku ukazała się szósta płyta zespołu pt. "I Hear Black". Płyta dotarła do 122. miejsca listy Billboard 200. W ramach promocji do utworu "Spiritual Void" został zrealizowany teledysk. 15 lipca 1994 został wydany siódmy album studyjny Overkill zatytułowany "W.F.O.". Pierwszy album koncertowy Overkill pt. "Wrecking Your Neck Live" ukazał się w 1995 roku. Ósmy album studyjny formacji zatytułowany "The Killing Kind" został wydany 5 marca 1996 roku. Tego samego roku ukazała się druga kompilacja utworów zespołu pt. "!!!Fuck You!!! and Then Some".
30 września 1997 roku ukazał się dziewiąty album studyjny grupy pt. "From the Underground and Below". W maju 1998 roku zespół koncertował w Europie wraz z Nevermore, Jag Panzer i Angel Dust. 23 lutego 1999 roku został wydany dziesiąty album studyjny Overkill pt. "Necroshine". 26 października tego samego nakładem CMC International ukazał się album "Coverkill". Na wydawnictwie znalazły się interpretacje utworów z repertuaru Black Sabbath, Deep Purple, Judas Priest i Motörhead. Bobby "Blitz" Ellsworth o przyczynach realizacji tribute albumu:
W lutym 2000 roku podczas koncertu Overkill w wileńskim klubie Kablys wybuchł pożar. Jednakże żaden z członków zespołu nie ucierpiał podczas zdarzenia. Wkrótce potem został wydany czwarty minialbum pt. "3 Pints From the Album Bloodletting...". 24 października tego samego roku nakładem wytwórni muzycznych Steamhammer Records i SPV GmbH została wydana jedenasta płyta "Bloodletting".
W styczniu 2002 roku zespół podpisał kontrakt z wytwórnią muzyczną Spitfire Records. 27 czerwca podczas koncertu w Norymberdze wokalista Bobby "Blitz" Ellsworth doznał udaru mózgu. Wydarzenie ostatecznie okazało się ostatecznie niegroźne, a Ellsworth odzyskał sprawność w przeciągu kilku tygodni. W lipcu tego samego roku firma SPV GmbH wydała kompilację "Hello from the Gutter". Wydawnictwo spotkało się z krytyką ze strony zespołu, który nie brał udziału w doborze kompozycji oraz nie wyraził zgody na jego wydanie. Członkowie Overkill w swym komunikacie namawiali fanów nie kupowali wydawnictwa. 19 listopada nakładem Spitfire Records ukazało się pierwsze wydawnictwo DVD formacji pt. "Wrecking Everything - Live". Na płycie znalazł się koncert Overkill z marca 2002 roku w Asbury Park New Jersey. Występ został również wydany na płycie CD o tym samym tytule.
25 marca 2003 roku ukazał się dwunasty album studyjny Overkill pt. "Killbox 13". Kompozycje zostały zarejestrowane w Gear Recording Studio we współpracy z producentem muzycznym Colinem Richardsonem. Płyta była promowana podczas europejskiej trasy koncertowej podczas której muzycy odwiedzili m.in. Turcję, Grecję, Hiszpanię i Francję. We wrześniu 2004 grupa odbyła japońską trasę Thrash Domination. W koncertach wzięły ponadto udział formacje Testament, Death Angel i Flotsam and Jetsam. Z kolei 29 października wraz z Overkill gościnnie zagrał ówczesny perkusista Dream Theater - Mike Portnoy. Również w październiku grupa podpisała kontrakt z wytwórnią muzyczną Regain Records.
W lutym 2005 roku firma Megaforce Records wydała reedycje "!!!Fuck You!!! and Then Some" i "Feel the Fire". Trzynasty album studyjny zespołu pt. "ReliXIV" został wydany 22 marca. W Stanach Zjednoczonych płytę wydała firma Spitfire Records, natomiast w Europie Regain Records. Nagrania zostały zarejestrowane w Gear Recording. Produkcji kompozycji podjął się sam zespół. Wkrótce po nagraniach zespół opuścił perkusista Tim Mallare. Zastąpił go występujący niegdyś w formacji Hades - Ron Lipnicki. 17 listopada tego samego roku ukazała się piąta kompilacja kompozycji Overkill pt. "Devil by the Tail". W lutym następnego roku Overkill wystąpił w USA wraz z formacją Prong. Z kolei pod koniec roku zespół wziął udział w objazdowym festiwalu Gigantour kierowanym przez Davea Mustaine'a, lidera Megadeth. W trasie uczestniczyły ponadto takie zespoły jak: Lamb of God, Arch Enemy i Opeth.
9 października 2007 roku ukazał się czternasty album formacji pt. "Immortalis". Płyta została wydana nakładem wytwórni muzycznej Bodog Music należącej do Jonny'ego i Marshy Zazula, niegdyś właścicieli firmy Megaforce Records. W przeciągu tygodnia od dnia premiery w Stanach Zjednoczonych album sprzedał się w nakładzie 2 800 egzemplarzy. W ramach promocji do utworu "Skull And Bones" został zrealizowany teledysk, który wyreżyserował Kevin Custer. Gościnnie w kompozycji zaśpiewał wokalista formacji Lamb of God - Randy Blythe. W listopadzie 2007 roku zespół odbył trasę koncertową w Niemczech poprzedzając brytyjską formację Motörhead.
5 lutego 2008 ukazało się drugie wydawnictwo DVD formacji pt. "Live at Wacken Open Air 2007". Na płycie został wydany koncert zrealizowany podczas Wacken Open Air w 2007 roku. Muzycy przed czterdziestotysięczną publicznością zaprezentowali m.in. takie utwory jak: "Walk Through Fire", "Rotten to the Core", "Elimination", "Fuck You", "In Union We Stand", "Necroshine", "Skull and Bones", "Old School" oraz "Wrecking Crew". 8 marca tego samego roku grupa wystąpiła na festiwalu Metalmania w katowickim Spodku. Ponadto w pierwszy kwartale 2008 roku muzycy dali szereg koncertów w Europie. Podczas występów w Rosji i na Ukrainie Overill poprzedzała norweska grupa Enslaved. Z kolei we wrześniu i w październiku Overkill odbył amerykańską trasę koncertową wraz z Toxic Holocaust i Warbringer. Na przełomie lutego i marca 2009 roku Overkill odbył trasę koncertową Immortalis Europian Tour 2009. Koncerty amerykanów poprzedzały zespoły Metal Church i Torture Squad. 29 stycznia 2010 roku nakładem wytwórni muzycznej Nuclear Blast ukazał się piętnasty album studyjny grupy zatytułowany "Ironbound". Płyta dotarła do 192. miejsca listy Billboard 200. W ramach promocji do utworu "Bring Me The Night" został zrealizowany teledysk, którego reżyserii podjął się ponownie Kevin Custer.
Muzycy.
Opracowano na podstawie materiału źródłowego.

</doc>
<doc id="199832" url="https://pl.wikipedia.org/wiki?curid=199832" title="Elwro 500">
Elwro 500

Elwro 500 (z wersjami Elwro 513 i Elwro 523) – 8-bitowy mikrokomputer przeznaczony do prac biurowych produkowany w Zakładach Elektronicznych Elwro od 1983 roku. Jego rozwinięciem był komputer Elwro 600.
Elwro 500 wyposażono w MCY7880 (sklonowany w Polsce 8-bitowy procesor Intel 8080). Układ ten był jedynym kiedykolwiek produkowanym w Polsce mikroprocesorem. Mikrokomputer Elwro 500 był też pierwszym seryjnie produkowanym mikrokomputerem przez Elwro.
Oprogramowanie.
Dla komputera opracowano m.in.

</doc>
<doc id="199835" url="https://pl.wikipedia.org/wiki?curid=199835" title="Beretta Holding">
Beretta Holding

Beretta Holding S.A. – międzynarodowy holding grupujący firmy produkujące broń strzelecką. Jeden z największych holdingów militarnych na świecie, największy we Włoszech.
Holding Beretta powstała w 1995 roku po zakupie przez przedsiębiorstwo Fabbrica d’Armi Pietro Beretta S.p.A. włoskiego przedsiębiorstwa Luigi Franchi S.p.A. W grudniu 1999 roku do holdingu dołączyło fińskie przedsiębiorstwo Sako i włoskie Benelli Arms, a w 2000 Uberti Replicas.
Obecnie w skład holdingu wchodzą:

</doc>
<doc id="199836" url="https://pl.wikipedia.org/wiki?curid=199836" title="Traktat w Niemieży">
Traktat w Niemieży



</doc>
<doc id="199838" url="https://pl.wikipedia.org/wiki?curid=199838" title="Repeater">
Repeater



</doc>
<doc id="199839" url="https://pl.wikipedia.org/wiki?curid=199839" title="The Running Man">
The Running Man



</doc>
<doc id="199840" url="https://pl.wikipedia.org/wiki?curid=199840" title="Helena Rurykowiczówna">
Helena Rurykowiczówna

Helena Rurykowiczówna, Helena Iwanowna (ur. 19 maja 1476 w Moskwie, zm. 20 stycznia 1513 w Wilnie) – żona Aleksandra Jagiellończyka, wielka księżna litewska i niekoronowana królowa Polski, córka wielkiego księcia moskiewskiego Iwana III i Zofii (Zoe) Paleolog – bratanicy ostatniego cesarza bizantyńskiego, Konstantyna Dragazesa.
Życiorys.
3 grudnia 1494 poselstwo polskie z kasztelanem wileńskim Aleksandrem Juriewiczem Holszańskim i kasztelanem trockim Janem Jurjewiczem Zabrzezińskim na czele wyruszyło z Wilna po Helenę w celu wydania jej za mąż za wielkiego księcia litewskiego Aleksandra Jagiellończyka. Małżeństwo to miało cementować rozejm litewsko-moskiewski. Po przybyciu Heleny na Litwę, odbył się ślub obojga 15 lutego 1495 w katedrze Świętego Stanisława w Wilnie. Nie zachowały się przekazy dotyczące posagu, prawdopodobnie takowego nie było, gdyż Helena w listach do ojca wspominała dobroć męża, który wziął żonę bez posagu. Małżonek okazał dużą hojność wobec Heleny. 28 sierpnia 1501 Aleksander nadał żonie prawem dziedzicznym dobra Kniażyce, Teteryn, Smolniany, Hradyszcze i Łosice. Dokumentem z 10 stycznia 1503 Helena otrzymała również zamek Mohylew z przynależnymi dobrami.
Mimo zawarcia związku małżeńskiego z Aleksandrem, księżna pozostała przy wyznaniu prawosławnym. Prawdopodobnie w lecie 1497 księżna zaszła w ciążę, która jednak zakończyła się poronieniem. W maju 1500 księżna poważnie zachorowała, przypuszczalnie z powodu kolejnego poronienia. Po śmierci brata Aleksandra, króla polskiego Jana Olbrachta, książę przyjechał do Krakowa na koronację, zaś Helena przebywała w Wilnie. Kościół katolicki nie wyraził zgody na koronację Heleny, która była odmiennego wyznania. Przyjęła jednak oficjalnie tytuł królowej.
W czasie wojny z Moskwą wielokrotnie pomagała Aleksandrowi w negocjacjach ze swoim ojcem, prosząc go listownie o zaniechanie najazdów na Litwę. W mężu znalazła największe wsparcie i zrozumienie, opiekowała się nim, gdy zachorował. Po jego śmierci w 1506, Helena nadal pomagała w polepszeniu napiętych stosunków z Moskwą. W 1511 próbowała wyjechać do Moskwy, jednak nie zgodził się na to jej szwagier, Zygmunt I Stary. Potajemna próba opuszczenia Polski została udaremniona przez kanclerza wielkiego litewskiego Mikołaja Radziwiłła. Pod koniec tego roku Helena udała się do Brasławia.
Była podejrzewana o spiskowanie na rzecz brata, wielkiego księcia moskiewskiego Wasyla III. Zmarła bezpotomnie w wieku trzydziestu siedmiu lat i została pochowana w cerkwi Przeczystej Bogurodzicy w Wilnie. Wiele źródeł i współczesnych relacji podaje, jakoby została otruta, zaś sprawcami tej zbrodni mieli być Radziwiłłowie. Pozostawiła po sobie dukatów, które w znacznej mierze zebrała podczas pobytu na Litwie.

</doc>
<doc id="199841" url="https://pl.wikipedia.org/wiki?curid=199841" title="STS-1">
STS-1

STS-1 – pierwszy doświadczalny lot wahadłowca kosmicznego Columbia i pierwszy w historii lot statku kosmicznego wielokrotnego użytku. Misja rozpoczęła się 12 kwietnia 1981, a zakończyła dwa dni później, 14 kwietnia 1981.
Załoga.
Członkowie załogi kolejnej misji (STS-2) byli załogą zapasową:
Zarówno dowódca jak i pilot tej misji zostali wybrani w marcu 1978 roku. John Young był najbardziej doświadczonym astronautą NASA, był wtedy także jedynym astronautą należącym do II klasy. Zadebiutował w kosmosie jako pilot misji Gemini 3, pierwszego załogowego lotu w programie Gemini, potem został dowódcą misji Gemini 10 w 1966 roku. Po zakończeniu lotów Gemini, był pilotem Modułu Dowodzenia misji Apollo 10 w roku 1969, a potem stąpał po Księżycu, jako dowódca misji Apollo 16, w 1972 roku. Potem, w 1974 objął urząd szefa Biura Astronautów, którym był aż do roku 1987.
Robert Crippen dołączył do NASA w roku 1969, po odwołaniu programu Manned Orbiting Laboratory, był debiutantem, pierwszym w kolejce do lotu w kosmos w swojej grupie. Przed przystąpieniem do STS-1, brał udział w Skylab Medical Experiment Altitude Test, pracował także na stanowisku komunikatora kapsuły (CAPCOM) podczas misji ASTP, oraz wszystkich trzech misji Skylab.
Przygotowania.
Montaż orbitera OV-102 rozpoczęto w Palmdale 27 marca 1975 r. Nieco później otrzymał on nazwę Columbia (symboliczne określenie Ameryki, lądu odkrytego przez Kolumba), pochodzącą od słynnej żaglowej fregaty zwodowanej w 1836 r., jednego z pierwszych okrętów U.S. Navy, który opłynął kulę ziemską. Poza tym nazwę Columbia nosił statek macierzysty misji księżycowej Apollo 11 w 1969 roku.
Na początku realizacji programu Space Shuttle NASA spodziewała się, że pierwszy lot kosmiczny będzie mógł nastąpić już w 1978 r. Sukces programu atmosferycznych lotów próbnych Enterprise pozwalał przypuszczać, że następny orbiter, Columbia wystartuje na orbitę okołoziemską w 1979 roku. W rzeczywistości wydarzenie to nastąpiło dopiero dwa lata później.
Pośrednią przyczyną tak dużego opóźnienia były nękające NASA ograniczenia finansowe i brak rozmachu, tak charakterystycznego dla realizowanego 10 lat wcześniej programu lotów księżycowych Apollo. W społeczeństwie amerykańskim opadła już fala emocji związana z pierwszym etapem podboju przestrzeni kosmicznej, a koniec lat siedemdziesiątych, okres kryzysu energetycznego i niezbyt zręcznej polityki prezydenta Jimmy’ego Cartera nie sprzyjał tego rodzaju przedsięwzięciom.
Oprócz mających miejsce podczas testów problemów z silnikami głównymi orbitera najwięcej problemów stworzył system osłony termicznej TPS (ang. "Thermal Protection System"). Większa część pojazdu miała być z zewnątrz pokryta bardzo lekkimi płytkami z materiałów ceramicznych (włókna węglowe i krzemionkowe), odpornymi na wysokie temperatury powstające podczas wlotu w atmosferę. W orbiterze Enterprise, który nie był przeznaczony do lotów w kosmos, płytki ceramiczne zastąpiono elementami wykonanymi z pianki poliuretanowej. O ile jednak same płytki zostały dobrze zaprojektowane, to sposób ich połączenia z orbiterem przysporzył wiele trudności.
Na początku 1979 r. kierownictwo NASA zdecydowało, że w celu przyspieszenia prac Columbia zostanie przetransponowana z Palmdale na Przylądek Canaveral. Powodem tej, jak się później okazało, niezbyt trafnej decyzji, była chęć połączenia ostatecznych prac konstrukcyjnych z przygotowaniami do pierwszego startu. W dniu 8 marca 1979 r. orbiter przewieziono na transporterze kołowym z Palmdale do Edwards AFB. Na powierzchni promu kosmicznego brakowało jeszcze około 7800 płytek z ogólnej liczby 34 000. Tymczasowo w pustych miejscach przymocowano za pomocą taśmy samoprzylepnej płytki z pianki z tworzywa sztucznego. Następnego dnia Columbia na grzbiecie Boeinga 747-SCA wykonała siedemnastominutowy lot próbny wokół bazy Edwards, podczas którego zaobserwowano kilka nieprzewidzianych zjawisk, odklejała się taśma samoprzylepna, która łopocząc uderzała o płytki i uszkadzała je. Z niewyjaśnionych początkowo przyczyn 35 płytek odpadło. Podobne zachowanie się elementów osłony termicznej zaobserwowano podczas przelotu na Florydę w dniach 24-25 marca, kiedy niosący Columbię Boeing zatrzymywał się na lotniskach Biggs Army Airfield w El Paso (Teksas), Kelly AFB w San Antonio (Teksas) i Eglin AFB (Floryda).
Jak się wkrótce okazało przyczyną odpadania płytek był podkład wykonany z nomeksowego filcu (płytki nie są mocowane bezpośrednio do aluminiowej, elastycznej konstrukcji orbitera, gdyż mogłyby popękać). Błąd w procesie technologicznym spowodował, że podkład miał zdolność skupiania naprężeń na niewielkim fragmencie płytki, co prowadziło do jej odpadnięcia. Gdy Columbia znalazła się już w budynku Orbiter Processing Facility (OPF) w Centrum Kosmicznym im. Kennedy’ego, rozpoczęto sprawdzanie, które płytki należy przykleić powtórnie. Do każdej z nich przykładano naprężenie zewnętrzne o 40% wyższe od nominalnego. W wyniku tej próby duża część płytek uległa uszkodzeniu, a nawet odpadała.
Ostatecznie na Przylądku Canaveral trzeba było zainstalować około jednej trzeciej wszystkich płytek. Nie było to zadanie łatwe, gdyż na początku jeden pracownik potrzebował 40-48 godzin na zainstalowanie pojedynczej płytki. Z czasem tempo poprawiło się, ale na przeszkodzie stanął brak pracowników. W lecie 1979 r. NASA zatrudniła więc studentów, którzy po przeszkoleniu wzięli udział w przyklejaniu płytek. We wrześniu pracowało przy Columbii około 300 osób, ale na jesieni liczba ich ponownie zmniejszyła się, gdy studentom skończyły się wakacje, a część pracowników Rockwella powróciła do Kalifornii. Stało się jasne, że ostateczny termin ukończenia osłony termicznej przeciągnie się na długo w 1980 r. Tymczasem zmiany wprowadzone w sposobie mocowania płytek zostały sprawdzone w trwającym ponad rok programie lotów próbnych, w których płytki przyklejone do skrzydeł myśliwców F-15 i F-104 poddawano naprężeniom odpowiadającym 140% wartości oczekiwanej.
Columbia przybyła na Przylądek Canaveral bez ponad 3000 elementów, w tym trzech silników głównych SSME. Końcowa faza montażu trwała przez większą część 1980 roku. W dniach 2-16 czerwca 1980 r. przeprowadzono indywidualne próby trzech silników głównych, każda trwająca 520 sekund, po czym między 19 a 26 lipca 1980 roku zainstalowano je w Columbii.
Późną jesienią 1980 r. orbiter był już właściwie ukończony. 24 listopada przewieziono go z budynku OPF do hali montażowej VAB, gdzie 26 listopada 1980 r. został połączony z rakietami wspomagającymi i zbiornikiem zewnętrznym. W dniu 29 grudnia transporter gąsienicowy przewiózł kompletny wahadłowiec na stanowisko startowe 39A. Wszystkie ostateczne próby przedstartowe przebiegały znacznie szybciej niż dotychczasowe przygotowania. Przeprowadzono próbne odłączenie pojazdu od oprzyrządowania wyrzutni (przejście na własne zasilanie, itp.). W dniach 21-23 stycznia 1981 r. wykonano próbne napełnienie i opróżnienie zbiornika ET. Podczas tankowania od zbiornika odkleił się pokaźny płat izolacji termicznej. Wobec możliwości przyklejenia go bez konieczności cofania pojazdu do hali montażowej NASA przesunęła planowany termin pierwszego startu z 17 marca 1981 r. na 4 kwietnia (późniejsze problemy techniczne opóźniły tę datę do 10 kwietnia). W dniu 20 lutego przeprowadzono trwającą 20 sekund statyczną próbę silników głównych stojącej na wyrzutni Columbii.
W dniu 19 marca 1981 roku podczas prób symulowanego startu pojazdu wydarzył się tragiczny wypadek: dwóch techników weszło do wnętrza napełnionego azotem przedziału silnikowego orbitera. W wyniku silnego zatrucia jeden zmarł jeszcze tego samego dnia, a drugi 4 kwietnia. Tragedia ta nie wpłynęła jednak na przebieg przygotowań przedstartowych.
Opis misji.
W piątek, 10 kwietnia 1981 r. wyznaczona załoga misji STS-1, astronauci John Young i Robert Crippen zajęli miejsca w kabinie wahadłowca. Tego dnia nie doszło jednak do startu: drobna niesprawność jednego z komputerów pojazdu zmusiła do odroczenia terminu rozpoczęcia lotu. W niedzielę 12 kwietnia o godzinie 7:00 rano czasu wschodnioamerykańskiego w obecności około miliona widzów obecnych na Przylądku Canaveral Columbia wzniosła się w niebo na słupie ognia i dymu, rozpoczynając erę pojazdów kosmicznych wielokrotnego użytku.
Był to pierwszy start pojazdu wielokrotnego użytku, ale także pierwsze użycie silników dodatkowych na paliwo stałe w misjach załogowych.
Celem misji było wypróbowanie wszystkich systemów pojazdu, wprowadzenie go na orbitę i bezpieczne lądowanie. Wszystkie te cele zostały spełnione, dowodząc skuteczności projektu promu kosmicznego.
Jedynym ładunkiem były instrumenty kontrolujące lot (ang. Development Flight Instrumentation - DFI) – zestaw czujników i urządzeń pomiarowych, które na bieżąco badały naprężenia występujące w czasie startu, lotu orbitalnego i lądowania.
W czasie lotu prom okrążył Ziemię 37 razy. Lądowanie odbyło się 14 kwietnia 1981 r. o godzinie 20:20:57 czasu polskiego. Wylądował na bieżni 23 Edwards AFB w Kalifornii. Misja trwała 2 dni, 6 godzin, 20 minut i 53 sekundy.
Oględziny po misji wykazały, że w wyniku nadciśnienia wywołanego przy odpaleniu silników na paliwo stałe odpadło szesnaście płytek ochrony termicznej, a dalsze 148 zostało uszkodzone. Jednakże we wszelkich innych aspektach Columbia pozostała bez szwanku.
Columbia powróciła do Centrum Kosmicznego im. Johna F. Kennedy’ego drogą lotniczą, na grzbiecie Boeinga 747.
Emblemat.
Emblemat używany jako oznaczenie misji został zaprojektowany przez artystę Roberta McCalla.
Rocznica.
Aby upamiętnić pierwszy lot pojazdem kosmicznym wielokrotnego użytku, a także pierwszy lot człowieka w przestrzeń kosmiczną, corocznie 12 kwietnia obchodzona jest Noc Jurija.

</doc>
<doc id="199842" url="https://pl.wikipedia.org/wiki?curid=199842" title="Exodus (amerykański zespół muzyczny)">
Exodus (amerykański zespół muzyczny)

Exodus – amerykańska grupa muzyczna wykonująca thrash metal. Powstała w Richmond w Kalifornii w 1979 roku, zespół z przerwami funkcjonuje do dziś.
Historia.
Grupa powstała w Richmond w Kalifornii w 1979 roku z inicjatywy Toma Huntinga (instrumenty perkusyjne, wokal) oraz Kirka Hammetta (gitara elektryczna). Pierwszy skład zespołu uzupełnił Geoff Andrews (gitara basowa), później dołączyli Paul Baloff (śpiew) i Gary Holt (gitara elektryczna). W 1983 roku na rzecz grupy Metallica zespół opuszcza Kirk Hammett wkrótce zastąpiony przez Ricka Hunolta (gitara elektryczna) z którym to zespół zrealizował debiutancki album pt. „Bonded By Blood” wydany z ponad rocznym opóźnieniem w 1985 roku, doceniony zarówno przez krytykę, jak i fanów grupy. W 1986 roku w wyniku nieporozumień grupę opuszcza Paul Baloff. Zastąpiony przez występującego w grupie Legacy (później pod nazwą Testament) Steve’a Souzę. Wydany w 1987 roku album pt. „Pleasures Of The Flesh” nie zyskał jednak uznania. Kolejne albumy grupy okazały się jednak sukcesem „Fabulous Disaster” (1989), „Impact Is Imminent” (1990), „Force Of Habit” (1992) cieszyły się duża popularnością, samą grupę zaś zyskała uznanie w środowisku thrashmetalowym. W 1992 roku wraz z odejściem z zespołu Steve’a Souzy grupa zawiesza działalność. W roku 2001 zespół reaktywuje się.
Przed nagraniem "Shovel Headed Kill Machine" zespół opuszcza trzech członków. Steve Souza został usunięty z zespołu, natomiast Rick Hunolt i Tom Hunting odeszli podając jako powody chęć poświęcenia się rodzinie oraz problemy ze zdrowiem. Płyta ostatecznie została nagrana w składzie uzupełnionym o gitarzystę Lee Altusa występującego wcześniej w Heathen, perkusistę Paula Bostapha oraz Roba Dukesa, byłego technicznego zespołu, który objął pozycję wokalisty.
W marcu 2007 zespół ogłosił powrót do składu Toma Huntinga. Z Exodusem w przyjacielskiej atmosferze pożegnał się Bostaph.
W czerwcu 2014 zespół ogłosił rozstanie z wokalistą Robem Dukesem i powrót poprzedniego wokalisty Steve’a „Zetro” Souzy.

</doc>
<doc id="199843" url="https://pl.wikipedia.org/wiki?curid=199843" title="Neptun 156">
Neptun 156

Neptun 156 – popularny polski monitor z lat osiemdziesiątych XX wieku, produkowany na podzespołach telewizora Neptun 150 przez Gdańskie Zakłady Elektroniczne „Unimor”. Przewidziany do pracy z parametrami odświeżania telewizora (CGA), potrafił pracować z kartą graficzną Hercules (dla poprawy jakości wymagał drobnej modyfikacji).

</doc>
<doc id="199844" url="https://pl.wikipedia.org/wiki?curid=199844" title="Kolenchyma">
Kolenchyma

Kolenchyma (zwarcica) – tkanka roślinna wzmacniająca złożona z komórek żywych, elastycznych i wydłużonych, otoczonych niezdrewniałą celulozowo-pektynową ścianą. Komórki mogą zawierać chloroplasty, chociaż nie należą do tkanek asymilacyjnych. W ścianie komórkowej występują zwykle nierównomierne zgrubienia. Zwykle komórki kolenchymy ściśle do siebie przylegają. Pomimo znacznej grubości ściany komórkowe kolenchymy pozostają elastyczne, co umożliwia wzrost rośliny na długość. Czasem w skład ściany komórkowej wchodzi oprócz celulozy protopektyna, zdolna do pęcznienia.
Wyróżnia się następujące rodzaje kolenchymy:
Jest to tkanka pierwotna, czyli wytwór merystemów pierwotnych.
Jej komórki mogą często różnicować się w merystemy wtórne, gł. tkankę korkotwórczą.
Kolenchyma występuje przede wszystkim w peryferycznych partiach łodyg lub ogonków liściowych (szybko rosnących częściach rośliny), rzadziej w korzeniu. Chroni te organy od złamania oraz nadaje im niezbędną odporność mechaniczną. Bardzo rzadko występują przestwory – tzw. kolenchyma luźna.

</doc>
<doc id="199848" url="https://pl.wikipedia.org/wiki?curid=199848" title="Sklerenchyma">
Sklerenchyma

Sklerenchyma (twardzica) – tkanka wzmacniająca roślin. Dojrzałe komórki sklerenchymatyczne mają mocno zgrubiałe i na ogół silnie zdrewniałe ściany wtórne, inkrustowane ligniną, z licznymi jamkami. W czasie rozwoju tych komórek ich protoplasty najczęściej zamierają i zanikają – są to więc komórki martwe. Tkanka składa się przeważnie z komórek prozenchymatycznych (podłużnych). Funkcją sklerenchymy jest przede wszystkim nadawanie sztywności poszczególnym częściom rośliny. W rozwoju powstają z merystemów pierwotnych lub wtórnych. 
Występuje w dwóch postaciach:
Stereidy.
Włókna mają postać podłużnych komórek, zwykle o długości 1-2 mm szerokości od 0,01 do 0,28 mm. Komórki są klinowato zakończone, a końce zachodzą na siebie. Ściana komórkowa jest gruba, a światło komórki bardzo ograniczone. Jamki występują nielicznie. Mogą występować pojedynczo lub tworzyć długie sznury lub pasma. Przestwory między komórkami występują rzadko i są niewielkie. W korzeniu znajdują się głównie w części centralnej, a w łodygach w obwodowej. W liściach wokół wiązek przewodzących tworzą pochwę sklerenchymatyczną. Ze względu na lokalizację można wyróżnić:
Włókna sklerenchymatyczne mają także znaczenie gospodarcze. Włókna lnu zwyczajnego i konopi siewnych mogą mieć długość nawet do 10 cm i są wykorzystywane do wyrobu nici i tkanin.
Sklereidy.
Sklereidy zwykle maja kształt zbliżony do kuli, mogą być jednak wydłużone. Są to komórki martwe o grubej ścianie komórkowej, niekiedy wysyconej suberyną. 
Komórki kamienne (sklereidy) są nasycone solami mineralnymi i są najtwardszą tkanką roślinną. 
Sklereidy nie tworzą jednolitej tkanki, lecz występują w postaci skupisk (np. grupy komórek kamiennych w miąższu owocu rzekomego gruszy) lub pojedynczo jako tzw. idioblasty. Wyróżnia się kilka typów tych komórek, w zależności od ich kształtów:
Komórki kamienne odpowiadają za szczególną twardość struktur takich jak łupiny nasion.

</doc>
<doc id="199854" url="https://pl.wikipedia.org/wiki?curid=199854" title="Węza">
Węza

Węza – używany w pszczelarstwie szablon z wytłoczonymi kształtami komórek plastra pszczelego umieszczany w ramce. Rozmiar dostosowany jest do wielkości i kształtu ramki, najczęściej prostokątny.
Węzę z wosku osadza się w ramce poprzez wtopienie w drut przewleczony przez nią. Dzięki zastosowaniu węzy plastry tworzone przez pszczoły mają regularny kształt o określonej wielkości komórek.
Węza produkowana jest przemysłowo lub samodzielnie przez pszczelarzy. Do produkcji węzy używa się stalowych walców z wytłoczonym wzorem dna komórki plastra pszczelego.
Od niedawna produkuje się też węzę plastikową, najczęściej wraz z plastikową ramką. Ramka taka jest bardziej wytrzymała (głównie w czasie transportu) i tańsza, ale nie jest pewne, czy nie jest wolniej budowana, a tym samym nie zmniejsza potencjału rodziny pszczelej.
Rodzaje węzy.
W polskich pasiekach używa się kilku rodzajów węzy o zróżnicowanych wymiarach, dostosowanych do ramki danego rodzaju ula:

</doc>
<doc id="199855" url="https://pl.wikipedia.org/wiki?curid=199855" title="Epiderma">
Epiderma

Epiderma, skórka – w szerokim znaczeniu jest to tkanka roślinna okrywająca, obejmująca zarówno powierzchniową warstwę komórek pędu, jak i korzenia.
W ściślejszym znaczeniu epiderma definiowana jest jako skórka pędu roślin naczyniowych – powierzchniowa powłoka łodygi, liści i organów generatywnych, podczas gdy skórkę korzenia nazywa się ryzodermą (epiblemą).
Skórka wyróżniana jest także w budowie różnych części różnych pokoleń mszaków. Tworzy ją warstwa ściśle do siebie przylegających żywych komórek pozbawionych chloroplastów. Najczęściej jest to pojedyncza warstwa komórek.
U roślin magazynujących wodę epiderma jest wielowarstwowa. W tym przypadku wierzchnia warstwa komórek zapewnia ochronę organu, a kolejne warstwy magazynują wodę, tworząc tkankę wodną.
Budowa i funkcje.
Pełni funkcje okrywającą. Tworzy ją najczęściej pojedyncza warstwa komórek, ściśle do siebie przylegających pozbawionych chloroplastów i otoczonych celulozową ścianą.
Skórka u mszaków.
U glewików plecha gametofitu zbudowana jest jednorodnie, ale już w budowie sporofitu wyróżnia się skórkę zbudowaną z wydłużonych pionowo komórek, między którymi znajdują się aparaty szparkowe. U mchów skórka występuje w secie sporofitu i łodyżce gametoforu, może być jedno- lub kilkuwarstwowa, z aparatami szparkowymi położonymi na powierzchni lub zagłębionymi. Specyficznie wykształcona kilkuwarstwowa tkanka okrywająca torfowców określana jest mianem hialodermy. Wśród wątrobowców skórka wyróżniana jest tylko w plechach gametofitów porostnicowców. Na powierzchni górnej zawiera aparaty szparkowe, na dolnej chwytniki i łuski brzuszne.
Skórka u roślin naczyniowych.
U roślin naczyniowych epiderma występuje tylko na powierzchni organów o budowie pierwotnej oraz w łodydze roślin zielnych. U innych roślin wieloletnich w momencie rozpoczęcia przyrostu wtórnego i rozrastania się łodygi na grubość skórka zastępowana jest przez perydermę (korkowicę). U niektórych roślin tworząca ją tkanka korkotwórcza zakłada się w samej skórce, u większości jednak w warstwie podskórkowej.
Zewnętrzna część ścian komórkowych w skórce roślin naczyniowych jest zwykle grubsza i wysycona kutyną. Kutyna tworzy na skórce ochronną warstwę zwaną kutykulą. Wysycenie kutyną następuje w procesie inkrustacji a pokrycie dodatkową warstwą kutykuli w procesie adkrustacji. W efekcie organizm rośliny jest chroniony przed utratą wody. Pokryta kutykulą epiderma jest także trudno przepuszczalna dla gazów. W celu zapewniania odpowiedniej wymiany gazowej w epidermie znajdują się aparaty szparkowe. Komórki aparatów szparkowych są jedynymi komórkami epidermy zawierającymi chloroplasty.
Epiderma może być gładka, wtedy zazwyczaj posiada grube warstwy kutykuli, lub może wytwarzać na swojej powierzchni rozmaite twory, takie jak: włoski i kolce, u paproci łuskowate wyrostki zwane ramentami.

</doc>
<doc id="199857" url="https://pl.wikipedia.org/wiki?curid=199857" title="Egzoderma">
Egzoderma

Egzoderma, skórnia, podskórnia – tkanka roślinna pochodzenia miękiszowego, znajdująca się pod ryzodermą. Ściany komórek egzodermy ulegają korkowaceniu, przez co egzoderma pełni powyżej strefy włośnikowej korzenia funkcję ochronną. Do korkowacenia dochodzi gdy włośniki zaczynają więdnąć. W starszych strefach korzenia egzoderma zastępuje skórkę korzenia.

</doc>
<doc id="199862" url="https://pl.wikipedia.org/wiki?curid=199862" title="Meatball">
Meatball



</doc>
<doc id="199863" url="https://pl.wikipedia.org/wiki?curid=199863" title="Meatball Wiki">
Meatball Wiki



</doc>
<doc id="199864" url="https://pl.wikipedia.org/wiki?curid=199864" title="Tom Hamilton">
Tom Hamilton

Thomas Hamilton (ur. 31 grudnia 1951 w Colorado Springs) – amerykański muzyk rockowy, znany głównie jako basista zespołu Aerosmith.
Hamilton był synem George’a i Betty Hamilton, w Wayland. Ma starszego brata Scotta, starszą siostrę Perry i młodszą Cecily. Jego ojciec pracował w siłach powietrznych, matka była gospodynią domową. Zaczął grę na gitarze w wieku 12 lat (nauczył go jego brat, który kupił gitarę kiedy Tom miał 4 lata), po 2 latach przerzucił się na bas, ponieważ jedyna lokalna grupa potrzebowała basisty. Hamilton był członkiem zespołu z przyszłym gitarzystą Aerosmith Joem Perrym. Zespół nazywał się po prostu The Jam Band. Kiedy grupa się rozpadła Hamilton i Perry przeprowadzili się do Bostonu aby założyć nowy zespół i trafili na Stevena Tylera, kiedy jego zespół się rozpadł rozpoczęli gre jako trio, z Hamiltonem na basie, Perrym na gitarze i Tylerem na perkusji oraz jako wokalisty. Później dołączył do nich Ray Tabano, a Joey Kramer zastąpił Tylera na perkusji, aby mógł się skupić na śpiewaniu. Tabano niedługo zastąpił Brad Whitford i tak powstał Aerosmith.
Współpracował przy pisaniu trzech hitów Aerosmith: „Sweet Emotion” (głównie znana dzięki linii basu), „Janie’s Got A Gun” i „Jaded”. Gra również na gitarze rytmicznej w innych piosenkach nad którymi pracował: „Sick As A Dog” i „Uncle Salty” (albumy "Rocks" i "Toys In The Attic").
Odwołując się do strony zespołu Aerosmith.com, ulubioną piosenką Aerosmith Hamiltona jest „The Farm” (album "Nine Lives" – 1997). Ożenił się w 1975 z Terry Cohen, mają dwójkę dzieci. Hamilton był ostatnim członkiem zespołu, który wyleczył się z nałogów narkotykowych i palenia marihuany (był uzależniony do czasu nagrywania albumu Permanent Vacation – 1987).
W sierpniu 2006 roku ogłosił, że zdiagnozowano u niego raka gardła i przebył siedmiotygodniowy cykl radiacji i chemoterapii. Zmuszony tymsamym był do ominięcia trasy "Route Of All Evil". David Hull (który pracował w solowym projekcie gitarzysty Joeya Perry’ego) zastąpił go na scenie. Nigdy przedtem Hamilton nie opuścił koncertu Aerosmith. Podczas trasy we wrześniu 2006 dołączył do grupy w Bostonie wykonującej Sweet Emotion, i na prywatnym koncercie w Beacon Theatre w Nowym Jorku 3 grudnia 2006. Obecnie zaświadcza, że jest „wolny od raka”.
Hamilton to najwyższy członek zespołu (ponad 185 cm). Jest również „tym zabawnym” w Aerosmith, zawsze szukając okazji do robienia żartów w wywiadach, jednocześnie będąc największym gadułą w wywiadach.

</doc>
<doc id="199866" url="https://pl.wikipedia.org/wiki?curid=199866" title="Dąbrowa Białostocka (gmina)">
Dąbrowa Białostocka (gmina)

Dąbrowa Białostocka (daw. "gmina Dąbrowa Grodzieńska", "gmina Dąbrowa") – gmina miejsko-wiejska w województwie podlaskim, w powiecie sokólskim. W latach 1975–1998 gmina położona była w województwie białostockim.
Siedziba gminy to Dąbrowa Białostocka. Charakter głównie rolniczy. W jej obrębie znajduje się Biebrzański Park Narodowy.
Według danych z 30 czerwca 2008 gminę zamieszkiwało 12 530 osób.
Struktura powierzchni.
Według danych z roku 2002 gmina Dąbrowa Białostocka ma obszar 263,95 km², w tym:
Gmina stanowi 12,85% powierzchni powiatu.
Demografia.
Dane z 30 czerwca 2008:
Sołectwa.
Bagny
, Bity Kamień
, Brzozowo
, Brzozowo-Kolonia
, Dąbrowa Białostocka
, Grabowo
, Grodziszczany
, Grzebienie
, Hamulka
, Harasimowicze
, Kolonia Harasimowicze
, Jaczno
, Jałówka
, ul. Jasionówka 
, ul. Jasionówka Kolonia
, Kamienna Nowa
, Kamienna Stara
, Kamienna Stara Kolonia
, Kirejewszczyzna
, Kropiwno
, Krugło
, Kuderewszczyzna
, Lewki
, Łozowo
, Kolonia Łozowo
, Małowista
, ul. Małyszówka 
, ul. Małyszówka Kolonia 
, Miedzianowo
, Mościcha
, Nierośno
, Nowa Wieś
, Nowinka
, Olsza
, Osmołowszczyzna
, Ostrowie
, Kolonia Ostrowie
, Pięciowłóki
, Podbagny
, Reszkowce
, Sadek
, Sadowo
, Sławno
, Stock
, Suchodolina
, Szuszalewo
, Trzyrzeczki
, Wesołowo
, Wiązówka
, Wroczyńszczyzna
, Zwierzyniec Mały
, Zwierzyniec Wielki
Pozostałe miejscowości w gminie: Brzozowy Borek, Czarnorzeczka, Kaszuba, Nowa Kamienna (osada), Pogorzałe, Prohalino, Różanystok, Zujkowszczyzna.
Sąsiednie gminy.
Janów, Lipsk, Nowy Dwór, Sidra, Suchowola, Sztabin

</doc>
<doc id="199867" url="https://pl.wikipedia.org/wiki?curid=199867" title="Elwro 600">
Elwro 600

Elwro 600 – 8-bitowy mikrokomputer przeznaczony do prac biurowych i inżynierskich, który miał być produkowany przez Wrocławskie Zakłady Elektroniczne Mera-Elwro. Komputer powstawał na wydziale T10, pod kierownictwem Tadeusza Kultysa. Zostało wyprodukowanych tylko kilka egzemplarzy informacyjnych. Do budowy komputera wykorzystano procesor MCY 7880 (odpowiednik i8080). Projekt został porzucony. 
Elwro 600 miał być produkowany od przełomu lat 1985/1986 z planowaną produkcją łączną (z Elwro 500) w pierwszych latach 2500 sztuk, a docelowo 10000.
Dane.
Inne.
Według jednego ze źródeł miał mieć 4 porty równoległe. Miał być profesjonalnym komputerem osobistym "dla sekretarki, inżyniera, naukowca i nauczyciela".
System operacyjny komputera to EMOS. Różnica jest natomiast w ROMie - w porównaniu do poprzedniego miał program monitorujący (Rezydentalny Program Sterujący). Program monitorujący sprawdzał zawartość pamięci operacyjnej, rejestry, nadzorował funkcje związane z dyskietkami (odczytywał programy z dyskietki oraz zajmował się funkcjami dotyczącymi formatowania).
Format zapisu dyskietek zgodny z IBM 3740 (mimo zastosowania zamiast 8 calowych, dyskieteki 5,25 cala), a system dyskowy EMOS 1.0.

</doc>
<doc id="199869" url="https://pl.wikipedia.org/wiki?curid=199869" title="Sklereidy">
Sklereidy

Sklereidy, komórki kamienne – jedna z form tkanki wzmacniającej – sklerenchymy, występująca w postaci komórek o bardzo zróżnicowanych kształtach: równowymiarowym, podłużnym, nieregularnie rozgałęzionym.
Mogą występować pojedynczo jako idioblasty lub w małych grupach w różnych tkankach (np. grupy komórek kamiennych w miąższu owocu gruszy). Mogą też tworzyć zwartą, twardą tkankę, z której zbudowane są zewnętrzne części pestek, łupiny orzechów oraz niektórych nasion. Usztywniają blaszkę liściową niektórych roślin, chroniąc przed roślinożercami. Charakter sklereidów wykazują również komórki skórki łusek pąków zimowych. Ich ściany są grube, silnie zdrewniałe, często zawierają suberynę, często wysycone SiO2 lub CaCO3.
Ze względu na kształt wyróżniane są izodiametryczne komórki kamienne – brachysklereidy, rozgałęzione asterosklereidy oraz przypominające kształtem kość – osteosklereidy, bez rozszerzonych końców – makrosklereidy oraz nitkowate i rozgałęzione trichosklereidy.

</doc>
<doc id="199870" url="https://pl.wikipedia.org/wiki?curid=199870" title="Ziołomiód">
Ziołomiód

Ziołomiód – produkt pszczeli uzyskiwany z pożywki podawanej pszczołom przez pszczelarza. Pożywką są ekstrakty z ziół, soki wyciskane na zimno z ziół czy owoców mieszane zwykle z syropem cukrowym, niekiedy z dodatkiem miodu naturalnego. Ponieważ pożywka jest dostarczana pszczołom w okresie letnim zwykle ziołomiód zawiera spory dodatek miodu naturalnego z pożytków, jakie w danym czasie występują.
Opis.
Czysty ziołomiód, bez dodatku miodu naturalnego można byłoby uzyskać tylko w okresie bezpożytkowym, ale taki okres na ogół nie pokrywa się z czasem maksymalnej aktywności biologicznej zbieranych ziół. Dla ziół, których głównymi składnikami aktywnymi są różnego rodzaju sole mineralne możliwe jest przygotowanie pożywki w okresie największej ich aktywności, zakonserwowanie jej dużym dodatkiem syropu cukrowego, a następnie podawanie po rozcieńczeniu w okresie bezpożytkowym. Tak postępuje się produkując ziołomiód pokrzywowy.
Pomysł produkowania ziołomiodów wziął się z obserwacji pszczół przy produkcji miodu spadziowego. Do produkcji tego miodu pszczoły wykorzystują wydzielinę mszyc i czerwców, które niekiedy masowo rozwijają się na niektórych drzewach, np. jodle, świerku, lipie, klonie. Owady te do wychowania następnego pokolenia potrzebują białek, a w soku rośliny na której żyją białka jest mało, za to dużo węglowodanów i soli mineralnych. Nadmiar węglowodanów i soli mineralnych jest przez nie wydalany i ta słodka wydzielina jest właśnie wykorzystywana przez pszczoły. Miód spadziowy zawiera dużo minerałów, ogólnie jest cenny dla ludzi, ale niezbyt korzystny dla pszczół, które na takim miodzie źle zimują. Ponieważ są rośliny cenne dla człowieka, ale nie występują na nich w dużej ilości mszyce zastosowano wyciskarki dla uzyskania soku, a cukier został dodany z zewnątrz, tak aby pożywka była interesująca dla pszczół.
Ziołomiody produkuje się z wykorzystywaniem różnych roślin, owoców, jagód. W zależności od pożywki mają one inny skład substancji aktywnych, natomiast skład węglowodany jest podobny do składu miodu naturalnego. Również zawartość enzymów i kwasów dodawanych przez pszczoły w miodach naturalnych i ziołomiodach jest podobna.
Kontrowersje.
Część nieporozumień zasadza się na negowaniu ziołomiodu jako produktu pszczelego, w związku z tym padają stwierdzenia, że nazwa ziołomiód jest nadużyciem i wprowadzaniem w błąd klienta. Jednak ziołomiód wirujemy z plastrów identycznie, jak miód naturalny, a często jest to mieszanka ziołomiodu i miodu naturalnego. W dodatku pszczoły w niektórych sezonach intensywnie zbierają sok z owoców morwy, borówki czy winogron mieszając go z nektarem z kwiatów.
Patrząc na problem szerzej, to znaczy na samodzielną decyzję pszczół co do źródeł pożytku widzimy zmiany w miodach naturalnych, jakie zaszły, choćby z powodów cywilizacyjnych:
Innych niepokoi możliwość fałszowania ziołomiodów, być może trudniejsza do odkrycia, aniżeli fałszowanie miodów naturalnych, ponieważ tam pomaga analiza pyłkowa. Analizę można oprzeć o zawartość, którejś z wiodących substancji czynnych ziołomiodu, ale wymaga to standaryzacji. Oczywiście trzeba sobie zdawać sprawę z tego, że w produktach pszczelich powtarzalność produktów określana jest pewnym zakresem zawartości poszczególnych składników ponieważ w zależności od pogody udział nektaru poszczególnych roślin jest różny.
Zastosowania lecznicze.
Prowadzone są badania dotyczące możliwości leczniczych różnych ziołomiodów. Część ziołomiodów ma już potwierdzone klinicznie działanie, część cieszy się dobrą opinią praktykujących lekarzy, ale ogólnie jest to obszar, w którym potrzeba jeszcze wielu badań i rozbudowania standaryzacji.
Ziołomiody - inna forma stabilizacji substancji aktywnych.
Ziołomiody pozwalają zachować pewne substancje obecne w roślinach w postaci aktywnej. Z wielu roślin możemy przygotować stabilne produkty wykorzystując alkohol etylowy, glicerynę, oleje czy produkując z nich suche ekstrakty. Jednak w przypadku roślin, w których aktywne biologicznie są substancje białkowe użycie tych metod prowadzi często do ich denaturacji czy inaktywacji. Sok wyciśnięty ze świeżo zebranych roślin pomieszany z syropem cukrowym i dodatkiem miodu, szybko przetworzony przez pszczoły pozwala często na ustabilizowanie tych substancji białkowych. Otrzymujemy produkt aktywny biologicznie i ciekawy smakowo. Trzeba sobie jednak zdawać sprawę z tego, że otrzymanie takiego czystego ziołomiodu jest w praktyce bardzo utrudnione, ponieważ zbieramy te rośliny na ogół w okresie, kiedy pszczoły mają duży wybór pożytków i w rezultacie otrzymujemy mieszankę miodu i ziołomiodu. Relację ziołomiodu do miodu można szacować barwiąc pożywkę naturalnym barwnikiem, np. sokiem z borówek, dzięki czemu oglądając plaster widzimy, gdzie są komórki z ziołomiodem.

</doc>
<doc id="199871" url="https://pl.wikipedia.org/wiki?curid=199871" title="Komórki kamienne">
Komórki kamienne



</doc>
<doc id="199872" url="https://pl.wikipedia.org/wiki?curid=199872" title="Jan Zawidzki">
Jan Zawidzki

Jan Wiktor Zawidzki (ur. 20 grudnia 1866 we Włókach, zm. 14 września 1928 w Warszawie) – polski fizykochemik, m.in. profesor Akademii Rolniczej w Dublanach, Uniwersytetu Jagiellońskiego, Politechniki Warszawskiej (jej rektor w latach 1918/19), filister Korporacji Akademickiej Arkonia, historyk chemii, autor podręczników. W latach 1918–1919 rektor Politechniki Warszawskiej.
Życiorys.
Rodzina; 
Nauki początkowe pobierał w domu, a następnie ukończył Warszawską Szkołę Realną (1876-1884). W styczniu 1886 roku zdał egzamin wstępny do prywatnej ryskiej Szkoły Politechnicznej Bałtyckiej. Początkowo studiował na Wydziale Mechanicznym jednak po kilku semestrach przeniósł się na Wydział Chemiczny.
W 1895 po zdaniu wszystkich egzaminów otrzymał dyplom inżyniera chemika z odznaczeniem. Gdy studiował w Rydze był członkiem korporacji „Arkonia”, a w latach 1892–1893- piastował stanowisko jej prezesa.
Absolwent Wydziału Budowy Maszyn i Chemii Politechniki Ryskiej na której był później asystentem i docentem. Studia uzupełniające w Lipsku (doktorat) i Amsterdamie. Od 1907 profesor Akademii Rolniczej w Dublanach na której do 1917 kierował katedrą chemii ogólnej.
W czasie pobytu w Lipsku był członkiem stowarzyszenia naukowego ”Unitas”, skupiającego Polaków studiujących na tamtejszym Uniwersytecie. Został wybrany jako delegat na Zjazd Zjednoczenia Towarzystw Polskich w Zurychu a następnie w 1898 roku został prezesem „Unitas”.
W 1905 roku złożył egzamin na stopień magistra chemii na Uniwersytecie Petersburskim. W tym samym roku uzyskał tytuł inżyniera-technologa w Ryskim Instytucie Politechnicznym.
Czynnie brał udział w wydarzeniach rewolucyjnych w 1905 roku. Za jego inicjatywą powstał „Związek Docentów Politechniki”, którego wiceprezesem był w latach 1905–1906.
W 1906 roku obrano go docentem chemii fizycznej stosowanej. 
Od 1907 profesor Akademii Rolniczej w Dublanach na której do 1917 kierował Katedrą Chemii Ogólnej.
1 października 1917 roku powołany został na stanowisko wykładowcy chemii nieorganicznej na Uniwersytecie Warszawskim i Politechniki Warszawskiej.
19 maja 1919 roku otrzymał nominację profesora zwyczajnego oraz stanowisko kierownika Katedry Chemii Nieorganicznej na Wydziale Chemii PW.
Pracownik Ministerstwa Wyznań Religijnych i Oświecenia Publicznego. od 11 XII 1924 do 25 III 1925 jako kierownik tego resortu wchodził w skład gabinetu Władysława Grabskiego.
Spoczywa na cmentarzu Powązkowskim w Warszawie (kw. 217-III-14).
Od roku 1979 Polskie Towarzystwo Chemiczne przyznaje medal jego imienia za wybitne osiągnięcia z zakresu chemii fizycznej i nieorganicznej.

</doc>
<doc id="199878" url="https://pl.wikipedia.org/wiki?curid=199878" title="Boris Peškovič">
Boris Peškovič

Boris Peškovič (ur. 30 czerwca 1976 w Topolczanach) – były słowacki piłkarz występujący na pozycji bramkarza.
Kariera.
Peškovič rozpoczynał swoją karierę w klubie OFK Nedanovce, by kontynuować ją w Slovanie Bratysława. Do Polski trafił w 2002 roku, do II-ligowego Lukullusa Świtu Nowy Dwór. Był jednym z kilku piłkarzy odpowiedzialnych za tzw. aferę barażową, w której zawodnicy Świtu „sprzedali” awans do pierwszej ligi Szczakowiance Jaworzno. Słowak, który brał udział w tym procederze i przyznał się do winy, został ukarany przez PZPN roczną dyskwalifikacją. Wystąpił później w barwach Świtu w sezonie 2003/2004 7 razy (zadebiutował 17 kwietnia 2004 roku) i przeszedł do II-ligowego Widzewa Łódź, w którym grał jesienią kolejnych rozgrywek.
W przerwie zimowej tamtego okresu został zawodnikiem Pogoni Szczecin. W lecie 2005 roku doznał kontuzji, a jego miejsce w składzie na sezon 2005/2006 zajął utalentowany Bartosz Fabiniak. Po wymianie niemal całego składu Pogoni na przełomie 2005 i 2006 roku, Peškovič był jednym z niewielu piłkarzy, którzy pozostali w klubie. Po przyjściu do drużyny Radosława Majdana, nadal był rezerwowym bramkarzem zespołu. W barwach „Portowców” rozegrał łącznie 33 spotkania.
21 lutego 2007 roku Peskovič podpisał kontrakt z Zagłębiem Sosnowiec. Awansował z nim do Ekstraklasy. 28 lipca tego roku opuścił zgrupowanie Zagłębia, rozstając się z drużyną. Przyczyną była zbyt niska podwyżka, proponowana przez zarząd klubu. Występował następnie w barwach Górnika Zabrze, którego reprezentował w latach 2007–2008.
Po rozwiązaniu umowy z Górnikiem, był piłkarzem portugalskiej Académiki Coimbra, do której przeszedł razem z Łukaszem Madejem. Grał tam w podstawowym składzie, a w lipcu 2009 roku został zawodnikiem CFR Cluj. Wraz z początkiem 2011 roku przeniósł się do słowackiego Tatrana Preszów, występując w klubie przez pół roku. Na sezon 2011/2012 powrócił do Górnika Zabrze. W rundzie jesiennej rozegrał tylko jedno spotkanie ligowe. 20 stycznia 2012 roku Peškovič rozwiązał kontrakt za porozumieniem stron, a 10 dni później związał się z pierwszoligową Wisłą Płock. Jeszcze w 2012 roku postanowił zakończyć zawodową karierę.
Życie prywatne.
Żonaty z Anną, mają córkę Amelię. Przyrodni brat Borisa, Michal, jest bramkarzem.

</doc>
<doc id="199882" url="https://pl.wikipedia.org/wiki?curid=199882" title="Sojuz TMA-5">
Sojuz TMA-5

Sojuz TMA-5 - misja kapsuły kosmicznej Sojuz, stanowiąca dwudziestą piątą załogową wizytę na pokładzie Międzynarodowej Stacji Kosmicznej. 
Saliżan Szaripow i Leroy Chiao zastąpili na pokładzie stacji załogę dziewiątą, w składzie Giennadij Padałka i Edward Fincke.
Start planowano na 9 października, lecz przesunięto go z powodu awarii podczas testów przed startem. Nieumyślnie odpalono jeden z niewielkich ładunków wybuchowych na pokładzie kapsuły. Uszkodzenia naprawiono przed startem pojazdu. 
Manewr dokowania przeprowadzono ręcznie, gdyż komputer pokładowy zbliżał się do stacji zbyt szybko. Również odłączenie od stacji przeprowadzono ręcznie, aby oszczędzać moc uszkodzonej baterii. 
Po 193 dniach spędzonych na pokładzie stacji załoga bezproblemowo wylądowała w Kazachstanie, zabierając ze sobą Włocha Vittoriego, który na stację poleciał z następną załogą na pokładzie kapsuły Sojuz TMA-6.

</doc>
<doc id="199883" url="https://pl.wikipedia.org/wiki?curid=199883" title="Piotr Celeban">
Piotr Celeban

Piotr Celeban (ur. 25 czerwca 1985 w Szczecinie) – były polski piłkarz występujący na pozycji obrońcy w polskim klubie Śląsk Wrocław. Młodzieżowy i seniorski reprezentant Polski.
Życie prywatne.
Urodził się 25 czerwca 1985 w Szczecinie. Uczęszczał do Szkoły Podstawowej nr 37, a od szóstej klasy do Szkoły Podstawowej nr 51. Maturę zdał w VIII Liceum Ogólnokształcącym im. Olimpijczyków Polskich. Początkowo, dzięki ojcu Sławomirowi (medaliście mistrzostw Polski), trenował judo. Do piłki nożnej trafił poprzez mikołajkowy turniej, na którym został wypatrzony przez trenera Włodzimierza Obsta.
Kariera klubowa.
Piotr Celeban karierę piłkarską rozpoczynał w Pogoni Szczecin, występując w jej rezerwach. Po raz pierwszy do pierwszego składu został włączony w rundzie wiosennej sezonu 2002/2003, lecz debiut w I lidze zaliczył dopiero 14 maja 2005, grając przez pełne 90 minut w zremisowanym 1:1 spotkaniu z Górnikiem Łęczna. Jesienią sezonu 2005/2006 rozegrał sześć meczów, strzelił także pierwszego gola na najwyższym szczeblu – uczynił to 7 sierpnia w wygranym 4:2 spotkaniu przeciwko Koronie Kielce. Pod koniec lutego 2006 roku został wypożyczony do drugoligowego Śląska Wrocław. Był jego podstawowym zawodnikiem i wystąpił w 16 meczach, w których zdobył dwie bramki.
W czerwcu 2006 Celeban powrócił do Pogoni Szczecin i to jej barwy reprezentował w sezonie 2006/2007. Wywalczył miejsce w pierwszym składzie i regularnie grał na boiskach I ligi. Strzelił trzy gole, w tym bramkę w spotkaniu przeciwko Wiśle Kraków, dającą remis szczecińskiemu klubowi. W czerwcu 2007 pozyskaniem zawodnika zainteresowany był Górnik Zabrze, który złożył oficjalną ofertę kupna. Ostatecznie Celeban został jednak graczem Korony Kielce, z którą podpisał czteroletni kontrakt. W rundzie jesiennej sezonu 2007/2008 rozegrał tylko cztery mecze w I lidze, dlatego też zarząd klubu postanowił wypożyczyć go do Śląska Wrocław. W lutym 2008 roku Celeban dołączył do wrocławskiej drużyny, przebywającej na cypryjskim zgrupowaniu. Wystąpił w trzech meczach sparingowych, lecz Korona cofnęła zgodę na wypożyczenie ze względu na problemy zdrowotne Marcina Kusia.
W rundzie wiosennej sezonu 2007/2008 Celeban był podstawowym zawodnikiem Korony i rozegrał dziewięć meczów. W lipcu 2008 roku podpisał kontrakt ze Śląskiem Wrocław. Szybko wywalczył miejsce w pierwszym składzie, w rozgrywkach ligowych wystąpił we wszystkich 30 pojedynkach przez pełne 90 minut. Wraz z wrocławskim klubem dotarł także do finału Pucharu Ekstraklasy, w którym jego drużyna wygrała 1:0 z Odrą Wodzisław Śl. (zagrał w całym spotkaniu). W kolejnych rozgrywkach był także podstawowym zawodnikiem – zaliczył 25 meczów i strzelił w nich dwa gole.
W sezonie 2011/2012 ze Śląskiem wywalczył mistrzostwo Polski.
W sezonie 2012/2013 wyjechał do Rumunii zostając graczem FC Vaslui. Ten sezon zawodnik może zaliczyć do udanych. W 29 meczach ligi rumuńskiej strzelił 7 goli, tym samym został najlepszym strzelcem ligi wśród obrońców. Jednocześnie został najlepszym zawodnikiem tego klubu w sezonie.
11 lipca 2014 ponownie został piłkarzem Śląska Wrocław. Jego wartość rynkowa wzrosła do 2 milionów euro. W Śląsku ponownie występuje w koszulce z numerem 3.
Statystyki klubowe.
"Aktualne na 22 maja 2018:"
Kariera reprezentacyjna.
We wrześniu 2005 Celeban został powołany przez Andrzeja Zamilskiego do reprezentacji Polski U-20 na międzynarodowy turniej w Portugalii. W jego ramach wziął udział w wygranym po rzutach karnych meczu z gospodarzami, w którym zagrał w podstawowym składzie na prawej stronie obrony. Wystąpił także przez pierwsze 39 minut (został zmieniony przez Marcina Kowalczyka) w finałowym spotkaniu przeciwko Ukrainie, zakończonym zwycięstwem Polski.
W listopadzie 2005 Celeban wystąpił w dwóch towarzyskich meczach reprezentacji U-21 z Białorusią – pierwszym, zakończonym zwycięstwem 1:0, w którym zagrał przez pełne 90 minut, a także drugim, w którym pod koniec spotkania zmienił Łukasza Piszczka. 29 marca 2006 roku, będąc graczem Śląska Wrocław, wystąpił w drugiej połowie przegranego pojedynku z Węgrami. Wziął także udział w dwóch meczach eliminacji do mistrzostw Europy 2007 – w wygranym 3:1 spotkaniu z Łotwą zagrał po zmianie stron, natomiast w meczu przeciwko Portugalii wystąpił od 63. minuty, zastępując Sebastiana Szałachowskiego.
W listopadzie 2008 Celeban został powołany do reprezentacji Polski przez selekcjonera Leo Beenhakkera na zgrupowanie w Turcji. W jego ramach wziął udział w towarzyskim meczu z Serbią, w którym zagrał w wyjściowym składzie, a w 56. minucie został zmieniony przez Jakuba Rzeźniczaka. W styczniu 2009 roku został desygnowany na mecz z Litwą. W pojedynku, który zakończył się remisem 1:1, wystąpił przez pełne 90 minut. W 2010 roku zagrał w spotkaniu z Bośnią i Hercegowiną, natomiast w 2011 wystąpił w meczu przeciwko Mołdawii.
Będąc już graczem FC Vaslui zawodnik zaczął regularnie otrzymywać powołania do reprezentacji Polski. Na początku 2013 znalazł się w kadrze na mecze z Rumunią (był jedynym zawodnikiem spoza ligi polskiej występującym w tym meczu) i później z Irlandią, gdzie tam nie zagrał ani minuty. Potem został powołany po raz pierwszy do reprezentacji na mecze o stawkę, czyli z Ukrainą i San Marino w eliminacjach mistrzostw świata 2014, gdzie podobnie jak w meczu przeciwko Irlandii nie wszedł na boisko. Kolejny mecz w kadrze rozegrał 14 sierpnia 2013 przeciwko Danii, gdzie w tym spotkaniu wszedł na boisko w 75. minucie zastępując Artura Jędrzejczyka.
30 października 2013 został powołany przez trenera reprezentacji Polski Adama Nawałkę na dwa mecze towarzyskie ze Słowacją i Irlandią.

</doc>
<doc id="199884" url="https://pl.wikipedia.org/wiki?curid=199884" title="Sabbataj Cewi">
Sabbataj Cewi



</doc>
<doc id="199885" url="https://pl.wikipedia.org/wiki?curid=199885" title="Szabtaj Cwi">
Szabtaj Cwi



</doc>
<doc id="199886" url="https://pl.wikipedia.org/wiki?curid=199886" title="Bajkał (wahadłowiec)">
Bajkał (wahadłowiec)



</doc>
<doc id="199887" url="https://pl.wikipedia.org/wiki?curid=199887" title="Julcimar">
Julcimar

Julcimar Conceição de Souza (ur. 30 lipca 1978 w Contagem) – brazylijski piłkarz, występujący na pozycji obrońcy.
Kariera piłkarska.
Julcimar jest wychowankiem Cruzeiro Esporte Clube. W 1997 roku został przez Antoniego Ptaka sprowadzony do Polski, gdzie najpierw występował w Piotrcovii Piotrków Trybunalski, a następnie w Lechii/Polonii Gdańsk. W połowie sezonu 1998/99 trafił do ŁKS-u Łódź, w którego barwach zadebiutował 27 lutego 1999 podczas zremisowanego 0:0 spotkania z Górnikiem Zabrze. Później grał w drużynach II i I-ligowych, najpierw w Świcie Nowy Dwór, później w Dyskobolii Grodzisk, gdzie zagrał 3 mecze w ekstraklasie. Następnie wrócił do Piotrcovii, później do II-ligowego ŁKS-u, a w sezonie 2001/2002 grał w ekstraklasie w barwach RKS Radomsko.
W 2003 r. ściągnięty przez Antoniego Ptaka do II-ligowej Piotrcovii, zaś po przeniesieniu klubu do Szczecina i zmianie nazwy na MKS Pogoń, Julcimar został zawodnikiem "Portowców", z którymi awansował do ekstraklasy. Po odejściu Olgierda Moskalewicza został wybrany kapitanem portowej jedenastki. 21 października 2006 w meczu w Wodzisławiu przeciwko Odrze zdobył swoją pierwszą bramkę w polskiej ekstraklasie i w barwach Pogoni, ustalając wynik spotkania na 2:2, zaś mecz 21. kolejki sezonu 2006/2007 przeciwko Wiśle Kraków był setnym ligowym występem piłkarza w Polsce. W sumie w I lidze rozegrał 109 meczów i zdobył 3 gole.
Julcimar szybko stał się ulubieńcem szczecińskiej publiczności, cieszył się szacunkiem ze względu na waleczność i przywiązanie do klubu. Przez wszystkie lata występów w Pogoni był graczem podstawowej jedenastki, mimo sprowadzania hurtem kolejnych Brazylijczyków i częstych zmian w sztabie szkoleniowym. Nieformalnie pełnił także funkcję grającego asystenta oraz tłumacza w zespole.
Po spadku klubu z I ligi, w lipcu 2007 roku, jako ostatni z zawodników Portowej jedenastki rozwiązał kontrakt z właścicielem Antonim Ptakiem i powrócił do Brazylii. 

</doc>
<doc id="199888" url="https://pl.wikipedia.org/wiki?curid=199888" title="Stanisław Ostroróg">
Stanisław Ostroróg



</doc>
<doc id="199891" url="https://pl.wikipedia.org/wiki?curid=199891" title="Buran (program)">
Buran (program)



</doc>
<doc id="199895" url="https://pl.wikipedia.org/wiki?curid=199895" title="Rokosz sandomierski">
Rokosz sandomierski



</doc>
<doc id="199897" url="https://pl.wikipedia.org/wiki?curid=199897" title="Krzywy Stok">
Krzywy Stok



</doc>
<doc id="199898" url="https://pl.wikipedia.org/wiki?curid=199898" title="OLP">
OLP



</doc>
<doc id="199899" url="https://pl.wikipedia.org/wiki?curid=199899" title="Eddie Lang">
Eddie Lang

Eddie Lang, właśc. Salvatore Massaro (ur. 25 października 1902 w Filadelfii, zm. 26 marca 1933 w Nowym Jorku) – amerykański gitarzysta jazzowy, syn włoskiego lutnika, emigranta. 
Urodzony jako Salvatore Massaro, występował również pod pseudonimem Blind Willie Dunn (z Lonniem Johnsonem). Wykształcony muzyk, przez 11 lat pobierał lekcje gry na skrzypcach. Grał również na banjo. W szkole poznał skrzypka Joe Venutiego, z którym przyjaźnił się i współpracował zawodowo. Karierę profesjonalną rozpoczął u progu lat 20. W roku 1924 przyłączył się do Moud City Blue Blowers. Współtworzył szereg grup na północno-wschodnim wybrzeżu USA, był wziętym akompaniatorem ze względu na wyszukane "europejskie" brzmienie. Jego dorobek artystyczny to efekt współpracy z takimi postaciami jak wspomniany Joe Venuti, Frankie Trumbauer, Bix Beiderbecke, Jean Goldkette, oraz grupami muzycznymi – Red Nichols's Five Pennies, Roger Wolfe Kahn Orchestra czy Paul Whiteman's Orchestra. Przedwczesna, dość kuriozalna śmierć, była efektem komplikacji podczas operacji wycięcia migdałków.
Dyskografia.
Albumy.
Wszystkie publikacje zostały opracowane i wydane po śmierci piosenkarza.

</doc>
<doc id="199901" url="https://pl.wikipedia.org/wiki?curid=199901" title="Alfonso d'Albuquerque">
Alfonso d'Albuquerque



</doc>
<doc id="199902" url="https://pl.wikipedia.org/wiki?curid=199902" title="British Standards Institution">
British Standards Institution

British Standards Institution (BSI) – najstarsza na świecie jednostka zajmująca się tworzeniem norm. Uznawana jest za wiodącą instytucję w zakresie normalizacji i certyfikacji.
O grupie BSI.
Sir John Wolfe-Barry – człowiek, który zaprojektował Tower Bridge w Londynie, założył 22 stycznia 1901 roku Radę Instytutu Inżynierów Budowlanych (Council of the Institution of Civil Engineers) w celu opiniowania norm używanych w branży metalowej i stalowej. Wynikiem tego 26 kwietnia 1901 r. odbyło się pierwsze spotkanie Komitetu Norm Inżynierskich, podczas którego zatwierdzono normę, która ujednolicała rozmiar stali konstrukcyjnej redukując ich liczbę ze 175 do 113 – i tak się rozpoczęła normalizacja.
W 1903 oczekiwania kupców na wyroby „jakościowe” doprowadziły do wykreowania i zarejestrowania Brytyjskiego Znaku Standaryzującego (British Standard Mark), który później został uznany za Kitemark. Znak ten został zastosowany na szynach tramwajowych potwierdzając ich jakość, a przeprowadzone działania spowodowały ujednolicenie szerokości torów i zredukowanie ich liczby z 75 do 5.
Podczas I wojny światowej Brytyjskie Standardy były używane przez Admiralicję, Ministerstwo Handlu, Towarzystwo Klasyfikacji Statków, Ministerstwo Transportu, Hrabstwo Miasta Londyn oraz wiele innych. W 1920 roku obowiązującymi normami zostały również objęte Kanada, Australia, Południowa Afryka i Nowa Zelandia. Zainteresowanie było również widoczne w USA oraz w Niemczech. 22 kwietnia 1929 roku Komitet Standaryzacyjny Inżynierów (Engineering Standard Committee) od 1918 roku Brytyjskie Stowarzyszenie Standaryzacji Inżynierów (British Engineering Standards Association) uzyskał tytuł „Przywileju Królewskiego”. Dadatkowy przywilej miał miejsce w 1931 roku zmieniając ostatecznie nazwę na British Standards Institution, która to nazwa obowiązuje do dnia dzisiejszego.
W momencie wybuchu II wojny światowej prace nad upowszechnieniem norm zostały wstrzymane i wszystkie wysiłki zostały skoncentrowane na stworzeniu standardów wojennych „war emergency standards”. W 1942 roku brytyjski rząd oficjalnie uznał BSI jako jedyną organizację odpowiedzialną za wydawanie krajowych norm. Pomiędzy 1939 i 1945 rokiem zostało opracowanych ponad 400 „war emergency standards”.
W 1946 roku w Londynie odbyła się pierwsza konferencja dotycząca wspólnych norm (Commonwealth Standards Conference) zorganizowana przez BSI, która doprowadziła do założenia International Organization for Standardization (ISO). W latach 50. i 60. rynek został zalany różnymi towarami, z czego wiele z nich było wątpliwej jakości. W 1953 roku Kitemark zaapelował do krajowych producentów mebli, szybkowarów i kasków motocyklowych, aby pomóc klientom w rozpoznawaniu towarów, które są produkowane poprawnie i stosować znak na wyrób.
Normy były również publikowane w takich dziedzinach jak: pomiar zanieczyszczenia powietrza, energii nuklearnej, używania odpowiednich kolorów służących identyfikacji w przemyśle, mebli biurowych i szkolnych itp.
Celem Komitetu było informowanie o oddziaływaniu norm na krajowego konsumenta. Inicjatywa ta była prekursorem powstania istniejącego dzisiaj Consumer Policy Committee, który koordynuje pracami związanymi z udziałem przedstawicieli konsumentów w komitecie technicznym BSI odpowiedzialnym za produkty konsumenckie.
Celem organizacji było testowanie sprzętu eksportowanego do Kanady, inicjatywa ta stała się prekursorem powstania BSI Product Services. Rządowe rozporządzenia spowodowały obowiązek posiadania znaku Kitemark wśród producentów samochodowych pasów bezpieczeństwa i kasków motocyklowych, które były przeprowadzane w Hemel Hempsteaded.
Pierwszą światową normą zarządzania systemem jakości była BS 5750, która została opublikowana przez BSI w 1979 roku. W 1987 norma ta stała się normą ISO 9000 inspirując dalszą serię międzynarodowych norm. Norma ta została poprawiona w 1994 i udoskonalona w 2000 roku, zapewniając międzynarodowy sukces systemu zarządzania jakością z liczbą ponad 776 000 wydanych certyfikatów według ISO 9001:2000 w 161 krajach pod koniec 2005 roku. Kolejne „odświeżenie” normy miało miejsce w roku 2008 co zaowocowało normą ISO 9001:2008. Podążając tą samą drogą BSI opublikowało w 1992 roku pierwszą światową normę dotyczącą systemu zarządzania środowiskiem BS 7750.
W 1996 roku międzynarodowy następca BS 7750 został opublikowany jako ISO 14001. Podczas pierwszych dziesięciu lat kiedy norma ta została zaakceptowana na rynku międzynarodowym wydano ponad 111 000 certyfikatów ISO 14001 (lata 1996-2005) w 138 państwach. Grupa BSI również podjęła międzynarodową ekspansję, zakładając w 1991 roku BSI Americas w Reston, Virginia i zakładając w 1995 roku pierwsze Azjatyckie biuro w Hongkongu.
Od 1998 roku BSI stała się firmą globalną w 1998, po zmianach w Przywileju Królewskim, Grupa BSI stawała się:
CEEM, czołową amerykańską firmą szkoleniową z zakresu systemów zarządzania oraz dostarczającą publikacje, 
International Standards Certification Pte Ltd, zlokalizowaną w Singapurze organizacją certyfikującą.
W styczniu 2002 roku, BSI przejęło firmę KPMG – północnoamerykańską jednostkę certyfikującą systemy ISO, stając się jednocześnie największą jednostką certyfikującą w Ameryce Północnej. W 2003 roku BSI przejmuje 100 procent udziałów w BSI Pacific Ltd, w celu grupowej konsolidacji i wspólnych działań na ogromnym potencjale rynku certyfikacji w Chinach. BSI również przejmuje 49 procent udziałów w BSPL (British Standards Publishing Limited), tworząc nowe źródło sprzedaży, dystrybucji dostarczając standardy w przemyśle oraz na rynku komercyjnym w Wielkiej Brytanii oraz na całym świecie.
W 2003 roku organizacja celebruje 100-lecie znaku Kitemark, który stał się w biznesie Superznakiem.
W roku 2004 BSI przejęła w Holandii firmę KPMG – KPMG Certification B.V. – zapewniając szeroki zakres usług świadczonych przez grupę w całym Beneluksie i w pozostałej części Europy kontynentalnej. W 2006 BSI przejęła: niemiecką jednostkę certyfikującą NIS ZERT, Entropy International Ltd, jedną z największych światowych firm zapewniających doskonałość oraz możliwość zrównoważonego rozwoju dzięki oprogramowaniu, Benchmark Certification Pty Ltd, drugą co do wielkości australijską jednostkę certyfikującą wraz z biznesem szkoleń ASI-QS, zlokalizowaną w Wielkiej Brytanii firmie specjalizującej się w szkoleniach i wdrożeniach Six Sigma. 
Rezultatem tych strategicznych ruchów przez więcej niż stulecie organizacja osiągnęła wzrost. BSI Group dostarcza teraz w szerokim zakresie usługi i portfolio dla klientów, pomagając im dążyć do doskonałości i podnosząc ich renomę na całym świecie. BSI wydało ponad 80 000 certyfikatów ISO na całym świecie.

</doc>
<doc id="199903" url="https://pl.wikipedia.org/wiki?curid=199903" title="Teoria systemów-światów">
Teoria systemów-światów

Teoria systemów-światów () – perspektywa badawcza w naukach społecznych rozwijana przez szereg autorów m.in. Immanuela Wallersteina, Andre Gunder Franka, Samira Amina czy Giovanniego Arrighi. Cechuje ją historyzm, podejście systemowe oraz silne związki z myślą marksistowską.
Dla teorii systemów-światów właściwą jednostką analizy nie są państwa czy społeczeństwa, lecz systemy historyczne, które dzielą się na:
Minisystemy były dominujące w społeczeństwach zbieracko-myśliwskich i charakteryzowały się samowystarczalnością ekonomiczną i kulturową homogenicznością, były również oparte na wzajemności.
System-świat natomiast jest to pewna całość przestrzenna i czasowa (rozwijająca się w czasie), obejmująca różne jednostki polityczne i kulturowe, działająca na pewnych określonych zasadach. Imperia-światy cechowały się występowaniem pojedynczej władzy politycznej dla całego systemu-świata (przykładem może być starożytny Rzym). Gospodarka-świat jest to natomiast struktura, w ramach której istnieje znacząca wymiana dóbr oraz przepływ kapitału i pracy, nie występuje w niej jednak jednolita struktura polityczna, ale wiele jednostek politycznych, powiązanych ze sobą w ramach systemu międzypaństwowego.
Istniejąca obecnie gospodarka-świat jest kapitalistyczną gospodarką-światem. Zdaniem Wallersteina cechuje się głównie:
Występowanie trendów długookresowych sprawia, że systemy historyczne odchodzą coraz bardziej od stanu równowagi, aż ostatecznie wchodzą w okres kryzysu, nazywany przez Wallersteina okresem "bifurkacji" (rozwidlenia), w którym ludzie żyjący w danym systemie stają przed alternatywnymi wyborami dotyczącymi przyszłego systemu lub systemów. Wynik tych wyborów, w odróżnieniu od nieuchronności kryzysu, jest niepewny i nieprzewidywalny. Przyszły system-świat może być zarówno lepszy, jak i gorszy od poprzedniego. Okres istnienia danego systemu historycznego to ok. 500 lat. Dodatkowo Wallerstein twierdzi, że "przedwczesne" próby przejścia do innego systemu historycznego nie mogą się powieść, czego przykładem jest próba uwolnienia się państw socjalistycznych od kapitalistycznej gospodarki-świata, podobnie jak próby uniezależniania się poprzez tworzenie autarkicznych układów gospodarczych. W wyniku tej próby kraje socjalistyczne stały się peryferiami lub półperyferiami.
Wallerstein twierdzi jednak, że kryzys obecnego systemu-świata zaczął się w latach 70. XX w. i potrwa jeszcze 25-50 lat, po których nastąpi przejście do innego systemu historycznego.
Teoria systemów-światów wyrosła na bazie teorii zależności, a także szkoły "Annales".
Systemy światowe na przestrzeni dziejów.

</doc>
<doc id="199906" url="https://pl.wikipedia.org/wiki?curid=199906" title="Jan Ostroróg (1565–1622)">
Jan Ostroróg (1565–1622)

Jan Ostroróg (ur. 1565, zm. w czerwcu 1622 w majątku Komarno) – wojewoda poznański w latach 1610–1621, kasztelan poznański w latach 1600–1609, podczaszy koronny w 1588 roku, cześnik koronny w 1580 roku, marszałek Trybunału Głównego Koronnego w 1600 roku, starosta malborski, garwoliński, kolski, polski pisarz-pamiętnikarz, przyrodnik.
Życiorys.
Był synem Stanisława Ostroroga i Zofii z Tęczyńskich, bratem Mikołaja, kasztelana bełskiego. Szwagier Jana Karola Chodkiewicza, z którym wiódł spór o dobra po Mieleckich.
Pochodził z rodziny luterańskiej, ale przed 1587 przeszedł na katolicyzm. Był zaprzyjaźniony z Piotrem Skargą. Podczas elekcji w 1587 oddał głos na Zygmunta III Wazę. Był stronnikiem Jana Zamoyskiego. W 1588 został mianowany podczaszym koronnym, a w 1600 kasztelanem poznańskim.
Poseł na sejm 1590 roku z województwa kaliskiego i województwa poznańskiego.
W 1591 udzielił gościny zbiegłemu z Mołdawii do Polski hospodarowi Jeremiaszowi Mohyle.
Podczas Rokoszu Zebrzydowskiego poparł króla, ale starał się mediować pomiędzy monarchą a rokoszanami. Brał udział w Bitwie pod Guzowem. W 1610 został mianowany wojewodą poznańskim.
Przebywał głównie na Rusi Czerwonej (rezydował przeważnie w podmiejskim folwarku koło Komarna, który nazwał Ostrorogiem), ale nie zapominał także o swoich dobrach wielkopolskich. Po powrocie w 1589 r. do wiary katolickiej odebrał protestantom kościół w Grodzisku Wielkopolskim, który otrzymali oni na fali reformacji od jego ojca. W 1593 r. założył w Grodzisku nowe miasto i nadał mu przywileje.
Był dwa razy żonaty; po raz pierwszy z Katarzyną Mielecką, córką wojewody podolskiego Mikołaja Mieleckiego, po raz drugi z Zofią księżniczką Zasławską. Z pierwszego małżeństwa miał syna Mikołaja i córkę Zofię, z drugiego Stanisława, kanonika krakowskiego, Jana i Kazimierza (wszyscy trzej zmarli młodo) oraz 3 córki: Annę, Elżbietę Konstancję i Elżbietę Katarzynę (małżonka pisarza polnego koronnego Andrzeja Sierakowskiego h. Dołęga).
Inicjator w 1599 r. fundowania klasztoru bernardynów w Sokalu (dał 5000 zł). Zrobił zapis za zgodą Katarzyny Mieleckiej na budowie kolegium jezuickiego we Lwowie na jej wsiach Baczów i Podusilna (koło Przemyślan), pochowany został u bernardynów w Sokalu.
Prowadził wszechstronną działalność literacką, jest autorem m.in. poradnika myśliwskiego pt. "Myślistwo z ogary" z 1618 r. Wydał także pierwszy polski podręcznik pszczelarstwa "Nauka koło pasiek".
Odziedziczył po ojcu w Wielkopolsce miasta Grodzisk Wielkopolski i Międzychód z przyległymi wsiami w poznańskim województwie. Miał (po matce) Zielów i Łozinę w powiecie lwowskim, Steniatyn – w bełskim, Strzeszkowice i Czołnę w powiecie lubelskim. W 1606 r. scedował królewszczyznę Stulno Sędziwojowi Ostrorogowi (kasztelanowi międzyrzeckiemu).

</doc>
<doc id="199908" url="https://pl.wikipedia.org/wiki?curid=199908" title="BSI">
BSI



</doc>
<doc id="199910" url="https://pl.wikipedia.org/wiki?curid=199910" title="Sojuz TMA-4">
Sojuz TMA-4

Sojuz TMA-4 – załogowa misja kosmiczna, stanowiąca dwudziestą czwartą załogową wizytę na pokładzie Międzynarodowej Stacji Kosmicznej. 
Kapsuła połączyła się automatycznie z modułem Zwiezda stacji 21 kwietnia 2004 o godzinie 05:00. Astronauci z Rosji i USA pozostali na pokładzie stacji przez pół roku. Kuipers wrócił na Ziemię 9 dni później wraz z załogą ósmą ISS na pokładzie kapsuły Sojuz TMA-3.

</doc>
<doc id="199911" url="https://pl.wikipedia.org/wiki?curid=199911" title="Warlubie (gmina)">
Warlubie (gmina)

Warlubie – gmina wiejska w województwie kujawsko-pomorskim, w powiecie świeckim. W latach 1975–1998 gmina położona była w województwie bydgoskim. Pod względem geograficznym gmina zlokalizowana jest w dwóch mezoregionach: Bory Tucholskie i Kotlina Grudziądzka.
Siedzibą gminy jest Warlubie.
Środowisko geograficzne.
Rzeźba terenu.
Rzeźba terenu gminy została ukształtowana przez lądolód podczas zlodowacenia północnopolskiego.
Wschodnią część gminy zajmuje płaskie dno doliny Wisły wraz z dwoma rodzajami teras. Terasa zalewowa występująca na wysokości 15–20 m n.p.m. zbudowana z namułów, mad i piasków drobnoziarnistych oraz terasa nadzalewowa na wysokości 20–30 m n.p.m. zbudowana z piasków drobnoziarnistych. Na niej miejscami znajdują się stożki napływowe z wylotu licznych, bocznych dolinek erozyjnych. Strefa krawędziowa osiąga różnicę ok. 30 m pomiędzy wysoczyzną a terasą nadzalewową. Posiada liczne miejsca występowania procesów erozyjnych i tendencją do powstawania osuwisk. W obrębie pozostałej części gminy wyróżnia się wysoczyznę morenową i równinę sandrową. Wysoczyzna morenowa jest wykształcona w postaci wysp morenowych o zróżnicowanej wielkości i wysokości, zbudowanych z glin zwałowych. Wysokości bezwzględne kształtują się w granicach 70–110 m n.p.m. We wschodnich partiach wysoczyzna morenowa jest silnie zerodowana i nadbudowana osadami piasków wodnolodowcowych. Pozostała część obszaru gminy objęta jest rozległą piaszczystą pokrywą sandru Wdy, który jest częścią największej równiny sandrowej kraju tzw. Sandru Tucholskiego. Budują go utwory piaszczysto-żwirowe o różnej miąższości. Wysokość mieści się w granicach 80–195 m n.p.m. Równinę sandrową, urozmaicają ostańcowe formy wysoczyzny, wydmy, liczne dolinki rzek i strug oraz rynny. We wklęsłych formach terenu występują utwory holoceńskie w postaci torfów, namułów, mad i piasków rzecznych.
Hydrografia.
Pod względem podziału hydrologicznego Polski gmina leży w dorzeczu Wisły i przez jej obszar przebiega dział wodny II rzędu oddzielający zlewnię Mątawy i Wdy. Prawie całą powierzchnię gminy zajmuje zlewnia Mątawy. Oprócz Mątawy znajdują się mniejsze bezimienne cieki wodne i rowy melioracyjne. Największym jeziorem w gminie jest Jezioro Radodzierz o powierzchni 246,4 ha i głębokości 9,5 metrów, które posiada II klasę czystości wody. Pozostałe jeziora to Płochocińskie, Rybno, Mątawskie i Trzebucz.
Gleby.
Przestrzenne rozmieszczenie gleb w gminie uzależnione jest od jej warunków litologicznych. Z równiną sandrową zbudowaną z piasków związane są słabe gleby bielicoziemne reprezentowane głównie przez gleby rdzawe i bielicowe, a rzadziej bielice. Te pierwsze porastają głównie lasy, a pozostałe wykorzystywane są rolniczo. Formom wytopiskowo-jeziornym, dolinom rzek, cieków i rowów melioracyjnych, towarzyszą gleby mułowe-torfowe, torfowe, murszowo-torfowe i murszowo-mineralne oraz mady rzeczne. Są one głównie wykorzystywane jako trwałe użytki zielone. W strefie wysoczyznowej wykształciły się gleby brunatne, na podłożu gliniastym, o znacznej przydatności rolniczej, wykorzystywane jako grunty orne. W układzie przestrzennym najlepsze gleby koncentrują się w centralnej części gminy, a największą powierzchnię zajmują gleby klasy IV.
Klimat.
Według klimatycznego podziału Polski Gumińskiego obszar gminy Warlubie leży w VI dzielnicy zwanej bydgoską. Charakteryzuje się ona przejściowym klimatem pomiędzy chłodną i wilgotną dzielnicą pomorską oraz cieplejszą i suchą dzielnicą środkową. Okres wegetacyjny trwa przeciętnie powyżej 210 dni, jego początek przypada na pierwszą dekadę kwietnia, a koniec na początek listopada. Opady uzależnione są od topografii terenu i wynoszą powyżej 550 mm rocznie. Średnia temperatura powietrza kształtuje się w granicach 7–7,5 °C w ciągu roku. Najcieplejszym miesiącem jest lipiec z temperaturą 17,8 °C, a najchłodniejszym styczeń z temperaturą średnią – 2,6 °C. Średnia temperatura lata wynosi 15,2 °C, a zimy – 20 °C. Usłonecznienie na obszarze gmniny występuje w ilości 4,2 – 4,8 godz/dobę W gminie dominują wiatry z sektora zachodniego i stanowią 45% spośród wszystkich panujących wiatrów. Duży areał gminy zajęty przez lasy stawarza dobre warunki mikroklimatyczne.
Lasy.
Lasy i grunty leśne zajmują 57,3% powierzchni gminy, co plasuje ją w grupie najbardziej zalesionych gmin w województwie. Lasy w przeważającej części są publiczne, pozostające w Zarządzie Lasów Państwowych. Położone są na terenie dwóch nadleśnictw: Dąbrowa i Osie. Dominującym gatunkiem drzewostanów jest sosna (ok. 90%), a z gatunków liściastych modrzew, dąb, brzoza i olcha. Rosną one przeważnie na siedliskach boru świeżego i mieszanego świeżego. Struktura wiekowa drzewostanów jest na terenie gminy zróżnicowana. 31% stanowią drzewostany w grupie wiekowej 61–80 lat, 20% z grupy wiekowej 41–60 lat a 18% z grupy wiekowej 21–40 lat. Przeciętny wiek drzewostanów wynosi 55 lat. W ramach prowadzenia zróżnicowanej gospodarki leśnej został utworzony Leśny Kompleks Promocyjny Bory Tucholskie, który objął między innymi kompleksy leśne gminy Warlubie. Kompleks ten odgrywa wiodącą rolę między innymi w zakresie promocji prooekologicznej gospodarki leśnej, aktywnej ochrony przyrody, badań naukowych i doświadczeń prowadzonych na potrzeby gospodarki leśnej i edukacji przyrodniczej.
Struktura powierzchni.
Według danych z roku 2009 gmina Warlubie ma obszar 200,97 km², w tym:
Gmina stanowi 13,65% powierzchni powiatu.
Ochrona przyrody.
Część obszaru gminy obejmują: Wdecki Park Krajobrazowy oraz Zespół Parków Krajobrazowych Chełmińskiego i Nadwiślańskiego – część północna. W całości natomiast gmina znajduje się na obszarze Rezerwatu Biosfery Bory Tucholskie.
Rezerwaty przyrody.
Na terenie gminy znajdują się 3 rezerwaty przyrody:
Pomniki przyrody.
Na terenie gminy są znajduje się 13 pomników przyrody ożywionej.
Użytki ekologiczne.
W gminie Warlubie są zarejestrowane 44 użytki ekologiczne o łącznej powierzchni 320,04 ha. Znajdują się one w większości (231 ha) w okolicach wsi Lipinki, a pozostałe w Płochocinie, Nowej i Starej Hucie.
Demografia.
Dane z 31 grudnia 2012 r. (źródło: Urząd Stanu Cywilnego Warlubie):
W latach 1990–2006 wójtem gminy był Andrzej Ryszard Łażewski.
Gospodarka.
Podstawową funkcją gminy jest produkcja rolna, w której zatrudnionych jest ok. 65% ludności zawodowo czynnej. Rolnictwo to przewaga zasiewów, a są to przede wszystkim: zboża, buraki, ziemniak i rzepak.
Przemysł w gminie zdominowany jest głównie przez przedsiębiorstwa zajmujące się konfekcjonowaniem i dystrybucją tłuszczów roślinnych i zwierzęcych. Ponadto dobrze rozwinięty jest przemysł przetwórstwa drzewnego.
Gmina dysponuje bardzo dobrą infrastrukturą techniczną.
Przez obszar gminy przebiega droga krajowa nr 91 Gdańsk – Nowe Marzy oraz droga wojewódzka nr 214 (Warlubie – Łeba). Istnieje również linia kolejowa nr 131, ze stacją kolejową w Warlubiu.
Przez teren gminy przebiega autostrada A1 Gdańsk – Cieszyn z węzłem rozjazdowym w Warlubiu.
Zabytki.
Na obszarze gminy znajdują się następujące zabytki wpisane do rejestru zabytków:
Na obszarze gminy funkcjonowało wiele cmentarzy ewangelickich m.in. w: Bąkowie, Bąkowskim Młynie, Borowym Młynie, 2 w Buśni, Bzowie, Kruszach, Lipinkach, Mątasku, Płochocinie, Płochocinku, Przewodniku, Rulewie, Warlubiu, 2 w Wielkim Komorsku. Oprócz cmentarzy na terenie gminy funkcjonowały 2 kościoły ewangelickie w Przewodniku i Warlubiu.
Herb, flaga i pieczęć.
Na sesji Rady Gminy Warlubie w dniu 29 listopada 2005 r. podjęto uchwałę o ustanowieniu herbu, flagi i pieczęci Gminy. Wcześniej projekt uchwały w tej sprawie zyskał pozytywną opinię Komisji Heraldycznej działającej przy Ministerstwie Spraw Wewnętrznych i Administracji.
Symbolika herbu akcentuje najważniejsze składniki tradycji gminnej:
Flaga Gminy Warlubie ma postać płata koloru niebieskiego, na którym pośrodku umieszczone są złote symbole herbu.
Pieczęcie Gminy Warlubie, Urzędu Gminy, Wójta Gminy i Rady Gminy mają kształt okrągły, z nazwą instytucji majuskułą, i godłem herbu gminy w polu pieczęci.

</doc>
<doc id="199913" url="https://pl.wikipedia.org/wiki?curid=199913" title="Belavia">
Belavia

Belavia (kod IATA: B2) – białoruski narodowy przewoźnik lotniczy z główną bazą w Mińsku, założony w 1996 roku. Przewozi rocznie ponad 300 tysięcy pasażerów, oferując loty do Europy, na Bliski Wschód oraz do niektórych krajów Wspólnoty Niepodległych Państw. Jedynym polskim lotniskiem obsługiwanym przez tego przewoźnika było Lotnisko Chopina w Warszawie. Na Belavie został w 2021 nałożony zakaz korzystania z przestrzeni powietrznej oraz lotnisk Unii Europejskiej. 
Agencja ratingowa Skytrax przyznała linii trzy gwiazdki.
W 2021 r. z powodu kryzysu migracyjnego Belavia została dodana do listy sankcyjnej UE i Szwajcarii. 
Połączenia codeshare.
Belavia ma codeshare z następującymi liniami:
Flota.
W dniu 14 lutego 2012 na Singapore Airshow linie potwierdziły leasing dwóch samolotów Embraer E175. Właścicielem samolotów będzie amerykańska firma Aircraft Lease Corporation (ALC).
Stan floty linii Belavia w dniu 5 kwietnia 2017:
Połączenia.
Egipt
Finlandia

</doc>
<doc id="199915" url="https://pl.wikipedia.org/wiki?curid=199915" title="Wspólnota">
Wspólnota

Wspólnota – typ zbiorowości oparty na silnych, emocjonalnych więziach, nieformalnej strukturze, dominujący przede wszystkim w społeczeństwach pierwotnych.
W ujęciu Ferdinanda Tönniesa wspólnota ("Gemeinschaft") jest przeciwstawnym typem zbiorowości wobec zrzeszenia ("Gesellschaft") i charakteryzuje się tym, że więzi wytwarzane są w oparciu o pokrewieństwo lub braterstwo, kontrola społeczna sprawowana jest dzięki tradycji, natomiast podstawą gospodarki we wspólnotach jest własność zbiorowa.
Według dynamicznej teorii wspólnoty jest to ekskluzywna zbiorowość ludzka, którą łączy jakaś trwała więź duchowa. Zbiorowość, w której dla każdego jej członka suma jego więzi „do wewnątrz” przewyższa sumę więzi „na zewnątrz”.
Cechami charakterystycznymi dla wspólnoty są wówczas:
Cechy wspólnot posiadają: grupy etniczne, rodziny, społeczności lokalne.

</doc>
<doc id="199916" url="https://pl.wikipedia.org/wiki?curid=199916" title="Pszczelarstwo">
Pszczelarstwo

Pszczelarstwo – rzemiosło (pierwotnie rolnicze) zajmujące się hodowlą pszczół, wywodzące się od bartnictwa. Odmiennym pojęciem jest "pszczelnictwo", czyli nauka o pszczelarstwie.
Pszczoły utrzymywane są w ulach. Zbiór uli nazywany jest pasieką. W zależności od stosowanej gospodarki pasiecznej rozróżnia się pasieki stacjonarne i pasieki wędrowne. Pasieki wędrowne są przewożone w okresie wiosennym i letnim w miejsca zbierania pożytku i są jednym z podstawowych sposobów zapylania dużych upraw takich roślin jak rzepak czy gryka. Produkują miód
także ze spadzi (iglastej, liściastej).
Hodowla pszczół jest zajęciem wymagającym całorocznego nakładu pracy.
Rocznie pszczelarz może przeciętnie pozyskać od jednej rodziny ok. 8–10 kg miodu i ok. 1 kg wosku. Zapotrzebowanie rodziny pszczelej na pyłek: 30 kg, na miód: 90 kg.
Współczesność.
Obecnie pszczoła miodna zasiedla wszystkie ekosystemy występujące na świecie, oprócz biegunów i rejonów podbiegunowych, gdzie nie występują rośliny nektaro- i pyłkodajne. Szacuje się, że na świecie w pasiekach utrzymywanych jest ok. 100 mln rodzin pszczelich, a drugie tyle żyje w stanie dzikim. We współczesnej gospodarce człowieka pszczoła miodna, to przede wszystkim zapylacz roślin uprawnych, przyczyniający się do plonowania lub znacznego wzrostu plonowania uprawianych roślin owadopylnych. Ocenia się, że działalność zapylająca pszczoły miodnej przynosi roczny dochód rzędu 250 mld euro.

</doc>
<doc id="199917" url="https://pl.wikipedia.org/wiki?curid=199917" title="DesktopBSD">
DesktopBSD

DesktopBSD – nierozwijany już, wolnodostępny system operacyjny typu UNIX bazujący na FreeBSD. W zamierzeniu ma być łatwym w obsłudze systemem dla użytkowników domowych (desktop), zachowującym stabilność i wydajność BSD. Aktualnie system jest dostępny w wersji 1.7.
Założycielem projektu jest Peter Hofer.
Historia.
DesktopBSD może wydawać się kopią ówczesnego PC-BSD, ale w rzeczywistości projekt miał start mniej więcej na rok zanim pojawiło się PC-BSD. Jednak to PC-BSD pierwsze wypuściło dostępną publicznie wersję systemu, stąd mogą wynikać ewentualnie nieporozumienia. Oba projekty nie mają zamiaru rywalizować ze sobą, choć nie prowadzą też na razie żadnej współpracy.
Dostępność.
Ze strony domowej można pobrać bezpłatnie obrazy płyt instalacyjnych. DesktopBSD 1.7 dostępne jest na pojedynczej płycie DVD, natomiast wcześniejsza wersja 1.6 dostępna jest także na 2 płytach CD. System został przetłumaczony na 14 języków (w tym polski). Do obsługiwanych architektur należą: x86 i AMD64.

</doc>
<doc id="199918" url="https://pl.wikipedia.org/wiki?curid=199918" title="Pistolet maszynowy Beretta Mod. 1938">
Pistolet maszynowy Beretta Mod. 1938

Moschetto Automatico Beretta (MAB) Mod. 1938, MAB 38 – włoski pistolet maszynowy produkowany w latach 1938–1950.
Historia konstrukcji.
W połowie lat trzydziestych pracujący w firmie Beretta inżynier Tullio Marengoni skonstruował pistolet maszynowy M35. Nie wzbudził on początkowo większego zainteresowania armii włoskiej, która używała wtedy pistoletów maszynowych OVP i M1918 wyprodukowanych pod koniec I wojny światowej.
W 1938 udoskonalony M35 przyjęto do uzbrojenia armii włoskiej jako Moschetto Automatico mod. 38 (karabinek automatyczny wz. 1938). Pistolety maszynowe M1938 pierwszych serii różniły się od siebie drobnymi szczegółami ponieważ ciągle trwały prace nad dopracowaniem tej broni. Na przełomie lat 1938/1939 rozpoczęto produkcję udoskonalonej wersji oznaczonej jako M38A.
Beretta M38A szybko wyparła z uzbrojenia armii włoskiej starsze typy pistoletów maszynowych i stała się obok karabinu M91/38 podstawową bronią żołnierzy włoskiej piechoty. W odróżnieniu od innych wzorów broni automatycznej wprowadzonych do uzbrojenia w latach trzydziestych pistolet maszynowy M38A był bardzo udaną konstrukcją. Jego największą wadą była skomplikowana, droga w produkcji konstrukcja. Dlatego niemal natychmiast po rozpoczęciu produkcji rozpoczęto prace nad uproszczoną wersją tego pistoletu maszynowego.
W 1942 rozpoczęto produkcję uproszczonej wersji M38A (w literaturze oznaczanej jako M38/42). Największe zmiany dotyczyły technologii wykonania broni (szeroko zastosowano technologię tłoczenia). Uproszczenia dotyczyły też konstrukcji. Ruchomą iglicę zastąpiła iglica stała, usunięto osłonę lufy, a kompensator zastąpiono wycięciami w lufie. Uproszczono też przyrządy celownicze zastępując celownik krzywkowy – przerzutowym (nastawy 100 i 200 metrów).
Pistolety maszynowe M38A były produkowane dla armii włoskiej i na eksport (dla III Rzeszy i Królestwa Rumunii). Po 1943 i upadku Benito Mussoliniego zakłady Beretta zostały przejęte przez Niemców. Kontynuowali oni produkcję pistoletu maszynowego M38/42 oznaczonego przez nich jako MP 738(i).
Po zakończeniu wojny produkcja Beretty M38A była kontynuowana do 1950. Ostatnią produkowaną wersją była Beretta M38/49 (przyjęto do uzbrojenia przez Bundeswehrę jako MP1).
W 1956 Beretta rozpoczęła produkcję pistoletu maszynowego Model 3 różniącego się od M38/42 zastosowaniem kolby składanej i budową komory zamkowej.
Opis techniczny.
Pistolet maszynowy M1938A był indywidualną bronią samoczynno-samopowtarzalną. Zasada działania oparta o odrzut swobodny zamka. Strzelanie z zamka otwartego seriami lub ogniem pojedynczym. Mechanizm spustowy z dwoma językami spustowymi. Zasilanie magazynkowe: początkowo stosowano magazynki pudełkowe o pojemności 10, 20, 30, 40 naboi, później stosowano tylko 20 i 40 nabojowe. Magazynki były dołączane od spodu broni. Lufa w osłonie metalowej, której końcowy fragment tworzył kompensator – osłabiacz podrzutu i odrzutu. Przyrządy celownicze składają się z muszki i nastawnego celownika krzywkowego o nastawach do 500 metrów.

</doc>
<doc id="199919" url="https://pl.wikipedia.org/wiki?curid=199919" title="Bazylika Ofiarowania Najświętszej Maryi Panny w Różanymstoku">
Bazylika Ofiarowania Najświętszej Maryi Panny w Różanymstoku

Sanktuarium Maryjne w Różanymstoku – sanktuarium maryjne prowadzone przez salezjanów w miejscowości Różanystok w świątyni wzniesionej na wzór kościoła jezuickiego w Grodnie. 
Architektura.
Kościół jest trzynawowy, wzniesiony na rzucie krzyża łacińskiego, prezbiterium jest zwrócone w kierunku południowym, całość ma styl barokowy, natomiast wystrój i ołtarze z ornamentami dekoracyjnymi – rokokowy.
Historia.
Historia sanktuarium zaczęła się od obrazu namalowanego w Grodnie w 1652 roku przez Jana Szrettera. Obraz ten, przedstawiający Matkę Bożą z Dzieciątkiem na ręku, nabył właściciel ziemski majątku ówcześnie zwanego "Tabenszczyzna" lub "Krzywy Stok" Szczęsny Tyszkiewicz herbu Leliwa z żoną Eufrozyną. Wizerunek umieszczony został w domowej sypialni, gdzie domownicy zbierali się na wspólne modlitwy.
21 listopada 1658 w święto Ofiarowania NMP rozpoczęły się pierwsze nadzwyczajne zjawiska: samoczynne zapalanie się lampki oliwnej, zakwitnięcie suchych wianków, niespotykany wcześniej zapach różany. Towarzyszyć miał temu anielski śpiew oraz muzyka.
Z powodu pielgrzymek, które przychodziły do Tyszkiewiczów, na przełomie roku 1660 i 1661 obraz przeniesiono do drewnianego kościoła. 21 listopada 1662 roku w dzień Ofiarowania NMP ks. Wojsznarowicz z polecenia biskupa wileńskiego Jerzego Białłozora dokonał uroczystego poświęcenia obrazu Matki Boskiej. Jeszcze w tym samym roku w celu „wyświecani prawdy cudów” biskup Białłozor wyznaczył specjalną komisję do zbadania cudowności obrazu. Miała ona za zadanie zebrać wiadomości o cudach jakie miał dokonać obraz. Z zebranego materiału ponad 30 zjawisk komisja uznała za autentyczne, spisała i zaprzysięgła. W 1663 roku opiekę nad obrazem zaczęli sprawować dominikanie z Sejn, którzy przyjechali na zaproszenie Tyszkiewiczów. W tym też czasie została zmieniona nazwa miejscowości na Różanystok.

</doc>
<doc id="199923" url="https://pl.wikipedia.org/wiki?curid=199923" title="Sremski Karlovci">
Sremski Karlovci

Sremski Karlovci (serb. Сремски Карловци; hist. "Karłowice") – miasto w Serbii, w autonomicznej prowincji Wojwodina, na prawym brzegu Dunaju, między Belgradem i Nowym Sadem. W 2011 roku liczyło 8750 mieszkańców. W mieście rozwinął się przemysł winiarski.
Historia.
Wczesna historia.
W czasach Cesarstwa Rzymskiego na tych terenach znajdował się niewielki fort. Pierwsza wzmianka o mieście pochodzi z roku 1308, kiedy jest opisane jako twierdza pod nazwą Karom, wzniesiona na rzymskich fundamentach. Do 1521 roku Karom był twierdzą i osadą w Królestwie Węgier pod władzą rodów Batorych i Moroviciów.
Pod władzą turecką.
W 1521 roku osmański dowódca Balı Bey zdobył twierdzę Karom i pozostawała ona pod władzą turecką przez następnych 170 lat. Słowiańska nazwa "Karlovci" po raz pierwszy pojawia się w rękopisie z Monasteru Krušedol. W trakcie władania tureckiego miejscowość była zamieszkana przez Serbów i niewielką liczbą Turków. W roku 1545 zamieszkiwało tę miejscowość 547 chrześcijan (Serbów). W mieście istniały trzy cerkwie prawosławne i jeden monaster.
Karłowice były pod panowaniem osmańskim do roku 1688, do V wojny austriacko-tureckiej, kiedy Imperium Osmańskie podczas odwrotu w kierunku Belgradu spalili i zniszczyli to miasto. Od 16 listopada 1698 do 26 stycznia 1699 trwały rokowania pokojowe, które oznaczały koniec wojny pomiędzy Imperium Osmańskim i krajami Świętej Ligi (koalicją Austrii, Rzeczypospolitej Obojga Narodów i Republiki Weneckiej). Negocjacje zakończyły się podpisaniem traktatu pokojowego zwanego "pokojem w Karłowicach", według którego Karłowice stały się częścią posiadłości habsburskich pod nazwą Pogranicze Wojskowe (sch. "Vojna Krajina"). Na miejscu, gdzie został podpisany pokój w Karłowicach, wzniesiono w 1817 roku Kaplicę Pokoju.
Panowanie Habsburgów.
Po 1699 roku Karłowice stały się znaczącym miejscem wymiany handlowej, gdyż przez tę miejscowość przechodziły szlaki handlowe w kierunku Turcji. Bliskość Dunaju powodowała jeszcze większy rozwój handlu. Od XVI wieku Karłowice stają się jednym z ważniejszych centrów Serbskiej Cerkwi Prawosławnej. Po pierwszych przesiedleniach Serbów w roku 1690 miasto staje się jednym z kandydatów na siedzibę serbskich arcybiskupów. Dopiero w 1713 roku zdecydowano, że nowa siedziba metropolity przeniesie się z monasteru Krušedol do Karłowic. Stały się one siedzibą eparchii.
W roku 1718 Karłowiczanie odnowili Dolną Cerkiew uszkodzoną przez Turków podczas wycofywania się po Bitwie pod Petrovaradinem w 1716 roku, a która była wzniesiona w 1710. Pierwsza szkoła w Karłowicach została otwarta w 1726 dzięki Metropolicie Mojsejowi Petroviciowi. Pierwszym nauczycielem w niej był Maksim Suworow, który przywiózł z Rosji pierwsze podręczniki. Niedługo potem, w 1733 roku do Karłowic przyjechała jeszcze jedna grupa nauczycieli, na której czele stał Emanuel Kozaczyński, który jako profesor poezji i retoryki, razem ze swoimi uczniami, przedstawił pierwszy dramat w nowoczesnej historii serbskiej literatury – tragikomedię o śmierci ostatniego serbskiego cara Urosza I. W roku 1739 do Karłowic przeprowadziła się niemiecka wspólnota licząca 51 rodzin, która potem osiedliła się u podnóża wzgórza nieopodal Kaplicy Pokoju.
W 1746 roku Karłowice doczekały się nowej cerkwi — zbudowano świątynię Górnej Cerkwi Wniebowstąpienia NMP na fundamentach starego, jak się sądzi, monasteru z XVI wieku. Miasto w tym okresie, według danych z 1753 roku, liczy 3843 mieszkańców, z czego 3110 stanowią Serbowie.
Najważniejszy okres w historii miasta rozpoczął się od objęcia urzędu przez metropolitę Pavla Nenadovicia w 1749 roku. Ożywił on opuszczone szkoły, założył specjalny cerkiewny fundusz ludowy, z którego finansowano nauczycieli i kapłanów, założył drukarnię, zbudował Sobór św. Mikołaja, odrestaurował monastery fruszkogórskie, rozbudował i udekorował Pałac Patriarszy i pobliski ogród, podarował wiele książek dla ówczesnych szkół. To, jak bardzo była to ważna i niezastąpiona postać dla miasta, pokazuje również to, co stało się po jego śmierci w 1768 — szkoły i fundusz zostały zamknięte, a do przybycia metropolity Stefana Stratimirovicia w Karłowicach niewiele pozostało z dawnego blasku. Krótko po śmierci metropolity Karłowice odwiedzili przyszły cesarz Józef II, książę Albert i feldmarszałek Laudon.
Szpital w Karłowicach został wzniesiony w 1770 roku. W roku 1776 został wydrukowany w Karłowcach pierwszy katalog biblioteki metropolitalnej, skąd dowiadujemy się, że fundusz cerkiewny dysponował 504 książkami i 104 starymi rękopisami. W tym okresie Karłowiczanie mieli najwięcej warsztatów rzemieślniczych i sklepów handlowych. W 1770 roku było to 36 sklepów i 144 rzemieślników, około 30–40 tawern i kilka tysięcy mórg winnic.
W 1787 roku mieszkańcy Karłowic zostali zwolnieni z pańszczyzny. Rok później w Karłowicach wybuchł wielki pożar, gdy spłonęła prawie cała zabudowa handlowa. Miasto zostało szybko odbudowane dzięki metropolicie Stefanowi Stratimiroviciowi, który dał nowy impuls wzrostowi gospodarczemu i nowemu odrodzeniu. W Karłowicach mieszkali wówczas najbogatsi Serbowie, którzy zbierali w tym miejscu duży kapitał, który zawsze był kierowany i wykorzystywany we właściwym kierunku dla wspólnego dobra. Jednym z takich projektów było utworzenie Gimnazjum w Karłowicach. Gimnazjum oparto na wkładach Dimitrija Anastasijevicia Sabova (20 tys. forintów) i innych obywateli (ok. 19 tys. forintów). Cesarz Leopold II ze statutem 11 października 1791 roku zatwierdził utworzenie Gimnazjum. Swoją opieką Gimnazjum objął Patronat i Opieka Funduszy Gimnazjalnych z metropolitą Stratimiroviciem na czele. Szkoła rozpoczęła działalność 1 listopada 1792 w starym budynku Szkoły Łacińskiej, gdzie przebiegała nauka do momentu wzniesienia nowego budynku w 1891 roku.
Miasto było kulturalnym i duchowym centrum Serbów w Monarchii Austro-Węgierskiej. Znajdowała się tu siedziba i sobór katedralny metropolii karłowickiej, której zwierzchnicy sprawowali opiekę duchowną nad prawosławnymi Serbami w Austrii, a następnie Austro-Węgrzech. Do dziś patriarchowie Serbii noszą dodatkowo tytuł "metropolitów belgradzko-karłowickich".
Metropolita Stratimirović w 1794 roku założył także seminarium duchowne, które było drugim najstarszym na świecie (po kijowskim). Działa ono po dziś dzień. Pracował w nim historyk i pisarz Jovan Rajić (1726–1801), zasłużony dla rozwoju serbskiej historiografii. Nieco później, w 1798 roku założył także szkołę z internatem, w której mieszkali i żyli ubodzy teologowie i gimnazjaliści. Vuk Karadžić w 1805 roku i do końca 1806 roku uczył się w Karłowicach czytać po serbsku i niemiecku, ukończył gramatykę słowiańską oraz całą arytmetykę i katechezę. W tym okresie do tego samego gimnazjum uczęszczali Sima Milutinović Sarajlija i Dimitrije Davidović a także synowie Aleksy i Jakova Nenadovicia.
Na początku XIX wieku w Karłowicach otwiera się małe towarzystwo naukowe (), które zgromadziło wielu uczonych i zajmowało się językoznawstwem i historią. Posuwając się coraz dalej, w Karłowicach w 1807 roku powstała pierwsza apteka, a dwa lata później szkoła rysunku założona przez metropolitę, który dążył do kontynuowania rozwoju sztuki i pielęgnowania sztuki prawosławnej ikonografii. Do końca 1811 roku została ukończona budowa budynku magistratu. Metropolita Stratimirović, który swoim zaangażowaniem zapisał się w historii miasta, zmarł 23 września 1836 roku i został pochowany w Soborze św. Mikołaja.
Po roku 1918.
Podczas II wojny światowej miasto było od kwietnia 1941 okupowane przez Wehrmacht i zostało przyłączone do Niezależnego Państwa Chorwackiego, pod zmienioną nazwą "Hrvatski Karlovci".

</doc>
<doc id="199924" url="https://pl.wikipedia.org/wiki?curid=199924" title="Analfabetyzm funkcjonalny">
Analfabetyzm funkcjonalny

Analfabetyzm funkcjonalny – sytuacja, w której osoby niemające wykształcenia lub mające formalne wykształcenie nie potrafią wykorzystać wiedzy do tego, by sprawnie funkcjonować w codziennym życiu w nowoczesnym społeczeństwie. Również brak im umiejętności posłużenia się urządzeniem pomimo posiadania instrukcji użytkownika.
Najczęściej pojęcie analfabetyzmu funkcjonalnego odnosi się do braku umiejętności poprawnego pisania, czytania ze zrozumieniem i prawidłowego dokonywania prostych obliczeń, rzadziej także do umiejętności obsługi współczesnych technologii, przede wszystkim technologii informacyjnych, niezależnie od posiadania wiedzy na ich temat.
Nauczanie analfabetów posługiwania się pismem oraz drukiem (jako środkami komunikacji), a także wdrażanie analfabetów do zdobywania wiedzy im niezbędnej dla prawidłowego funkcjonowania w życiu, nosi nazwę alfabetyzacji funkcjonalnej.
To pojęcie pojawiło się po raz pierwszy na Kongresie Ministrów Edukacji w Teheranie w 1965 r.

</doc>
<doc id="199925" url="https://pl.wikipedia.org/wiki?curid=199925" title="Air Kiribati">
Air Kiribati

Air Kiribati – narodowy przewoźnik Kiribati z flotą liczącą jeden niewielki samolot marki Britten-Norman. Linia realizuje loty między wyspami wchodzącymi w skład Kiribati, pełni także funkcję lotniczego pogotowia ratunkowego. Działa od 1995, jej macierzystym portem lotniczym jest lotnisko Bonriki w Tarawie.

</doc>
<doc id="199926" url="https://pl.wikipedia.org/wiki?curid=199926" title="Płochocin (wieś w województwie kujawsko-pomorskim)">
Płochocin (wieś w województwie kujawsko-pomorskim)

Płochocin – wieś sołecka w Polsce położona w województwie kujawsko-pomorskim, w powiecie świeckim, w gminie Warlubie.
Historia.
Wieś stanowiła przez wieki własność szlachecką wzmiankowaną po raz pierwszy w roku 1350. O starym osadnictwie świadczą odkryte groby skrzynkowe. Parafia erygowana była w 2. połowie XIV wieku. Wzmianki o kościele pochodzą kolejno z roku 1701, z roku 1886 – był on wówczas drewniany. Obecny, masywny neogotycki kościół, będący trzecią z kolei świątynią, powstał w roku 1891. W kościele obraz Matki Boskiej Łaskawej o dość wyraźnych cechach baroku, prawdopodobnie autorstwa Bartłomieja Strobla (ok. 1591-1660) nadwornego malarza Władysława IV. Berło maryjne z obrazu ołtarza głównego zostało odzwierciedlone w herbie Gminy Warlubie. We wsi znajduje się zespół parkowo-pałacowy z 2. połowy XIX w., wpisany do rejestru zabytków województwa kujawsko-pomorskiego.
28 października 1939 na terenie leśnictwa Płochocin hitlerowcy rozstrzelali nadleśniczego z Przewodnika – Witolda Bielowskiego, członka "Grunwaldu". W 44. rocznicę śmierci (1983), w miejscu tragedii odsłonięto głaz pamiątkowy z marmurową tablicą ku czci zamordowanego. Witold Bielowski jest patronem Gimnazjum Publicznego w Warlubiu od roku 2001. 
Współczesność.
W latach 1975–1998 miejscowość położona była w województwie bydgoskim. Według Narodowego Spisu Powszechnego (III 2011 r.) liczyła 257 mieszkańców. Jest ósmą co do wielkości miejscowością gminy Warlubie.

</doc>
<doc id="199927" url="https://pl.wikipedia.org/wiki?curid=199927" title="Karłowice">
Karłowice



</doc>
<doc id="199929" url="https://pl.wikipedia.org/wiki?curid=199929" title="Różanystok">
Różanystok

Różanystok – wieś w Polsce położona w województwie podlaskim, w powiecie sokólskim, w gminie Dąbrowa Białostocka, dawniej zwana Krzywym Stokiem.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Położenie.
Wieś położona jest przy drodze wojewódzkiej nr 670 biegnącej z Osowca-Twierdzy przez Suchowolę (DK8), Różanystok do granicy państwa (ok. 13 km) z Białorusią w Chworościanach tzw. "Trakt carski".
Historia.
W latach 80. XVI wieku został tutaj założony folwark dworsko-ogrodowy przez spadkobierców kawalkatora Zygmunta Augusta Scipiona del Campo. W połowie XVII wieku Krzywy Stok stał się własnością Szczęsnego Tyszkiewicza (potomka Świdrygiełły), stolnika derpskiego i powiatowego rotmistrza grodzieńskiego pospolitego ruszenia. Szczęsny i jego żona Eufrozyna byli kolatorami w roku 1661 drewnianego kościoła w ich posiadłościach. W 1663 roku do wsi przybyli z Sejn oo. dominikanie i na prośbę rodziny Tyszkiewiczów stali się opiekunami cudownego obrazu. Kult Matki Bożej oraz otrzymywane przez wiernych łaski spowodowały zmianę nazwy miejscowości w roku 1663 z Krzywego Stoku na Różanystok.
Zabytki.
Zespół klasztorny dominikanów i klasztoru prawosławnego:
W sąsiedztwie sanktuarium, znajduje się willa „Zielona Dacza”, drewniana, k. XIX w., nr rej. zabytków 827 z 25.04.1997, obecnie od 2002 r. własność prywatna.

</doc>
<doc id="199930" url="https://pl.wikipedia.org/wiki?curid=199930" title="Ptasznik wenezuelski">
Ptasznik wenezuelski

Ptasznik wenezuelski ("Psalmopoeus irminia") – nadrzewny pająk z rodziny ptasznikowatych.
Żyje do 15 lat (samica), 5 lat (samiec), wielkość ciała do 6 cm (samica), do 5 cm (samiec). Główne miejsce występowania: wilgotne lasy tropikalne Wenezueli. Określany mianem „szybkiego oraz skocznego pajęczaka”. Polecany dla początkujących (jako pierwszy nadrzewny pająk) oraz średnio zaawansowanych hodowców.
Samica "Psalmopoeus irminia" ma czarny odwłok z pomarańczowo-różowo-czarnym wzorem, odnóża czarne z różowo-pomarańczowymi plamami na ostatnich dwóch segmentach odnóży, samiec "Psalmopoeus irminia" odwłok ma szaro-zielono-brązowy i odnóża jak samiczka, ale mniej jaskrawe barwy.
Jest on aktywny głównie w nocy. Temperatura optymalna w dzień 27 °C, a w nocy 21 °C. Wilgotność w terrarium powinna wynosić około 76%. Ptaszniki nie są agresywne, chociaż zdarzają się rzadkie wyjątki. Główną zaletą pomijając jego wygląd jest akrobatyka. Potrafi nawet z miejsca skoczyć w górę na ok. 20 cm. Jad niegroźny dla człowieka, porównywalny z jadem osy. Skutki ukąszenia to jedynie lekka opuchlizna, swędzenie oraz delikatne pieczenie. Ptasznik rzadko broni się ukąszeniem; główną formą obrony, jak i u innych Psalmopoeusów, jest pozorowanie ataku przez uderzenie przednimi odnóżami w przeciwnika, jeżeli przeciwnik nie odejdzie, irminia ucieka. Nie wyczesuje włosków parzących.
Buduje gniazda z pajęczyny, którą pokrywa warstwą podłoża, znajdują się one u podnóży drzew. Często gniazda są bardzo efektowne i posiadają wiele korytarzy którymi pająk się przemieszcza, zazwyczaj mają więcej niż jedno wyjście, które przydaje się w razie ucieczki. Większość czasu spędza właśnie w gnieździe co sprawia kłopoty w obserwowaniu pająka w dzień.
W nocy staje się bardziej aktywny i właśnie najczęściej w nocy rozbudowuje swoje gniazdo.
Stosunkowo łatwy w rozmnażaniu. Przed kopulacją należy pająki dokładnie nakarmić. W kokonie znajduje się do 180 młodych pajączków.

</doc>
<doc id="199933" url="https://pl.wikipedia.org/wiki?curid=199933" title="Zulia Calatayud">
Zulia Calatayud

Zulia Calatayud (ur. 9 listopada 1979 w Hawanie) – kubańska lekkoatletka, biegająca na średnich dystansach. Największe sukcesy osiągała dotychczas w biegu na 800 m.
Calatayud jest liczącą się biegaczką od 2000, kiedy to po raz pierwszy w swojej karierze zeszła poniżej 2 minut w biegu na 800 m. Było to podczas Igrzysk Olimpijskich w Sydney, gdzie zajęła ostatecznie 6. miejsce w biegu finałowym. Na kolejnych Igrzyskach w 2004 zajęła 8. miejsce. Jak dotychczas jej największym osiągnięciem jest złoty medal Mistrzostw Świata w 2005. Startowała również w igrzyskach panamerykańskich, zdobyła cztery medale igrzysk w Winnipeg oraz w Rio de Janeiro.
Rekord życiowy Calatayud w biegu na 800 m wynosi 1:56,09 ustanowiony w 2002.

</doc>
<doc id="199935" url="https://pl.wikipedia.org/wiki?curid=199935" title="Enugu (miasto)">
Enugu (miasto)

Enugu – miasto w Nigerii, stolica stanu Enugu. W 2006 roku liczyło około 1,5 miliona mieszkańców. Jest zamieszkane głównie przez członków ludu Ibo. Nazwa pochodzi od słów w języku Ibo, oznaczających "Miasto na wzgórzu".
Miasto jest siedzibą uczelni: Enugu State University of Science &amp; Technology, University of Nigeria Enugu Campus oraz Institute of Management &amp; Technology. W Enugu działają liczne rozgłośnie radiowe i telewizyjne. Istnieje stadion pierwszoligowego klubu piłkarskiego. 
Na początku XX stulecia Enugu było ośrodkiem wydobycia węgla kamiennego. Zwano je z tego powodu "węglowym miastem". Choć z czasem złoża się wyczerpały, miasto pozostało centrum gospodarczym regionu. W mieście rozwinął się przemysł spożywczy, drzewny, cementowy, meblarski, poligraficzny, autobusowy oraz garncarski.
Od ogłoszenia niepodległości przez Republikę Biafry 30 maja do zdobycia miasta przez wojska nigeryjskie 28 września 1967 roku pełniło funkcję pierwszej stolicy separatystycznej republiki.

</doc>
<doc id="199936" url="https://pl.wikipedia.org/wiki?curid=199936" title="Aurelia Trywiańska">
Aurelia Trywiańska

Aurelia Trywiańska-Kollasch (ur. 9 maja 1976 w Szczecinie) – polska lekkoatletka, specjalizująca się w biegu na 100 m przez płotki. Reprezentowała też Polskę w biegu sztafetowym 4 x 100 m. Zawodniczka klubów: Budowlani Szczecin, MKL Szczecin i AZS-AWF Warszawa. Absolwentka Iowa State University w USA.
Kariera.
Trywiańska jest sześciokrotną mistrzynią Polski w biegu na dystansie 100 m przez płotki (2002-2006, 2008) i dwukrotną halową mistrzynią w biegu na 60 m przez płotki (2004, 2007). Dwukrotnie wystąpiła w igrzyskach olimpijskich: w Atenach (2004) i Pekinie (2008), jednak bez większych sukcesów.
Do jej najpoważniejszych osiągnięć na zawodach międzynarodowych należą natomiast 5. miejsca na mistrzostwach świata w Paryżu (2003) i mistrzostwach Europy w Göteborgu (2006) oraz wysokie pozycje na zawodach o Puchar Europy (2003 – 1. miejsce w I lidze z wynikiem 12.84, 2008 – 2. miejsce w superlidze z wynikiem 12.82).
Ponadto w 1995 zdobyła brązowy medal mistrzostw Europy juniorów w lekkoatletyce w sztafecie 4 × 100 m. Była też złotą medalistką Olimpijskich Dni Młodzieży Europy w biegu na 60 m przez płotki (1993).
Rekord życiowy na 100 m ppł ustanowiła w 2003 i wynosi on 12.73 s (9. najlepszy wynik na świecie w sezonie 2003). W tym samym roku uzyskała też rekord życiowy na 100 m – 11.59. Najlepszy wynik w skoku w dal – 6.32 (2004). W 2003 sklasyfikowana na 9-10. pozycji w rankingu IAAF w biegu na 100 m przez płotki.

</doc>
<doc id="199938" url="https://pl.wikipedia.org/wiki?curid=199938" title="Laguna de Bay">
Laguna de Bay

Laguna de Bay − największe jezioro na Filipinach. Jest położone na wyspie Luzon pomiędzy prowincjami Laguna i Rizal.
W pobliżu znajduje się zespół miejski stolicy Filipin − Manili.
Na jeziorze rozwinęło się rybołówstwo.
Na jeziorze znajdują się 3 wyspy: Talim, Calamba i Los Baños.
Powierzchnia: 911–949 km²
Głębokość maksymalna: 20 m
Wysokość: 1,8 m n.p.m.

</doc>
<doc id="199939" url="https://pl.wikipedia.org/wiki?curid=199939" title="Blox">
Blox

Blox – serwis blogowy istniejący w latach 2004-2019 jako część spółki medialnej Agora (znanej jako wydawca Gazety Wyborczej). W kwietniu 2019 roku serwis został zamknięty z powodu spadku popularności.
Blox wymagał utworzenia konta w Gazeta.pl i każdorazowego logowania. Do dyspozycji użytkownika był specjalny edytor online, dostępny w wersjach: tekstowej i trzech WYSIWYG.
Do edycji mogły również służyć zewnętrzne edytory, zgodne ze specyfikacją Metaweblog API. Jednym z nich jest Bloxer, który ma jednak kłopot z polskimi literami – zapisuje je i publikuje online w standardzie kodowania Windows-1250, co jest niezgodne ze stroną kodową Bloxa. Alternatywnym programem do blogowania offline jest Bloxie, która problemów z kodowaniem nie ma.
W blogu można było przyjąć jeden z dostępnych szablonów graficznych (dodatkowo użytkownik mógł tworzyć i udostępniać innym własne) oraz zakres wyświetlanej informacji, do czego służyły ustawienia blogu. Wszystkie wpisy oraz komentarze były również dostępne jako kanały RSS. Wpisy można było kategoryzować, co dawało łatwiejszy dostęp do tematycznie zgrupowanych wiadomości. Blox obsługiwał mechanizm komunikacji międzyblogowej – TrackBack.
W połowie 2005 roku Blox zawierał ponad 30 tys. indywidualnych blogów; w połowie 2006 roku Blox zawierał ponad 90 tys. indywidualnych blogów.
27 lutego 2019 roku spółka Agora SA poinformowała, że pod koniec kwietnia tego samego roku zamknie należącą do spółki platformę blogową Blox.pl z powodu malejącej popularności tego serwisu internetowego. Po zamknięciu serwisu na stronie blox.pl znajduje się przegląd artykułów z serwisów internetowych należących do grupy Gazeta.pl.
Bloxie.
Bloxie był programem do blogowania offline dla systemu blogów Blox.
Był to program do blogowania specjalizowany do współpracy z serwisem Blox.pl. Umożliwiał tworzenie wpisów na wszystkich blogach danego użytkownika. Zapewniał pełny WYSIWYG notki uwzględniając arkusze CSS blogów. Automatycznie generował również spis treści blogu oraz kanał RSS.
Korzystanie z serwisu wymagało zainstalowanego systemu operacyjnego Microsoft Windows 2000 (lub nowszego) oraz bibliotek .NET 2.0.

</doc>
<doc id="199941" url="https://pl.wikipedia.org/wiki?curid=199941" title="Rukwa">
Rukwa

Rukwa (ang. "Lake Rukwa") – słone, bezodpływowe, jezioro w Tanzanii. Położone w południowo-zachodniej części kraju w Wielkich Rowach Afrykańskich, pomiędzy jeziorami Tanganika i Niasa.
Powierzchnia: ok. 2600 km² (bardzo zmienna, w porze suchej wysycha)
Wysokość: 794 m n.p.m.
Jezioro Rukua zostało odkryte w roku 1880 przez Josepha Thomsona.

</doc>
<doc id="199943" url="https://pl.wikipedia.org/wiki?curid=199943" title="Baza (marksizm)">
Baza (marksizm)

Baza, baza ekonomiczna – w koncepcji rozwoju społecznego Karola Marksa ogół materialnych sił wytwórczych i wynikających z nich stosunków produkcji, charakterystyczny dla danej formacji społecznej. Baza stanowi też o najważniejszych podziałach społecznych w danej formacji.
Wraz z pojawianiem się nowych sił wytwórczych pojawia się sprzeczność między nimi a starymi stosunkami produkcji i prowadzi do pojawienia się nowych stosunków produkcji, a przez to nowej bazy, która z kolei jest sprzeczna z polityczno-prawną nadbudową. Gdy nadbudowa zostanie zmieniona, nastąpi całkowita zmiana formacji społecznej.
Według Marksa każda zmiana społeczna wynika ze zmiany bazy, a ta zależy od zmiany materialnych sił wytwórczych, aczkolwiek szerszymi badaniami objął on tylko formację kapitalistyczną (burżuazyjną). Stanowisko to określane jest jako materializm historyczny, w którym zawarta jest również teza, że „życie określa świadomość”, korygowana później przez Fryderyka Engelsa, który nadmieniał, że świadomość społeczna ma „pewną niezależność”. Dla części socjologów rdzeniem marksizmu jest założenie, że baza warunkuje wszelkie zjawiska społeczne. Niemniej z czasem marksistowscy przedstawiciele teorii krytycznej w coraz mniejszym stopniu widzieli możliwość zmiany społeczeństwa poprzez zmianę bazy, gdy ta ostatnia zmieniana była poprzez rewolucję komunistyczną.

</doc>
<doc id="199944" url="https://pl.wikipedia.org/wiki?curid=199944" title="Monika Pyrek">
Monika Pyrek

Monika Zofia Pyrek-Rokita (ur. 11 sierpnia 1980 w Gdyni) – polska lekkoatletka specjalizująca się w skoku o tyczce. Honorowa Ambasadorka Szczecina
Przez długi czas była jedyną polską tyczkarką na arenie międzynarodowej. W ciągu kariery 68-krotnie poprawiała rekord Polski. Olimpijka z Sydney (2000), Aten (2004), Pekinu (2008) i Londynu (2012). Trzykrotna medalistka mistrzostw świata oraz wicemistrzyni Starego Kontynentu z 2006. Reprezentantka kraju w pucharze Europy i drużynowych mistrzostwach Europy.
Pięciokrotnie laureatka Złotych Kolców dla najlepszej polskiej lekkoatletki sezonu (2001, 2003, 2005, 2006 oraz 2008), dwukrotna laureatka Plebiscytu „Przeglądu Sportowego” (2001 i 2005) i wielokrotna zwyciężczyni plebiscytu „Kuriera Szczecińskiego” na najlepszego sportowca województwa zachodniopomorskiego. W 2009 odznaczona Krzyżem Kawalerskim Orderu Odrodzenia Polski (2009) i tytułem "Zasłużony dla miasta Szczecina".
Na początku 2013 ogłosiła zakończenie kariery sportowej.
Już w trakcie kariery sportowej działa na rzecz sportowców, jak i po jej zakończeniu. 
W latach 2006-2014 była członkiem Komisji Zawodniczej EAA, w latach 2006-2013 członek komisji zawodniczej PKOL, w latach 2009 – 2013 przewodnicząca komisji zawodniczej PKOL. W latach 2011–2015 członek Komisji Zawodniczej IAAF. W latach 2009–2013 członek zarządu PKOL. W latach 2016-2020 członek Społecznej Rady Sportu przy Ministrze Sportu oraz od 2016 roku członek Rady oraz od 2019 Komitetu Zawodniczego Polskiej Agencji Antydopingowej. Na swoje piąte Igrzyska Olimpijskie (Rio de Janeiro 2016) pojechała jako kandydatka do Komisji Zawodniczej MKOL.
Po zakończeniu kariery sportowej założyła Fundację własnego imienia - www.fundacjamonikipyrek.pl - realizującą projekty dla dzieci i młodzieży upowszechniający sport przez zabawę m.in. Monika Pyrek Camp, Alternatywne Lekcje WF, E-platforma, Monika Pyrek Tour. 
Od 2017 roku prowadzi Fundusz Stypendialny Skok w marzenia dla młodych sportowców. 
Młodość.
Córka Zbigniewa Pyrka i Bożeny Kuźlik. Jej matka była księgową, a ojciec – marynarzem floty handlowej.
Absolwentka IX Liceum Ogólnokształcącego im. Marszałka Józefa Piłsudskiego w Gdyni, Akademii Wychowania Fizycznego i Sportu im. Jędrzeja Śniadeckiego w Gdańsku oraz Wydziału Prawa i Administracji Uniwersytetu Gdańskiego.
Kariera sportowa.
Początki.
W szkole podstawowej grała w koszykówkę, a lekkoatletykę zaczęła uprawiać w 1994 w Bałtyku Gdynia. Jej pierwszym trenerem była Bogusława Klimaszewska, a konkurencjami – skok wzwyż i wielobój. W 1995 jej trenerem został Edward Szymczak i dzięki niemu rozpoczęła starty w skoku o tyczce, w powstałym po likwidacji sekcji lekkoatletycznej w Bałtyku Klubie Lekkoatletycznym Gdynia (KL Gdynia). W 1996 osiągnęła już wynik 3,60 (85 na świecie) W 1997 wystąpiła w reprezentacji Polski na mistrzostwach Europy juniorów, podczas których uplasowała na 10. miejscu wyrównując swój – osiągnięty w eliminacjach tych zawodów – rekord Polski wynikiem 3,80. W 1998 zadebiutowała w pucharze Europy wygrywając zawody w Malmö i dwukrotnie w czasie konkursu poprawiając własny rekord kraju. Dwa miesiące później została we Francji wicemistrzynią świata juniorek poprawiając w czasie zawodów rekord Polski aż pięciokrotnie. W gronie seniorek zajęła na mistrzostwach Europy w Budapeszcie siódmą lokatę czterokrotnie poprawiając własny rekord kraju. 17 września ponownie uzyskała wynik lepszy od rekordy Polski, ale już kilka dni później rekordową wysokość odebrała jej Anna Wielgus, skacząc 3,84. W debiucie na halowych mistrzostwach świata w 1999 była jedenasta. Zajęła 4. miejsce na mistrzostwach Europy juniorów w 1999.
2000–2004.
Sezon 2000 zaczęła od odpadnięcia w eliminacjach halowych mistrzostw Europy, w których debiutowała. Po zwycięstwie w zawodach I ligi pucharu Europy wygrała mistrzostwa Polski, a następnie zajęła siódme miejsce w finale igrzysk olimpijskich w Sydney.
1 lipca 2001 zdobyła kolejny złoty medal mistrzostw Polski ustanawiając, wynikiem 4,61 m, nowy rekord Europy. Podczas młodzieżowych mistrzostw Europy w Amsterdamie osiągnęła wynik 4,40 i została złotą medalistką tej imprezy. Trzy dni po tym sukcesie z rezultatem 4,57 zajęła trzecie miejsce w mityngu DN Galan. Po tych sukcesach wygrała w Ottawie igrzyska frankofońskie, których Polska była gościem. Na rozegranych w Edmonton mistrzostwach świata zdobyła pierwszy w karierze medal ogólnoświatowej imprezy seniorskiej – z wynikiem 4,55 była trzecia, przegrywając jedynie ze Stacy Dragilą (złoto) i Swietłaną Fieofanową (srebro). Zdobywając medal, była wówczas najmłodszą medalistką mistrzostw świata w skoku o tyczce (miała wtedy niespełna 21 lat). Na koniec sezonu była jeszcze czwarta w igrzyskach dobrej woli oraz finale Grand Prix. Po sezonie rozstała się ze swoim trenerem Edwardem Szymczakiem, a jej nowym szkoleniowcem został Wiaczesław Kaliniczenko.
W 2002 na arenie międzynarodowej pojawiła się jej największa krajowa konkurentka Anna Rogowska. W marcu obie reprezentowały Polskę na halowych mistrzostwach Europy – Pyrek zdobyła tam brązowy medal, a Rogowska odpadła w eliminacjach. Latem w Monachium podczas czempionatu Starego Kontynentu Pyrek nie awansowała do finału, a Rogowska uplasowała się w nim na siódmym miejscu. Po niepowodzeniach na mistrzostwach na zawodach w Londynie tyczkarka ustanowiła ponownie rekord Polski, pokonując poprzeczkę zawieszoną na wysokości 4,62.
Na początku 2003 zdobyła pierwszy w karierze medal – brązowy – halowych mistrzostw świata. Po zwycięstwie w zawodach I ligi pucharu Europy w Finlandii zajęła w Paryżu czwarte miejsce na mistrzostwach świata po zaliczeniu w pierwszych próbach wysokości 4,25, 4,35 i 4,45 w trzecim podejściu uzyskała 4,55, a na wysokości 4,60 strąciła poprzeczkę trzykrotnie odpadając z walki o medale.
W sezonie olimpijskim 2004 najpierw była piąta w halowych mistrzostwach świata, a następnie uplasowała się na drugim miejscu w zawodach superligi pucharu Europy w Bydgoszczy. 4 lipca straciła na rzecz Rogowskiej rekord kraju. Podczas finału igrzysk olimpijskich po zaliczeniu w pierwszych próbach wysokości 4,20, 4,40 oraz 4,45 w konkursie, oprócz Pyrek, pozostały dwie Rosjanki i Rogowska. Pyrek strąciła trzy próby na wysokości 4,65 i odpadła z rywalizacji zajmując ostatecznie czwarte miejsce. 3 września w Brukseli skoczyła 4,72 m, poprawiając rekord Polski, który przetrwał do maja 2005.
2005–2010.
Po igrzyskach w Atenach w marcu 2005 zdobyła brązowy medal halowych mistrzostw Europy przegrywając srebro z koleżanką z reprezentacji Anną Rogowską. W lipcu skończyła studia na Uniwersytecie Gdańskim. W sezonie letnim zdobyła swój drugi medal mistrzostw świata – w Helsinkach została wicemistrzynią globu.
W 2006 uplasowała się na czwartym miejscu na halowych mistrzostwach świata i została wicemistrzynią Europy w lekkoatletyce. Na koniec sezonu zajęła piąte miejsce w pucharze świata. W 2007 na mistrzostwach świata w Osace z wynikiem 4,75 zajęła czwarte miejsce. 22 września podczas zawodów światowego finału lekkoatletycznego w Stuttgarcie skoczyła 4,82 m, ustanawiając życiowy rekord.
W 2008 zdobyła brązowy medal halowych mistrzostw świata w Walencji. Przed igrzyskami olimpijskimi wystąpiła gościnnie w nagraniu Marii Sadowskiej „Szybciej, wyżej, dalej”. W olimpijskim finale w Pekinie zajęła piąte miejsce z wynikiem 4,70 (wysokość tę zaliczyła w drugiej próbie) – wcześniej w pierwszych podejściach skakała na 4,45, 4,55 i 4,65, a 4,75 trzykrotnie strącała.
Nie uczestniczyła w marcu 2009 w halowych mistrzostwach Europy, za to w czerwcu wygrała rywalizację w zawodach superligi drużynowego czempionatu Starego Kontynentu, a wynikiem 4,70 m ustanowiła rekord imprezy. Na mistrzostwach świata po niezaliczeniu żadnej wysokości przez Jelenę Isinbajewą, zdobyła drugi w karierze srebrny medal globalnego czempionatu, przegrywając tylko z koleżanką z reprezentacji Anną Rogowską. W 2010 po nieudanych startach w mityngach zagranicznych (spowodowanych kontuzją stopy nogi odbijającej) i nieuzyskaniu, wymaganego przez Polski Związek Lekkiej Atletyki, minimum do zakwalifikowania się do reprezentacji na mistrzostwa Europy postanowiła zakończyć starty w tym sezonie.
2011–2012.
Po ponad półrocznej przerwie wróciła do sportu w sezonie halowym 2011, uzyskując w swoim pierwszym starcie, na mityngu "Samsung Pole Vault Stars" w Doniecku, wynik 4,60 – rezultat ten jest lepszy od minimum PZLA do reprezentacji na halowe mistrzostwa Europy w Paryżu jednak tyczkarka zapowiedziała, że nie wystąpi w tych zawodach. Drugim i zarazem ostatnim występem Polski w sezonie halowym 2011 był start w halowym mityngu Pedro's Cup w Bydgoszczy – Pyrek zajęła czwarte miejsce uzyskując wynik 4,40 m. Podczas mistrzostw świata w Daegu zajęła 10. miejsce (ex aequo z Anną Rogowską i Kristiną Gadschiew), zaliczając 4,55 m.
Sezon 2012 rozpoczęła od zajęcia siódmego miejsca z wynikiem 4,40 m podczas halowego mityngu Pedro's Cup w Bydgoszczy. Letni sezon 2012 zainaugurowała 11 maja na mityngu Diamentowej Ligi w Ad-Dausze, jednak nie zaliczyła żadnej wysokości, mając trzy nieudane próby na wysokości 4,20 m. Podczas rozgrywanych w Nowym Jorku zawodów Diamentowej Ligi – Adidas Grand Prix – zaliczyła wysokość 4,50 m, uzyskując tym samym kwalifikację na start w czwartych w jej karierze igrzyskach olimpijskich. Podczas 30. IO w Londynie nie awansowała do finału skoku o tyczce kobiet, zaliczając wysokość 4,40 m w kwalifikacjach.
Działalność pozasportowa.
28 listopada 2010 w parze z Robertem Rowińskim zwyciężyła w finale dwunastej edycji programu rozrywkowego TVN "Taniec z gwiazdami".
Po zakończeniu kariery sportowej na początku 2013 rozpoczęła pracę jako prezenterka w Radiu Szczecin, dla którego przez cztery lata prowadziła autorski program "Potyczki Moniki Pyrek". 
Życie prywatne.
12 stycznia 2013 wyszła za menedżera Norberta Rokitę. Mają dwóch synów: Grzegorza (ur. 2013) i Juliana (ur. 2017). Mieszkają na szczecińskim Pogodnie.
Osiągnięcia.
Mistrzostwa Polski.
Stadion.
Monika Pyrek zdobyła podczas swojej kariery 11 złotych i 3 srebrne medale mistrzostw Polski seniorów – wyczyn ten czyni ją najbardziej utytułowaną zawodniczką w historii skoku o tyczce w Polsce.
Hala.
Tyczkarka wywalczyła 11 tytułów halowych mistrzostw Polski seniorów – wyczyn ten czyni ją najbardziej utytułowaną zawodniczką w historii skoku o tyczce w Polsce.

</doc>
<doc id="199946" url="https://pl.wikipedia.org/wiki?curid=199946" title="Jezioro Mueru">
Jezioro Mueru



</doc>
<doc id="199950" url="https://pl.wikipedia.org/wiki?curid=199950" title="Oznaczenia promów kosmicznych">
Oznaczenia promów kosmicznych

Każdy wahadłowiec kosmiczny NASA ma oznaczenie składające się z prefiksu i sufiksu oddzielonych myślnikiem. Prefiks dla funkcjonalnych promów to OV, skrót od Orbiter Vehicle.
Sufiks składa się z dwóch części: numeru serii i numeru pojazdu.
Serie:
Numery pojazdów są przydzielane kolejno w danej serii, zaczynając od jedynki, stąd OV-101 to pierwszy pojazd pierwszej serii.
Istnieje wiele propozycji orbiterów drugiej generacji, zewnętrzne kompatybilnych z nowym systemem, ale udoskonalonych wewnętrznie, które określane są jako "OV-200" lub "OV-2xx" aby odróżnić je od "aktualnej generacji", czyli OV-100. Ta terminologia jest jednak nieformalna, i jest mało prawdopodobne, że jakikolwiek pojazd nawiązujący do aktualnych promów kosmicznych będzie miał takie oznaczenia.
Oznaczenia orbiterów.
Uwagi:
"Challenger" pierwotnie miał być jedynie przeznaczony do testów strukturalnych. Jako że nie miał być zdolny do lotu, nadane zostało oznaczenie testowe, które zostało zmienione po przystosowaniu Challengera do lotu. Z kolei "Enterprise" miał być przebudowany do postaci w pełni funkcjonalnej, ale nigdy tak się nie stało. Uznano, że taniej będzie przystosować STA-099 niż OV-101. Numeracja jednak nigdy nie została zmieniona.
"Pathfinder" jest określany jako OV-098, nie powinien jednak być mylony z MPTA-098 – Main Propulsion Test Article, stalową ramą (która nie wyglądała jak orbiter) używaną do testowania głównych silników promu kosmicznego. Pathfinder był skonstruowany jak jednostka do sprawdzania dopasowania – prosty model o rozmiarach, kształcie i wadze, jakie planowane były dla orbiterów, który był używany do sprawdzania czy instalacje naziemne będą w stanie obsługiwać promy. Później OV-098 został przebudowany aby kosmetycznie przypominać orbitery, i obecnie jest używany w połączeniu z zewnętrznymi zbiornikami promów w czasie testów napędowych (oznaczenie MPTA-ET). Jednak Pathfinder nigdy nie był formalnie oznaczony numerem, a OV-098 to symbol nieoficjalny.
Niektóre inne elementy naziemne używane w programie promów kosmicznych uzyskały oznaczenia OV-xxx, między innymi:

</doc>
<doc id="199952" url="https://pl.wikipedia.org/wiki?curid=199952" title="Owerri">
Owerri

Owerri to miasto w Nigerii, stolica stanu Imo. Zamieszkane głównie przez członków ludu Ibo.
Ośrodek handlowy rolniczego regionu. Siedziba uczelni: Imo State University, Federal University of Technology at Owerri, Alvan Ikoku College of Education i Government Secondary School of Owerri. Miasto jest siedzibą rzymskokatolickiej archidiecezji Owerri. Znajduje się tam katolicka katedra i seminarium duchowne.
Owerri jest siedzibą lokalnego króla Ibów.

</doc>
<doc id="199956" url="https://pl.wikipedia.org/wiki?curid=199956" title="Maria Ludwika Gonzaga">
Maria Ludwika Gonzaga



</doc>
<doc id="199957" url="https://pl.wikipedia.org/wiki?curid=199957" title="Bill Brandt">
Bill Brandt

Bill Brandt (ur. 1904, zm. 1983) – znany fotograf brytyjski. Urodzony w Londynie, syn rodziców pochodzenia rosyjskiego. Spędził dzieciństwo w Niemczech. W 1929 wyjechał na studia do Paryża. Brandt współpracował wówczas blisko z surrealistą Manem Rayem w jego studio. Nauczył się wówczas eksperymentować oraz pozostawał pod wpływem surrealistycznych dzieł Raya oraz jego otoczenia.
Po zakończeniu pracy jako wolny strzelec dla Paris Magazine w 1930, Brandt powrócił do Anglii, gdzie robił zdjęcia do takich magazynów jak Lilliput, Harper's Bazaar, czy News Chronicle. Fotografował życie klasy średniej oraz wyższej przed oraz w trakcie II wojny światowej, wydając takie publikacje, jak: "The English at Home" (1936), "A Night in London" (1938), "The Camera in London" (1948). Jego fotoreportaże z tamtego okresu łączyły ze sobą prostotę fotografii reporterskiej z nutką dziwności i surrealizmu.
Brandt stracił zainteresowanie reportażem wraz z zakończeniem II wojny światowej, kiedy to ekspresjonizm oraz surrealizm stawał się coraz bardziej widoczny. Bardzo często pracował nad aktami, w których wykorzystywał nietypowe ustawienia postaci oraz dziwną perspektywę. Ważną częścią jego pracy było także portretowanie pisarzy i artystów oraz zdjęcia plenerowe Wysp Brytyjskich. Typowe dla Brandta są fotografie mocno kontrastowe, wyzute całkowicie z tonów średnich, często wykonane przy użyciu bardzo szerokiego kąta. Bardzo szanowany za swoje pełne wyrazu zdjęcia, Brandt jest uważany za jednego z najwybitniejszych fotografów brytyjskich XX wieku. Pisząc o swojej pracy, Brandt powiedział, "Fotografia jest wciąż bardzo nowym medium i wszystko w niej musi zostać wypróbowane... fotografia nie ma zasad. To nie sport. Ważny jest efekt, a nie sposób, w jaki został osiągnięty."

</doc>
<doc id="199959" url="https://pl.wikipedia.org/wiki?curid=199959" title="Operator wirtualny">
Operator wirtualny

Operator wirtualny, MVNO (od ang. "mobile virtual network operator", operator wirtualnej sieci komórkowej) – podmiot gospodarczy oferujący swoim klientom usługi związane z telefonią komórkową na bazie infrastruktury telekomunikacyjnej należącej do innego operatora telekomunikacyjnego, zwanego w tym kontekście operatorem infrastrukturalnym.
W Polsce rynek operatorów wirtualnych rozwija się wolno: według danych Urzędu Komunikacji Elektronicznej w marcu 2014 ich udział w liczbie kart SIM wynosił około 0,8%.
Według stanu na 30 września 2016 r. udział MVNO w liczbie kart SIM wynosił ok. 1,7%.
Na świecie największym operatorem wirtualnym jest Lycamobile, który oferuje swoje usługi w dwudziestu dwóch państwach położonych na czterech kontynentach.
Kwestie prawne i finansowe.
Działalność operatorów wirtualnych w poszczególnych krajach regulują przepisy dotyczące lokalnych rynków telekomunikacyjnych. W Polsce, MVNO muszą działać zgodnie z ustawą Prawo telekomunikacyjne. Aby rozpocząć działalność jako MVNO należy złożyć w okręgowym oddziale UKE wniosek o wpis do „rejestru przedsiębiorców telekomunikacyjnych” zgodnie z przepisami artykułu 10 wyżej wymienionej ustawy. W ciągu tygodnia powinno się otrzymać zaświadczenie o wpisie do rejestru. Nie potrzeba dodatkowych zezwoleń ani koncesji, każdy przedsiębiorca telekomunikacyjny może rozpocząć działalność jako MVNO, po zawarciu odpowiedniej umowy z operatorem komórkowym, który zgodzi się udostępnić do tego celu swoją infrastrukturę teleinformatyczną.
Urząd Komunikacji Elektronicznej rozpoczął w 2007 roku konsultacje z zainteresowanymi uczestnikami rynku telekomunikacyjnego na temat kształtowania reguł dotyczących rozliczeń pomiędzy operatorami wirtualnymi i infrastrukturalnymi. Zarządy Polkomtelu, PTK Centertel oraz Polskiej Telefonii Cyfrowej przedstawiły podobne stanowiska. Wskazywały pełną swobodę umów pomiędzy MVNO a MNO jako najlepsze rozwiązanie. Argumentowały, że trudno byłoby tworzyć jakiekolwiek jednolite ramy warunków wzajemnych rozliczeń z operatorami wirtualnymi, ponieważ nie sposób objąć nimi wszystkich możliwych strategii i sytuacji w jakich chciałyby prowadzić działalność MVNO. Przekonywały, że taka próba ograniczałaby innowacyjność rozwiązań i strategii poszczególnych MVNO oraz rozwój konkurencyjności na rynku wirtualnych operatorów.
Obecnie nie ma żadnych reguł narzuconych przez UKE w związku z rozliczeniami pomiędzy operatorami infrastrukturalnymi i wirtualnymi. Każda umowa jest wynikiem negocjacji pomiędzy zainteresowanymi podmiotami i nie musi opierać się na wytycznych regulatora rynku telekomunikacyjnego.
Modele biznesowe związane z działalnością MVNO.
Podstawową zasadą związaną z działalnością operatora wirtualnego jest oferowanie swoim klientom usług na bazie wykupionych hurtowo "usług hostingowych" oferowanych przez operatorów infrastrukturalnych. Poszczególne MVNO różnią się jednak przyjętą strategią związaną z wybranym przez siebie modelem biznesowym. Poniżej podano kilka przykładów:
Aspekty techniczne.
Operatorzy wirtualni w zależności od przyjętego modelu działalności mogą korzystać w 100% z infrastruktury innego operatora lub posiadać niektóre elementy związane z komutacją i obsługą połączeń. Głównym czynnikiem charakteryzującym MVNO w kontekście używanej infrastruktury jest brak własnej sieci dostępowej i przyznanych częstotliwości.
Urząd Komunikacji Elektronicznej zaproponował trzy profile działalności wirtualnych operatorów w kontekście posiadanej przez nich infrastruktury teleinformatycznej:
Wirtualni operatorzy na rynku polskim.
Szacuje się, że z końcem trzeciego kwartału 2016 roku pod markami operatorów sieci wirtualnych działało około 1 mln 6 tys. kart SIM (1,7% rynku), w tym w sieci:
Poniżej znajduje się lista operatorów wirtualnych (MVNO) oferujących usługi na terenie Polski oraz powiązanych z nimi operatorów infrastrukturalnych (MNO).

</doc>
<doc id="199960" url="https://pl.wikipedia.org/wiki?curid=199960" title="Mediolan-San Remo">
Mediolan-San Remo

Mediolan-San Remo, wł. Milano-Sanremo – jeden z najsłynniejszych klasycznych (jednodniowych) wyścigów kolarskich, rozgrywany corocznie w marcu; nazywany niekiedy "wiosennymi mistrzostwami świata", zaliczany do pięciu tzw. kolarskich monumentów, do których należą ponadto: Ronde van Vlaanderen, Paryż-Roubaix, Liège-Bastogne-Liège i Giro di Lombardia.
Organizatorem wyścigu jest włoski dziennik "La Gazzetta dello Sport". Inauguracja miała miejsce w 1907 roku, a pierwszym zwycięzcą został Francuz Lucien Petit-Breton. Od 2005 roku decyzją UCI wyścig został włączony do cyklu ProTour. Jest to najdłuższy wyścig klasyczny rozgrywany obecnie.
Najwięcej zwycięstw w wyścigu – siedem – odniósł Belg Eddy Merckx (1966–1967, 1969, 1971–1972, 1975–1976).
Dwukrotnie w czołowej dziesiątce wyścigu był Zbigniew Spruch (3. w 1999 i 4. w 2000 roku), w 2017 zwycięzcą został Michał Kwiatkowski.
Zwycięzcy.
Opracowano na podstawie:

</doc>
<doc id="199961" url="https://pl.wikipedia.org/wiki?curid=199961" title="Warroza">
Warroza

Warroza ("Varroasis apium") – choroba wywoływana przez roztocz "Varroa destructor" (dręcz pszczeli) rozwijające się na czerwiu i dorosłych osobnikach pszczół miodnych.
Samice roztoczy żywią się hemolimfą (prawdopodobnie jednak preferują ciało tłuszczowe) zaatakowanych owadów. Cykl rozwojowy trwa 9-10 dni. Po tym czasie samica roztocza składa w zasklepionych komórkach z czerwiem od 3 do 6 jaj, z których wykluwa się około 2/3 samic i 1/3 samców.
Samice osiągają 1,6 mm szerokości i 1 mm długości.
Zaatakowane rodziny pszczele wiosną bez pomocy człowieka giną już jesienią, a wystarczy zakażenie wiosenne na poziomie 10 roztoczy.
Rozprzestrzenienie warrozy.
Po przewleczeniu roztocza "Varroa destructor" z Azji od pszczoły "Apis cerana" warroza rozprzestrzenia się w rodzinach pszczół należących do gatunku pszczoły miodnej występując w państwach:
Sposoby zapobiegania i leczenia warrozy.
Od lat 80 XX wieku do chwili obecnej walka pszczelarzy i naukowców z warrozą nie dała spodziewanych rezultatów.
Obok naturalnych metod zapobiegania warrozie (np. próby wyhodowania pszczoły miodnej dysponującej mechanizmami obronnymi przeciw pasożytowi "Varroa destructor", dyskusyjna metoda wycinania czerwiu trutowego itd.) w leczeniu warrozy stosuje się preparaty chemiczne. Są one podawane w postaci pasków wieszanych w ulach, dymu ze spalania lub odparowywania środków przeciw roztoczom (środków warroabójczych) lub w postaci oprysków roztworami zawierającymi substancje czynne. Roztocze potrafi jednak w ciągu kilku lat uodpornić się na stosowane akarycydy.
Stosowanie kwasów organicznych, takich jak kwas mrówkowy, kwas mlekowy i kwas szczawiowy nie prowadzi do nabrania oporności na te kwasy przez pasożyta, jest jednak pracochłonne i zależne od warunków atmosferycznych oraz od stadium rozwoju rodziny pszczelej.
Stosowanie preparatów chemicznych wpływa na zanieczyszczenie miodu i wosku. Zabrania się stosowanie preparatów warroabójczych w okresie produkcji miodu towarowego. Bezwzględnie należy przestrzegać okresów karencji wymaganych dla poszczególnych preparatów.
W Polsce dostępna jest biologiczna metoda zwalczania "Varroa destructor" w postaci pożytecznych roztoczy "Stratiolaelaps", które aplikuje się do ula z pszczołami wiosną i jesienią. Roztocza są zbyt małe by zjadły "Varroa destructor", jednak walcząc z nim uszkadzają go w stopniu uniemożliwiającym rozwój.
Leki.
W Polsce i na świecie przeciw warrozie stosuje się preparaty zawierające substancje czynne:

</doc>
<doc id="199962" url="https://pl.wikipedia.org/wiki?curid=199962" title="Microsoft Windows Media Center 2005">
Microsoft Windows Media Center 2005



</doc>
<doc id="199964" url="https://pl.wikipedia.org/wiki?curid=199964" title="Elwro 513">
Elwro 513



</doc>
<doc id="199965" url="https://pl.wikipedia.org/wiki?curid=199965" title="Elwro 523">
Elwro 523



</doc>
<doc id="199967" url="https://pl.wikipedia.org/wiki?curid=199967" title="Jan Saudek">
Jan Saudek

Jan Saudek (ur. 13 maja 1935 w Pradze) – czeski fotografik.
Od 1963 roku, gdy po raz pierwszy wystawił swoje zdjęcia w Pradze, nieprzerwanie fotografuje.
W 1972 roku pojawia się najbardziej charakterystyczny motyw jego twórczości – odrapana ściana piwnicy. Na jej tle komponuje swoje fantasmagoryczne akty. Pozują mu przeważnie kobiety dalekie od współczesnych kanonów urody – dojrzałe, często otyłe, czasem nawet stare lub kalekie – jednak artysta potrafi nawet z brzydoty wydobyć jakieś magiczne piękno (chociaż zdarza mu się ocierać o turpizm, a czasami nawet wulgarność). Często, podobnie jak Helmut Newton, portretuje te same osoby w ubraniu i bez ubrania. Przykładem charakterystycznym dla jego twórczości jest chociażby dyptyk "HouseWife" (1984).
Początkowo doceniany bardziej na Zachodzie niż we własnym kraju. W czasach CSRS bojkotowany przez komunistyczne władze. Obecnie cieszy się ogromną popularnością (wystawy, albumy, wywiady) zarówno za granicą, jak też w Czechach.
Saudek przedstawiony jest m.in. w książce "Zrób sobie raj" autorstwa Mariusza Szczygła.
Jego bratem był Kája Saudek. Jego przyjaciółką była Sára Saudková. Jego żoną jest Pavlína Saudková.

</doc>
<doc id="199968" url="https://pl.wikipedia.org/wiki?curid=199968" title="Krystyna Eberhardyna">
Krystyna Eberhardyna



</doc>
<doc id="199970" url="https://pl.wikipedia.org/wiki?curid=199970" title="More (zespół muzyczny)">
More (zespół muzyczny)

More – włoski zespół muzyczny tworzący muzykę z nurtu gothic metal.

</doc>
<doc id="199973" url="https://pl.wikipedia.org/wiki?curid=199973" title="Złoty Bączek">
Złoty Bączek

Złoty Bączek – nagroda w postaci mosiężnej statuetki, przyznawana od 1995 roku (z przerwą w latach 2000–2002) zespołom muzycznym związanym z Pol’and’Rock Festivalem (wcześniej znanym jako Przystanek Woodstock). Od 2003 roku zwycięzca wyłaniany jest w wyniku internetowego plebiscytu.
Historia.
„Złotego Bączka” po raz pierwszy przyznano po pierwszej edycji festiwalu w 1995 roku. Od 1996 roku nagroda wręczana jest podczas Festivalu.
Przyznawania nagrody zaniechano w 2000 roku, gdy oficjalnie Przystanek Woodstock się nie odbył. Do tradycji przyznawania Złotego Bączka powrócono w 2003 roku, decydując, że nagrodę otrzyma zespół z największą liczbą głosów (oddawanych przez internet na stronach programu "Kręcioła").

</doc>
<doc id="199974" url="https://pl.wikipedia.org/wiki?curid=199974" title="Wacław Ostroróg">
Wacław Ostroróg

Wacław Ostroróg (zm. 1527), kasztelan kaliski
Był synem wojewody poznańskiego Jana i księżniczki raciborskiej Heleny. Miał młodszego brata Stanisława. Razem z bratem studiował w Wiedniu. Po śmierci ojca w 1501 pomiędzy braćmi doszło do sporów o majątek. W 1515 wyznaczeni przez króla rozjemcy dokonali podziału dóbr pomiędzy braci. Po śmierci brata Wacław został w 1519 mianowany w jego miejsce kasztelanem kaliskim. W związku z bezpotomną śmiercią kolejnych jego krewnych, stał się dziedzicem jednego z największych majątków w Wielkopolsce.
Jego synami z małżeństwa z Urszulą z Kutna Potocką byli Stanisław, kasztelan międzyrzecki i Jakub, starosta generalny Wielkopolski.

</doc>
<doc id="199976" url="https://pl.wikipedia.org/wiki?curid=199976" title="Paramenty kościelne">
Paramenty kościelne

Paramenty kościelne (łac. "paramentum", 'ozdoba', od "parare", 'przygotowac'; l.mn. "paramenty") – przedmioty przeznaczone do sprawowania liturgii, używane w przestrzeni sakralnej (w kościołach, ale też np. w czasie procesji czy na cmentarzu). Współcześnie termin odnosi się do szat liturgicznych, pierwotnie były to również sprzęty kościelne.

</doc>
<doc id="199981" url="https://pl.wikipedia.org/wiki?curid=199981" title="Paramenty">
Paramenty



</doc>
<doc id="199982" url="https://pl.wikipedia.org/wiki?curid=199982" title="Pokojowy Patrol">
Pokojowy Patrol

Pokojowy Patrol – grupa wolontariuszy związanych z Wielką Orkiestrą Świątecznej Pomocy. Działają oni podczas festiwalu Pol’and’Rock jako służba informacyjna, udzielając wszelkiego rodzaju pomocy uczestnikom, pilnując porządku na terenie festiwalu, a także pomagają podczas organizacji finałów WOŚP. Pokojowy Patrol pomaga również przy organizacji kilku innych imprez cyklicznych, m.in. Pyrkonu.
Członkowie Patrolu muszą mieć ukończone 18 lat. Szkolenia dla wolontariuszy odbywają się w tzw. "Uniwersytecie WOŚP" w ośrodku "Szadowo-Młyn" w miejscowości Szadowo, koło Kwidzyna. Każdy członek Pokojowego Patrolu przechodzi trzydniowe szkolenie dotyczące pierwszej pomocy, prawa imprez masowych, technik integracyjnych w grupie oraz organizacji festiwalu Pol’and’Rock.
Za swoją działalność członkowie patrolu nie otrzymują wynagrodzenia, ale na czas trwania Festiwalu (oraz innych obsługiwanych imprez) mają zapewnione wyżywienie i miejsce na wydzielonych polach namiotowych (zwanych "Grabikiem" i "Oazą"). Każdy wolontariusz otrzymuje specjalną koszulkę koloru czerwonego, z napisem "Pokojowy Patrol". Liderzy grup otrzymują koszulki żółte. Podobne koszulki nosi zawodowa ochrona podczas festiwalu, są one jednak niebieskie i pozbawione napisu "Pokojowy" i "Stop przemocy".
13 października jest obchodzony Dzień Pokojowego Patrolowca.

</doc>
<doc id="199985" url="https://pl.wikipedia.org/wiki?curid=199985" title="Efekt Dunninga-Krugera">
Efekt Dunninga-Krugera

Efekt Dunninga-Krugera – błąd poznawczy polegający na tym, że osoby niewykwalifikowane w jakiejś dziedzinie życia mają tendencję do przeceniania swoich umiejętności w tej dziedzinie, podczas gdy osoby wysoko wykwalifikowane mają tendencję do zaniżania oceny swoich umiejętności.
Zjawisko to zostało opisane i udokumentowane przez Justina Krugera i Davida Dunninga z Uniwersytetu Cornella. 
Historia badania.
Kruger i Dunning zwrócili uwagę na liczne wcześniejsze badania, które zdają się sugerować, że w przypadku umiejętności tak różnorodnych jak obsługa pojazdów mechanicznych, gra w szachy czy tenisa „ignorancja częściej jest przyczyną pewności siebie, niż wiedza” (jak to ujął Charles Darwin). Postawili oni hipotezę, że w przypadku umiejętności, którą każdy może posiąść w większym lub mniejszym stopniu, osoby niekompetentne:
Aby sprawdzić poprawność tej hipotezy, sprawdzili ją na studentach swojej uczelni, którzy zapisali się na różne kursy z psychologii.
W serii doświadczeń Kruger i Dunning sprawdzili samoocenę dotyczącą myślenia logicznego, znajomości gramatyki i poczucia humoru. Po pokazaniu im wyników ich testów studenci zostali poproszeni o oszacowanie swojego poziomu, po czym grupa kompetentna w danej dziedzinie oceniła go poprawnie, podczas gdy ta niekompetentna wciąż go przeceniała. Jak zauważyli Dunning i Kruger, „podczas 4 doświadczeń uczestnicy notowani najniżej w testach dotyczących poczucia humoru, gramatyki i logiki znacznie przeceniali swoje osiągnięcia i umiejętności. Mimo iż wyniki testów plasowały ich w 12. percentylu, oni sami szacowali, że osiągnęli wynik plasujący ich w 62. percentylu”. Jednocześnie ludzie naprawdę posiadający wiedzę zwykli nie doceniać swej kompetencji.
Odbiór w świecie nauki.
Zjawisko to zostało odtworzone w innych eksperymentach, zaproponowano też różne wyjaśnienia, odwołujące się m.in. do artefaktów statystycznych i heurystyk poznawczych służących ochronie samooceny czy heurystyk wynikających z braku punktów odniesienia. Przegląd badań obejmujących testy bardziej codziennej wiedzy nie wykazał natomiast obecności takiego efektu.
Późniejsze badanie wskazują, że uzyskane przez Krugera i Dunninga dane są wynikiem zjawiska statystycznego zwanego regresją do średniej oraz błędu poznawczego zwanego złudzeniem ponadprzeciętności, a zaproponowane przez autorów wyjaśnienie jest błędne.
W roku 2000 Dunning i Kruger otrzymali za swoje badania satyryczną Nagrodę Ig Nobla w dziedzinie psychologii.

</doc>
<doc id="199987" url="https://pl.wikipedia.org/wiki?curid=199987" title="Kano (miasto)">
Kano (miasto)

Kano – miasto w Nigerii, stolica stanu Kano. Liczy około 2.376 tys. mieszkańców (2010).
Ośrodek handlu, ważny węzeł transportowy. W mieście znajduje się międzynarodowe lotnisko. Kano jest siedzibą uniwersytetu Bayero University Kano oraz innych szkół wyższych. Mieści się tutaj jeden z najważniejszych meczetów w kraju.
Otoczone zabytkowymi murami. Wśród interesujących obiektów można wymienić rozległy targ „Kurmi”, znany z oferowanych nań wyrobów tradycyjnych jak biżuteria, stroje, wyroby skórzane. W pobliżu leżą stare farbiarnie, będące wciąż w użytku. Tradycyjnymi metodami farbuje się materiały na kolor indygo. Istnieje kilka głównych wzorów, które wciąż na nowo odtwarza się na materiałach metodą batiku. W granicach starego miasta znajduje się również Pałac Emira Gidan Rumfa pochodzący z XV stulecia, Główny Meczet, Meczet Gidan Makama, budynek Gida Dan Hausa.
Miasto powstało na początku XI w. jako niezależne państwo-miasto ludu Hausa. Było jednym z najpotężniejszych państw regionu aż do początku XX w. Miasto bogaciło się na transsaharyjskim handlu złotem, skórami, kością słoniową, solą i niewolnikami. Szczyt rozkwitu przypadł prawdopodobnie na XIV w., gdy islam uzyskał znaczącą rolę. W XV w. powstał Główny Meczet. W XVIII w. toczono walki z sąsiadującym królestwem Sokoto. W XIX stuleciu Fulanie podporządkowali sobie Kano. W 1903 Brytyjczycy zdobyli miasto.
Obecnie jest ważnym centrum handlowym. Posiada kilka wielkich targów. Poza starym miastem, znajduje się nowoczesna dzielnica willowa oraz Sabon Gari, miejsce zamieszkania wszystkich przyjezdnych z południa kraju. Nie obowiązują tam reguły szariatu, jest to więc miejsce rozrywki, pełne barów, restauracji, miejsc tanecznych. W mieście rozwinął się przemysł włókienniczy, spożywczy, skórzano-obuwniczy, odzieżowy, chemiczny oraz cementowy.
Z Kano pochodzi znany biznesmen Aliko Dangote, najbogatszy Nigeryjczyk i Afrykańczyk. Z miasta pochodzi również abp Jude Thaddeus Okolo, nuncjusz apostolski w Irlandii.

</doc>
<doc id="199989" url="https://pl.wikipedia.org/wiki?curid=199989" title="T-1000">
T-1000

T-1000 – postać cybernetycznego zabójcy z filmów ' i '. W filmach pełnometrażowych postać cyborga grana jest przez m.in. Roberta Patricka i Lee Byung-huna. 
W drugim sezonie serialu "" pojawia się natomiast model T-1001, który posiada bardzo podobne właściwości; jego rolę odgrywa Shirley Manson.
Charakterystyka.
Jest ulepszonym prototypem terminatora, mimetycznym stopem wieloskładnikowym – składa się z ciekłego metalu (seria 1, model 1A, typ 1000). Może przyjąć kształt i wygląd każdego trwałego ciała stałego (którego dotknie) o rozmiarach zbliżonych do człowieka. T-1000 modyfikuje ręce do kształtu broni białej (haków, ostrzy itp.). Nie potrafi wytworzyć broni palnej, chemikaliów ani bomb (ponieważ posiadają one skomplikowane i ruchome części) oraz innych od stopu mimetycznego substancji, których T-1000 nie jest w stanie wytworzyć. Może pokonać bezproblemowo każdą przeszkodę, jeśli jest w niej choć mały otwór. Może przyjąć wygląd dowolnego człowieka i wiernie go naśladować.
T-1000, może przyjmować uderzenia i postrzały praktycznie bez doznania trwałych szkód. Będąc postrzelonym z pistoletu, T-1000 przyjmie pocisk, lub przepuści go na wylot, po czym zasklepi przestrzelinę, aczkolwiek im większe będą uszkodzenia, tym więcej czasu T-1000 będzie potrzebować do odzyskania swojego kształtu.
Stop mimetyczny jednakże można uszkodzić. Narażenie na niskie temperatury uszkadza zdolność T-1000 do kontrolowania swojego wyglądu, co objawia się w przyjmowaniu przez stop przypadkowych kształtów i tekstur z otoczenia. Wysoka temperatura, kwas lub ciekły azot mogą doprowadzić do całkowitego zniszczenia stopu.
Rola w filmach.
"Terminator 2: Dzień sądu".
T-1000 zostaje przysłany z roku 2029 do 1995 w celu zlikwidowania dziesięcioletniego Johna Connora. Zostaje zniszczony poprzez wrzucenie do pieca hutniczego.
"Terminator: Genisys".
T-1000 zostaje przysłany do roku 1984 w celu zabicia Kyle’a Reese’a. Zostaje zniszczony przez oblanie kwasem solnym.
Pod koniec filmu górna część T-800 wpada do zbiornika z płynnym metalem, co w połączeniu z jego procesorem zmienia go w cyborga z płynnego metalu (zyskuje właściwości T-1000)

</doc>
<doc id="199990" url="https://pl.wikipedia.org/wiki?curid=199990" title="Gra internetowa">
Gra internetowa



</doc>
<doc id="199991" url="https://pl.wikipedia.org/wiki?curid=199991" title="Air Astana">
Air Astana

Air Astana – narodowy przewoźnik lotniczy Kazachstanu z siedzibą w Ałmaty. Firma jest współwłasnością należącej do kazachskiego skarbu państwa kompanii Samruk-Kazyna oraz brytyjskiego koncernu BAE Systems. Obsługuje połączenia krajowe i loty międzynarodowe do Europy, Azji i na Bliski Wschód.
W rankingu Skytrax linie zostały ocenione na 4 gwiazdki z 5 możliwych. W zestawieniu 100 najlepszych linii lotniczych na świecie w 2015, Air Astana zajęły 40. miejsce – najwyżej spośród linii lotniczych z państw Wspólnoty Niepodległych Państw.
17 sierpnia 2015 Air Astana zostały oficjalnymi liniami lotniczymi wystawy światowej Expo 2017.
Flota.
Flota linii Air Astana na 19 listopada 2020:
Dodatkowo linie złożyły zamówienia na 3 samoloty Boeing 787 Dreamliner (pierwsze dostawy planowane na rok 2023), 6 maszyn Airbus A320neo (pierwszy dostarczono w roku 2016) i 7 samolotów Airbus A321neo (pierwszy dostarczono w roku 2018).

</doc>
<doc id="199992" url="https://pl.wikipedia.org/wiki?curid=199992" title="Komputerowe gry TPP">
Komputerowe gry TPP



</doc>
<doc id="199995" url="https://pl.wikipedia.org/wiki?curid=199995" title="T-800">
T-800

T-800 (Cyberdyne Systems Model 101) – postać fikcyjna, elektroniczny morderca pokryty żywą tkanką, metalowy endoszkielet, występujący w filmach "Terminator" ("The Terminator", 1984), ' ("Terminator 2: Judgment Day", 1991), ' ("Terminator 3: Rise of the Machines", 2003 – jako T-850), ' ("Terminator Salvation", 2009), ' ("Terminator Genisys", 2015) oraz "" ("Terminator: Dark Fate", 2019). Postać grana przez Arnolda Schwarzeneggera. W filmie "Terminator: Ocalenie", T-800 zagrał austriacki aktor i kulturysta Roland Kickinger, zaś za pomocą grafiki komputerowej wygenerowano jego głowę na podobieństwo młodego Schwarzeneggera. Podobny zabieg zastosowano w częściach gdzie młodego T-800 zagrał Brett Azar.
Nazwa.
W pierwszej i drugiej części filmu nazwano go „Cyberdyne system model 101”. Jednak w opisie dystrybutora występuje w wersjach T-800 bądź T-101. Epizod trzeci przedstawia omawianą maszynę jako: T-101, T-850 oraz CSM-101. Jej inne modele miały oznaczenia adekwatne do ich zaawansowania technicznego: T-800, T-850, T-1000, T-X. Problem nazewnictwa terminatora został rozwiązany w specjalnej scenie "T2" w wersji DVD. Widnieje w niej bowiem pełna nazwa terminatora: „Cyberdyne Systems Model 101 seria 800”.
Wygląd.
Wygląd T-800 w pierwszych trzech filmach nie zmienia się: ma krótko przystrzyżone włosy i umięśnione ciało. Zawsze po przybyciu do przeszłości kradnie analogiczny zestaw ubioru: czarna skórzana kurtka i spodnie, buty oraz czarny T-shirt.
W każdej części „trylogii” T-800 zakłada czarne okulary, jednak w różnych okolicznościach. W pierwszym filmie wykorzystuje je, by zakryć pusty oczodół, gdyż jego oko zostało wcześniej zmasakrowane w kraksie radiowozu. Później ulegają one zniszczeniu w trakcie pościgu za Kyle’em i Sarą. W "Dniu sądu" bez wyraźnej przyczyny kradnie je właścicielowi baru dla harleyowców, by stracić je wskutek konfrontacji z pracownicą szpitala psychiatrycznego. W epizodzie trzecim na kilka sekund zakłada srebrne okulary o różowych szkłach i oprawkach w kształcie gwiazd (znalezione w kieszeni kurtki striptizera), by następnie je zrzucić i podeptać jako zbędne. Właściwe okulary znajduje w schowku samochodu, potem traci je jednak podczas szaleńczej jazdy na autostradzie. Ze sklepu przy stacji benzynowej kradnie kolejną parę, która również zostaje później zniszczona – w trakcie walki z T-X.
Umiejętności.
Terminator typ T-101 serii 800 („Terminator” oraz „Terminator 2 – Dzień Sądu”) jest najbardziej zaawansowanym technicznie organizmem cybernetycznym – cyborgiem (żywa tkanka pokrywająca autonomiczny samosterujący mechanizm), skonstruowanym w roku 2018 w ośrodku doświadczalnym Skynetu. Zaprojektowany jako maszyna dominacji na polu walki z ocalałymi po Dniu Sądu ludźmi, produkowany w dwóch wersjach przez kombinaty Skynetu – mechanizm podstawowy: bojowy endoszkielet, stosowany w bitwach z siłami Ruchu Oporu oraz model przeznaczony do infiltracji powstańczych sił, właściwy mechanizm pokrywany żywą tkanką. Ostatnią znaną wersją typu T-101 jest seria 850 („Terminator 3 – Bunt Maszyn”), o zwiększonej żywotności ze względu na podwójne ogniwo zasilające. Seria ta kończy, według aktualnie dostępnych danych, rozwój tego typu Terminatorów, maszyny późniejszych generacji są daleko nowocześniejsze – T-1000 („T2”) jest maszyną składającą się z płynnego metalu wysokiej wytrzymałości, wprowadzony do użytku w 2029; Robot T-X („T3”), skonstruowany przez Skynet w 2032 jest skrzyżowaniem techniki T-800 oraz T-1000 – metalowy endoszkielet, pokryty powłoką płynnego metalu, posiadający zintegrowany system uzbrojenia z działkiem fazowo-plazmowym włącznie; według bazy danych T-850 maszyna T-X poprzez nanotechnologię potrafi również kontrolować inne urządzenia i mechanizmy, miała być zaprojektowana nawet do walki z Terminatorami „klasycznego” typu.
T-101 to pierwszy model terminatora zaprezentowany w serii, a zarazem aż do "Ocalenia" najprostsza maszyna do zabijania spośród wszystkich przedstawionych (oprócz pierwszego terminatora w historii – T-1 zaprezentowanego w "Terminator 3"). Potrafi walczyć wręcz (przy czym nie chodzi tutaj o znajomość sztuk walki tylko o zwykłe prymitywne użycie siły, połączone jednak ze szczegółowymi danymi o anatomii człowieka zapisanymi w pamięci), posługiwać się wszelką bronią palną i energetyczną (karabiny plazmowe z przyszłości), obsługiwać środki transportu datowane na wiele lat przed jego produkcją. Jako jedyny spośród wszystkich przedstawionych w „trylogii” modeli nie posiada zintegrowanego arsenału i możliwości manipulacji powłoką organiczną (co pozwalałoby mu zmieniać wygląd zewnętrzny), może jednak zmieniać ubiór i zna jego zastosowania (na przykład wie że gdy przebierze się za policjanta, to może go próbować udawać). Potrafi mówić głosem dowolnej osoby którą usłyszy.
Inne cechy szczególne.
Terminator z serii 800 w odróżnieniu od serii poprzednich, o których mowa w części pierwszej, a które pojawiają się w czwartej, jako pierwszy posiada syntetyczną imitację naturalnej skóry, krwi i mięśni, co czyni go nierozpoznawalnym dla otoczenia. Tak jak w przypadku wszystkich serii, jedynymi istotami zdolnymi wykryć ową maszynę są psy. W czasie tak zwanej wojny z maszynami każda baza rebeliantów posiada ich kilkanaście w celach profilaktycznych; T-101 z serii 800 posiada w swoim wnętrzu baterię, która zasila go na okres 120 lat. W razie poważnego uszkodzenia aktywowane jest zasilanie awaryjne. Z kolei T-101 z serii 850 dysponuje dwoma ogniwami wodorowymi: głównym i zapasowym. W razie uszkodzenia ulegają destabilizacji i eksplodują z dużą siłą. "Ocalenie" udowadnia, że endoszkielet T-800 to konstrukcja superwytrzymała: jest w stanie bez szwanku „przeżyć” zanurzenie w gorącej surówce i totalne zamrożenie (warto przy tym zauważyć, że dla rzekomo nowocześniejszego T-1000 kontakt z tą gorącą substancją okazał się zabójczy, a ciekły azot spowodował w jego materii poważne uszkodzenia).
Samookaleczenie.
Terminator T-101 w każdej części „trylogii” niszczy swoją zewnętrzną powłokę z różnych powodów:
Przeznaczenie T-101.
"Terminator".
W pierwszej części T-101 zostaje wysłany przez Skynet z przyszłości do 12 maja roku 1984, aby zamordować matkę przyszłego przywódcy rebeliantów – Sarę Connor. T-101 nie znał wyglądu celu, dlatego, korzystając z książki telefonicznej, znajdował ofiary o analogicznych danych osobowych i je eliminował. Podczas pościgu, gdy T-101 chciał przejechać właściwą Sarę cysterną, doszło do eksplozji, którą spowodował Kyle Reese. W jej wyniku T-101 stracił organiczną powłokę, ale dalej funkcjonował jako odkryty endoszkielet. Zdołał w ten sposób zabić Kyle’a Reese’a, ale ostatecznie został zmiażdżony przez prasę hydrauliczną i nie udało mu się wykonać zadania.
"Terminator 2: Dzień sądu".
W następnym filmie T-800 staje się postacią pozytywną. W przyszłości zostaje złapany przez dorosłego Johna Connora i przeprogramowany, a następnie wysłany do 8 czerwca roku 1995, by ochraniać wówczas 10-letniego Johna przed T-1000. Po jego zniszczeniu T-800 prosi Sarę Connor o zanurzenie w kadzi z surówką stali. Wykonuje ona jego prośbę, usuwając ze swojej rzeczywistości wszelkie znane pozostałości Terminatorów. Takie działanie miało zapobiec nadejściu tytułowego Dnia Sądu. W tym epizodzie T-800 był zaprogramowany tak, by ochraniać Johna i wykonywać jego rozkazy. Dzięki resetowi głównego procesora uzyskał możliwość zdobywania danych. W konsekwencji nauczył się od 10-letniego chłopca takich zwrotów jak „No problemo” czy „Hasta la vista, baby”, a także uśmiechu. Posiadał też gruntowną wiedzę o T-1000 i przyszłości; według jego danych początek wojny z maszynami (Dzień Sądu) nastąpić miał 29 sierpnia 1997 o 2:14 rano, gdy Skynet – strategiczny system obronny – osiągnie stan świadomości i stanie się samowystarczalny, a w rezultacie wyceluje i odpali rakiety z głowicami jądrowymi w kierunku Rosji, przewidując, że jej kontratak zrujnuje Stany Zjednoczone.
"Terminator 3: Bunt maszyn".
W trzecim filmie T-101 również staje się postacią pozytywną. Ten model w przyszłości (4 lipca 2032) zabija samego Johna Connora, ale zostaje złapany i przeprogramowany przez jego żonę – Katherine Brewster – i wysłany do 24 lipca roku 2005, aby ochraniać nie tylko jej męża, ale i ją samą. Ponadto T-101 przyjmował rozkazy tylko od niej, jako że to ona dokonała jego aktywacji. Terminator z "T3" różnił się od poprzedników zainstalowanym oprogramowaniem psychologicznym (wiedział tym samym, jakie jest prawdopodobieństwo, że John Connor popełni samobójstwo, i w razie potrzeby manipulował jego charakterem). Ponadto miał także sporo informacji na temat T-X i Dnia Sądu. Według tych danych ów moment miał nastąpić 24 lipca 2005 (w dniu, w którym dzieje się trzecia część Terminatora) o godzinie 18:18 i nie da się tego zmienić. Ginie w obronie Kate i Johna, wysadzając się wraz z T-X (za pomocą ostatniego ogniwa wodorowego).
"Terminator: Ocalenie".
Model 800 pojawia się dopiero pod koniec czwartego filmu, którego akcja rozgrywa się w roku 2018. To właśnie wtedy, korzystając z przedwojennego eksperymentu firmy Cyberdyne Systems – półrobota, półczłowieka Marcusa Wrighta – Skynet zdołał opracować projekt nowego terminatora, żołnierza znacznie groźniejszego od T-600. Nowa maszyna jest od tamtej znacznie szybsza, silniejsza i bardziej nieustępliwa. Poza tym pokryta może być całkowicie żywą tkanką, a nie tylko gumową (choć w "Ocaleniu" T-600 pod tą postacią nie występują). W filmie bohaterowie obserwują wiele takich nieaktywowanych robotów i jeden, już przygotowany do misji infiltracyjnej. Jego skóra zostaje spalona, lecz terminator systematycznie brnie naprzód, omal nie zabijając Johna Connora. W końcu jednak zostaje pokonany przez Marcusa Wrighta. Można założyć, że wysadzenie głównej siedziby Skynetu w San Francisco poważnie opóźniło produkcję regularnej armii tych maszyn.
"Terminator: Genisys".
W części "Terminatora", T-800 trafia do roku 1973 z misją uratowania 9-letniej Sary Connor przed terminatorem zrobionym z płynnego metalu. Udaje mu się wykonać zadanie i przez następne 11 lat uczy młodą Sarę walczyć, (ta nadaje mu przydomek "Pops" – z angielskiego: "Tatko") aż do 12 maja 1984, kiedy to z przyszłości przybywa kolejna jednostka T-800 (znana z filmu "Terminator") z misją zabicia 19-letniej Sary. Podstarzały już "Pops" (T-800) wraz z Sarą niszczy świeżo przybyłą jednostkę T-800 całkowicie zmieniając bieg wydarzeń znany z pierwszej części terminatora. Po zniszczeniu modelu 101, Sarah wraz z "Popsem" ratują Kyle’a Reese’a (przybyłego z przyszłości do Los Angeles tego samego dnia, 12 maja 1984, z misją uratowania Sary) przed policjantem, który okazuje się być kolejnym terminatorem, modelem T-1000 wykonanym z płynnego metalu. Po zniszczeniu T-1000 Sarah i Kyle dzięki procesorowi pochodzącemu ze zniszczonego wcześniej T-800 przenoszą się do 2017 w celu powstrzymania Dnia Sądu. "Pops" pozostaje w 1984 z powodu uszkodzonej żywej tkanki i czeka na wspomnianą dwójkę 33 lata do 2017, do roku do którego się przenieśli. Po dotarciu na miejsce Sarah i Kyle trafiają do szpitala gdzie spotykają swojego syna – Johna Connora. Wkrótce wychodzą ze szpitala na parking, gdzie dociera do nich osiwiały już "Pops", który strzela do Johna, rozpoznając go jako terminatora. Okazuje się, że John nie jest już tym samym człowiekiem, którym był wcześniej – został przemieniony przez Skynet w pół-człowieka, pół-maszynę, mającą na celu dopilnować tego aby "Genisys", czyli Skynet rozwijał się poprawnie. Nawiązuje się walka Sary, Kyle’a i starszego T-800 z Johnem Connorem, teraz znanym także jako T-3000. W końcowej scenie "Pops" poświęca się, aby zniszczyć Connora przy użyciu wehikułu czasu, jednak górna część korpusu T-800 wpada do zbiornika z płynnym metalem, co w połączeniu z jego procesorem zmienia go w cyborga zrobionego z płynnego metalu. Skynet wraz z T-3000 zostaje zniszczony, a Dzień Sądu zostaje powstrzymany. "Terminator: Genisys" jest pierwszą częścią terminatora, w której T-800 na końcu nie zostaje zniszczony.
"Terminator: Mroczne przeznaczenie".
W T-800 jest jednym z kilku terminatorów wysłanych w przeszłość w celu zabicia Johna Connora. Udaje mu się to w 1998 roku. Jednak w późniejszym czasie kiedy nie otrzymywał nowych rozkazów, a Skynet już nie istniał postanowił przystosować się do życia między ludźmi, przyjmując imię "Carl". Pomógł kobiecie imieniem Alicia oraz jej synowi uwolnić się od męża tyrana i zamieszkał z nimi w Laredo w Teksasie. Pomagał Sarze Connor namierzać pozostałe terminatory, za każdym razem dodając informację "Za Johna". Później dołączył do Dani Ramos, Grace i Sary, pomagając im walczyć z nowym terminatorem Rev-9, przysłanym aby zlikwidować Dani. Kiedy nawiązuje się walka, T-800 poświęca się, aby Rev-9 nie oswobodził się z pola elektrycznego, które chwilę wcześniej wbiła mu Dani. Umierając powiedział do Sary "Za Johna".

</doc>
<doc id="199996" url="https://pl.wikipedia.org/wiki?curid=199996" title="Komputerowe pinballe">
Komputerowe pinballe



</doc>
<doc id="199998" url="https://pl.wikipedia.org/wiki?curid=199998" title="Germanwings">
Germanwings

Germanwings – niemieckie tanie linie lotnicze należące do grupy Lufthansy. Siedzibą linii była Kolonia, drugi węzeł znajdował się w Stuttgarcie. Kod IATA: 4U. Przed wybuchem pandemii COVID-19 jej samoloty latały do 39 portów lotniczych w Europie oraz w Turcji, w Polsce do Warszawy, Krakowa i Katowic. Flota liczyła 61 samolotów marki Airbus.
W 1997 r. linie lotnicze Eurowings utworzyły dział tanich lotów, który w październiku 2002 roku stał się osobną linią lotniczą pod nazwą Germanwings. W styczniu 2009 r. linia stała się spółką całkowicie zależną od Lufthansy, która została właścicielem całości udziałów firmy. 
W kwietniu 2020 roku ogłoszono plan zamknięcia linii w ramach cięć w grupie Lufthansy, w związku z m.in. wybuchem pandemii COVID-19 i spodziewanym długotrwałym spadkiem popytu na loty. 7 kwietnia zlikwidowano linie.
Flota i załoga.
W maju 2015 Germanwings posiadały w swojej flocie 62 samoloty marki Airbus: 43 A319 i 19 A320 o średnim wieku 13,9 roku (stan na kwiecień 2015). Germanwings w maju 2015 zatrudniały 780 pilotów i 972 stewardes i stewardów. Załogą zarządza Lufthansa Group.
Specjalne malowania.
Germanwings posiada 3 samoloty w malowaniach promujących Niemieckie miasta (Berlin, Hamburg, Stuttgart), a także jeden posiadający malowanie przedstawiające uśmiechniętego niedźwiedzia – „Bearbus”.
Wypadki.
24 marca 2015 roku samolot typu Airbus A320 linii Germanwings (lot 4U 9525), który leciał z Barcelony do Düsseldorfu, rozbił się we francuskich Alpach. Na pokładzie znajdowało się 144 pasażerów i 6 członków załogi. Katastrofę spowodował drugi pilot, który po wyjściu kapitana do toalety celowo zablokował drzwi do kokpitu i rozbił samolot.

</doc>
<doc id="199999" url="https://pl.wikipedia.org/wiki?curid=199999" title="T-X (postać)">
T-X (postać)

T-X (Terminatrix) – postać fikcyjna, android z filmu "" ("Terminator 3: Rise of the Machines", 2003). Robot z przyszłości. Zagrana przez Kristannę Løken.
Charakterystyka.
T-X została zaprojektowana do likwidowania nie tylko ludzi, ale i Terminatorów przeprogramowanych przez Ruch Oporu, w tym przez Johna Connora. Jest hybrydą T-800 i T-1000. Zbudowana z wysoce zaawansowanego endoszkieletu, pozwalającego na ustawienie głowy i kończyn o 360 stopni w dowolnym kierunku. Pokryty jest on mimetycznym płynnym metalem, ukształtowanym bazowo na podobieństwo wysportowanej seksownej kobiety. Może również przybierać dowolny wygląd osób z którymi ma fizyczny kontakt. Zasila ją reaktor plazmowy o nieznanej budowie. Ma wzmocniony korpus, opancerzony i odporny na atak.
Posiada wewnętrzne uzbrojenie. Jej podstawową bronią jest działo plazmowe, zastąpione później miotaczem ognia. W filmie, gdy T-X wybiera nową broń, widzimy jakim arsenałem dysponuje. Z tego wiadomo, że może używać takich broni, jak:
Oprócz tego posiada dodatkowy sprzęt typu piła tarczowa oraz iniektory z nanotechnologią, dzięki którym potrafi kontrolować inne maszyny. W tym celu używa mechanicznej „strzykawki”, którą wstrzykuje program.
Umiejętności.
T-X jest szybka, silna i zwinna. Ma udoskonalony komputer. Tak jak pozostałe terminatory potrafi prowadzić pojazdy mechaniczne i posługiwać się każdym sprzętem. Ma szczegółowe informacje o ludzkiej anatomii, co pozwala jej lepiej zabijać. Posiada zaawansowany system identyfikacji człowieka, w skład którego wchodzi czytnik DNA, znajdujący się w języku, oraz skaner tęczówek. Dodatkowo T-X potrafi łączyć się z siecią internetową na przykład poprzez telefon komórkowy co pomaga jej w wyszukiwaniu i pobieraniu informacji.
Rola w filmie.
T-X została wysłana w przeszłość z misją zlikwidowania Johna Connora, by nie znalazł resztek ludzkości i nie zaczął walczyć z maszynami. Oprócz Johna T-X została zaprogramowana na zlikwidowanie także Kate Brewster i jej ojca oraz kilku innych przyszłych pomocników Connora.
W filmie T-X nie została zniszczona w żaden możliwy sposób aż do czasu, gdy T-850 naleciał na nią kilkutonowym helikopterem, powodując stratę płynnego metalu (który w pewnym stopniu także stanowił ochronę) i uszkodzenie mimetycznego stopu, co skończyło się stratą nóg. Ostateczna likwidacja T-X nastąpiła, gdy T-850 użył swojego ostatniego ogniwa wodorowego, wysadzając siebie i T-X.

</doc>
<doc id="200000" url="https://pl.wikipedia.org/wiki?curid=200000" title="JAG">
JAG



</doc>
<doc id="200001" url="https://pl.wikipedia.org/wiki?curid=200001" title="HD 168443">
HD 168443

HD 168443 – żółty karzeł (typ widmowy G5) o masie porównywalnej z naszym Słońcem. Gwiazda znajduje się w gwiazdozbiorze Węża, ok. 122 lata świetlne od Układu Słonecznego.
Gwiazda posiada ciekawy układ planetarny: jest okrążana przez jedną dużą planetę oraz brązowego karła.

</doc>
<doc id="200005" url="https://pl.wikipedia.org/wiki?curid=200005" title="Sławomir Świerzyński">
Sławomir Świerzyński

Sławomir Arkadiusz Świerzyński (ur. 15 października 1961 w Gostyninie) – polski piosenkarz, lider i wokalista zespołu Bayer Full (przedstawiciela nurtu disco polo), były członek Polskiego Stronnictwa Ludowego, prezenter telewizyjny.
Życiorys.
Z wykształcenia jest technikiem instrumentów muzycznych. W 1984 założył zespół Bayer Full. W 1996 założył wytwórnię płytową P.P.T. Pod koniec lat 90. prowadził na antenie Polsatu teleturniej "Gospodarz, czyli złote asy Polsatu", w którym brali udział przedstawiciele samorządów gminnych.
W 1997 rozpoczął organizowanie corocznej Biesiady Weselnej w Węgrowie oraz zagrał postać Janusza Bukowskiego, gwiazdę disco polo w filmie Roberta Glińskiego "Kochaj i rób co chcesz", w którym zostały wykorzystane piosenki zespołu Bayer Full: „Bo to jest moja muzyka” i „Ten pierwszy raz”.
4 lipca 2014 prowadził czwartą edycję "Disco Hit Festiwalu" w Kobylnicy z okazji inauguracji nowego kanału grupy Polsat – Disco Polo Music.
Działalność polityczna.
W 1995 z zespołem Bayer Full zaangażował się w kampanię wyborczą kandydata na urząd Prezydenta RP Waldemara Pawlaka. Sam z listy PSL bezskutecznie startował do Sejmu w wyborach parlamentarnych w 1997, 2007, 2011 i 2015 oraz do Sejmiku Województwa Mazowieckiego w wyborach samorządowych w 2002, 2006, 2010 i 2014. 28 lutego 2019 zrezygnował z członkostwa w partii, po wejściu PSL w skład Koalicji Europejskiej na wybory do Parlamentu Europejskiego w tym samym roku.
Wyroki.
W 2008 został skazany na zapłatę 14 751 zł na rzecz firmy Hagi Film za naruszenie praw autorskich w ten sposób, że zawarł z firmą Forte Vita umowę na produkcję i powielanie dokumentu o papieżu, mimo że nie posiadał stosownych licencji.
W 2012 wyrok Sądu Apelacyjnego w Łodzi potwierdził fakt naruszenia przez Świerzyńskiego praw autorskich do utworu „Taka piosenka” Karola Płudowskiego.
W lipcu 2020 Sąd Okręgowy w Płocku nieprawomocnie nakazał Świerzyńskiemu zaniechanie naruszeń autorskich praw osobistych Grzegorza Bukały do piosenki „Tawerna »Pod Pijaną Zgrają«”, a także przeproszenie autora, wycofanie utworu z obrotu i zniszczenie nośników, na których został powielony. 30 września 2021 Sąd Apelacyjny w Łodzi utrzymał w mocy zaskarżoną decyzję.
Życie prywatne.
Oprócz występów w zespole zajmuje się prowadzeniem gospodarstwa rolnego w miejscowości Wola Łącka na Mazowszu. Jest również miłośnikiem koni – ma własną stadninę. Żonaty z Renatą, ma dwóch synów (Damiana i Sebastiana) oraz córkę Nikolę. Jego dzieci założyły w 2016 zespół Baby Full, który wykonuje muzykę disco polo. Wcześniej zdarzało się im okazjonalnie występować w chórkach zespołu Bayer Full, którego liderem jest ich ojciec.
W 2018 wyznał, że jako nastolatek na koloniach w Darłówku był molestowany przez rozpoznawalną „osobę publiczną”, co miało mieć wpływ na całe jego życie. Nie wymienił on jednak jej nazwiska. W trakcie wywiadu, zapytany o sprawcę stwierdził, że byli to bliźniacy. Zapytany o to, dlaczego zrównuje pedofilię z homoseksualizmem powiedział, że mężczyźni, którzy wówczas mieli wykorzystywać chłopców, byli homoseksualistami.

</doc>
<doc id="200006" url="https://pl.wikipedia.org/wiki?curid=200006" title="Cecylia Renata">
Cecylia Renata



</doc>
<doc id="200008" url="https://pl.wikipedia.org/wiki?curid=200008" title="Złote Kolce">
Złote Kolce

Złote Kolce – doroczny ranking polskich lekkoatletów przygotowywany od 1970 przez magazyn "Sport" i Polski Związek Lekkiej Atletyki. Pomysłodawcą Złotych Kolców był Andrzej Gowarzewski, który kierował siedmioma pierwszymi edycjami rankingu (1970–76). Zawodnicy otrzymują punkty za zajmowane miejsca na najważniejszych zawodach lekkoatletycznych w kraju (mistrzostwa Polski) i za granicą (igrzyska olimpijskie, mistrzostwa świata i Europy, halowe i na otwartym stadionie). Dodatkowe punkty zyskują za pobicie rekordów świata, Europy czy Polski, a także za wysokie pozycje na listach najlepszych wyników w sezonie.

</doc>
<doc id="200010" url="https://pl.wikipedia.org/wiki?curid=200010" title="Lucyna Kałek">
Lucyna Kałek



</doc>
<doc id="200016" url="https://pl.wikipedia.org/wiki?curid=200016" title="Mach-O">
Mach-O

Mach-O – format plików wykonywalnych dla systemów operacyjnych opartych na jądrze Mach. Używany przez NeXTSTEP, OS X i iOS.

</doc>
<doc id="200017" url="https://pl.wikipedia.org/wiki?curid=200017" title="Dzielnice tyskie">
Dzielnice tyskie



</doc>
<doc id="200019" url="https://pl.wikipedia.org/wiki?curid=200019" title="1966 w muzyce">
1966 w muzyce



</doc>
<doc id="200020" url="https://pl.wikipedia.org/wiki?curid=200020" title="1965 w muzyce">
1965 w muzyce



</doc>
<doc id="200023" url="https://pl.wikipedia.org/wiki?curid=200023" title="1964 w muzyce">
1964 w muzyce



</doc>
<doc id="200027" url="https://pl.wikipedia.org/wiki?curid=200027" title="1963 w muzyce">
1963 w muzyce



</doc>
<doc id="200029" url="https://pl.wikipedia.org/wiki?curid=200029" title="1962 w muzyce">
1962 w muzyce



</doc>
<doc id="200032" url="https://pl.wikipedia.org/wiki?curid=200032" title="1961 w muzyce">
1961 w muzyce



</doc>
<doc id="200034" url="https://pl.wikipedia.org/wiki?curid=200034" title="1960 w muzyce">
1960 w muzyce



</doc>
<doc id="200036" url="https://pl.wikipedia.org/wiki?curid=200036" title="Fiołek motylkowy">
Fiołek motylkowy

Fiołek motylkowy ("Viola sororia" Willd.) – gatunek byliny z rodziny fiołkowatych. Występuje naturalnie w Ameryce Północnej. Rośnie w lasach i na łąkach w miejscach wilgotnych. W całym swym zasięgu jest gatunkiem najmniejszej troski, ale regionalnie – w Quebecu – jest bliski zagrożeniu. Uprawiany jest jako roślina ozdobna, także w odmianach. Gatunek jest bardzo zmienny i tworzy szereg mieszańców. 
Rozmieszczenie geograficzne.
Rośnie naturalnie w Ameryce Północnej. W Kanadzie jest obserwowany na obszarze od Kolumbii Brytyjskiej po Nową Fundlandię i Labrador. W Stanach Zjednoczonych jego zasięg rozciąga się od Montany, Utah i Nowego Meksyku po Florydę na południowym wschodzie i Maine na północnym wschodzie. 
Biologia i ekologia.
Rośnie w suchych lub średnio wilgotnych siedliskach w lasach, zaroślach, na brzegach strumieni lub wilgotnych łąkach. Występuje na wysokości do 3000 m n.p.m. Kwitnie od marca do czerwca. 
Liczba chromosomów 2n = 54. 
Zastosowanie.
Roślina ozdobna, czasami uprawiana w ogrodach. Nadaje się na rabaty i do ogrodów skalnych. Jest to gatunek cieniolubny, rośnie dobrze na północnych stokach skalniaków, ale jeśli ma dobre podłoże i zapewnioną stałą wilgoć, to rośnie również w pełnym słońcu. Zdobi nie tylko ładnymi kwiatami, ale również liśćmi. W Polsce możliwe jedynie wegetatywne rozmnażanie przez podział, nie zawiązuje płodnych nasion. Lubi gleby próchniczne i niezbyt suche.
Zmienność.
Fiołek motylkowy wykazuje się wysoką plastycznością fenotypową. Takson "V. septentrionalis" czasami był uważany za osobny gatunek ze względu na odrębną morfologię torebki i nasion. Jednak wysoka zmienność "V. sororia" sprawia, że ich rozdzielenie jest trudne lub niepraktyczne. Według autorów "Flora of North America" nie ma uzasadnionego powodu, aby uznawać "V. septentrionalis" za odrębny gatunek. 
Fiołek motylkowy podobno hybrydyzuje z "" (= "V. ×bissellii" House), "V. hirsutula" (= "V." ×cordifolia (Nuttall) Schweinitz), "V. pedatifida" (= "V." ×"bernardii" Greene) oraz fiołkiem strzałkowatym (= "V." ×"conjugens" Greene). 
Ponadto wyhodowano kultywary jak między innymi:

</doc>
<doc id="200039" url="https://pl.wikipedia.org/wiki?curid=200039" title="Mike Tiemann">
Mike Tiemann



</doc>
<doc id="200043" url="https://pl.wikipedia.org/wiki?curid=200043" title="Wilkowyje">
Wilkowyje

Wilkowyje (niem. "Wilkowy") – dzielnica Tychów położona w północno-zachodniej części miasta.
Dzielnica graniczy z: Mikołowem, Katowicami, Wyrami, a także z dzielnicami Tychów: Czułów, Mąkołowiec, Stare Tychy. 
Dawniej siedziba gminy Wilkowyje (19??–1950) w powiecie pszczyńskim. W 1951 r. włączono ją do miasta Tychy. 
Pierwsze udokumentowane wzmianki o Wilkowyjach pochodzą z 1287 r., kiedy to książę raciborski Mieszko wraz z bratem Przemysławem potwierdzili darowiznę dla kościoła św. Wojciecha w Mikołowie w postaci łanu pola na terenie "Wilkowyj". Nazwa "Wilkowyje" wzięła się od dużej liczby wilków żyjących niegdyś w Puszczy Pszczyńskiej. 
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 r. wieś została wymieniona jako "Wlkowicze".
Parafia.
W Wilkowyjach znajduje się kościół Matki Bożej Królowej Aniołów poświęcony 13 października 1988 r. Teren parafii wyodrębniono z parafii św. Wojciecha w Mikołowie i św. Marii Magdaleny w Tychach. Poświęcenia kościoła dokonał biskup katowicki Damian Zimoń.
Kościół zaprojektowali: Grzegorz Ratajski i Adam Skrzypczyk, konstruktorem był Eryk Dyla. Wnętrze zaprojektowali Stanisław Kluska i Adam Romaniuk. Budowę kościoła prowadził ks. prob. Jerzy Robok.
Tranzyt.
Przez dzielnicę przebiega droga krajowa nr 44. Dzielnica jest obsługiwana przez komunikację autobusową ZTM, jej trasy łączą ją z Tychami i Mikołowem.

</doc>
<doc id="200046" url="https://pl.wikipedia.org/wiki?curid=200046" title="Olga Pasiecznik">
Olga Pasiecznik

Olga Pasiecznik (ukr. Ольга Ігорівна Плиска-Пасічник, ur. 3 marca 1968 w Równem) – polska śpiewaczka (sopran) pochodzenia ukraińskiego, mieszkająca na stałe w Polsce. Używa również nazwiska w transkrypcji na angielski: Olga albo Olha Pasichnyk nie tylko za granicą, lecz także w Polsce. Córka Ihora Pasicznyka i Jadwigi (z d. Antonowicz). Jej ojciec jest pierwszym rektorem Uniwersytetu Państwowego „Akademia Ostrogska”. Jej mężem jest Jurij Pliska, adiunkt Szkoły Głównej Gospodarstwa Wiejskiego w Warszawie.
Życiorys.
Po studiach w Instytucie Pedagogicznym w Równem ze specjalnością muzyczno-pedagogiczną, kontynuowała studia w Akademii Muzycznej im. Fryderyka Chopina w Warszawie i w Konserwatorium Kijowskim (1996) ze specjalnością śpiewu operowego.
Zdobyła międzynarodowe uznanie po wygraniu II nagrody w kategorii oratoryjnej na Międzynarodowym Konkursie Wokalnym w ’s-Hertogenbosch (1994). Zdobyła również II nagrodę na Mirjam Helin International Singing Competition w Helsinkach (1999), III nagrodę oraz nagrodę specjalną w kategorii muzyki oratoryjnej i nagrodę publiczności na Międzynarodowym Konkursie Muzycznym im. Królowej Elżbiety Belgijskiej (2000). Została wyróżniona także w Polsce – Paszportem tygodnika „Polityka” (1997), nagrodami polskiego przemysłu fonograficznego Fryderyk za najlepsze nagrania solowe w 1997 i 2004 roku ("Pieśni kurpiowskie" Karola Szymanowskiego i "Chantefleurs et Chantefables" Lutosławskiego), nagrodą Orfeusz festiwalu „Warszawska Jesień” (1999), Złotym Krzyżem Zasługi (2001) oraz Nagrodą im. Andrzeja Hiolskiego (2004) za najlepszą kobiecą rolę operową (Melizanda w operze Debussy’ego – "Peleas i Melizanda", Teatr Wielki – Opera Narodowa). W 2005 i 2010 roku została nominowana przez międzynarodowy magazyn operowy Opernwelt do tytułu „Najlepsza śpiewaczka sezonu artystycznego” za rolę Almireny (Händel – "Rinaldo") i Roxany (Szymanowski – "Krol Roger"). W 2006 roku artystka otrzymała także nagrodę monachijskiego festiwalu Opernfestspiele, w 2007 – nagrodę im. Cypriana Kamila Norwida.
Jest etatową artystką Polskiej Opery Królewskiej. Ma na swoim koncie ponad 40 partii m.in. w operach Monteverdiego, Glucka, Händla, Mozarta, Webera, Bizeta, Rossiniego, Verdiego, Pucciniego, Debussy’ego, Czajkowskiego, Szymanowskiego oraz kompozytorów współczesnych.
Występuje także w repertuarze kameralnym oraz w recitalach m.in. z rosyjskimi i ukraińskimi pieśniami, zwykle wraz ze swoją siostrą Natalią (fortepian). Śpiewała m.in. w Opéra Bastille, Théâtre des Champs-Élysées, Théâtre du Châtelet, Salle Pleyel (Paryż), Concertgebouw (Amsterdam), Palais des Beaux-Arts, Théâtre Royal de la Monnaie (Bruksela), Konzerthaus (Berlin), Auditorio Nacional de Música, Teatro Real (Madrid), Bayerische Staatsoper (Monachium), Theater an der Wien, Opera Flamandzka (Antwerpia), Grand Théâtre de Genève, Opery Narodowe w Warszawie i Helsinkach.
Współpracowała z licznymi orkiestrami i instytucjami polskimi (m.in. z Filharmonią Narodową, Sinfonią Varsovią, Narodową Orkiestrą Symfoniczną Polskiego Radia) i zagranicznymi (m.in. Narodową Orkiestrą Symfoniczną Belgii, Narodową Filharmoniczną Orkiestrą Rosji, zespołem Concerto Köln, The English Concert, European Union Baroque Orchestra oraz Orchestre National de France). Współpracowała też z licznymi dyrygentami, m.in. Fransem Brüggenem, René Jacobsem, Heinzem Holligerem, Philippe Herrewegheem, Kazimierzem Kordem, Jerzym Maksymiukiem, Marc Minkowskim, Johnem Nelsonem, Andrew Parrottem, Krzysztofem Pendereckim, Trevorem Pinnockiem oraz Antonim Witem.
Jej technika śpiewu pozwala na wykonywanie szerokiego repertuaru z różnych epok, od późnego renesansu przez barok, klasykę, romantyzm, aż po współczesność (m.in. wykonywała utwory pisane specjalnie dla niej przez Krzysztofa Knittla, wiceprzewodniczącego Związku Kompozytorów Polskich).
Prowadziła klasę mistrzowską śpiewu podczas Międzynarodowej Letniej Akademii Muzyki Dawnej w Wilanowie oraz kursy interpretacyjne dla studentów Akademii muzycznych w kraju.
20 kwietnia 2013 odbyła się w Teatrze Wielkim w Warszawie prapremiera dwuaktowej opery Pawła Szymańskiego "Qudsja Zaher". Opera została skomponowana z myślą o Oldze Pasiecznik, która została wykonawczynią partii tytułowej.
Ma w swoim dorobku fonograficznym ponad 50 CD i DVD, które nagrała m.in. dla firm Dabringhaus und Grimm, Harmonia Mundi, Naxos i Opus 111.

</doc>
<doc id="200047" url="https://pl.wikipedia.org/wiki?curid=200047" title="Paprocany">
Paprocany

Paprocany (niem. "Paprotzan") – dzielnica Tychów położona w południowej części miasta.
Dzielnica graniczy ze Śródmieściem i z Cielmicami.
Paprocany znane są z Portu Pieśni Pracy (jednego z największych festiwali szantowych w południowej Polsce), festiwalu im. Ryśka Riedla (w latach 1999–2008), Jeziora Paprocańskiego oraz licznych gatunków flory i fauny.
Tuż przy południowo-zachodnim brzegu jeziora (już w granicach gminy Kobiór), znajduje się zabytkowy pałac myśliwski w Promnicach. Natomiast na północno-wschodnim brzegu jeziora znajduje się kompleks wypoczynkowy.
U zbiegu ulic Sikorskiego i Parkowej znajduje się obelisk upamiętniający urodzonego tu rzeźbiarza Augusta Kissa.
Nazwa.
Nazwa dzielnicy pochodzi od polskiej nazwy rośliny leśnej "paproci" ("Polypodiopsida Cronquist"). Nazwę tę jako źródłosłów miejscowości – "„von paproć = Farrenkraut”" podał niemiecki nauczyciel Heinrich Adamy. W swoim dziele o nazwach miejscowych na Śląsku wydanym w 1888 r. we Wrocławiu jako starszą od niemieckiej wymienia on nazwę w polskiej formie – "„Paprociny”", podając jej znaczenie "„Farrenkrautort”", czyli po polsku "„Miejscowość paproci”". Niemcy zgermanizowali nazwę na "Paprotzan", w wyniku czego utraciła ona swoje pierwotne znaczenie.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 r. wieś została wymieniona jako "Paproczany".
Historia.
Zanim w wyniku procesów urbanizacyjnych Paprocany stały się częścią Tychów, były one osobną wsią. Pierwsza wzmianka o Paprocanach pojawia się w "Liber beneficiorum" Jana Długosza. Paprocany wymieniane są jako wieś należąca do parafii lędzińskiej (ok. 1450 r.).
Miejsce walk powstańczych podczas I powstania śląskiego. Do 1950 r. miejscowość była siedzibą gminy Paprocany.
Tranzyt.
Paprocany mają dobrze rozwiniętą infrastrukturę drogową – przez tę dzielnicę biegnie dwujezdniowa ul. Sikorskiego, łącząca południowe dzielnice Tychów z drogą krajową nr 1. Dodatkowo przez tę dzielnicę kursują trolejbusy i autobusy ZTM – w dzielnicy Paprocany znajduje się jedna z dwóch pętli trolejbusowych w mieście. Znajduje tam się również rondo im. Zesłańców Sybiru, koło którego stoi pomnik Zesłańców Sybiru (odsłonięty w kwietniu 2008 r.). Przez Paprocany przebiega również ul. Armii Krajowej – jedna z najbardziej ruchliwych ulic w Tychach.

</doc>
<doc id="200060" url="https://pl.wikipedia.org/wiki?curid=200060" title="Występek">
Występek

Występek – czyn zabroniony zagrożony grzywną powyżej 30 stawek dziennych albo powyżej 5000 złotych, karą ograniczenia wolności przekraczającą miesiąc albo karą pozbawienia wolności przekraczającą miesiąc (art. 7 § 3 Kodeksu karnego).
Czyn zabroniony popełniony umyślnie, którego dolna granica ustawowego zagrożenia karą wynosi nie mniej niż 3 lata pozbawienia wolności albo jest zagrożony karą surowszą, stanowi zbrodnię.

</doc>
<doc id="200061" url="https://pl.wikipedia.org/wiki?curid=200061" title="Tzatziki">
Tzatziki

Tzatziki (nwgr. τζατζίκι, wym. /dzadz-iki/, cacyki) – dip (sos) grecki, podawany jako dodatek do dań z grilla, smażonych, pieczonych lub podawany oddzielnie jako dip (najpopularniejsza przystawka w kuchni greckiej). Można go też spożywać z zapieczonym pieczywem.
Niezbędne składniki tzatziki:
Składniki często dodawane:
Istnieje jednak wiele przepisów. Dodaje się też oliwki, sok cytrynowy, miętę, fetę, dodatkowe przyprawy do smaku.

</doc>
<doc id="200065" url="https://pl.wikipedia.org/wiki?curid=200065" title="1959 w muzyce">
1959 w muzyce



</doc>
<doc id="200067" url="https://pl.wikipedia.org/wiki?curid=200067" title="1958 w muzyce">
1958 w muzyce



</doc>
<doc id="200068" url="https://pl.wikipedia.org/wiki?curid=200068" title="1957 w muzyce">
1957 w muzyce



</doc>
<doc id="200069" url="https://pl.wikipedia.org/wiki?curid=200069" title="1956 w muzyce">
1956 w muzyce



</doc>
<doc id="200070" url="https://pl.wikipedia.org/wiki?curid=200070" title="Euforia">
Euforia

Euforia (gr. "eu" – dobrze, "phero" – trzymać się) – stan wyjątkowo dobrego samopoczucia z tendencją do śmiechu, radości, płytkiej wesołości i dowcipkowania, doznawany czasami nawet pomimo rzeczywistych niedomagań organizmu. Długotrwały stan euforii jest przeważnie objawem choroby psychicznej. Krótkie stany euforii mogą pojawiać się u osób zdrowych wskutek aktywności seksualnej, odniesienia sukcesu, pod wpływem alkoholu oraz niektórych narkotyków, np. ecstasy. Mówi się też o euforii biegacza oraz euforii wysokościowej.

</doc>
<doc id="200072" url="https://pl.wikipedia.org/wiki?curid=200072" title="EAX">
EAX



</doc>
<doc id="200073" url="https://pl.wikipedia.org/wiki?curid=200073" title="A3D">
A3D



</doc>
<doc id="200075" url="https://pl.wikipedia.org/wiki?curid=200075" title="Informacja Wojskowa">
Informacja Wojskowa



</doc>
<doc id="200076" url="https://pl.wikipedia.org/wiki?curid=200076" title="Państwo Partów">
Państwo Partów



</doc>
<doc id="200077" url="https://pl.wikipedia.org/wiki?curid=200077" title="Kursor (bazy danych)">
Kursor (bazy danych)

Kursor – tymczasowa struktura służąca do pobierania wyniku zapytania SQL. Kursor umożliwia pobieranie rekordów sekwencyjnie, po jednym lub więcej naraz, a także przemieszczanie się po wynikach zapytania. 
Kursor może być zdefiniowany i działać po stronie serwera baz danych, jak i po stronie klienta. Ten drugi typ kursora jest rodzajem iteratora umożliwiającego poruszanie się po poszczególnych rekordach zwróconych przez serwer klientowi.

</doc>
<doc id="200079" url="https://pl.wikipedia.org/wiki?curid=200079" title="Konstanty Andrzej Kulka">
Konstanty Andrzej Kulka

Konstanty Andrzej Kulka (ur. 5 marca 1947 w Gdańsku) – polski skrzypek wirtuoz, solista, kameralista, pedagog. Jako siedemnastolatek otrzymał wyróżnienie na Międzynarodowym Konkursie Skrzypcowym im. Niccolò Paganiniego w Genui. Zdobywca I nagrody na Międzynarodowym Konkursie Radiowym ARD w Monachium w 1966. Jest profesorem Uniwersytetu Muzycznego Fryderyka Chopina w Warszawie. Ojciec Gabrieli Kulki.
Życiorys.
Urodził się w Gdańsku, a nie w Wolbromiu jak błędnie podają niektóre źródła (aczkolwiek jego rodzina wywodziła się z Wolbromia). Jego ojciec był śpiewakiem w chórze Opery Bałtyckiej, a matka pianistką-korepetytorką solistów w tymże teatrze.
Naukę gry na skrzypcach rozpoczął w wieku ośmiu lat u Ludwika Gbiorczyka, będąc uczniem III klasy Szkoły Podstawowej nr. 14 w Gdańsku, na Siedlcach. Po raz pierwszy wystąpił publicznie, w wieku 12 lat – 15 listopada 1959 w sali średniej szkoły muzycznej w Gdańsku-Wrzeszczu, z koncertem – recitalem, podczas którego wykonał utwory Mozarta, Młynarskiego, Corellego. Dochód z tego recitalu został przeznaczony na budowę 1000 szkół.
Jako uczestnik szkolnych przesłuchań został zauważony przez Tadeusza Wrońskiego, który był pod wrażeniem gry młodego muzyka:
Naukę kontynuował w Państwowym Liceum Muzycznym u jednego z najwybitniejszych polskich pedagogów wiolinistyki Stefana Hermana, a następnie studiował w jego klasie w Państwowej Wyższej Szkole Muzycznej w Gdańsku. Już jako 17-letni stu­dent wystąpił po raz pierwszy z orkiestrą symfoniczną i uzy­skał dyplom z wyróż­nie­niem specjalnym na Międzynarodowym Konkursie Skrzypcowym im. Niccolò Paganiniego w Genui.
Przełomowym momentem jego kariery było zwycięstwo w 1966, w Międzynarodowym Konkursie Radia Niemieckiego ARD w Monachium. Kon­cer­tował na obu pół­ku­lach (wszyst­kie kraje Europy, USA, Ameryka Południowa, Japonia, Australia). Od 1968 wystę­po­wał w duecie z Jerzym Marchwińskim oraz upra­wiał też kame­ra­li­stykę wraz ze Stefanem Kamasą, Romanem Jabłońskim i Jerzym Marchwińskim jako czło­nek Kwartetu Polskiego Radia i Telewizji. 26 marca 1971 uzyskał dyplom ukończenia studiów wyższych z wynikiem bardzo dobrym z najwyższym wyróżnieniem.
Od 1994 jest profesorem i Kierownikiem Katedry Instrumentów Smyczkowych na Uniwersytecie Muzycznym Fryderyka Chopina w Warszawie oraz wykładowcą kursów mistrzowskich. Profesor wizytujący gdańskiej Akademii Muzycznej.
Zasiada w jury w wielu prestiżowych konkursach skrzypcowych m.in. w 2006 w Międzynarodowym Konkursie Skrzypcowym im. Josepha Joachima oraz wielokrotnie jako przewodniczący i członek Międzynarodowego Konkursu Młodych Skrzypków im. Karola Lipińskiego i Henryka Wieniawskiego w Lublinie oraz Międzynarodowego Konkursu Skrzypcowego im. Henryka Wieniawskiego w Poznaniu.
W 2010 ukazała się książka wydana pod patronatem Prezydenta Gdańska Pawła Adamowicza, z cyklu wywiadów ze znanymi gdańszczanami, Barbary Kanold "Spłacam dług". Jest to swoisty zapis rozmowy, jaką publicystka Gazety Wyborczej Trójmiasto przeprowadziła ze światowej sławy skrzypkiem Konstantym Andrzejem Kulką.
Dorobek.
Wykonał ponad 2000 recitali i koncertów z towarzyszeniem orkiestry na całym świecie. Grał ze słynnymi orkiestrami, występował na festiwalach w Lucernie, Bordeaux, Berlinie, Brighton, Pradze, Barcelonie i in. Dokonał wielu nagrań płytowych, radiowych i telewizyjnych. Uprawiał również kameralistykę, bierze udział w wykonaniu i nagraniach polskiej muzyki współczesnej. Bierze udział w licznych tournée zagranicznych z polskimi orkiestrami. Jest głównie związany z Filharmonią Narodową. Współpracował m.in. z Berliner Philharmoniker, Chicago Symphony, London Symphony, English Chamber.
W swoim repertuarze ma utwory od epoki baroku po romantyzm od Antonio Vivaldiego po Witolda Lutosławskiego, Krzysztofa Pendereckiego (I Koncert skrzypcowy), Henryka Hubertusa Jabłońskiego.
Wystąpił także gościnnie w albumie Hat, Rabbit swojej córki Gaby Kulki.
W 2014 obchodził jubileusz 50-lecia pracy twórczej.
Życie prywatne.
Mąż skrzypaczki Julity Czerkies-Kulki. Ojciec dwóch córek: Gabrieli i Anny.

</doc>
<doc id="200082" url="https://pl.wikipedia.org/wiki?curid=200082" title="Karabin maszynowy Fiat-Revelli wz. 14">
Karabin maszynowy Fiat-Revelli wz. 14



</doc>
<doc id="200083" url="https://pl.wikipedia.org/wiki?curid=200083" title="Taczeryzm">
Taczeryzm

Taczeryzm (thatcheryzm) – poglądy i będąca ich wynikiem działalność Lady Margaret Thatcher, która z ramienia Partii Konserwatywnej pełniła urząd premiera Wielkiej Brytanii w latach 1979–1990.
Termin ten został po raz pierwszy wykorzystany przez przedstawicieli opozycyjnej, lewicowej Partii Pracy. Taczeryzm oznacza połączenie elementów konserwatyzmu, neoliberalizmu i monetaryzmu.
Taczeryzm był jednym z nurtów tzw. neokonserwatyzmu (obok tzw. reaganomiki prezydenta Stanów Zjednoczonych Ronalda Reagana), który łączył nowoczesny liberalizm gospodarczy z konserwatywnym systemem wartości. Konserwatyzm ten przejawiał się w zestawieniu wolności obywatelskiej z odpowiedzialnością jednostki za własne czyny i odnową moralną społeczeństwa w duchu religii anglikańskiej, której podstawę stanowi Biblia.
Najważniejszym elementem taczeryzmu było ograniczenie interwencjonizmu państwowego i tzw. keynesowskiego państwa dobrobytu. Według Thatcher państwo opiekuńcze prowadzi do demoralizacji obywateli, utraty motywacji i chęci do działania. Za cel „Żelazna Dama” stawiała sobie wyprowadzenie państwa z zapaści gospodarczej. Chciała to osiągnąć poprzez ścisłe stosowanie się do zasad wolnego rynku. Rolę państwa widziała w utrzymaniu w ryzach finansów publicznych, co rozumiała przede wszystkim jako walkę z inflacją. Ponadto zamierzała utrzymać równowagę budżetową, bazując na podstawach teorii monetaryzmu. Kluczowym było ograniczanie monopolistycznej pozycji związków zawodowych, uwolnienie mechanizmów rynkowych oraz zagwarantowanie wolności obywatelskiej, za podstawę której Margaret Thatcher uważała własność prywatną. Rolą państwa było również zagwarantowanie utrzymania porządku publicznego oraz prowadzenie takiej polityki zagranicznej, która miała prowadzić do odrodzenia Wielkiej Brytanii jako mocarstwa.
W polityce zagranicznej taczeryzm oznaczał także opowiadanie się za strefą wolnego handlu w całej Europie, ograniczanie ponadnarodowych funkcji Wspólnot Europejskich, budowanie wpływu Wielkiej Brytanii na politykę światową poprzez ścisłe więzi ze Stanami Zjednoczonymi oraz próbę odegrania znaczącej roli w nawiązywaniu dialogu z ZSRR.
Bardzo ważnym elementem polityki gospodarczej prowadzonej przez Margaret Thatcher było wspieranie przedsiębiorczości oraz zwiększanie konkurencyjności i innowacyjności. Do pomysłów, które wzbudzały największe kontrowersje w tej dziedzinie zaliczyć można prywatyzację przedsiębiorstw państwowych, a także wprowadzenie konkurencyjności na rynku państwowym i międzynarodowym. Thatcher twierdziła, że warto jest doprowadzić do sytuacji, gdy jedynie najsilniejsze brytyjskie przedsiębiorstwa, wskutek walki z zagranicznymi, pozostaną na rynku, a słabsze powinny ustąpić im pola.
Przeciwnicy polityki Margaret Thatcher wskazują, że wzrost gospodarczy spadł do poziomu niższego niż w poprzednich trzech dekadach (z 2,6 proc. PKB do 2,2 proc. średniorocznie). Zwolennicy natomiast zwracają uwagę na to, że podczas jej rządów, Wielka Brytania wyszła z recesji (-2,0 proc. PKB w roku 1980) i w odnotowała znaczny wzrost PKB w końcu lat osiemdziesiątych, który załamał się dopiero pod koniec jej rządów. Miało miejsce zmniejszenie podatków oraz spłaszczenie krzywej progresji podatkowej, która do dziś utrzymuje się na poziomie 2,5%. Spadek Dochodu Narodowego został zahamowany, a konkurencyjność brytyjskich przedsiębiorstw wzrosła na arenie międzynarodowej. Negatywnym efektem był początkowy wzrost bezrobocia, które osiągnęło szczytową wartość 12.9% w roku 1983, a spadło do 7.1% w roku 1991.
Sama Margaret Thatcher najprościej streściła swoje poglądy podczas posiedzenia Izby Gmin słowami „Oto, w co wierzymy”, rzucając na pulpit egzemplarz dzieła „Konstytucja wolności” Friedricha Hayeka.

</doc>
<doc id="200084" url="https://pl.wikipedia.org/wiki?curid=200084" title="Krzysztof Michalski (piłkarz)">
Krzysztof Michalski (piłkarz)

Krzysztof Michalski (ur. 19 maja 1978 w Gostyniu) – polski piłkarz występujący na pozycji obrońcy. Obecnie gra w Alfa Gostyń.
Kariera.
Michalski jest wychowankiem Kani Gostyń, w której grał do roku 1997. Później przeszedł do sąsiada zza miedzy, obecnego klubu satelickiego Dyskobolii Obry Kościan, gdzie w III lidze, spędził kilka sezonów (do jesieni 2000). Rok 2001 rozpoczął już jako zawodnik drugoligowy, został kupiony przez Lecha Poznań. Wraz z zespołem awansował on do Ekstraklasy, gdzie swój debiut zaliczył w sezonie 2002/2003, 2 sierpnia 2002 roku, w meczu przeciwko KSZO Ostrowiec. W tym samym sezonie strzelił dwie bramki: Widzewowi Łódź i Szczakowiance Jaworzno. Po rundzie jesiennej i zmianach w drużynie z Poznania, stracił miejsce w podstawowej jedenastce i grywał w rezerwach. W 2003 r. został zaangażowany do budowania nowej Pogoni Szczecin przez Antoniego Ptaka. Z nowym klubem awansował w 2004 r. do ekstraklasy. Podczas przerwy zimowej 2005/2006 rozstał się z klubem ze Szczecina po tym jak Antoni Ptak postanowił stworzyć drużynę w większości składającą się z Brazylijczyków, pozbywając się jednocześnie polskich zawodników. W grudniu 2005 Michalski przeszedł do drugoligowego Zawiszy Bydgoszcz (2), z którym rozpoczął walkę o awans do Orange Ekstraklasy. Wskutek wycofania drużyny z rozgrywek drugoligowych, zdecydował się odejść do Polonii Warszawa. Następnie przeniósł się na zachód do Gorzowa Wielkopolskiego, gdzie występował w Stilonie. Występował na prawej obronie pod okiem Grzegorza Kowalskiego, następnie Czesława Jakołcewicza, ale już pod okiem Mieczysława Broniszewskiego pożegnał się z klubem. Przeniósł się do Korony Piaski, gdzie jest obecnie grającym trenerem. Od sezonu 2013/14 trener UKS Kanii Polcopper Gostyń do marca 2015 roku. Potem trener KS Piast Kobylin. Obecnie trener młodzieży w MKS Kania Gostyń.

</doc>
<doc id="200087" url="https://pl.wikipedia.org/wiki?curid=200087" title="Sefer Jecira">
Sefer Jecira

Sefer Jecira (hebr. ספר יצירה "Księga Stworzenia") – starożytny żydowski traktat dotyczący stworzenia świata. Jeden z pierwszych tekstów żydowskiego mistycyzmu.
Datowany na drugą połowę II wieku. n.e. lub pierwszą połowę III wieku n.e. Dawniejsza literatura przesuwała datę powstania księgi nawet na VI wiek n.e. Zależność od Filona z Aleksandrii i polemika z gnostycyzmem wskazują jednak na czas wcześniejszy. Powstała prawdopodobnie w Aleksandrii.
Spisana jest w języku hebrajskim, nieco uproszczonym w porównaniu z językiem Biblii. Zawiera również ślady terminologii greckiej. Składa się z sześciu rozdziałów, odpowiadających prawdopodobnie sześciu dniom stworzenia. Wpisuje się w tradycję "ma'ase Bereszit" – mistyki skupionej na spekulacji nad stworzeniem świata. Jako pierwszy ze znanych tekstów prezentuje stworzenie przez Boga za pomocą dziesięciu "sefirot" (jest to pierwszy przypadek użycia tego pojęcia w żydowskiej literaturze religijnej) i dwudziestu dwóch liter alfabetu hebrajskiego – która to koncepcja nie jest osadzona w Biblii. Treść traktatu zdradza znajomość dzieł Filona i "Timajosa" Platona. W swej wymowie jest całkowicie monoteistyczna. Nie zawiera gnostyckich idei pleromatycznej budowy niebios i systemu emanacji. Nie buduje również żadnej teodycei. Bóg jest opisany jako twórca zarówno dobra, jak i zła.
"Sefer Jecira" stanowiła inspirację dla późniejszych mistyków żydowskich. Wykorzystywano ją również jako praktyczny przepis na tworzenie golema.
Pierwszy polski przekład, opatrzony wstępem i komentarzem, zaproponował Mariusz Prokopowicz; książka ukazała się pod tytułem "Księga Jecirah." "Klucz Kabały."

</doc>
<doc id="200088" url="https://pl.wikipedia.org/wiki?curid=200088" title="Strażnica Przewodziszowice">
Strażnica Przewodziszowice

Strażnica Przewodziszowice (Strażnica Przewodziszowicka) – ruiny murowanej strażnicy obronnej, znajdujące się w pobliżu dawnej wsi Przewodziszowice (obecnie część miasta Żarki) na Wyżynie Krakowsko-Częstochowskiej.
Zarys historii.
Jedyną pozostałością po strażnicy jest częściowo zrekonstruowany mur o długości 26 m, wysokości do 10 m i miejscami osiągający grubość 1,8 m. Prawdopodobnie u stóp skały istniało podzamcze chronione wałem i fosą. Strażnica została wzniesiona prawdopodobnie w XIV w. lub na przełomie wieków XIV i XV, Istnieją dwie teorie jej pochodzenia. Według niektórych historyków wybudowano ją na polecenie króla polskiego Kazimierza Wielkiego. Razem ze Strażnicą Suliszowice stanowiła wsparcie – jako wysunięta flanka – zamku obronnego Ostrężnik. Inni historycy sądzą, że wybudował ją książę śląski Władysław Opolczyk dla obrony swoich terytoriów lennych. W latach 1426–1454 w. była siedzibą rycerza-rozbójnika Mikołaja Kornicza, zwanego „Siestrzeńcem”. Napadał on i rabował wyłącznie bogatych kupców i możnowładców, z tego też powodu cieszył się sympatią okolicznej ludności chłopskiej. Jak głosi legenda, zrabowane przez niego skarby zostały ukryte w niedostępnych szczelinach skalnych lub w zamkowej studni.
Wspinaczka skalna.
Skała ze strażnicą znajduje się na niewielkiej polance. Zbudowana jest z wapienia, ma wysokość 12–17 m i jest obiektem wspinaczki skalnej. Ma połogie, pionowe lub przewieszone ściany z kominami, rysami, filarami i zacięciami. W 2017 r. było 25 dróg wspinaczkowych o trudności od VI do VI.6 w skali polskiej. Łatwiejsza jest jedynie "Droga zejściowa" (III) i "Przednia rysa" (IV+), ale nie mają one asekuracji (wspinaczka tradycyjna). Poza tym wszystkie drogi mają zamontowane stałe punkty asekuracyjne: ringi (r) i stanowisko zjazdowe (st).
Obok strażnicy prowadzi „Szlak Rajce” trasą: Przewodziszowice – ostaniec Przy Brzozie – Strażnica Przewodziszowice – Studnia w Skałach Rajcy – skała Duże Rajce. Powrót tą samą trasą.

</doc>
<doc id="200089" url="https://pl.wikipedia.org/wiki?curid=200089" title="Mineiro (ur. 1982)">
Mineiro (ur. 1982)

Luiz Eduardo Tavares, ps. „Mineiro”, (ur. 20 kwietnia 1982 w Viçosa) - brazylijski piłkarz, występujący na pozycji bocznego obrońcy.
Był jednym z wielu Brazylijczyków, którzy przybyli do Pogoni, dzięki synowi właściciela klubu Dawidowi Ptakowi. W Brazylii Tavares grał w pierwszoligowych klubach EC Juventude oraz Fluminense FC.
Na początku sezonu 2005/2006 przybył do Polski. Debiut w drużynie Pogoni Szczecin zaliczył 7 sierpnia 2005 w meczu przeciwko Koronie Kielce. Barwy „Portowców” reprezentował do końca rundy jesiennej sezonu 2006/2007, występując w 34 meczach.
Po odejściu z Pogoni w styczniu 2007 znalazł zatrudnienie w brazylijskim klubie Brasil Pelotas, w którym dołączył do innego ex-gracza Pogoni Claudio Milara.

</doc>
<doc id="200091" url="https://pl.wikipedia.org/wiki?curid=200091" title="Katsina (miasto)">
Katsina (miasto)

Katsina – miasto w Nigerii położone nad rzeką Katsina, stolica stanu Katsina, 406 812 mieszkańców (2003). 
Założone prawdopodobnie na początku XVI stulecia. Przed przyjęciem przez mieszkańców islamu miasto było rządzone przez pół-duchownego władcę zwanego "Sarki", który, jeśliby był niekompetentny, był skazywany na śmierć. W XVII-XVIII Katsina była najpotężniejszym z siedmiu miast-państw Hausa. Została podbita w 1807 przez Fulani. W 1903 została zajęta przez Brytyjczyków.
W mieście znajduje się słynny meczet.

</doc>
<doc id="200093" url="https://pl.wikipedia.org/wiki?curid=200093" title="Blue Star">
Blue Star

Blue Star – firma fonograficzno-handlowa założona w 1990 roku przez piłkarza pochodzącego z Piastowa – Sławomira Skrętę.
Historia.
Była to pierwsza w Polsce wytwórnia nagrywająca kasety i tłocząca płyty z muzyką disco polo.
W ciągu sześciu lat istnienia firma wydała na rynek około 400 kaset i płyt, sprzedanych w łącznym nakładzie przekraczającym 100 milionów egzemplarzy. Dla firmy Blue Star nagrywały czołowe gwiazdy tego gatunku muzyki, m.in. Shazza, Bayer Full, Milano, Akcent, Boys, Fanatic, Atlantis, Mister Dex (wcześniej jako Ex Problem) i Janusz Laskowski.
Od 1992 roku przez 3 lata firma fonograficzna produkowała wspólnie z STD kasety licencyjne. W 1995 roku firmę osłabił wewnętrzny konflikt między udziałowcami, czego efektem stało się powstanie konkurencyjnej wytwórni płytowej Green Star, która przejęła większość zespołów z rejonu białostockiego, uważanego za główny ośrodek muzyki disco polo. Jednocześnie na rynku pojawili się kolejni duzi gracze w postaci firmy Omega Music z Żuromina i STD z Warszawy (powstała po współpracy z Blue Star). Próba zmiany orientacji muzycznej w kierunku polskich wykonawców gatunku eurodance zakończyła się jedynie krótkotrwałymi sukcesami, głównie duetu La Strada. W 1998 roku, na skutek gwałtownego spadku sprzedaży nośników i coraz bardziej malejącego zainteresowania tą muzyką, wytwórnia zakończyła działalność. Podjęta przez Sławomira Skrętę próba kontynuacji działalności fonograficznej w ramach nowej wytwórni "Polside Music" nie przyniosła większych sukcesów, poza albumem grupy Wawele – "Zaczarowany fortepian".
Po zamknięciu wytwórni, Agencja Artystyczna MTJ przejęła prawa do jej katalogu. Na jej bazie powstał oddział katalogowy "Blue Mix". Od 10 maja 2013 roku pod nazwą "BlueMixTV" funkcjonuje również kanał w serwisie internetowym YouTube, na którym dostępne są utwory wydane w latach 90. XX wieku przez wytwórnię Blue Star.

</doc>
<doc id="200098" url="https://pl.wikipedia.org/wiki?curid=200098" title="Jezioro Assal">
Jezioro Assal



</doc>
<doc id="200100" url="https://pl.wikipedia.org/wiki?curid=200100" title="Grzegorz Matlak">
Grzegorz Matlak

Grzegorz Matlak (ur. 15 września 1973 w Szczecinie) – polski piłkarz, występujący na pozycji lewego obrońcy.
Grzegorz Matlak jest wychowankiem Pogoni Szczecin, w której rozpoczął swoją karierę piłkarską. W sezonie 1992/1993 znajdował się w kadrze pierwszego zespołu, jednak został sprzedany do klubu Dąb Dębno, gdzie grał jedną rundę. Przed sezonem 1994/1995 wrócił do Pogoni, a w następnym reprezentował barwy I-ligowej Warty Poznań, gdzie 6 sierpnia 1994 r. zaliczył pierwszoligowy debiut w meczu z Legią Warszawa (0:5). Kolejną jesień spędził w drugoligowym Stilonie Gorzów, skąd wyemigrował na dwa lata do Stanów Zjednoczonych. Tam grał w polonijnych amatorskich halowych zespołach AAC Eagles Chicago, Detroit Neon i Detroit Safari. Wrócił do Polski w 1997 r. i trafił do Lecha Poznań. Później odszedł do Amiki Wronki, z którą święcił największe sukcesy, zdobywając Puchar Polski i Superpuchar Polski. Następnie był zawodnikiem Dyskobolii Grodzisk Wlkp., ponownie Lecha i Amiki. Na ul. Bułgarską wrócił w 2001 r., by awansować z "Kolejorzem" do ekstraklasy w sezonie 2001/2002. Później został wypożyczony do trzecioligowej Warty.
Latem 2003 został zawodnikiem Pogoni Szczecin, której właścicielem był Antoni Ptak. Z drużyną awansował do ekstraklasy i zajął 9. miejsce w sezonie 2004/2005. Już wtedy coraz częściej zaczęły nękać go kontuzje. W wyniku konfliktu z Antonim Ptakiem 20 lipca 2006 zdecydował się rozwiązać kontrakt.
W I lidze rozegrał 142 mecze i strzelił 6 goli.
Wraz z Dariuszem Adamczukiem był współzałożycielem i zawodnikiem drużyny Pogoń Szczecin Nowa, występującej w B-klasie.
Od jesieni 2007 ponownie piłkarz Pogoni Szczecin, występującej w rozgrywkach IV ligi.
16 maja 2008, z powodu przewlekłej kontuzji kręgosłupa, rozwiązał z Pogonią kontrakt za porozumieniem stron i zakończył karierę.
W sierpniu 2008 Zarząd Stowarzyszenia PSN desygnował Grzegorza Matlaka do Zarządu Pogoni Szczecin SA.
Od lipca 2012 trenuje z drużyną futbolu amerykańskiego Husaria Szczecin, jest przymierzany na pozycję kickera

</doc>
<doc id="200103" url="https://pl.wikipedia.org/wiki?curid=200103" title="Assal">
Assal



</doc>
<doc id="200106" url="https://pl.wikipedia.org/wiki?curid=200106" title="Sandro Chaves de Assis Rosa">
Sandro Chaves de Assis Rosa

Sandro Chaves de Assis Rosa (ur. 19 maja 1973) - brazylijski piłkarz, występujący na pozycji bocznego obrońcy lub pomocnika.
Sandro zaczynał swoją karierę w brazylijskim klubie Portuguesa São Paulo. Na początku lat 90., jako bardzo młody zawodnik, wyjechał do Japonii, kontynuować karierę. Tam trafił do klubu Shibuya Makuhari FC. Od 1993 r. grał przez cztery lata w pierwszoligowym JEF United Ichihara. Później kontynuował grę na wyspach w klubie Honda Giken Hamamatsu oraz zespołach z Tokio: Tokyo Gas FC (1998) oraz FC Tokyo (I liga) w latach 1999–2001. Od 1999 r. grał regularnie w J-League. W 2002 przeszedł do innego klubu japońskiej ekstraklasy Oita Trinita, gdzie spędził trzy sezony.
W 2005 r. po raz pierwszy zagrał w Europie, w Pogoni Szczecin, z którą zaczął sezon 2005/2006. Dla Pogoni rozegrał 4 mecze w I lidze. Debiutował 30 lipca w wyjazdowym spotkaniu z Zagłębiem Lubin w Polkowicach. Karierę w klubie zakończył w rundzie jesiennej sezonu 2005/2006.
Rosa mierzy 184 cm wzrostu i waży 78 kg.

</doc>
<doc id="200107" url="https://pl.wikipedia.org/wiki?curid=200107" title="Cieszynit">
Cieszynit

Cieszynit (ang. "teschenite") – skała magmowa, głębinowa, zasadowa, o charakterystycznej, pstrokatej, czarno-białej barwie, zaliczana do gabroidów. Według współczesnej klasyfikacji skał cieszynity odpowiadają teralitom analcymowym lub esseksytom analcymowym.
Są to skały o strukturze od drobnokrystalicznej do grubokrystalicznej, czasem porfirowej.
Głównymi składnikami cieszynitów są skalenie (plagioklazy i ortoklaz), pirokseny (augit tytanowy), amfibole, skalenoidy (pierwotne: nefelin i sodalit oraz wtórne: analcym), podrzędnie biotyt, magnetyt, piryt, sporadycznie ziarna oliwkowozielonej barwy, będące produktami rozkładu oliwinu. Czasami występuje szkliwo.
Większość spotykanych cieszynitów należy do odmiany ciemno zabarwionej. Jej głównymi składnikami są czarne, wydłużone kryształy amfiboli i piroksenów. W jasno zabarwionej odmianie cieszynitu przeważają białe i jasnoszare kryształy skaleni o szklistym połysku.
W zależności od proporcji pomiędzy skaleniami alkalicznymi a plagioklazami, wyróżnia się następujące odmiany cieszynitów: teralitowy, esseksytowy i monzonitowy.
Nazwa cieszynitu wywodzi się od miasta Cieszyna, w okolicach którego skała ta została po raz pierwszy na świecie opisana. Dokonał tego Ludwik Hohenegger, geolog i inżynier górniczo-hutniczy Komory Cieszyńskiej, autor pierwszej szczegółowej mapy geologicznej Księstwa Cieszyńskiego wydanej w 1861 roku. Początkowo „cieszynitami” nazwał on wszystkie skały magmowe występujące we fliszu karpackim na Śląsku Cieszyńskim i Morawach. Późniejsze badania wykazały, że oprócz cieszynitów występują tu również pikryty czy diabazy. Obecnie skały tego regionu nazywa się tradycyjnie „skałami cieszynitowymi”.
Skały te powstały w dolnej kredzie. Tworzą intruzje (przede wszystkim sille, sporadycznie dajki), powstałe przez wciśnięcie płynnej magmy między ławice skał osadowych lub w spękania (szczeliny) w ich obrębie. Wypływy magmy miały miejsce w czasie, gdy skały te, w tym przypadku łupki, margle i wapienie obecnej płaszczowiny cieszyńskiej spoczywały jeszcze na dnie morskim. Następnie intruzje cieszynitowe uległy sfałdowaniu wraz z otaczającymi je skałami.
Oprócz pogranicza Polski i Czech cieszynity występują również w innych częściach świata, np. w Szkocji czy Australii.
W Polsce, największe (dziś nieczynne) kamieniołomy cieszynitu znajdują się w okolicy Cieszyna. Skała ta wykorzystywana była lokalnie w budownictwie (podmurówki) oraz jako kamień drogowy.

</doc>
<doc id="200109" url="https://pl.wikipedia.org/wiki?curid=200109" title="Karabin maszynowy Fiat-Revelli Mod. 1935">
Karabin maszynowy Fiat-Revelli Mod. 1935

Fiat-Revelli M1935 – włoski ciężki karabin maszynowy.
W pierwszej połowie lat 30. podstawowym ckm-em armii włoskiej był M1914. Ponieważ nie była to zbyt udana konstrukcja postanowiono zastąpić go nowym typem karabinu maszynowego. Ostatecznie wybrano propozycję koncernu Fiat który zaproponował modernizację starych cekaemów M1914.
Karabiny maszynowe przebudowywane do nowego standardu miały być pozbawiane lufy, chłodnicy wodnej, pompki oliwiącej naboje i skomplikowanego stałego magazynka. W ich miejsce miała być instalowana nowa ciężka lufa kalibru 8 mm i mechanizmy umożliwiające zasilanie przy pomocy taśmy amunicyjnej. Ponieważ przebudowa starych karabinów maszynowych była tańsza niż zakup nowej broni armia wybrała propozycję Fiata i przyjęła zmodernizowany karabin do uzbrojenia jako "Mitragliatrice Fiat Mod.35" (używano też nazwy M14/35). Przebudowę starych M1914 zakończono w 1940.
W początkowym okresie II wojny światowej M1935 był podstawowym typem ciężkiej broni maszynowej włoskiej armii. Okazał się także jednym z najgorszych wzorów broni maszynowej. Usunięcie pompki oliwiącej naboje skutkowało zwiększeniem liczby zacięć (w części karabinów maszynowych zainstalowano ją ponownie). Zacięciom próbowano zapobiegać oliwiąc naboje w taśmie, ale to powodowało przylepianie się cząstek pyłu do taśmy i stawało się znów powodem zacięć. Ponieważ M1935 strzelał z zamka zamkniętego po zwolnieniu spustu do komory nabojowej rozgrzanej lufy był wprowadzany nabój. Powodowało to częste samozapłony (odpalenia naboju bez wciśniętego spustu). Problemem było też amunicja 8 mm odmienna od standardowej włoskiej 6,5 mm używanej do zasilania innych typów broni strzeleckiej.
Od 1937 roku do uzbrojenia zaczęto wprowadzać nowy ckm M1937, jednak M1935 pozostał na uzbrojeniu do końca wojny. Po jej zakończeniu został szybko wycofany z uzbrojenia.

</doc>
<doc id="200110" url="https://pl.wikipedia.org/wiki?curid=200110" title="Ilorin">
Ilorin

Ilorin – miasto w Nigerii, stolica stanu Kwara. Szóste pod względem ludności miasto kraju. Liczy około 1,1 mln mieszkańców (2010).
Ośrodek przemysłu spożywczego i tytoniowego. Węzeł transportowy. W mieście jest międzynarodowe lotnisko. W Ilorin mieszczą się uczelnie: University of Ilorin i Al-Hikmah University. W mieście znajduje się stadion pierwszoligowego klubu piłkarskiego.
Ilorin zostało założone w połowie XV wieku przez Jorubów.

</doc>
<doc id="200111" url="https://pl.wikipedia.org/wiki?curid=200111" title="Jesień średniowiecza">
Jesień średniowiecza

Jesień średniowiecza – monografia Johana Huizingi wydana w 1919; w Polsce wydana w 1961 (w tłumaczeniu Tadeusza Brzostowskiego) przez Państwowy Instytut Wydawniczy w serii wydawniczej "Rodowody Cywilizacji" (tzw. ceramowskiej).
Autor przedstawia szeroką panoramę schyłku średniowiecza, mechanizm jego zamierania i rozkładu w kręgu kultury burgundzkiej XIV-XV wieku. Omawia czynniki kształtujące ówczesną kulturę i sposób bycia, ukazuje obyczaje, ceremoniał, stosunek do sztuki, do religii i umysłowość człowieka tamtych czasów. Zasadniczym zadaniem dzieła było ukazanie świata myśli i ducha w pewnej całościowej jedności, przedstawienie, jakie ideały, dążenia i prądy kształtowały ówczesne życie człowieka.

</doc>
<doc id="200114" url="https://pl.wikipedia.org/wiki?curid=200114" title="Władimir Bakatin">
Władimir Bakatin



</doc>
<doc id="200116" url="https://pl.wikipedia.org/wiki?curid=200116" title="Iwan Koniew">
Iwan Koniew

Iwan Stiepanowicz Koniew (ros. Иван Степанович Конев, ur. we wsi Łodejno, zm. 21 maja 1973 w Moskwie) – radziecki dowódca wojskowy, marszałek Związku Radzieckiego (1944), pierwszy dowódca Zjednoczonych Sił Zbrojnych Państw Stron Układu Warszawskiego (1955–1960), dwukrotny Bohater Związku Radzieckiego (1944, 1945), od 23 kwietnia 1955 Honorowy Obywatel Krakowa, Bohater Czechosłowackiej Republiki Socjalistycznej (1970) oraz Bohater Mongolskiej Republiki Ludowej (1971), deputowany do Rady Najwyższej ZSRR 1.–8. kadencji (1937–1973).
Życiorys.
Urodził się we wsi Łodejno k. Podosinowca w rodzinie chłopskiej. W 1912 ukończył szkołę ziemską w sąsiedniej wsi Puszma. Służbę wojskową rozpoczął w 1916, jako szeregowiec w armii carskiej. Po ukończeniu szkoły podoficerskiej został skierowany na Front Południowo-Zachodni. Zdemobilizowany w stopniu sierżanta w 1918.
W 1918 wstąpił do partii komunistycznej RKP(b) i Armii Czerwonej, w szeregach której walczył w wojnie domowej. W 1934 ukończył Akademię Wojskową im. Michaiła Frunzego. Cztery lata później objął dowództwo 2 Samodzielnej Armii Dalekiego Wschodu, a później Zabajkalskiego Okręgu Wojskowego i Północnokaukaskiego Okręgu Wojskowego. W czasie II wojny światowej dowodził 19 Armią, a potem Frontem Zachodnim. 17 października objął dowództwo Frontu Kalinińskiego. Współwinny klęski na przedpolach Moskwy w 1941, omal nie stanął przed plutonem egzekucyjnym. Uratowało go wstawiennictwo gen. Gieorgija Żukowa. Samodzielne dowództwo objął ponownie w sierpniu 1942.
Od czerwca 1943 był dowódcą Frontu Stepowego (później 2 Frontu Ukraińskiego). Na jego czele brał udział w kontrofensywie radzieckiej na łuku kurskim. 20 lutego 1944 mianowany marszałkiem Związku Radzieckiego. Pod jego dowództwem wojska radzieckie wyzwoliły Charków, sforsowały Dniepr i przeprowadziły operację kirowską oraz korsuńsko-szewczenkowską. Dokonał także rozbicia humańskiego zgrupowania wojsk niemieckich. Przeprowadził lwowsko-sandomierską operację zaczepną, w rezultacie czego została zajęta Zachodnia Ukraina. Od maja 1944 dowodził 1 Frontem Ukraińskim, którego wojska doprowadził do Berlina. Jednak mimo lepszej sytuacji strategicznej, Józef Stalin nie powierzył mu zaszczytu uderzenia na Reichstag, centrum miasta. Dokonał tego marsz. Gieorgij Żukow. W końcowym etapie wojny marszałek przeprowadził błyskawiczną akcję, efektem której było wyzwolenie Pragi.
W latach 1945–1946 był dowódcą Centralnej Grupy Wojsk Radzieckich i wysokim komisarzem w Austrii. W trakcie sporu Gieorgija Żukowa z Józefem Stalinem, wraz z innymi oficerami, poparł marszałka. Po jego dymisji ze stanowiska naczelnego dowódcy wojsk lądowych w 1946 objął tę funkcję. Został też zastępcą ministra obrony ZSRR. W latach 1950–1951 został głównym inspektorem Armii Radzieckiej. W roku 1950 był deputowanym do Rady Najwyższej ZSRR, a w roku 1952 – członkiem Komitetu Centralnego KPZR. W latach 1952–1955 pełnił funkcję dowódcy Karpackiego Okręgu Wojskowego. W 1955 po utworzeniu Układu Warszawskiego, był pierwszym dowódcą jego zjednoczonych sił (do roku 1960). W tym samym czasie pełnił funkcję pierwszego zastępcy ministra obrony ZSRR (1956-1960). W roku 1956 dowodził stłumieniem antykomunistycznego i antyradzieckiego powstania na Węgrzech. W latach 1961–1962 w okresie kryzysu berlińskiego był głównodowodzącym wojskami radzieckimi w NRD.
Od roku 1962 zajmował stanowisko generalnego inspektora grupy inspektorów w Ministerstwie Obrony ZSRR.
Jest autorem obszernych wspomnień z okresu służby wojskowej – "„Czterdziesty piąty”" (Warszawa 1968) oraz "„Notatki dowódcy frontu”" (Warszawa 1981).
Zmarł 21 maja 1973 w Moskwie i został pochowany pod Murem Kremlowskim na Placu Czerwonym. W jego pogrzebie uczestniczyła delegacja Wojska Polskiego z wiceministrem obrony narodowej – zastępcą ministra ds. ogólnych gen. Józefem Urbanowiczem na czele.
Na początku lat 90. utracił tytuł honorowego obywatela Krakowa.
Udział w działaniach wojennych na terenie Polski.
18 stycznia 1945 wojska 1 Frontu Ukraińskiego pod dowództwem marsz. Iwana Koniewa zdobyły większą część Krakowa, następnie uprzemysłowiony obszar Górnego Śląska w zasadzie bez strat. Ofensywa wojsk radzieckich, polegała na okrążeniu wojsk niemieckich w taki sposób, iż pozostawiono im wąską gardziel, którą mogli ewakuować się w kierunku na Żory, Wodzisław Śląski, Racibórz oraz Opawę. Katowice zdobyto 27 stycznia 1945, Chorzów zaś 28 stycznia 1945.
Kolejne miejscowości wąskiego gardła zostały zdobyte:
Upamiętnienie.
W 1987 roku wzniesiono w Krakowie pomnik marsz. Iwana Koniewa, którego autorem był prof. Antoni Hajdecki. Pomnik zdemontowano w styczniu 1991. Został on na prośbę Rady Narodowej z Kirowa w Rosji przekazany do tego miasta.
Zespół Piwnicy pod Baranami nagrał utwór pt. "Marszałek Koniew", będący fragmentem wywiadu z prof. Antonim Hajdeckim. Muzykę napisał Zbigniew Preisner.

</doc>
<doc id="200117" url="https://pl.wikipedia.org/wiki?curid=200117" title="Ikeja">
Ikeja

Ikeja – miasto w Nigerii, stolica stanu Lagos, wchodzi w skład metropolii Lagos. W 2006 roku liczyło 313 200 mieszkańców.

</doc>
<doc id="200122" url="https://pl.wikipedia.org/wiki?curid=200122" title="Klarnet basowy">
Klarnet basowy

Klarnet basowy (wł. "Clarinetto basso", skrót w partyturze "Cl.b.") – odmiana klarnetu.
Budowa.
Jest znacznie większy od klarnetu B, posiada czarę głosową charakterystycznie zakrzywioną do góry, podobną do saksofonu. Ponadto posiada tzw. fajkę (analogicznie do saksofonu) w której umieszcza się ustnik. Barwa dźwięku potrafi być zarówno ciemna i ciepła jak i jasna i ostra, klarnet basowy gra o oktawę niżej od klarnetu B.
Klarnet basowy transponuje o nonę wielką w dół, co oznacza, że jest w stroju B (in B).
Skala: w zapisie: es-c³, w brzmieniu Des-b¹ (choć w niektórych modelach można się spotkać z dodatkowymi klapami, z pomocą których można wydobyć niższe dźwięki, aż do C).
Historia i zastosowanie.
Klarnet basowy został zbudowany w 1772 roku przez G. Lota, następnie zmodyfikowany, w 1834 roku, przez Adolfa Saxa, zaczął być stosowany w orkiestrze symfonicznej. W sekcji instrumentów dętych drewnianych, realizuje głosy środkowy lub niski.
Dzięki walorom brzmieniowym i dużej ruchliwości bywa stosowany również solo.

</doc>
<doc id="200123" url="https://pl.wikipedia.org/wiki?curid=200123" title="Jon Drummond">
Jon Drummond

Jonathan A. "Jon" Drummond (ur. 9 września 1968) – amerykański lekkoatleta sprinter, zdobywca złotego medalu w sztafecie 4 × 100 metrów na igrzyskach olimpijskich w 2000 w Sydney; wywalczył również srebrny medal w sztafecie 4 × 100 m na igrzyskach olimpijskich w 1996 w Atlancie oraz 2 razy stawał na najwyższym stopniu podium mistrzostw świata – także jako uczestnik sztafety 4 × 100 m.
Rozpoczął karierę międzynarodową zwyciężając w biegu na 200 metrów na uniwersjadzie w 1991 w Sheffield. Zajął 4. miejsce w biegu na 60 m podczas halowych mistrzostw świata w 1993 w Toronto. Na mistrzostwach świata w 1993 w Stuttgarcie wystąpił na 1. zmianie w sztafecie 4 × 100 m, która zdobyła złoty medal (w finale biegła w składzie Drummond, Andre Cason, Dennis Mitchell i Leroy Burrell). Nieudany występ zanotował na mistrzostwach świata w 1995 w Göteborgu. Sztafeta amerykańska, biegnąca w składzie Maurice Greene, Drummond, Tony McCall i Michael Marsh, nie ukończyła biegu eliminacyjnego wskutek złej zmiany między Drummondem a McCallem.
Na igrzyskach olimpijskich w 1996 w Atlancie Drummond odpadł w półfinale biegu na 100 metrów, natomiast sztafeta 4 × 100 z jego udziałem (Jon Drummond, Tim Harden, Michael Marsh i Dennis Mitchell) zdobyła srebrny medal przegrywając ze sztafetą kanadyjską. 
W 1997 roku zdobył, jak się później okazało, swój jedyny indywidualny tytuł mistrzowski w zawodach na stadionie otwartym – zajął pierwsze miejsce na mistrzostwach USA. Na mistrzostwach świata w 1997 w Atenach zajął 7. miejsce w finale biegu na 200 m. Po raz drugi został złotym medalistą w sztafecie 4 × 100 m na mistrzostwach świata w 1999 w Sewilli (w sztafecie amerykańskiej biegli Drummond, Tim Montgomery, Brian Lewis i Maurice Greene).
Na igrzyskach olimpijskich w 2000 w Sydney został mistrzem olimpijskim w biegu sztafetowym 4 × 100 m (skład sztafety w finale: Drummond, Bernard Williams, Brian Lewis i Greene). Indywidualnie zajął 5. miejsce w biegu na 100 m. Na mistrzostwach świata w 2001 w Edmonton wystąpił tylko w eliminacyjnym biegu sztafety 4 × 100 m. Doznał w nim kontuzji i w dalszych biegach nie startował (sztafeta amerykańska wygrała finał, ale została pozbawiona złotego medalu po dyskwalifikacji Tima Montgomery'ego za doping).
Drummondowi przez całą karierę sportową brakowało w kolekcji indywidualnego tytułu zdobytego na ważnej imprezie typu mistrzostwa świata czy igrzyska olimpijskie. Szczególnie już jako weteran bieżni podkreślał, iż jego jedynym celem i marzeniem jest zdobycie indywidualnego medalu. Zapowiadał, że dokona tego na mistrzostwach świata w 2003 w Paryżu, po których miał rozstać się z profesjonalnym uprawianiem sportu. Tak się jednak nie stało. W ćwierćfinale biegu na 100 m Drummond – w bardzo kontrowersyjnych okolicznościach – został zdyskwalifikowany za falstart (jak się okazało – tuż przed startem delikatnie zadrgała mu stopa na bloku startowym, co aparatura uznała jako falstart, choć w rzeczywistości reakcja startowa Drummonda była jak najbardziej prawidłowa). Nie mogąc pogodzić się z werdyktem sędziów, Drummond przez kilkanaście minut okupował bieżnię stadionu w Paryżu. W końcu, ze łzami w oczach i pod presją organizatorów, zszedł do szatni (feralny ćwierćfinał nie mógł jednak być jeszcze przez kolejne kilkadziesiąt minut rozegrany, ponieważ za każdym razem, gdy pozostali zawodnicy podchodzili do bloków startowych, z widowni paryskiego stadionu rozlegała się potężna fala gwizdów niezadowolonej z decyzji sędziów publiczności, która uniemożliwiała normalny start). Drummond miał jeszcze wystartować w sztafecie 4 × 100 m., ale rozbity psychicznie wydarzeniami z ćwierćfinału, ostatecznie zrezygnował z tego zamiaru.
W następnym sezonie (2004) Drummond wznowił treningi, ale słabe rezultaty skłoniły go – w wieku 36 lat – do definitywnego zakończenia kariery sportowej.
Oprócz mistrzostwa USA na 100 m w 1997 Drummond dwukrotnie był także mistrzem USA w hali na dystansie 60 m (w 1993 i 2000). Jego rekord życiowy na 100 m to 9,92 s (1997), natomiast na 200 m – 20,03 (1997). Po zakończeniu kariery zawodnika został trenerem. Jego podopiecznym jest m.in. Tyson Gay.
Drummond śpiewał w chórze gospel "Kirk Franklin &amp; The Family", a ich pierwszy album osiągnął pozycję numer 1 na listach przebojów gospel w 1993 roku.

</doc>
<doc id="200125" url="https://pl.wikipedia.org/wiki?curid=200125" title="Nona">
Nona

Nona – interwał złożony utworzony z oktawy oraz odpowiedniej sekundy (sekundy małej, zwiększonej itp.) zawarty między kolejnymi dziewięcioma stopniami skali muzycznej. W szeregu zasadniczym naturalnie występuje nona mała i wielka. Zastosowanie znaków chromatycznych pozwala zmienić jej rozmiar.

</doc>
<doc id="200126" url="https://pl.wikipedia.org/wiki?curid=200126" title="Jarosław (Rosja)">
Jarosław (Rosja)

Jarosław (, "Jarosławl") – miasto w Rosji, stolica obwodu jarosławskiego, nad górną Wołgą, położone na Złotym Pierścieniu Rosji, liczące 608 tysięcy mieszkańców (2020). Ważny węzeł kolejowy (ze stacją Jarosławl-Gławnyj), port lotniczy, stocznia rzeczna. Uniwersytet. Zwany „rosyjską Florencją” ze względu na liczbę zabytków.
Zabytkowe centrum miasta zostało wpisane na listę światowego dziedzictwa UNESCO.
Historia.
Gród w Jarosławiu założył około 1010 r. książę Jarosław Mądry. W latach 1027–1463 stolica niezależnego Księstwa Jarosławskiego, które w XV wieku było jednym z poważnych konkurentów Moskwy w walce o dominację nad księstwami ruskimi. W 1463 roku Księstwo Jarosławskie i jego ostatni niezależny władca książę Aleksander Brzuchaty Fiodorowicz (1434–1463) zostało podbite przez władcę Księstwa Moskiewskiego księcia Iwana III Srogiego.
W XVI wieku powstał pierwszy port na Wołdze co spowodowało rozkwit dzięki handlowi. W czasie Wielkiej smuty siedziba rządu moskiewskiego. Od 1708 roku prowincjonalny ośrodek administracyjny. Ważny ośrodek kultury rosyjskiej, w 1750 powstaje teatr, w 1808 liceum prawnicze. Niemal natychmiast po rewolucji październikowej w Piotrogrodzie przeszło pod władzę bolszewików, mających większość w miejscowej radzie robotniczej i żołnierskiej. W lipcu 1918 r. Ludowy Związek Obrony Ojczyzny i Wolności wszczął w Jarosławiu antybolszewickie powstanie, które zostało po dwóch tygodniach stłumione przy ogromnych zniszczeniach zabudowy miejskiej. Od 1919 roku miasto obwodowe.
Gospodarka.
W mieście rozwinął się przemysł maszynowy, metalowy, chemiczny, elektrotechniczny, włókienniczy, obuwniczy, odzieżowy, spożywczy oraz rafineryjny.
Wojsko.
W mieście znajduje się filia Wojskowej Akademii Kosmicznej im. A.F. Możajskiego. W 2013 filia przyjęła 958 nowych słuchaczy.
Katastrofa lotu Jak Sierwis 9633.
Katastrofa lotu Jak Sierwis 9633 wydarzyła się 7 września 2011 roku. Był to lot czarterowy z Jarosława do Mińska, który obsługiwał Jakowlew Jak-42D. Samolotem podróżowała rosyjska drużyna hokeja na lodzie Łokomotiw Jarosław. Maszyna rozbiła się ok. 500 m po starcie. Spośród 45 osób na pokładzie, 43 zginęły na miejscu (wszyscy zawodnicy klubu, sztab szkoleniowy i medyczno-techniczny oraz załoga samolotu), a dwie zostały ciężko ranne, z których jedna zmarła w szpitalu.

</doc>
<doc id="200128" url="https://pl.wikipedia.org/wiki?curid=200128" title="Tanach">
Tanach

Tanach (hebr. תנ״ך) – akronim określający Biblię hebrajską, utworzony od początkowych liter trzech części Pisma: Tora („Prawo”), Newiim („Prorocy”), Ketuwim („Pisma”). Tanach jest świętą księgą judaizmu, która powstała z tekstów hebrajskich oraz – w niewielkiej części – aramejskich, pochodzących według różnych ocen z okresu od 1400 [1200] do 400 roku p.n.e. lub według innej koncepcji datacji z okresu od 900/800 do 165 roku p.n.e.
Kanon.
Talmudysta Louis Ginzberg w swoim zbiorze legend, podań, baśni i mitów które powstały w wielu krajach i w różnych epokach a związanych z tradycjami żydowskimi, nawiązującym do tekstu Biblii i zatytułowanym „Legendy żydowskie” uważał, że kanon Biblii hebrajskiej składający się z 24 ksiąg został ustalony przez Ezdrasza oraz uczonych w Piśmie w okresie Drugiej Świątyni. Żydowski historyk Józef Flawiusz podaje, że kanon uznawany przez Żydów złożony z 22 ksiąg obowiązywał na długo przed I wiekiem n.e. ("Przeciw Apionowi", ks. I, 8 [38-40]). Według koncepcji Heinricha Graetza kanon Biblii hebrajskiej został ustalony na domniemanym synodzie w Jawne około 100 roku n.e. Wtedy też potwierdzono przynależność do kanonu ksiąg Pieśń nad pieśniami, Koheleta oraz Estery. Ważną rolę w tym procesie odegrał Akiba ben Josef.
Kanon Biblii hebrajskiej stanowią 24 księgi:
Prawo – Tora (Pięcioksiąg Mojżesza)
Prorocy – Newiim 
Prorocy Dawniejsi
Prorocy Późniejsi
Pisma – Ketuwim
Ponieważ w skład Tanach wchodzą 24 księgi, stąd bywa ona także w języku hebrajskim nazywana "Esrim we-Arba" (Dwadzieścia Cztery). Księgi od Pieśni nad pieśniami do Księgi Estery stanowią חמש מגילות ("hamesz megilot"), czyli „pięć zwojów”, które odczytywane są podczas ważniejszych świąt żydowskich.
Wydania drukowane.
Najważniejsze wydania drukowane tekstu "Biblii hebrajskiej":

</doc>
<doc id="200130" url="https://pl.wikipedia.org/wiki?curid=200130" title="Metoda Newtona">
Metoda Newtona

Metoda Newtona (zwana również metodą Newtona-Raphsona lub metodą stycznych) – algorytm iteracyjny wyznaczania przybliżonej wartości pierwiastka funkcji.
Rozwiązywanie równania nieliniowego.
Zadanie.
Zadaniem jest znalezienie pierwiastka równania zadanej funkcji ciągłej f:
w przedziale formula_2 A zatem znalezienie takiego formula_3 które spełnia następujące równanie:
Opis metody.
W metodzie Newtona przyjmuje się następujące założenia dla funkcji f:
W pierwszym kroku metody wybierany jest punkt startowy x1 (zazwyczaj jest to wartość a, b, 0 lub 1), z którego następnie wyprowadzana jest styczna w f(x1). Odcięta punktu przecięcia stycznej z osią OX jest pierwszym przybliżeniem rozwiązania (ozn. x2).
Jeśli to przybliżenie nie jest satysfakcjonujące, wówczas punkt x2 jest wybierany jako nowy punkt startowy i wszystkie czynności są powtarzane. Proces jest kontynuowany, aż zostanie uzyskane wystarczająco dobre przybliżenie pierwiastka
Kolejne przybliżenia są dane rekurencyjnym wzorem:
Szacowanie błędu.
Błąd k-tego przybliżenia można oszacować poprzez nierówności (x* to dokładna wartość pierwiastka):
lub
gdzie stałe wyznacza się ze wzorów:
oraz
Warunek zakończenia obliczeń.
W metodzie Newtona wykonuje się iteracyjne obliczenia, aż do momentu gdy ich wyniki będą satysfakcjonujące. W praktyce stosowanych jest kilka kryteriów warunków zakończenia obliczeń dla algorytmu (formula_11 to przyjęta dokładność obliczeń):
Zbieżność.
Metoda Newtona-Raphsona jest metodą o zbieżności kwadratowej – rząd zbieżności wynosi 2 (wyjątkiem są zera wielokrotne, dla których zbieżność jest liniowa i wynosi 1), zaś współczynnik zbieżności formula_15 Oznacza to, iż przy spełnionych założeniach błąd maleje kwadratowo wraz z ilością iteracji.
Metoda Newtona jest metodą rozwiązywania równań często używaną w solverach, ze względu na jej szybką zbieżność (w algorytmie liczba cyfr znaczących w kolejnych przybliżeniach podwaja się). Wadą jej jest fakt, iż zbieżność nie musi zawsze zachodzić. W wielu przypadkach metoda bywa rozbieżna, kiedy punkt startowy jest zbyt daleko od szukanego pierwiastka równania.
Profesjonalne solvery wykorzystują stabilniejsze, lecz mniej wydajne metody (jak np. metoda bisekcji) do znalezienia obszarów zbieżności w dziedzinie funkcji, a następnie używają metody Newtona-Raphsona do szybkiego i dokładniejszego obliczenia lokalnego pierwiastka równania. Dodatkowo solvery posiadają zabezpieczenia przed nadmierną ilością wykonywanych iteracji (przekroczenie ustalonej liczby iteracji jest równoznaczne z niepowodzeniem algorytmu w zadanym przedziale).
Przykład.
Za pomocą metody Newtona można obliczyć pierwiastek formula_16 dla każdej liczby formula_17
Funkcja "f"("x") ma postać:
Rekurencyjny wzór wynosi:
Dla danych formula_23 i formula_24 algorytm przebiega następująco:
Rozwiązywanie układu równań nieliniowych.
Metodę Newtona można zgeneralizować do przypadku wielowymiarowego i użyć jej do rozwiązywania układów równań nieliniowych.
Zadanie.
Niech "U" będzie otwartym podzbiorem przestrzeni formula_29 oraz formula_30 będzie funkcją różniczkowalną.
Zadaniem uogólnionej metody Newtona jest znalezienie takiej wartości x*, dla której:
Opis metody.
Algorytm, podobnie jak dla przypadku jednowymiarowego, polega na wyborze punktu startowego formula_32 (często wybiera się wektor zerowy lub wektor jedynek), a następnie rekurencyjnym przekształcaniu tego wektora aż do momentu, gdy kolejne przybliżenia będą satysfakcjonujące. Wektory przekształcane są zgodnie z równaniem macierzowym:
gdzie formula_34 jest pochodną (Frécheta) – jest to de facto macierz wielkości formula_35
Przy implementacji metody, zamiast odwracania macierzy formula_36 efektywniej jest rozwiązać układ równań (tożsamy z powyższym równaniem):
a następnie na podstawie obliczonego d wyznaczyć kolejne przybliżenie:
Warunek zakończenia obliczeń.
Kryterium zakończenia obliczeń podobnie jak w metodzie jednowymiarowej może być (w zadanej normie formula_39 oraz dokładności formula_11):
Zbieżność.
Jeśli funkcja "F":
to dla punktu startowego formula_46 będącego "dostatecznie" blisko x*, wielowymiarowa metoda Newtona jest zbieżna oraz zbieżność ta jest kwadratowa.
Pierwiastki wielokrotne.
Przy rozwiązywaniu równań nieliniowych kłopotliwymi dla metody Newtona mogą być pierwiastki wielokrotne, dla których zbieżność algorytmu staje się liniowa. Dla takich przypadków metoda Newtona może być dużo wolniejsza niż inne metody rozwiązywania równań o zbieżności liniowej.
Aby zaradzić tego typu problemom, w praktyce stosuje się następujące podejścia:
Zobacz też.
Inne metody rozwiązywania równań nieliniowych:

</doc>
<doc id="200132" url="https://pl.wikipedia.org/wiki?curid=200132" title="Lista misji wahadłowców">
Lista misji wahadłowców

Lista misji wahadłowców kosmicznych (ang. "space shuttle"), dotychczas w kosmos poleciało sześć tego typu pojazdów, pięć amerykańskich (135 lotów w programie STS) oraz jeden radziecki (lot bezzałogowy – 1K1).
Nazewnictwo misji promów kosmicznych.
Amerykański program lotów kosmicznych nosi oficjalną nazwę "Space Transportation System", stąd nazwy wszystkich misji amerykańskich promów zawierają skrót STS.
Początkowo misjom nadawano numery kolejne, odpowiadające kolejności startów (np. STS-9).
W 1984 roku zmieniono system oznaczeń, nadając każdej misji oznaczenie kodowe, w którym pierwsza cyfra stanowiła ostatnią cyfrę roku fiskalnego (każdy rok podatkowy zaczyna się w październiku), druga oznaczała miejsce startu misji (1 – Centrum Kosmiczne imienia Johna F. Kennedy’ego; 2 – Baza Sił Lotniczych Vandenberg – do startów z tej wyrzutni nigdy nie doszło, budowa została przerwana z powodu ciągłych problemów technicznych), a litera – miejsce lotu w harmonogramie startów w danym roku. Na przykład misja STS-41-B stanowiła drugą (B) misję wystrzeloną z Centrum Kosmiczne imienia Johna F. Kennedy’ego (1) w roku 1984 (4). Kodów przypisanych do misji nie zmieniano w wypadku przesunięcia misji i zmian w kolejności.
Po katastrofie promu Challenger podczas misji STS-51-L powrócono do oznaczania misji numerami kolejnymi, biorąc w numeracji pod uwagę dotychczasowe loty, lecz w przeciwieństwie do oznaczeń sprzed 1984 roku numery przypisywano do misji już na etapie ich planowania, nie zmieniając ich wraz ze zmianami w harmonogramie startów. Po wznowieniu startów we wrześniu 1988 dwudziesta szósta misja została nazwana STS-26.
Ewentualne misje ratunkowe miały być oznaczane numerami zaczynającymi się od STS-300.
W przypadku orbiterów Buran pierwsza cyfra oznacza numer wahadłowca, zaś druga – numer jego misji. Na przykład jedyna wykonana misja 1K1 została wykonana przez wahadłowiec nr 1 (1K) i była jego pierwszym lotem (1).
Statystyki lotów wahadłowców.
Poniższy wykaz uwzględnia wszystkie misje programu STS oraz lot wahadłowca Buran.

</doc>
<doc id="200133" url="https://pl.wikipedia.org/wiki?curid=200133" title="Decyma">
Decyma

Decyma – interwał złożony zawarty między dziesięcioma kolejnymi stopniami skali muzycznej. W szeregu zasadniczym naturalnie występuje decyma mała i decyma wielka. Zastosowanie znaków chromatycznych pozwala zmienić jej rozmiar.

</doc>
<doc id="200138" url="https://pl.wikipedia.org/wiki?curid=200138" title="Małgorzata Nowak">
Małgorzata Nowak



</doc>
<doc id="200142" url="https://pl.wikipedia.org/wiki?curid=200142" title="Witold Małcużyński">
Witold Małcużyński

Witold Małcużyński (ur. 10 sierpnia 1914 w Koziczynie (ob. lit. "Kazokinė") na Wileńszczyźnie koło Święcian, zm. 17 lipca 1977 w Palma de Mallorca) – polski pianista, laureat III nagrody na III Międzynarodowym Konkursie Pianistycznym im. Fryderyka Chopina (1937) .
Życiorys.
Młodość i wykształcenie.
Urodził się w rodzinie Witolda i Marii z Bortkiewiczów, jego młodszym bratem był Karol Małcużyński, poseł na Sejm i dziennikarz. Na fortepianie zaczął grać w wieku pięciu lat, ale systematyczną naukę podjął, mając lat dziewięć. W latach 1929–1932 uczył się w Konserwatorium Warszawskim w klasie Jerzego Lefelda. W 1932 zdał maturę w Gimnazjum im. Jana Zamoyskiego w Warszawie i został studentem kursu wyższego w Konserwatorium Warszawskim u Józefa Turczyńskiego. W tym czasie rozpoczął także studia prawnicze i filozoficzne na Uniwersytecie Warszawskim, z których jednak zrezygnował. W 1936 ukończył z wyróżnieniem studia w konserwatorium.
Początki kariery.
W 1936 został laureatem Międzynarodowego Konkursu Muzycznego w Wiedniu (V nagroda) oraz zadebiutował w Filharmonii Warszawskiej. W 1937 otrzymał III nagrodę na III Konkursie Chopinowskim w Warszawie.
Po konkursie wyjechał do Paryża i przez kilka miesięcy pobierał lekcje u Marguerite Long i Isidora Philippa. W 1938 wrócił do Polski i odbył tournée po kraju. Pod koniec lata 1939 wyjechał do Paryża, by poślubić francuską pianistkę, Colette Gaveau, poznaną podczas konkursu chopinowskiego .
Okres II wojny światowej.
Na początku II wojny światowej przebywał w Paryżu. Zgłosił się do Wojska Polskiego we Francji i dzięki interwencji Ignacego Paderewskiego otrzymał przydział do pracy artystyczno-propagandowej w obozach wojskowych. W styczniu 1940 dał swój pierwszy koncert w Paryżu. W tym samym roku wyjechał wraz z żoną w zaplombowanym wagonie kolejowym do Lizbony. Stamtąd małżeństwo popłynęło statkiem do Argentyny. W listopadzie 1940 dał pierwszy koncert w Buenos Aires. W latach 1940–1942 koncertował z powodzeniem w wielu krajach Ameryki Południowej. Dzięki zyskanej sławie przybył na zaproszenie Yehudi Menuhina do Stanów Zjednoczonych i w kwietniu 1942 wystąpił w nowojorskiej Carnegie Hall. Przez następne trzy lata występował w wielu amerykańskich miastach (Nowy Jork, Boston, Chicago, San Francisco) z wieloma słynnymi dyrygentami. W marcu 1945 Małcużyński dotarł transportem wojskowym do Anglii. 
Dalsza kariera.
W 1949 odbył światowe tournée z programem chopinowskim z okazji 100. rocznicy śmierci kompozytora. Wystąpił wtedy m.in. w Australii, Nowej Zelandii, Indiach i Sri Lance. W 1958 po raz pierwszy po wojnie przyjechał do Polski. Zagrał w Warszawie, Katowicach, Krakowie i Poznaniu. W 1960 odbył kolejne światowe tournée, tym razem z okazji 150. rocznicy urodzin Chopina (w tym okresie dał ok. 150 koncertów).
Był jurorem międzynarodowych konkursów pianistycznych. Trzykrotnie zasiadał w jury Międzynarodowego Konkursu Pianistycznego im. Fryderyka Chopina w Warszawie (1960, 1970, 1975). Był też jurorem Międzynarodowego Konkursu im. Marguerite Long i Jacques’a Thibauda w Paryżu (1946, 1955, 1960, 1965, 1977) oraz Międzynarodowego Konkursu im. Magdy Tagliaferro w Paryżu (1960).
Przyczynił się do zwrotu Polsce przez władze kanadyjskie skarbów wawelskich i pamiątek narodowej kultury, które na okres wojny zostały wywiezione za ocean na przechowanie.
Został odznaczony Krzyżem Oficerskim Orderu Odrodzenia Polski.
Śmierć.
Zmarł na Majorce 17 lipca 1977. Spoczywa na cmentarzu Powązkowskim w alei zasłużonych (1 rząd, 31 miejsce).
Repertuar i dyskografia.
Repertuar.
Dysponował bogatym repertuarem, w którym znajdowały się utwory m.in. Fryderyka Chopina, Ferenca Liszta, Piotra Czajkowskiego, Johannesa Brahmsa, Karola Szymanowskiego, Aleksandra Skriabina, Claude’a Debussy’ego, Siergieja Rachmaninowa, Beli Bartóka i Siergieja Prokofiewa. Nagrywał m.in. dla wytwórni Columbia i EMI.
Wybrana dyskografia (CD).
Pozostawił wiele nagrań, wśród których znalazły się:
Upamiętnienie.
Jego imieniem nazwano ulice w Białogardzie, na warszawskim Natolinie, gdańskim osiedlu Suchanino, w radomskim Pruszakowie, Kościerzynie, Zielonce, Słupsku i Jeleniej Górze. 

</doc>
<doc id="200144" url="https://pl.wikipedia.org/wiki?curid=200144" title="Szlak Romański w Polsce">
Szlak Romański w Polsce

Szlak Romański w Polsce – oznakowanie zabytków romańskich w Polsce, w założeniu trasa turystyczna.
Poniżej znajduje się lista obiektów na Szlaku Romańskim w Polsce podzielona według województw.

</doc>
<doc id="200145" url="https://pl.wikipedia.org/wiki?curid=200145" title="Antioch IV">
Antioch IV



</doc>
<doc id="200146" url="https://pl.wikipedia.org/wiki?curid=200146" title="Śmigiel">
Śmigiel

Śmigiel () – miasto w województwie wielkopolskim, w powiecie kościańskim, siedziba gminy miejsko-wiejskiej Śmigiel. Nazywane jest "miastem wiatraków" ze względu na dawne tradycje młynarskie oraz sprzyjające warunki, dzięki którym, zgodnie z legendą, niegdyś w Śmiglu stało niemal 100 wiatraków. 
Historia.
Po migracji na obszar obecnej zachodniej Polski ludów słowiańskich, obszar Ziemi Kościańskiej, okolice w których później powstał Śmigiel stały się centrum osadniczym społeczności który obecna archeologia określa nazwą "Obrzanie". Według współczesnego stanu nauki wiemy, że była ona na wyższym poziomie rozwoju cywilizacyjnego od swoich północnych sąsiadów (Polanie) a niektórzy mieszkańcy brali udział w handlu ze światem śródziemnomorskim i światem arabskim. Jako prosperujący obszar "Obrzanie" weszli w sferę zainteresowania rodu Piastów stając się obiektem podboju dokonanego przez Mieszka I. Ludność tutejsza została przeniesiona na północny-wschód pomiędzy Giecz, Gniezno i Poznań zdaniem znawców wybitnie wzmacniając potencjał ludnościowy i ekspansywność "Civitas Schinesghe"/Państwa Gnieźnieńskiego
Będąc w czasach Polski dzielnicowej właściwie na pograniczu Śląska i Wielkopolski, na przełomie wieków XIII i XIV, rejon obecnego miasta Śmigiel został częścią Księstwa głogowskiego. 10 marca roku 1296 książęta, kujawski Władysław Łokietek i głogowski Henryk III zawarli ugodę pod Krzywinem o podziale Wielkopolski, wtedy to suzerenem dla tych terenów stał się Głogowczyk. Wedle postanowień traktatowych Henryk III obejmował wszystkie ziemie na południe od rzeki Obry plus kasztelanie: zbąszyńską i wschowską, a nawet teren za Notecią po Drezdenko. Kujawski Władysław adoptował syna Henryka III – Henryka IV Wiernego i czynił go następcą w poznańskiem.
24 czerwca 1298r. zawarto tajny układ w Kościanie, książę głogowski umówił się z opozycją możnych wielkopolskich z biskupem poznańskim Andrzejem Zarembą na czele, że w zamian za potwierdzenie przywilejów kościelnych i zgodę na objęcie w przyszłym królestwie funkcji kanclerza przez biskupa Andrzeja Wielkopolanie wspomogą w rewindykacji Wielkopolski, pozyskaniu Pomorza Gdańskiego oraz uzyskaniu przez Głogowian korony królestwa polskiego.
Piastowie z Kujaw w osobie Władysława Łokietka zdobyli mocną pozycję stosując agresję wobec sąsiednich księstw i zdecydowali się testować opór na zachodzie krótkotrwale sięgając po Zbąszyń który jednak synowie księcia Henryka III Głogowczyka zdołali odbić. Świadomość o wzrastającej sile kontrolujących coraz to większe obszary Polski Piastów kujawskich, skierowała Piastów głogowskich ku zbliżeniu z Zakonem krzyżackim, próbującym ograniczać Łokietka popierając mniejsze księstwa. Taki ruch widzimy był sensownym w świetle tego że wcześniej już, w 1314, gdy wielkopolskie możnowładztwo zbuntowało się przeciw reformie administracyjnej, Łokietek wyciągnął rękę po Poznań, w 1315-1317 rozpętując wojnę by zagarnąć resztę Wielkopolski. Wojna ta nie przyniosła rozstrzygnięć a tylko zdewastowała nadobrzańskie tereny. Logicznie wnioskując, władcy dla Śmigla, Kościana, Zbąszynia - Henryk IV z bratem Przemkiem II, spokrewnieni poprzez matkę i ich dziadka Albrechta z Brunszwiku z wielkim mistrzem krzyżackim stojąc przy Zakonie w jego konflikcie z Łokietkiem upatrywali nie tylko szans na utrzymanie granic na Obrze, ale kto wie, nawet na przywróceniu swojej władzy nad Poznaniem. 
Jako skutek wojny polsko-krzyżackiej ziemie za Obrą zostały podbite i przyłączone do odtwarzanej w owym czasie przez kujawskich Piastów Polski za panowania Kazimierza III - syna Łokietka. 
Nadanie Śmiglowi praw miejskich nastało u schyłku XIV w., przed 1400 rokiem. Historycy nie są pewni do końca kiedy, część przyjmuje rok 1388 kiedy zgodę wyraził Władysław Jagiełło, a miało to stać się na prośbę królewskiego namiestnika Wschowy, szlachcica rodem z Górnych Łużyc, Remszela z Oppeln (teraz część miasta Löbau). Tak oto Śmigiel stał się miastem tzw. prywatnym.
W dobie trwania zmagań wojny trzynastoletniej Śmigiel wystawił w 1458 roku 7 pieszych na odsiecz oblężonej polskiej załogi Zamku w Malborku.
W latach 70-tych XVI w. ówczesny właściciel miasta Eliasza Arciszewskiego założył w Śmiglu zbór braci polskich i stał się on jednym z głównych ośrodków braci polskich w Polsce.
Trudności objawiły się dla Śmigla i okolic w czasach potopu szwedzkiego, rekwirunki i kontrybucje cechujące szwedzką okupację były tym z czym się zmagano. Nie pomagał fakt że pobliski Kościan wybrano na punkt stacjonowania wojska szwedzkiego.
31 marca 2011 miasto liczyło 5613 mieszkańców.
W latach 1975–1998 miasto administracyjnie należało do woj. leszczyńskiego.
Gospodarka.
Ośrodek usługowy regionu, uprawy warzyw i owoców (truskawek, pomidorów, pieczarek); drobny przemysł spożywczy i meblowy.
Transport.
Obok miasta przebiega obwodnica będąca fragmentem drogi ekspresowej S5 relacji Świecie – Lubawka (E261), przed Śmiglem kończą swój bieg drogi wojewódzkie nr 309 i 312, a w odległości 5 km linia kolejowa Poznań – Leszno.
Przez miasto przebiega wąskotorowa Śmigielska Kolej Dojazdowa.
Sport.
W mieście funkcjonuje klub piłkarski „Pogoń 1929 Śmigiel”, rozgrywający w sezonie 2009/2010 mecze w klasie okręgowej grupa Leszno.

</doc>
<doc id="200148" url="https://pl.wikipedia.org/wiki?curid=200148" title="Biolit">
Biolit



</doc>
<doc id="200153" url="https://pl.wikipedia.org/wiki?curid=200153" title="Pierścień Rowerowy dookoła Poznania">
Pierścień Rowerowy dookoła Poznania

Pierścień Rowerowy dookoła Poznania – turystyczny szlak rowerowy tworzący zamkniętą pętlę dookoła Poznania.
Historia i topografia.
Pierwszy z poznańskich szlaków rowerowych tworzonych w ramach programu Wielkopolskiego Systemu Szlaków Rowerowych. Wyznakowany wiosną 2001 roku. Prowadzi zasadniczo przez gminy powiatu poznańskiego (z niewielkim odcinkiem na terenie powiatu gnieźnieńskiego – w Dąbrówce Kościelnej oraz samego miasta Poznania – w Kiekrzu). Z Poznaniem połączony jest przy pomocy siedmiu szlaków łącznikowych wyznakowanych razem z Pierścieniem (z wykorzystaniem odcinków istniejących wcześniej). Łączna długość Pierścienia: 164,2 km (w literaturze występuje również 173 km), szlaków dojazdowych: 123,2 km. 8 lipca 2001 dokonano po raz pierwszy grupowego przejechania całego pierścienia w jeden dzień (25 osób, w tym jedna kobieta). Czas przejazdu wyniósł 7 godzin, 50 minut i 6 sekund.
Miasta na szlaku.
Na trasie Pierścienia znajdują się następujące miasta:
Przejazd przez poligon.
Odcinek "Pierścienia Rowerowego Dookoła Poznania", przebiegający po drodze asfaltowej Złotniki-Biedrusko uległ likwidacji. Przemieszczanie się tą trasą traktowane jest jak wykroczenie i może skutkować nałożeniem kary grzywny. Teren poligonu wojskowego Biedrusko jest objęty całkowitym zakazem wstępu (24/7), w tym dla ruchu pieszego, rowerowego i samochodowego, a także dla wszelkich form turystyki i rekreacji. 
Propozycja objazdu (nieznakowany) nieczynnego odcinka, wcześniej prowadzącego przez teren poligonu wojskowego: Biedrusko – droga rowerowa – Radojewo – ul. Poligonowa – Morasko – ul. Meteorytowa – ul. Gajowa - ul. Bogusławskiego – ul. Kalinowa (Złotniki) – ul. Pagórkowa – ul. Łagiewnicka.
Na odcinku od pumptracku przy ul. Bogusławskiego do ul. Łagiewnickiej należy jechać według znaków szlaku żółtego rowerowego.

</doc>
<doc id="200155" url="https://pl.wikipedia.org/wiki?curid=200155" title="Rasy pszczół">
Rasy pszczół

Niewiele znanych dzisiaj ras pszczół ("Apis") to rasy naturalne. Dzisiejsze pszczoły to najczęściej rasy powstałe w wyniku hodowli pszczół, krzyżówki ras i linii ze wszystkich stron świata.
Pszczoła ta jest rdzennym gatunkiem, zamieszkującym północne części Europy Zachodniej i Środkowej. Jednak od czasu sprowadzenia krainki ("Apis m. carnica") przez hodowców pszczół w pierwszej połowie XX wieku i jej szybkiego rozpowszechnienia się, populacja rodzimej pszczoły środkowoeuropejskiej drastycznie zmalała.
Od lat osiemdziesiątych XX wieku w niektórych krajach Europy Zachodniej powstały inicjatywy na rzecz zachowania podgatunku "Apis m. mellifera".
W Polsce 4 linie tej pszczoły zostały objęte ochroną: augustowska, kampinoska, północna i asta.
"A. (cerana?) nuluensis", jeden z gatunków pszczół azjatyckich, zamieszkujących górskie rejony stanu Sabah na wyspie Borneo (ponad 1800 m n.p.m.), należy do pszczół żyjących w gniazdach zamkniętych (dziuplach, niszach skalnych).
"A. nuluensis" nie jest jedynym gatunkiem pszczół zamieszkujących Borneo. Nizinne rejony wyspy zamieszkują rodziny należące do głównego gatunku pszczół wschodnioazjatyckich "A. cerana", oprócz tego występuje tam także "A. koschevnikovi".
Pszczoły miodne potrafią żyć na tym samy terenie, nie będąc dla siebie konkurencją, ani jeżeli chodzi o miejsce budowania gniazd, ani czas i miejsce parowania, ani o zdobywanie pożywienia. Każdy z gatunków oblatuje typowe dla siebie pożytki, jest gnębiony przez specyficzne choroby i szkodniki.
Na początku XXI w. rozwinęła się dyskusja na temat przynależności "A. nuluensis" do gatunku "A. cerana". Różnice stwierdzone w haplotypach "A. cerana" i "A. nuluensis" nie dla wszystkich badaczy są wystarczającą podstawą określenia "A. nuluensis" jako gatunku.
"A. cerana" i "A. nuluensis" żyjące na Borneo różnią się ubarwieniem, a loty godowe odbywają w różnym czasie. 

</doc>
<doc id="200157" url="https://pl.wikipedia.org/wiki?curid=200157" title="Rospuda">
Rospuda

Rospuda – rzeka w północno-wschodniej Polsce, górny bieg rzeki Netty. Przepływa przez Pojezierze Suwalskie i północno-zachodnią część Puszczy Augustowskiej. 
Długość rzeki wynosi ok. 102 km, powierzchnia jej zlewni ok. 900 km2, a średni przepływ (w Raczkach) – 2,57 m3/s.
Przebieg.
Bibliografia.
Rospuda stanowi górny bieg rzeki Netty, prawego dopływu Biebrzy. Przedstawiane są rozbieżne lokalizacje źródeł rzeki przez różnych autorów. 
Dalszy przebieg.
Dalej rzeka przepływa w kierunku południowym i południowo-wschodnim przez łańcuch 9 wąskich, polodowcowych jezior: Rospuda Filipowska, Jezioro Kamienne, Jezioro Długie, Garbas, Jezioro Głębokie, Sumowo Bakałarzewskie, Jezioro Okrągłe, Bolesty i Rospuda Augustowska, do którego uchodzi.
W górnym biegu, na odcinkach pomiędzy jeziorami, Rospuda ma wąskie i kręte koryto, nurt szybki, a dno kamieniste, przypominając nieco górski potok. Płynie poprzez lasy i łąki, wąską doliną o wysokich, stromych brzegach. Częste są zakola, przełomy i powalone drzewa. Wąskie jeziora rynnowe ciągną się kilometrami – dwa najdłuższe, Rospuda Filipowska i Bolesty, mają 5,8 km długości przy szerokości zaledwie 0,4–0,8 km. Ich brzegi są wysokie, czasem zalesione, a czasem porośnięte łąką i poprzecinane wąwozami. Te wąwozy to efekt erozji pod wpływem spływających wód deszczowych.
W dolnym biegu rzeka, wpływając w Puszczę Augustowską, zmienia charakter na typowo nizinny. Meandruje w podmokłej dolinie nadrzecznej pośród trzcinowisk. Przepływa przez uroczyska: Święte Miejsce i Młyńsko. Koryto rzeki rozszerza się tam, tworząc zabagnioną nieckę zajętą przez torfowiska.
Dopływy:
Miejscowości nad Rospudą:
Dolina Rospudy.
Rospuda płynie poprzez typowe formy rzeźby młodoglacjalnej: jeziora rynnowe, ozy (długie, kręte wzgórza) i płaskie powierzchnie sandrowe. Krajobraz ten jest wynikiem działalności lądolodu skandynawskiego w okresie zlodowacenia bałtyckiego: rynna, w której płynie Rospuda, została wyżłobiona przez potok płynący pod lodowcem; ozy powstały z materiału akumulowanego przez płynącą wodę; a sandr to rozległy stożek napływowy, zbudowany ze żwirów i piasków osadzonych przez wody wypływające spod lodowca.
Przyroda.
Szata roślinna.
W dolnym biegu między uroczyskiem Święte Miejsce a ujściem do jeziora Rospuda Augustowska rzeka przepływa przez obszar torfowiskowy tworzony m.in. przez torfowiska niskie i wysokie, przede wszystkim jednak przez przepływowe (soligeniczne) torfowiska przejściowe o naturalnych, niezaburzonych przez człowieka, stosunkach wodnych. W uproszczeniu, torfowisko to utrzymuje stały wysoki poziom wody, dzięki czemu nie zarasta drzewami i krzewami. Różni się tym od zbliżonych obszarów bagiennych naruszonych ingerencją człowieka (takich jak np. Bagna Biebrzańskie), które dla utrzymania roślinności nieleśnej wymagają powtarzanych zabiegów ochrony czynnej, np. regularnego koszenia.
Torfowiska soligeniczne, porośnięte przez mechowiska z klasy "Scheuchzerio-Caricetea nigrae", zajmują powierzchnię ponad 100 ha i stanowią najcenniejsze siedlisko przyrodnicze doliny. Bliżej koryta rzeki występują szuwary trzcinowe ("Phragmitetum australis"), mozgowe ("Phalaridetum arundinaceae"), a także mannowe ("Glycerietum maximae"). Starorzecza są w dużym stopniu zarośnięte przez osokę aloesowatą ("Stratiotes aloides"). Znaczną powierzchnię zajmują również szuwary wielkoturzycowe – "Caricetum appropinquatae", "Cicuto-Caricetum pseudocyperi", rzadziej "Caricetum distichae", "Caricetum ripariae" i "Thelypteridi-Phragmitetum".
Dolina Rospudy jest objęta ochroną ze względu na występowanie rzadkich gatunków roślin i zwierząt. Rośnie tam m.in. 20 przedstawicieli rodziny storczykowatych, podlegającej ścisłej ochronie prawnej, w tym jedyne w Polsce stanowisko miodokwiatu krzyżowego ("Herminium monorchis"), rośliny wpisanej do Polskiej Czerwonej Księgi Roślin.
Fauna.
W wodach dolnego biegu rzeki bytują chronione, rzadkie i zagrożone gatunki bezkręgowców. Trzy gatunki objęte są ochroną na podstawie załącznika II dyrektywy siedliskowej: małż skójka gruboskorupowa ("Unio crassus") oraz ważki zalotka większa ("Leucorrhinia pectoralis") i trzepla zielona ("Ophiogomphus cecilia"). Odnotowano tu także chronione i umieszczone w Polskiej czerwonej księdze zwierząt: małża szczeżuję wielką ("Anodonta cygnea") i pijawkę lekarską ("Hirudo medicinalis"). Ryby zasiedlające wody Rospudy reprezentowane są m.in. przez różankę ("Rhodeus sericeus") i piskorza ("Misgurnus fossilis") – gatunki objęte ochroną ścisłą, umieszczone w załączniku II dyrektywy siedliskowej i Polskiej czerwonej księdze zwierząt.
Spośród ssaków występują tu m.in. bobry ("Castor fiber"), wydry ("Lutra lutra"); nad powierzchnią wody obserwowano również żerujące nietoperze: nocka rudego ("Myotis daubentonii") i umieszczonego w załączniku II dyrektywy siedliskowej nocka łydkowłosego ("Myotis dasycneme").
W Dolinie Rospudy i przylegających do niej lasach gniazdują liczne chronione gatunki ptaków, objęte załącznikiem I dyrektywy ptasiej, wśród nich związany z samym korytem rzeki zimorodek ("Alcedo atthis"). Obszar ten jest również żerowiskiem dla ptaków gniazdujących na pobliskich terenach, w tym w Puszczy Augustowskiej.
Ochrona przyrody.
Rospuda przepływa przez obszar północno-wschodniej Polski, który należy do Zielonych Płuc Polski, czyli regionalnego systemu ochrony tożsamości przyrodniczej i kulturowej.
Rzeka w południowym biegu przepływa przez obszary sieci Natura 2000: obszar mający znaczenie dla Wspólnoty „Ostoja Augustowska” oraz obszar specjalnej ochrony ptaków „Puszcza Augustowska”. Teren od jeziora Rospuda Filipowska do miejscowości Raczki (tzw. „Dolina Górnej Rospudy”) został zaproponowany jako specjalny obszar ochrony siedlisk
Większą część doliny rzecznej z wyłączeniem niektórych miejscowości i obszaru źródliskowego obejmuje obszar chronionego krajobrazu Dolina Rospudy. Celem utworzenia obszaru jest ochrona i zachowanie doliny Rospudy odznaczającej się wysokim stopniem naturalności, z roślinnością torfowiskową zbiorowisk leśnych i nieleśnych.
Dolny bieg Rospudy stanowi strefę ciszy.
Dolny obszar przez który przepływa Rospuda, przedstawiana jest jako węzeł o znaczeniu międzynarodowym w koncepcji Krajowej Sieci Ekologicznej ECONET–PL ze względu na uwarunkowania: geomorfologiczne, hydrologiczne, biotyczne, strukturę krajobrazu oraz istniejące i proponowane obszary chronione
Zagrożenia dla przyrody.
Przyroda Doliny Rospudy była zagrożona planowaną budową obwodnicy Augustowa, będącej dawniej częścią drogi Via Baltica (obecnie zatwierdzono nowy przebieg tej trasy). W przypadku realizacji projektu zarówno sama trasa szybkiego ruchu, jak i prace przy jej budowie mogły przyczynić się do zniszczenia przyrody, w tym miejsc gniazdowania ptaków i stanowisk chronionych roślin. Budowa estakady mogła naruszyć wrażliwe stosunki wodne w obrębie doliny. Tego zdania byli działacze pozarządowych organizacji ekologicznych i przyrodniczych (m.in. Centrum Ochrony Mokradeł (dawniej Stowarzyszenie „Chrońmy Mokradła”), Greenpeace, Klub Przyrodników, Komitet Ochrony Orłów, Ogólnopolskie Towarzystwo Ochrony Ptaków, Polskie Towarzystwo Ochrony Przyrody „Salamandra”, Pracownia na rzecz Wszystkich Istot, Towarzystwo Przyrodnicze „Bocian”, WWF, Zielone Mazowsze), którzy wielokrotnie i w różny sposób protestowali przeciw projektowi poprowadzenia obwodnicy przez torfowiska w dolnym biegu Rospudy.
Przeciwko poprowadzeniu drogi przez Dolinę Rospudy protestowała też część naukowców: botaników, zoologów, specjalistów od ekologii, hydrologii i szaty roślinnej torfowisk.
Komisja Europejska, opierając się na dokumentacji projektu, zarzucała przedsięwzięciu szkodliwy wpływ na ornitofaunę stanowiącą przedmiot ochrony obszaru Natura 2000, niejasności w raporcie w odniesieniu do wpływu przedsięwzięcia na stosunki wodne oraz wadliwe przygotowanie programu kompensacji przyrodniczej.
Stanowiska tego nie podzielali eksperci pracujący na zlecenie GDDKiA. Według nich, ze względu na estakadę przebiegającą nad doliną oraz sposób jej budowy, zniszczenia byłyby niewielkie i zostałyby zrekompensowane, zaprojektowano urządzenia odprowadzające wodę z jezdni poza dolinę.
Państwowa Rada Ochrony Przyrody (organ doradczy Ministerstwa Środowiska) wydała negatywną opinię w sprawie inwestycji, wskazując że jakakolwiek kompensacja przyrodnicza nie będzie w tym wypadku możliwa, jak również, że przygotowane dla GDDKiA oceny oddziaływania na środowisko nie zawierają prawidłowej oceny typu ekologicznego torfowiska, a modele jego funkcjonowania są nieprawidłowe, szczególnie model zasilania torfowiska w wodę.
Wiosną 2009 roku rząd przedstawił projekt ominięcia dolnej torfowiskowej części Doliny Rospudy i poprowadzeniu obwodnicy w pobliżu wsi Raczki. W listopadzie 2009 rząd zmienił przebieg trasy Via Baltica.
Jakość wód.
Według badań z 2007 roku dokonanych za ujściem rzeki Blizny w uroczysku Kozia Szyja (w odcinku ujściowym) wody Rospudy odpowiadały III klasie czystości. Stwierdzono, że rzeka na tym odcinku nie nadaje się do bytowania ryb w warunkach naturalnych, przy czym wskaźnikami dyskwalifikującymi były: wysokie stężenie azotynów i niska zawartość tlenu rozpuszczonego.
Zagospodarowanie.
Turystyka wodna.
Rospudą prowadzi szlak kajakowy o długości 67 km. W górnym biegu rzeki trudnością dla kajakarzy mogą być gwałtowne zakręty, kamieniste mielizny, głazy, paliki powbijane w dno rzeki czy zwalone drzewa. W dolnym biegu rzeka wije się pośród ścian trzcinowisk, zasłaniających widoczność obu brzegów. Na całej trasie są dogodne miejsca do biwakowania.
Gospodarka rybacka.
Administratorem wód Rospudy jest Regionalny Zarząd Gospodarki Wodnej w Warszawie, który podzielił bieg rzeki na 4 obwody rybackie.
Historia.
Tereny, przez które płynie Rospuda, były niegdyś częścią Jaćwieży. Znajduje się nad nią uroczysko Święte Miejsce, które było miejscem kultu religijnego Jaćwingów. Od XV wieku Rospuda stanowiła granicę między Litwą a ziemiami zakonu krzyżackiego.
We wsi Dowspuda na południe od Raczek, na wysokim brzegu zachowały się ruiny neogotyckiego pałacu Paca, wybudowanego w latach 1820-1827. Właściciel pałacu, Ludwik Michał Pac, w 1824 roku zlecił wykonanie na 3-kilometrowym odcinku rzeki między Raczkami, Dowspudą i nieco poniżej 12 kamiennych progów, które tworząc wodospady miały upiększać okolicę. Tamy, podobnie jak pałac, zostały później rozebrane, a obecnie jedynym śladem po nich są kamieniste mielizny.
W dolnym biegu Rospudy za wsią Szczebra, na skraju polanki z widokiem na dolinę rzeki, w lipcu 1972 roku kręcono jedną ze scen filmu telewizyjnego "Czarne chmury".
Hydronimia.
Dawniej, w zależności od odcinka, rzeka zwana była "Rowspudą", "Dowspudą" (tę nazwę wymienia akt erekcyjny kościoła w Raczkach z 1599 r.), "Filipówką" (pod Filipowem) lub "Kamienną".
Zdaniem prof. Knuta Olofa Falka wcześniejsza nazwa rzeki i jeziora – "Dowspuda" – pochodzi od złożonego jaćwieskiego słowa "Dau-spūda", które oznaczało „naciskanie, mocne ciśnienie”. Wzięło się to jakoby stąd, że rzeka na wiosnę podnosi swój poziom prawie o metr, co powoduje wtłaczanie wód z powrotem do jej dopływów i odwracanie kierunku ich nurtu. Zjawisko to można obserwować na rzeczce Jałówce (łączącej Rospudę z jeziorem Jałowo) oraz na Klonownicy, łączącej jeziora Rospuda Augustowska i Necko z Jeziorem Białym Augustowskim.
Według Eugeniusza Pietruszkiewicza nazwa może pochodzić od pruskiego słowa "dousin", oznaczającego „duszę” lub „ducha”. Słowo to zostało odnotowane w słownikach język pruskiego i występowało prawdopodobnie także w języku jaćwieskim. W takim przypadku nazwa określałaby miejsce związane z duszami, co odpowiada wierzeniem Bałtów, według których po śmierci dusze ludzi zamieszkiwały wybrane rzeki i jeziora. Nie wiadomo jednak, co oznaczałby drugi człon nazwy – "puda".
Kolejną etymologię zaproponował Jan Safarewicz. Zdaniem badacza określenie "Dau-spūda" mogło oznaczać raczej rzeka „szeroko władnąca” (rzeka, która ma władzę) niż „mocno naciskająca”, ponieważ na Litwie nie występują nazwy z drugim "spáusti" w znaczeniu „naciskać”. Według jeszcze innej hipotezy pierwotna jaćwieska nazwa mogła znaczyć „wąska”, „ściśnięta” rzeka.

</doc>
<doc id="200160" url="https://pl.wikipedia.org/wiki?curid=200160" title="Hodowla pszczół">
Hodowla pszczół



</doc>
<doc id="200164" url="https://pl.wikipedia.org/wiki?curid=200164" title="Undecyma">
Undecyma

Undecyma – interwał złożony zawarty między jedenastoma kolejnymi stopniami skali muzycznej. W szeregu zasadniczym naturalnie występuje undecyma czysta. Zastosowanie znaków chromatycznych pozwala zmienić jej rozmiar.

</doc>
<doc id="200167" url="https://pl.wikipedia.org/wiki?curid=200167" title="Duodecyma">
Duodecyma

Duodecyma – interwał złożony zawarty między dwunastoma kolejnymi stopniami skali muzycznej. W szeregu zasadniczym naturalnie występuje duodecyma czysta. Zastosowanie znaków chromatycznych pozwala zmienić jej rozmiar.

</doc>
<doc id="200169" url="https://pl.wikipedia.org/wiki?curid=200169" title="Tercdecyma">
Tercdecyma

Tercdecyma – interwał złożony zawarty między trzynastoma kolejnymi stopniami skali muzycznej. W szeregu zasadniczym naturalnie występuje tercdecyma mała i wielka. Zastosowanie znaków chromatycznych pozwala zmienić jej rozmiar.

</doc>
<doc id="200170" url="https://pl.wikipedia.org/wiki?curid=200170" title="Kwartdecyma">
Kwartdecyma

Kwartdecyma – interwał złożony zawarty między czternastoma kolejnymi stopniami skali muzycznej. W szeregu zasadniczym naturalnie występuje kwartdecyma mała i wielka. Zastosowanie znaków chromatycznych pozwala zmienić jej rozmiar.

</doc>
<doc id="200174" url="https://pl.wikipedia.org/wiki?curid=200174" title="Snuppy">
Snuppy

Snuppy (ur. 24 kwietnia 2005, zm. w maju 2015) – pierwszy sklonowany pies domowy, rasy chart afgański; wynik prac zespołu naukowców koreańskich z Seoul National University, kierowanych przez Hwang Woo-suka. Nazwa Snuppy pochodzi od akronimu SNU (Seoul National University) i angielskiego wyrazu "puppy" (szczeniak) i nawiązuje do bohatera kreskówek Snoopy'ego.
Badacze wprowadzili 123 sukom 1095 embrionów, uzyskując trzy ciąże. Jeden z płodów został poroniony, drugi szczeniak zmarł w trzy tygodnie po urodzeniu na zapalenie płuc. Matka Snuppy'ego, która donosiła ciążę, jest suką rasy labrador retriever.

</doc>
<doc id="200176" url="https://pl.wikipedia.org/wiki?curid=200176" title="Kwintdecyma">
Kwintdecyma

Kwintdecyma – interwał złożony zawarty między piętnastoma kolejnymi stopniami skali muzycznej. W szeregu zasadniczym naturalnie występuje kwintdecyma czysta. Zastosowanie znaków chromatycznych pozwala zmienić jej rozmiar. Interwały większe od kwintdecymy określa się jako odpowiednią liczbę oktaw oraz interwał prosty, np. trzy oktawy i kwarta czysta (C-f²).

</doc>
<doc id="200177" url="https://pl.wikipedia.org/wiki?curid=200177" title="Arkadiusz Łaszewicz">
Arkadiusz Łaszewicz

Arkadiusz Łaszewicz (ur. 23 grudnia 1916 w Dymitrowsku, zm. 2 października 1985 w Warszawie) – polski polityk, poseł na Sejm PRL I, III, IV, V i VI kadencji.
Życiorys.
Syn Michała i Antonii. Posiadał wykształcenie wyższe ekonomiczne. Należał do Komunistycznego Związku Młodzieży Polskiej, Komunistycznej Partii Zachodniej Białorusi, Komunistycznej Partii Polski oraz od 1944 do Polskiej Partii Robotniczej, z którą w 1948 przystąpił do Polskiej Zjednoczonej Partii Robotniczej.
W 1944 został naczelnikiem Urzędu Informacji i Propagandy w Białymstoku. Od 1947 do 1949, także w Białymstoku, był przewodniczącym Wojewódzkiej Komisji Kontroli Partyjnej kolejno PPR i PZPR. W latach 1949–1952 pełnił funkcję starszego instruktora w Centralnej KKP PZPR, której członkiem został w 1950. W latach 1952–1956 był I sekretarzem Komitetu Wojewódzkiego PZPR w Rzeszowie. Od kwietnia do grudnia 1956 był zastępcą Prokuratora Generalnego. W latach 1956–1971 pełnił funkcję I sekretarza KW PZPR w Białymstoku. Pełnił mandat posła na Sejm PRL w latach 1952–1956 i 1961–1976 (I, III, IV, V i VI kadencji). W latach 1959–1964 był zastępcą członka, a w latach 1964–1971 członkiem Komitetu Centralnego PZPR. Od 1971 do 1980 był członkiem Centralnej Komisji Rewizyjnej PZPR (od 1972 jako przewodniczący).
Pochowany z honorami 5 października 1985 na cmentarzu miejskim w Białymstoku (w grobie z żoną Tatianą, 1916–1983). W imieniu kierownictwa PZPR w pogrzebie uczestniczyli m.in. przewodniczący Centralnej Komisji Rewizyjnej PZPR Kazimierz Morawski oraz I sekretarz Komitetu Wojewódzkiego PZPR w Białymstoku Włodzimierz Kołodziejuk.

</doc>
<doc id="200179" url="https://pl.wikipedia.org/wiki?curid=200179" title="A (dźwięk)">
A (dźwięk)

A (nazwa solmizacyjna: la) – dźwięk, którego częstotliwość dla a¹ wynosi 440 Hz. Jest to tonika gam A-dur i a-moll. W szeregu diatonicznym jest to szósty dźwięk licząc od dźwięku C w każdej oktawie. 
W enharmonii dźwięki o tej samej wysokości to: gisis i heses. Współcześnie a¹ wyznacza obowiązujący od 1939 roku strój instrumentów. 

</doc>
<doc id="200180" url="https://pl.wikipedia.org/wiki?curid=200180" title="Museum Ludwig">
Museum Ludwig

Museum Ludwig – muzeum sztuki znajdujące się w Kolonii (Niemcy).
Historia.
Muzeum powstało 5 lutego 1976 roku z inicjatywy Irene i Petera Ludwig. Małżeństwo to podarowało 350 prac sztuki nowoczesnej, a miasto Kolonia w zamian za to zobowiązało się stworzyć Muzeum Ludwig, w którym miały znaleźć się wszystkie dzieła sztuki miasta Kolonii powstałe po 1900 roku.
Zbiory.
Muzeum Ludwig prezentuje na powierzchni 8000 metrów kwadratowych prace wielu artystów z całego świata. Kolekcja Ludwig Muzeum zawiera przykłady najważniejszych okresów i stanowisk w rozwoju sztuki XX wieku, a także sztuki współczesnej. W skład kolekcji wchodzą m.in.: "Być może" Roya Lichtensteina, "Pudełka Brillo" Andy’ego Warhola, "Okno w restauracji" George’a Segala. Zbiór został podarowany muzeum przez Irenę i Piotra Ludwigów, którym udało się zebrać największą kolekcję Pop-artu poza granicami USA.

</doc>
<doc id="200181" url="https://pl.wikipedia.org/wiki?curid=200181" title="Ultima Online">
Ultima Online

Ultima Online (UO) – gra komputerowa typu MMORPG, wydana we wrześniu 1997 roku przez Origin Systems. Od momentu wydania doczekała się ośmiu dodatków, wśród których dodatek "Ultima Online: Kingdom Reborn" w 2007 roku wprowadził nowy silnik graficzny z udoskonaloną grafiką. Rozgrywka jest umieszczona w świecie fantasy znanym z serii "Ultima".
Produkcja.
Jej głównym twórcą jest Richard Garriott znany również jako Lord British. W 2004 roku grę przejęło Electronic Arts, dwa lata później Mythic Entertainment, a od 1 lutego 2014 roku wydawcą jest firma Broadsword.
Gra jest obsługiwana przez oficjalną sieć kilkudziesięciu serwerów zlokalizowanych we wszystkich strefach czasowych świata. Największa popularność gra zyskała w Japonii. Po wydaniu dodatku "Samurai Empire", Japończycy stanowią najliczniejszą grupę graczy.
Gra wymaga opłacenia miesięcznego abonamentu. Istnieje również możliwość zakupu tak zwanych kart GameTime, które działają tak jak telefoniczne karty przedpłacone.
Odbiór.
Ultima Online została wpisana ośmiokrotnie do Księgi rekordów Guinnessa: Gamer’s Edition 2012, między innymi w kategoriach: „First MMORPG to Reach 100,000 Players”, „Longest Running MMORPG”, czy „First and Only Person to Kill Lord British”.

</doc>
<doc id="200182" url="https://pl.wikipedia.org/wiki?curid=200182" title="Muzyka instrumentalna">
Muzyka instrumentalna

Muzyka instrumentalna – muzyka wykonana tylko na instrumentach muzycznych, bez udziału głosu ludzkiego.
Muzyka instrumentalna jest wykorzystywana w celach ilustracyjnych − jako muzyka filmowa czy tło dla reklam telewizyjnych.

</doc>
<doc id="200186" url="https://pl.wikipedia.org/wiki?curid=200186" title="Mute (zespół muzyczny)">
Mute (zespół muzyczny)

MUTE – zespół rockowy powstały 2004 roku w Warszawie. 
Pierwsze nagranie tej grupy powstało w 2005 roku i nosiło tytuł "The Cinder". Pod koniec 2006 roku zespół nagrał swoją pierwszą profesjonalną płytę - "PROLOG", która ukazała się 16 lutego w dniu koncertu ją promującego. W swojej działalności zespół MUTE zagrał już koncerty z takimi artystami polskiej sceny jak: Akurat, Happysad, Paprika Korps i Zbigniew Wodecki.
W 2006 roku zespół wygrał przegląd ATA2006 w kategorii "zespoły rockowe". Wraz z wydaniem płyty zespół wystąpił również w programie telewizyjnym "Kuźnia talentów".
9 kwietnia 2009 Patryk Klepacki i Michał Traczyk zginęli tragicznie w wypadku samochodowym.

</doc>
<doc id="200190" url="https://pl.wikipedia.org/wiki?curid=200190" title="Alfabet ICAO">
Alfabet ICAO



</doc>
<doc id="200191" url="https://pl.wikipedia.org/wiki?curid=200191" title="Clamav">
Clamav



</doc>
<doc id="200192" url="https://pl.wikipedia.org/wiki?curid=200192" title="1926 w literaturze">
1926 w literaturze



</doc>
<doc id="200193" url="https://pl.wikipedia.org/wiki?curid=200193" title="A. A. Milne">
A. A. Milne



</doc>
<doc id="200195" url="https://pl.wikipedia.org/wiki?curid=200195" title="Krzyż Niepodległości">
Krzyż Niepodległości



</doc>
<doc id="200196" url="https://pl.wikipedia.org/wiki?curid=200196" title="Play-It">
Play-It

Play-It – polskie przedsiębiorstwo zajmujące się dystrybucją gier komputerowych, działające w latach 1999–2003. Play-It było znakiem handlowym multimedialnego oddziału Onet.pl oraz Optimus. Spółka wydawała produkty między innymi Take-Two Interactive, Sierra Entertainment oraz Ubisoft, między innymi "Grand Theft Auto", "Grand Theft Auto 2" i "Grand Theft Auto III", "Max Payne", "Empire Earth", "Silent Hunter II", "Tom Clancy’s Ghost Recon", "Mafia", "Myth III". W 2002 laureat nagrody dla najlepszego wydawcy przyznanej przez magazyn „Świat Gier Komputerowych”.

</doc>
<doc id="200203" url="https://pl.wikipedia.org/wiki?curid=200203" title="Fornebu">
Fornebu

Fornebu (forma przestarzała - "Fornebo") – półwysep wrzynający się w wody Oslofjorden, na terenie podmiejskiego powiatu ("kommune") Bærum na południowy zachód od Oslo, stolicy Norwegii.
Na półwyspie tym od roku 1939 mieściło się główne międzynarodowe lotnisko w tej części kraju - "Oslo Fornebu" (oznaczenie kodowe FBU). Ulokowanie dużego ruchliwego lotniska w bliskim sąsiedztwie stołecznych przedmieść budziło coraz liczniejsze protesty mieszkańców, w miarę jak wzrastał ruch i wielkość samolotów. W związku z tym pod koniec XX wieku podjęto decyzję o przeniesieniu lotniska w inne miejsce. Wieczorem 7 października 1998 lotnisko Fornebu zaprzestało działalności. Po całonocnej, zakrojonej na szeroką skalę operacji, od następnego ranka rolę głównego lotniska stolicy Norwegii przejęło rozbudowane w tym celu (budynek głównego terminala na tym nowym lotnisku jest największą na świecie konstrukcją z klejonego drewna sosnowego) i unowocześnione lotnisko w Gardermoen, około 50 km na północ od Oslo, które w związku z tym otrzymało oznaczenie kodowe OSL, zastępujące dotychczasowe GDR.
Po zamknięciu lotniska na półwyspie Fornebu ulokowały się ośrodki technologii informatycznej i przemysłu telekomunikacyjnego (m.in. norweski gigant telekomunikacyjny Telenor uruchomił tutaj swoją nową siedzibę), częściowo także przeznaczono go pod budownictwo mieszkaniowe. Wraz z zamknięciem lotniska tereny te, jak również sąsiadujące z nimi przedmieścia Langodden i Snarøya, a także Lysaker, Stabekk i Høvik znacznie zyskały na atrakcyjności jako tereny o zabudowie mieszkalnej i rekreacyjnej.

</doc>
<doc id="200209" url="https://pl.wikipedia.org/wiki?curid=200209" title="Lasy Pszczyńskie">
Lasy Pszczyńskie

Lasy Pszczyńskie − kompleks leśny na Górnym Śląsku leżący pomiędzy gminami: Tychy, Mikołów, Żory, Pszczyna, Kobiór, Oświęcim. Czasami używa się określenia Puszcza Pszczyńska, która obejmuje łącznie obszary Lasów Pszczyńskich oraz Lasów Raciborskich. W niektórych opracowaniach z Lasów Pszczyńskich wydziela się Lasy Kobiórskie (po zachodniej stronie drogi z Katowic do Bielska-Białej). Pierwotnie Lasy Pszczyńskie sięgały aż po Katowice. Ich częścią były Lasy Panewnickie, jako dziedzina książąt pszczyńskich.

</doc>
<doc id="200210" url="https://pl.wikipedia.org/wiki?curid=200210" title="Lasy Raciborskie">
Lasy Raciborskie

Lasy Raciborskie – kompleks leśny w centralnych obszarach Górnego Śląska. Większość jego powierzchni jest chroniona jako Park Krajobrazowy Cysterskie Kompozycje Krajobrazowe Rud Wielkich.

</doc>
<doc id="200211" url="https://pl.wikipedia.org/wiki?curid=200211" title="Stanisława Celińska">
Stanisława Celińska

Stanisława Maria Celińska-Mrowiec (ur. 29 kwietnia 1947 w Warszawie) – polska aktorka i wokalistka, dwukrotna laureatka Orła za najlepsze drugoplanowe role kobiece w filmach "Pieniądze to nie wszystko" (2001) i "Joanna" (2010).
Życiorys.
Na scenie wystąpiła po raz pierwszy, gdy miała 7 lat. W jasełkach zagrała wtedy dwie role podczas jednej sztuki: anioła i Heroda. W wieku dwunastu lat zainspirowała ją książka o aktorce Helenie Modrzejewskiej i wówczas podjęła decyzję, że zostanie aktorką. Zapisała się do kółka teatralnego na terenie nieistniejącego już ogródka jordanowskiego na Żoliborzu.
Zadebiutowała w teatrze w 1968 roku. Rok później ukończyła Państwową Wyższą Szkołę Teatralną w Warszawie pod kierunkiem Ryszardy Hanin. Występowała w teatrach warszawskich: Współczesnym (1969–1974, 1981–1983, 2006–2011), Nowym (1983–1988), Dramatycznym (1989–1990), Studio (1995–2003) i Kwadrat, a także Teatrze Nowym w Poznaniu (1990–1991). Brała udział w programach muzycznych i spektaklach Studenckiego Teatru Satyryków. W latach 2011–2015 była aktorką Nowego Teatru w Warszawie, gdzie występowała w spektaklach Krzysztofa Warlikowskiego.
Wielokrotnie brała udział na Przeglądzie Piosenki Aktorskiej, a jej występy otrzymywały zawsze pozytywne recenzje krytyków, dzięki jej tubalnemu głosowi, osobowości i umiejętnościom interpretacyjnym. Do klasyki przeszedł jej krótki, ale bardzo efektowny występ z piosenką "Uśmiechnij się! Jutro będzie lepiej!" w 1994 roku.
W 2009 ukazał się jej singiel "Atramentowa rumba" w duecie z Los Locos, natomiast w 2012 wydała wspólnie z pianistą Bartłomiejem Wąsikiem i Royal String Quartet płytę "Nowa Warszawa". W maju 2015 premierę miał jej album "Atramentowa..." (status podwójnej platyny), a w październiku tegoż roku album "Atramentowa... Suplement" będący kontynuacją i dopełnieniem poprzedniego (status platyny) oraz Świątecznie... (status złotej płyty). Wszystkie trzy płyty Stanisławy Celińskiej znalazły się w pierwszej pięćdziesiątce najlepiej sprzedających się płyt w roku 2016. 25 maja 2018 odbyła się premiera kolejnej płyty zatytułowanej „Malinowa”, która w październiku tego samego roku zdobyła status złotej płyty, w marcu 2019 Fryderyka w kategorii „Album Roku Muzyka Poetycka”, a w czerwcu podczas 56. Krajowego Festiwalu Piosenki Polskiej w Opolu status platynowej płyty.
W czerwcu 2018 artystka wystąpiła w koncercie "Od Opola do Opola" podczas LV Krajowego Festiwalu Piosenki Polskiej, na którym otrzymała Nagrodę TVP1. 10 listopada 2018 wystąpiła podczas "Koncertu dla Niepodległej", gdzie wykonała utwory "Warszawo ma" oraz "Modlitwa o pokój".
2 czerwca 2019 wzięła udział w koncercie z okazji 40 rocznicy pielgrzymki Jana Pawła do Polski, podczas którego wykonała „Inwokację” Adama Mickiewicza do muzyki Macieja Muraszki.
6 września 2020 podczas koncertu premier na 57. Krajowym Festiwalu Piosenki Polskiej w Opolu otrzymała nagrodę publiczności im. Karola Musioła za utwór "Niech minie złość".
Życie prywatne.
Jej mężem był aktor Andrzej Mrowiec. Ma dwoje dzieci: córkę Aleksandrę i syna Mikołaja. Otwarcie mówi o swoim alkoholizmie. W lipcu 1988, w wieku 41 lat definitywnie zaprzestała używania alkoholu.

</doc>
<doc id="200213" url="https://pl.wikipedia.org/wiki?curid=200213" title="Krzysztof Michalski">
Krzysztof Michalski



</doc>
<doc id="200215" url="https://pl.wikipedia.org/wiki?curid=200215" title="Puszcza Pszczyńska">
Puszcza Pszczyńska

Puszcza Pszczyńska – obszar leśny obejmujący Lasy Pszczyńskie i Lasy Raciborskie. Położona jest w woj. śląskie, w Kotlinie Oświęcimskiej. Dawniej stanowiła pierwotną puszczę dębowo-bukową, którą ostatecznie przetrzebił rozwój przemysłu w XIX wieku.

</doc>
<doc id="200217" url="https://pl.wikipedia.org/wiki?curid=200217" title="Rubikkon">
Rubikkon

Rubikkon - internetowe czasopismo środowisk konserwatywno-liberalnych, prowadzone głównie przez ludzi młodych. Założone w 2004 roku przez grupę studentów gdańskich, prędko objęło swoim zasięgiem całą Polskę. 
Pismo zajmuje się tematyką polityczną, historyczną, kulturalną i społeczną.
Pismo początkowo funkcjonowało jako dwutygodnik, później jako miesięcznik. Ostatecznie przekształcone zostało w internetowe pismo ukazujące się nieregularnie. 
Obecnie projekt koordynuje "Fundacja Odpowiedzialność Obywatelska".

</doc>
<doc id="200219" url="https://pl.wikipedia.org/wiki?curid=200219" title="Karabin maszynowy Breda Mod. 30">
Karabin maszynowy Breda Mod. 30

Breda 30 (pełna nazwa Fucile Mitragliatore Breda modello 30) – ręczny karabin maszynowy zaprojektowany w 1930 w zakładach Breda i używany w czasie II wojny światowej przez wojska włoskie. Mimo nieudanej konstrukcji broń ta pozostawała na wyposażeniu armii włoskiej do końca wojny.
Karabin działał na zasadzie odrzutu zamka swobodnego – ze względu na specyfikę tego rozwiązania, nadaje się ono dla broni korzystającej z nabojów niewielkiej mocy, w przeciwnym wypadku łatwo o zakleszczenie łuski w komorze nabojowej. Mimo niewielkiego kalibru 6,5 mm i stosunkowo niewielkiej mocy użytego naboju, problem ten wystąpił podczas opracowywania konstrukcji karabinu Breda 30. Aby mu zaradzić, włoscy inżynierowie zdecydowali się na oryginalne rozwiązanie – w karabinie zamontowano niewielki pojemnik na smar, który przy każdym strzale był wstrzykiwany do komory nabojowej, aby przeciwdziałać zakleszczeniom łuski. Powodowało to jednak szybkie zanieczyszczenie broni.
Problematyczne było również wbudowanie magazynka w samą broń. Teoretycznie rozwiązanie to powinno eliminować problem zacięć związanych z krzywym, czy nieprawidłowym włożeniem magazynka do jego gniazda, w praktyce oznaczało znaczne spowolnienie szybkostrzelności broni – zamiast szybkiej wymiany magazynka należało napełnić go przy pomocy łódki.

</doc>
<doc id="200220" url="https://pl.wikipedia.org/wiki?curid=200220" title="Karabin maszynowy Breda Mod. 37">
Karabin maszynowy Breda Mod. 37

Breda 37 (pełna nazwa Mitragliatrice Breda modello 37) – ciężki karabin maszynowy zaprojektowany w 1937 w zakładach Breda i używany w czasie II światowej przez wojska włoskie.
Karabin ten działał na zasadzie bardzo zbliżonej do innego karabinu firmy Breda – Breda 30, jednak w odróżnieniu od tamtego modelu, zrezygnowano z wbudowanej do broni olejarki, co znaczyło, że przed użyciem naboje musiały być ręcznie pokryte olejem, co powodowało podobne problemy z zanieczyszczeniem broni.
Dość unikatowy był system ładowania tej broni częściowo zapożyczony z karabinów maszynowych typu Hotchkiss. Sztywna, metalowa taśma z 20 nabojami wkładana była z lewego boku karabinu, w miarę wystrzeliwania naboi przesuwała się w prawo i w końcu wypadała z karabinu. W odróżnieniu od Hotchkissa, łuski nie były wyrzucane na zewnątrz po wystrzeleniu, ale były one z powrotem wkładane do ładownika. Takie rozwiązanie może świadczyć o tym, że Breda 37 była projektowana jako broń pokładowa. W broni stosowanej jako ckm konieczność usuwania łusek przed ponownym ładowaniem taśmy była dużą wadą.

</doc>
<doc id="200221" url="https://pl.wikipedia.org/wiki?curid=200221" title="Michał Łabędzki">
Michał Łabędzki

Michał Łabędzki (ur. 24 września 1980 w Łodzi) – polski piłkarz, występujący na pozycji obrońcy, bądź pomocnika; piłkarz plażowy, reprezentant Polski. Wicemistrz Polski w siatkonodze z 2008 roku. Uczestnik Mistrzostw Świata w piłce nożnej plażowej 2017.
Kariera piłkarska.
Michał Łabędzki piłkarską karierę rozpoczynał w ŁKS Łódź. Do kadry pierwszego zespołu został włączony w sezonie 1998/1999, zaś w następnym regularnie pojawiał się w pierwszym składzie. W ekstraklasie zadebiutował 18 września 1999 roku w przegranym 0:1 meczu z Polonią Warszawa. Po spadku ŁKS do drugiej ligi, piłkarz pozostał w drużynie i szybko stał się podstawowym zawodnikiem – przez następne dwa lata zagrał w 68 spotkaniach. Przed sezonem 2002/2003 trafił do Piotrcovii Piotrków, która latem 2003 roku przeniosła swoją siedzibę do Szczecina i zmieniła swoją nazwę na MKS Pogoń.
W sezonie 2003/2004 Łabędzki wraz z Pogonią awansował do ekstraklasy. Przez następne półtora roku był jej podstawowym zawodnikiem. W przerwie zimowej rozgrywek 2005/2006 na zasadzie wypożyczenia trafił do swojego macierzystego klubu – ŁKS. Rozegrał w nim w drugiej lidze 16 meczów i strzelił jednego gola. Następnie powrócił do Pogoni. 18 grudnia 2006 roku przeszedł do Górnika Łęczna, w którym wywalczył sobie miejsce w podstawowej jedenastce. Po karnej degradacji klubu do trzeciej ligi za udział w aferze korupcyjnej, Łabędzki odszedł do Arki Gdynia, z którą w sezonie 2007/2008 awansował do ekstraklasy. W kolejnych rozgrywkach wystąpił w 28 meczach, a duet stoperów tworzył z Dariuszem Żurawiem. 28 sierpnia 2009 roku podpisał kontrakt z Zagłębiem Lubin.
Piłka plażowa.
Zawodnik reprezentował takie kluby jak Grembach Łódź, KP Kris-Max Łódź. Od sezonu 2016 reprezentuje barwy BSCC AZS SAN Łódź. W tym roku zadebiutował także w reprezentacji Polski.

</doc>
<doc id="200222" url="https://pl.wikipedia.org/wiki?curid=200222" title="MG 131">
MG 131



</doc>
<doc id="200223" url="https://pl.wikipedia.org/wiki?curid=200223" title="MG 15">
MG 15



</doc>
<doc id="200224" url="https://pl.wikipedia.org/wiki?curid=200224" title="MG 17">
MG 17



</doc>
<doc id="200225" url="https://pl.wikipedia.org/wiki?curid=200225" title="MG 151">
MG 151



</doc>
<doc id="200226" url="https://pl.wikipedia.org/wiki?curid=200226" title="MG30">
MG30



</doc>
<doc id="200227" url="https://pl.wikipedia.org/wiki?curid=200227" title="MG34">
MG34



</doc>
<doc id="200228" url="https://pl.wikipedia.org/wiki?curid=200228" title="MG42">
MG42



</doc>
<doc id="200233" url="https://pl.wikipedia.org/wiki?curid=200233" title="Łukasz Trałka">
Łukasz Trałka

Łukasz Trałka (ur. 11 maja 1984 w Rzeszowie) – polski piłkarz występujący na pozycji defensywnego pomocnika, reprezentant Polski.
Kariera piłkarska.
Łukasz Trałka jest wychowankiem klubu UKS Ropczyce, skąd (via Błękitni Ropczyce), przeszedł do Igloopolu Dębica. Stamtąd, w sezonie 2002/2003 trafił do II-ligowej Piotrcovii Piotrków. Po przeniesieniu drużyny do Szczecina nie zmieścił się w pierwszej kadrze Pogoni i występował w rezerwach. W rundzie wiosennej był już jednak jednym z tych piłkarzy, którzy wypracowali awans do ekstraklasy. Wtedy już grał w młodzieżowych reprezentacjach Polski. W I lidze debiut zaliczył 1 sierpnia 2004 w meczu z Legią Warszawa w Szczecinie (1:2). Pierwszą bramkę strzelił Zagłębiu Lubin, 6 listopada 2004. Gol ten uratował remis drużynie Portowców. Na rundę wiosenną sezonu 2005/2006 zawodnik był wypożyczony do łódzkiego Widzewa po czym wrócił do Szczecina.
Rundę wiosenną sezonu 2006/2007 zawodnik początkowo miał spędzić na wypożyczeniu w II-ligowym Zawiszy Bydgoszcz (2), jednak wskutek rozwiązania drużyny ostatecznie został wypożyczony do KSZO Ostrowiec. 5 lipca 2007 Pogoń Szczecin rozwiązała za porozumieniem stron umowę z Trałką. Następnie rozegrał 8 meczów w ŁKS-ie Łódź, by od wiosny 2008 występować w Lechii Gdańsk. 14 lutego 2009 roku definitywnie związał się z Polonią Warszawa. Suma transferu wyniosła 300 tys.zł.
25 maja 2012 roku podpisał trzyletni kontrakt z Lechem Poznań. Kosztował 100 tysięcy euro. Dwukrotnie z Lechem zajmował drugie miejsce w ligowej tabeli (lata 2013 i 2014). W sezonie 2014/2015 doszedł z Lechem do finału Pucharu Polski, gdzie przegrał ze swoją drużyną 1:2 z Legią Warszawa, kilka tygodni później świętował swoje pierwsze trofeum w karierze - Mistrzostwo Polski. W barwach Lecha rozegrał łącznie 274 spotkania, w których zdobył 17 bramek. W 2019 przeniósł się do pierwszoligowej Warty Poznań, z którą następnie awansował do Ekstraklasy.
W sobotę 14 maja 2022 w derbach Wielkopolski meczem z Lechem Poznań zakończył karierę piłkarską. 
Kariera medialna.
Od 2022 jest komentatorem i ekspertem podczas meczów piłkarskiej Ligi Europy i Ligi Konferencji Europy w Viaplay Polska.
Statystyki klubowe.
"Aktualne na 31 sierpnia 2019:"
Bibliografia.
Kategoria:Dziennikarze i komentatorzy Viaplay Polska]]

</doc>
<doc id="200238" url="https://pl.wikipedia.org/wiki?curid=200238" title="Gláuber (ur. 1981)">
Gláuber (ur. 1981)

Gláuber Vian Corrêa (ur. 9 lutego 1981 w Ilha Solteira) – brazylijski piłkarz występujący na pozycji pomocnika.
Kariera.
Glauber pochodzi z brazylijskiego wybrzeża. Grał w kilku brazylijskich zespołach z niższych lig stanowych. Na początku sezonu 2005/2006 został ściągnięty przez syna właściciela klubu Antoniego Ptaka – Dawida Ptaka do drużyny Pogoni Szczecin. W Pogoni otrzymał nr 18 na koszulce, lecz nie rozegrał w jej barwach żadnego spotkania i rozwiązano z nim kontrakt.

</doc>
<doc id="200241" url="https://pl.wikipedia.org/wiki?curid=200241" title="Nkm wz. 38FK">
Nkm wz. 38FK



</doc>
<doc id="200244" url="https://pl.wikipedia.org/wiki?curid=200244" title="Artur Bugaj">
Artur Bugaj

Artur Bugaj (ur. 22 października 1970 w Szczecinku) – polski piłkarz występujący na pozycji napastnika.
Kariera.
Artur Bugaj jest wychowankiem Darzboru Szczecinek. W 1988 został kupiony przez I-ligową Wisłę Kraków. W Wiśle ligowego debiutu nie zaliczył i został wypożyczony na jeden sezon do Cracovii (1989–1990), gdzie grał w II lidze. Później wrócił do Wisły i w dalszym ciągu nie mógł przebić się do pierwszego składu, co spowodowało powrót na Pomorze Zachodnie.
Sezon 1991–1992 spędził w dwóch klubach: Darzborze Szczecinek i Gwardii Koszalin. Później trafił do I ligowej Pogoni Szczecin w której spędził dwa sezony (1992–1994). Ligowy debiut zaliczył 29 sierpnia 1992 w meczu z GKS Katowice (1:1), zaś pierwszą bramkę w ekstraklasie strzelił poznańskiemu Lechowi 10 kwietnia 1993 (2:0). W tym okresie zagrał dla Pogoni 34 razy w lidze i strzelił 2 bramki.
Od jesieni 1994 był zawodnikiem II-ligowej wówczas Amiki Wronki, która po raz pierwszy awansowała do ekstraklasy. W Amice Bugaj spędził w I lidze 1,5 sezonu (1995–1996), zagrał 40 razy i zdobył 10 bramek. Wiosną 1997 był już graczem grającej w II lidze Dyskobolii, zaś jesienią Aluminium Konin.
W drugoligowym Aluminium grał do 1999 z krótką przerwą na występy w I-ligowym ŁKS-ie Łódź (4 mecze, 1 bramka). W sezonie 1999/2000 został ponownie zawodnikiem Pogoni Szczecin. Kolejne dwa sezony spędził w drugiej lidze, reprezentując barwy GKS Bełchatów (2000/2001) i Lecha Poznań (2001/2002). Z Lechem awansował do I ligi i spędził tam jedną rundę (10 meczów i 1 bramka).
W 2002 kupiła go Ceramika Opoczno, grająca na zapleczu ekstraklasy, Bugaj zdecydował się jednak na grę w Pogoni Szczecin, będąc kluczowym zawodnikiem i najlepszym strzelcem klubu w II lidze w sezonie 2003/2004. Po awansie do I ligi przegrywał rywalizację z Olgierdem Moskalewiczem i Claudio Milarem, w lidze rozegrał tylko 18 meczów (2 bramki). W sezonie 2005/2006 był rezerwowym drużyny Bogusława Pietrzaka.
Do 11 sierpnia 2005 rozegrał w ekstraklasie 139 spotkań i zdobył 17 bramek. W styczniu 2006 został wypożyczony na jedną rundę do II ligowego Śląska Wrocław. Po powrocie do Szczecina znalazł się w kadrze na sezon 2006/2007, jednak z powodu powracających kontuzji rozegrał tylko jedno spotkanie ligowe. Nieformalnie pełnił również funkcję asystenta trenera Mariusza Kurasa. Po rundzie jesiennej sezonu 2006/2007 zakończył karierę. Obecnie jest działaczem sportowym w futsalowym klubie Pogoń 04 Szczecin.
22 września 2009 roku został zatrzymany przez CBA w związku z korupcją w polskiej piłce.

</doc>
<doc id="200248" url="https://pl.wikipedia.org/wiki?curid=200248" title="Edi Andradina">
Edi Andradina

Edi Carlo Dias Marçal, znany jako Edi Andradina (ur. 13 września 1974 w Andradinie) – brazylijski piłkarz występujący na pozycji pomocnika, trener piłkarski, autor autobiografii „Edi. Polski Brazylijczyk. Historia Ediego Andradiny”. 
Kariera klubowa.
Jako sześciolatek zaczął trenować w szkółce piłkarskiej w rodzinnym mieście. Osiem lat później wypatrzyli go skauci z klubu Sociedade Esportiva Matsubara. Po dwóch latach jego ojciec podpisał za niego pierwszy profesjonalny kontrakt z tym klubem. To właśnie wtedy Edi otrzymał przydomek Andradina pochodzący od jego miejsca urodzenia, nadany mu przez tamtejszego trenera juniorów.
W 1998 roku trafił do Arsienału Tuła. Zadebiutował w nim 29 marca w meczu z Nieftiechimikiem Niżniekamsk, w którym w 89 minucie strzelił gola z rzutu karnego, zapewniając swojemu zespołowi zwycięstwo 2:1. W sezonie 1998 zdobył 27 bramek i został królem strzelców drugiej ligi rosyjskiej. W kolejnych rozgrywkach ponownie dysponował wysoką skutecznością – z 18 golami na koncie zajął trzecie miejsce w klasyfikacji najlepszych strzelców. W latach 2000–2003 (z krótką przerwą w 2001, kiedy to występował w Gamie Brasília) był graczem klubów japońskich, m.in. Gamby Osaka i Oity Trinita, z którą w 2002 roku awansował do J-League.
W latach 2004–2005 był zawodnikiem klubów brazylijskich, m.in. Santo André. W jednym z późniejszych wywiadów przyznał, że ciężko było mu ponownie przyzwyczaić się do brazylijskiego stylu życia. Przed rozpoczęciem rudny wiosennej sezonu 2004/2005 został piłkarzem Pogoni Szczecin. W I lidze zadebiutował 11 marca w meczu z Legią Warszawa, natomiast pierwszego gola strzelił 7 maja w wygranym 2:0 spotkaniu z Wisłą Płock. W kolejnych rozgrywkach był podstawowym zawodnikiem Pogoni, jej najlepszym strzelcem oraz liderem. W czerwcu 2006 roku jego kontrakt został rozwiązany, lecz już w następnym miesiącu Andradina ponownie został graczem szczecińskiego klubu. W sezonie 2006/2007 znów stanowił o sile ofensywnej Pogoni, a jego dobra postawa spowodowała, iż w grudniu 2006 roku został wybrany przez tygodnik „Piłka Nożna” do „jedenastki obcokrajowców Orange Ekstraklasy”.
4 czerwca 2007 roku Andradina podpisał dwuletni kontrakt z Koroną Kielce. Wcześniej zainteresowanie jego pozyskaniem wyrażał GKS Bełchatów. W kieleckim klubie zadebiutował 28 lipca w spotkaniu z GKS-em Bełchatów, natomiast pierwszego gola strzelił 3 sierpnia w meczu z Lechem Poznań, przyczyniając się do zwycięstwa 1:0. W latach 2007–2011 był podstawowym zawodnikiem i czołowym strzelcem Korony, pełnił w niej również funkcję kapitana. 5 marca 2011 w meczu z Widzewem Łódź zdobył swoją 41. bramkę w najwyższej klasie rozgrywkowej w Polsce. Stał się tym samym najskuteczniejszym obcokrajowcem w historii tych rozgrywek – wyprzedził Serba Stanko Svitlicę (40 goli). Ponadto 11 marca 2008 wystąpił w barwach drużyny Zagraniczne Gwiazdy Orange Ekstraklasy w spotkaniu z reprezentacją Polski – na początku drugiej połowy zmienił Édsona.
24 maja 2011 roku Andradina ogłosił, że nie przedłuży wygasającego w czerwcu kontraktu z Koroną. Swoją decyzję wytłumaczył w następujący sposób: „nie jestem już w stanie dać więcej od siebie temu zespołowi, czas zwolnić miejsce młodszym”. 30 maja został piłkarzem Pogoni Szczecin, podpisując z nią dwuletnią umowę. Jego kontrakt zawiera klauzulę wskazującą, że po zakończeniu kariery piłkarskiej będzie pracował jako „poszukiwacz talentów” w szczecińskim klubie. W sezonie 2011/2012 był podstawowym zawodnikiem swojego zespołu – w pierwszoligowych rozgrywkach strzelił 11 goli (m.in. zdobył dwie bramki w spotkaniu z Ruchem Radzionków (5:1) i meczu z Bogdanką Łęczna (4:0)) i zaliczył 14 asyst (najwięcej w lidze), przyczyniając się do awansu Pogoni do Ekstraklasy.
W roku 2013 zespół i piłkarz postanowili przedłużyć kontrakt jeszcze na rok, planując, że będzie to ostatni profesjonalny sezon Andradiny. Mimo to, 13 listopada 2013 Edi oficjalnie zakończył karierę, zaś Pogoń zdecydowała się zastrzec numer 5, z którym piłkarz występował.
W styczniu 2015 roku postanowił wznowić karierę piłkarską, jednak jedynie na poziomie amatorskim. Związał się umową z występującą w klasie okręgowej Mewie Resko.
Kariera trenerska.
Piłkarz po zakończeniu kariery przez 7 miesięcy pełnił rolę drugiego szkoleniowca rezerw Pogoni ("de facto" drużyny młodzieżowej). Po zakończeniu sezonu w 2014 zastąpił Sławomira Rafałowicza na stanowisku szefa banku informacji w sztabie trenerskim Pogoni. W listopadzie tego samego roku powrócił do poprzedniej funkcji. W marcu 2021 został asystentem trenera III-ligowego zespołu rezerw Pogoni Szczecin. W Akademii Pogoni Szczecin bierze udział w projekcie rozwoju młodych napastników. Od lutego 2022 roku trener okręgowego klubu KP Piła.
Życie prywatne.
W Brazylii miał żonę z którą ma dwóch synów: Vittora i Luisa Henrique. Ma jeszcze trzeciego syna, Ediego juniora. Między czerwcem a lipcem 2011 roku wziął ślub na Cyprze z Magdaleną Cierzniak, którą poznał dwa lata wcześniej na ślubie jej kuzyna, Radosława Cierzniaka. Ceremonia odbyła się w romantycznej scenerii, na jednej z cypryjskich plaż.
Ojciec Ediego pracował jako kierowca autobusów na liniach międzymiastowych. Sam Edi uważa, że gdyby nie został piłkarzem, byłby kierowcą autobusu, jak jego ojciec. Ma nawet prawo jazdy na autobus.
Kiedy w 2004 roku powrócił do swojej ojczyzny, zaczął inwestować - kupił ziemię i stada krów. Po podjęciu decyzji o zamieszkaniu w Polsce na zawsze, krowy sprzedał.

</doc>
<doc id="200249" url="https://pl.wikipedia.org/wiki?curid=200249" title="Zakon maltański">
Zakon maltański



</doc>
<doc id="200255" url="https://pl.wikipedia.org/wiki?curid=200255" title="Andrij Woronin">
Andrij Woronin

Andrij Wiktorowycz Woronin, ukr. Андрій Вікторович Воронін (ur. 21 lipca 1979 w Odessie) – ukraiński piłkarz grający na pozycji napastnika lub ofensywnego pomocnika, reprezentant Ukrainy, trener piłkarski.
Kariera piłkarska.
Kariera klubowa.
Jest wychowankiem Czornomorca Odessa. W klubie tym grał do 1995 r. W wieku szesnastu lat wyjechał z rodzicami do Niemiec i został graczem Borussii Mönchengladbach. W ciągu pierwszych pięciu lat w Bundeslidze rozegrał 7 spotkań i strzelił 1 gola. W 2000 roku przeszedł do 1. FSV Mainz 05. W klubie tym zagrał 76 razy i strzelił 29 bramek (król strzelców 2. Bundesligi w sezonie 2002/03). Sezon 2003/04 zaliczył jako zawodnik 1. FC Köln, dla którego w 1. Bundeslidze zagrał 19 spotkań i strzelił 5 goli. Po roku gry w Kolonii został zawodnikiem Bayeru 04 Leverkusen. Szybko stał się czołowym graczem drużyny „Aptekarzy” – zagrał 59 spotkań ligowych, strzelił w nich 22 gole. Latem 2007 przeszedł do Liverpoolu. 15 sierpnia 2007 strzelił pierwszego gola w barwach Liverpoolu. Jego spektakularny strzał z 20 metrów dał Liverpoolowi zwycięstwo w meczu kwalifikacyjnym Ligi Mistrzów przeciw Toulouse’ie.
31 sierpnia 2008 roku został na rok wypożyczony do Herthy Berlin. W 20 meczach strzelił 11 goli dla zespołu z Berlina, jednak po powrocie do Liverpoolu znów zaczął pełnić rolę rezerwowego.
8 stycznia 2010 roku Woronin przeszedł do rosyjskiego Dinamo Moskwa, podpisując trzyletni kontrakt. Kwota transferu wyniosła 2 miliony euro. 30 lipca 2012 został wypożyczony do Fortuny Düsseldorf. Woronin nie mógł grać z powodu kontuzji szyi odniesionej jesienią 2013 roku. Były różne możliwości leczenia, ale klub zalecił operację. W wyniku operacji chirurgicznej przeprowadzonej w grudniu w Genewie został usunięty dysk kręgosłupa szyjnego. Po roku rehabilitacji w lutym 2015 piłkarz był jednak zmuszony podjąć decyzję o zakończeniu kariery piłkarza.
Kariera reprezentacyjna.
Woronin jest czołowym zawodnikiem reprezentacji Ukrainy. Debiutował w niej jako piłkarz FSV w meczu z Rumunią przegranym przez Ukrainę 1-4 (27 marca 2002). Został powołany przez Ołeha Błochina na Mistrzostwa Świata w Piłce Nożnej 2006, jednak nie udało mu się zdobyć tam gola. Ogółem w kadrze rozegrał ponad 60 spotkań i strzelił 6 bramek.
Zagrał w 2 meczach fazy grupowej na Euro 2012. Po odpadnięciu Ukrainy z turnieju już po fazie grupowej zrezygnował z kariery w reprezentacji narodowej.
Kariera trenerska.
W styczniu 2017 stał na czele 7-ligowej niemieckiej drużyny FC Büderich. 13 czerwca 2017 został zwolniony z zajmowanego stanowiska.
Od 14 października 2020 był członkiem sztabu szkoleniowego Dinama Moskwa. Dnia 1 marca 2022 jego kontrakt z moskiewskim klubem został rozwiązany za porozumieniem stron. Woronin swoją decyzję o odejściu z zespołu motywował niemożnością pracy w Rosji, która dokonała militarnej inwazji na Ukrainę. 

</doc>
<doc id="200256" url="https://pl.wikipedia.org/wiki?curid=200256" title="Ghoul">
Ghoul



</doc>
<doc id="200258" url="https://pl.wikipedia.org/wiki?curid=200258" title="Space Transportation System">
Space Transportation System

Space Transportation System (STS) – "System Transportu Kosmicznego" – program załogowych lotów kosmicznych zrealizowany przez NASA odbywanych za pomocą wahadłowców kosmicznych (ang. "Space Shuttles") rozpoczęty lotem promu Columbia 12 kwietnia 1981 roku, a zakończony 21 lipca 2011 roku lądowaniem wahadłowca Atlantis w misji STS-135.
Amerykański system STS składał się z trzech elementów:
Historia.
Rozpoczęcie projektu.
Początki amerykańskiego programu wahadłowca kosmicznego sięgają końca lat 60. i początku lat 70. XX wieku. Wraz z końcem rozwoju programu Apollo NASA poszukiwała nowego celu. Jedną z głównych myśli jaką kierowała się agencja, była chęć stworzenia pojazdu wielokrotnego użytku, który byłby zdolny do wynoszenia ładunków i misji załogowych na orbitę okołoziemską oraz stanowiłby podstawę do rozwoju kolejnych misji na Księżyc, a także umożliwił budowę stacji orbitalnej i zrealizowanie podróży na Marsa. W tym samym czasie Siły Powietrzne Stanów Zjednoczonych zajęte były rozwojem podobnego projektu pod nazwą X-20 Dyna-Soar. Kurczący się budżet NASA doprowadził jednak do konieczności wprowadzenia cięć. W ramach szukania oszczędności zrezygnowano z planów misji na Marsa, pozostawiono natomiast budowę promu kosmicznego oraz stacji orbitalnej. Szybko jednak zorientowano się, że zrealizowanie obu celów, ze względu na ograniczenia finansowe, nie będzie możliwe. Środki zostały zarezerwowane na budowę promu. W niedługim czasie NASA, która koniecznie chciała zachować jak najwięcej programów badawczych, zwróciła się do Sił Powietrznych z propozycją współpracy. USAF zgodziły się uczestniczyć w programie, postawiły jednak duże wymagania przed konstrukcją, wynikające z chęci jej używania do wynoszenia ciężkich satelitów szpiegowskich (o masie około 18 ton) na orbity okołobiegunowe, które wymagają większego udźwigu rakiety niż standardowe orbity. Dodatkowo orbiter powinien się cechować dużą zdolnością do manewrowania, co umożliwiłoby lądowanie w wielu miejscach na terenie kraju. Do osiągnięcia tych założeń potrzebna była duża powierzchnia nośna, co przekładało się na konieczność konstrukcji większych i cięższych skrzydeł. Nie mogły być one jednak za długie, gdyż ich rozpiętość ograniczona była przez ściśle ustalony, maksymalny dopuszczalny wymiar poprzeczny. Odpowiednio dużą powierzchnię można było osiągnąć tylko dzięki układowi skrzydeł delta, które są znacznie masywniejsze. Kolejno każdy wzrost masy orbitera wymagał odpowiedniego zwiększenia udźwigu dolnego stopnia rakiety nośnej. Planowany system dwustopniowy urósł przez to do rozmiarów większych od rakiety Saturn V przy jednocześnie, znacznie bardziej skomplikowanej konstrukcji. Koszty urosły niebotycznie.
Przeciwnicy wahadłowców optowali za tańszym gotowym rozwiązaniem. Proponowali użycie rakiet Saturn V wraz z modułami Gemini do budowy i utrzymywania stacji orbitalnej. Druga strona ripostowała, że przy zakładanej, odpowiednio dużej liczbie lotów pojazdów wielokrotnego użytku, koszty będą znacznie niższe niż używanie jednorazowych rakiet. Zakładana liczba startów (średnio jeden lub dwa tygodniowo) nie mogła zostać wykorzystana przez kontrakty USAF i NASA. Dlatego zaproponowano, by wszystkie przyszłe amerykańskie loty kosmiczne przeprowadzane były przy użyciu wahadłowców. Wymagało to, aby koszt wyniesienia jednego kilograma ładunku na orbitę był niższy w przypadku promów kosmicznych niż koszt użycia jakiegokolwiek innego systemu.
W tym czasie NASA starała się zapewnić stabilne, minimum pięcioletnie, finansowanie projektu. Ówczesne realia wyglądały jednak zupełnie inaczej niż wymagały tego plany agencji. Rosnąca inflacja oraz wojna wietnamska doprowadziły do dużych cięć w budżecie. Postawienie wszystkiego na jedną kartę uniemożliwiło skreślenie projektu, gdyż w takim przypadku równałoby się to z całkowitym brakiem lotów załogowych aż do początku 1980. Starano się rozłożyć finansowanie badań i konstrukcję na dłuższy okres. Nie było to jednak praktyczne, gdyż nie można zbudować połowy rakiety teraz, połowy później i testować każdy z fragmentów osobno. W konsekwencji wielokrotnie przeprojektowywano prom. Zrezygnowano z możliwości ponownego wykorzystywania wszystkich elementów, gdyż taki układ, praktycznie niewykonalny, był równocześnie bardzo kosztowny i nie miał szans na opłacalność. Zdecydowano się na konstrukcję z zewnętrznym zbiornikiem paliwa (ET, ang. "External Tank"), która była tańsza w budowie i umożliwiała zabieranie większego ładunku. Metoda ta wymagała jednak każdorazowego wyrzucania zbiornika.
Ostatecznym punktem spornym była konstrukcja silników dodatkowych. Zastanawiano się nad użyciem dolnego członu rakiety Saturn V, nad konstrukcją jednego dużego silnika na paliwo stałe oraz nad zbudowaniem dwóch mniejszych. Ostatecznie wygrał model oparty na dwóch rakietach na paliwo stałe (SRB, ang. "Solid Rocket Booster") umieszczonych po obu stronach zewnętrznego zbiornika paliwa (ET). Rakiety takie są znacznie tańsze w konstrukcji, prostsze i przez to bardziej niezawodne od ich odpowiedników na paliwo płynne.
Budowa.
Projekt został ogłoszony 5 stycznia 1972 roku za prezydentury Richarda Nixona. Pierwszy gotowy orbiter używany do celów testowych został przedstawiony 17 września 1976 roku. Początkowo planowano nazwać go "Constitution", jednak na skutek interwencji fanów serialu Star Trek, którzy zasypali agencję listami, ostatecznie zmieniono ją na Enterprise. Orbiter ten nigdy nie poleciał w kosmos, a obecnie jest eksponatem w National Air and Space Museum w Waszyngtonie.
Pierwszym w pełni funkcjonalnym wahadłowcem była "Columbia". Została ona dostarczona do Centrum Lotów Kosmicznych im. Kennedy’ego 25 marca 1979 roku. W swój dziewiczy lot poleciała w misji STS-1 12 kwietnia 1981 roku. Drugim zbudowanym statkiem był Challenger, dostarczony w lipcu 1982. Następnym Discovery, dostarczony w listopadzie 1983 roku. Kolejnym Atlantis, dostarczony w kwietniu 1985. Po katastrofie promu "Challenger" 28 stycznia 1986 roku, z pozostałych części, które miały służyć jako zapasowe dla dotychczasowej floty, zbudowano prom Endeavour, który dostarczono do centrum lotów w maju 1991 roku. Katastrofa wahadłowca Columbia 1 lutego 2003 roku uziemiła pozostałe jednostki i postawiła pod znakiem zapytania ich dalsze losy. W czasie przerwy w lotach przeprowadzono Program Powrotu do Lotów (Return To Flight), w czasie którego przeprowadzono analizę przyczyn katastrofy "Columbii" i przedstawiono metody wykrywania uszkodzeń kadłuba oraz metod jego naprawy podczas pobytu na orbicie. Pierwszym lotem po tej przerwie był lot promu "Discovery" (misja STS-114) 26 lipca 2005.
Start.
Po odpaleniu trzech głównych silników promu następuje sprawdzenie poprawności ich funkcjonowania i w momencie gdy osiągną one 90% swojej maksymalnej mocy, następuje uruchomienie dwóch pomocniczych silników rakietowych na paliwo stałe (SRB). Uruchomione rakiety na paliwo stałe nie mogą już zostać wyłączone.
Sytuacje awaryjne.
Na wypadek różnorodnych awarii podczas startu promu kosmicznego przygotowano schematy awaryjne, umożliwiające bezpieczny powrót promu i załogi na Ziemię. Spośród pięciu możliwych zastosowano tylko jeden wariant w trakcie ósmej misji promu "Challenger" (STS-51-F).
Możliwości przerwania startu:
W przypadku zastosowania schematu ECAL wyznaczono następujące lądowiska awaryjne:
Plan stosowania schematu TAL zakładał podjęcie decyzji w czasie T+2:30 min (2 minuty 30 sekund po starcie promu) z koniecznością wyłączenia silników w czasie T+8:30 min. Dwa miejsca awaryjnego lądowania były wybierane i przygotowywane jeszcze przed startem promu. Na liście potencjalnych lądowisk znajdowały się: baza lotnicza w Istres we Francji; Międzynarodowy Port lotniczy Bandżul na terenie Gambii oraz Baza Lotnicza w Saragossie i w Morón, obie na terenie Hiszpanii.
Lądowiska, które mogły być wykorzystane w pozostałych schematach awaryjnych, to:
W przypadku braku możliwości osiągnięcia któregokolwiek z wyznaczonych lądowisk, orbiter mógł teoretycznie lądować na wodzie lub w innym miejscu, aczkolwiek taka sytuacja dawałaby załodze bardzo małe możliwości przeżycia.
W obu dotychczasowych katastrofach żaden ze schematów nie mógł zostać zastosowany. W katastrofie promu "Challenger" oderwanie się jednej z rakiet na paliwo stałe spowodowało dezintegrację zespołu wahadłowca. W przypadku promu "Columbia", który rozpadł się w górnych warstwach atmosfery, załoga nie miała możliwości bezpiecznego opuszczenia kabiny z powodu dużej prędkości pojazdu.
Ocena projektu.
Jednym z głównych motorów budowy wahadłowca była chęć stworzenia systemu wynoszącego ciężkie ładunki na orbitę okołoziemską, który przez możliwość wielokrotnego użycia tych samych elementów byłby bardziej opłacalny niż klasyczne rakiety. Paradoksalnie osiągnięcie tego celu doprowadziło do ogromnego wzrostu kosztów związanych m.in. z zapewnieniem bezpieczeństwa powrotu pojazdom i utrzymaniem całej infrastruktury. Wymagania postawione przed promem kosmicznym okazały się niezwykle trudne do spełnienia. 
Ładowność.
Maksymalna masa ładunku, jaki mógł zostać dostarczony na niską orbitę okołoziemską przez wahadłowiec, to 28 800 kg. Dla porównania rakieta Saturn V używana w programie Apollo w wersji trójstopniowej posiadała udźwig 118 000 kg. Rosyjska rakieta Energia w najcięższej wersji miała teoretycznie możliwość dostarczenia na orbitę ładunku 175 000 kg. Najcięższa dostępna obecnie rakieta, Falcon Heavy, ma udźwig 63 800 kg. Ważną zaletą wahadłowców była możliwość sprowadzenia na Ziemię dużych ładunków (np. w celu naprawy). Obecne środki transportu pozwalają jedynie na sprowadzanie małych ładunków.
Koszty.
Całkowity koszt programu wahadłowców wyniósł do 2005 roku 145 mld dolarów. W budżecie na rok 2005 koszty zarezerwowane na loty promów kosmicznych wyniosły 5 mld dolarów, co stanowiło 30% całkowitej sumy jaką dysponowało NASA.
Jeden lot promu kosztował około 1,3 mld dolarów (średnia dla całego programu; 750 mln dolarów, gdy uwzględnia się tylko ostatnie 5 lat). Dla porównania koszt projektu MER, wraz z budową, wystrzeleniem i 90-dniową misją pierwotną obu łazików, wyniósł 820 mln dolarów. Wystrzelenie ciężkiej rakiety Tytan IV w konfiguracji zdolnej do wyniesienia 21 680 kg wynosi do 350 mln dolarów. Jednak wliczanie kosztów rozwoju rakiety do kosztów pojedynczego lotu nie jest na ogół stosowane. Koszty rozwoju są zwykle pokrywane ze środków publicznych i przy usługach komercyjnych agencje kosmiczne nie wymagają od klientów pokrywania części kosztów rozwoju. Rzeczywiście komercyjne zasady stosuje obecnie jedynie kilka firm prywatnych (np. SpaceX). Licząc jedynie koszty traconego zbiornika jednorazowego użytku (ok. 60 mln USD) i paliwa do rakiet (ok. 2 mln USD), prom kosmiczny byłby jednym z najtańszych środków lotu na orbitę, porównywalnym z rakietą Falcon 9. Niestety, ogromne obciążenia były związane z utrzymaniem infrastruktury i utrzymaniem standardów typowych dla lotów załogowych.
Niezawodność.
Spośród 135 wykonanych lotów dwa zakończyły się katastrofą, co stanowi 1,48% wszystkich lotów.
Pozostałe 133 loty (98,52%) udały się i zakończyły się sukcesem.
28 stycznia 1986 roku miała miejsce katastrofa promu Challenger podczas misji STS-51-L oraz 1 lutego 2003 roku katastrofa promu Columbia podczas misji STS-107. W obu wypadkach zginęło po siedmioro astronautów.
Misje.
Misje wahadłowców: wynoszenie satelitów na niskie orbity okołoziemskie (Low Earth Orbit – LEO), sprowadzanie na Ziemię zużytych elementów urządzeń orbitalnych, naprawa satelitów, eksperymenty naukowe i biomedyczne, obserwacje Ziemi, obserwacje astronomiczne, misje militarne, transport modułów służących do budowy stacji kosmicznej ISS, wymiana załóg i dostarczanie zapasów do stacji kosmicznych (Mir, ISS).
Wynoszenie ładunku na wyższe orbity oraz na trajektorie międzyplanetarne.
Wynoszenie ładunków na wyższe od LEO orbity odbywało się przy pomocy dodatkowego członu rakietowego połączonego w zespół z ładunkiem, który znajdował się w ładowni pojazdu. Początkowo planowano używanie członu rakietowego na paliwo płynne, Centaur, który został specjalnie zaprojektowany i zbudowany z myślą o używaniu go w promach kosmicznych. Po katastrofie Challengera zrezygnowano jednak z pomysłu, a Centaur nie został nigdy użyty w misji wahadłowców (obecnie stanowi dodatkowy człon rakiety Titan i Atlas). Wobec powyższego wszystkie ładunki wynoszone na wyższe orbity lub kierowane na trajektorie międzyplanetarne, korzystały z tzw. Payload Assist Module (PAM-D) lub z Inercyjnego Górnego Stopnia (Inertial Upper Stage (IUS)).
Przyszłość.
Lot wahadłowca Atlantis STS-135 do ISS był ostatnią misją całego programu lotów wahadłowców. Dostarczaniem aparatury naukowej do ISS zajęły się pojazdy: rosyjski Progress, europejski ATV, japoński HTV, jak również pojazdy amerykańskiego programu komercyjnych misji dostawczych COTS – Dragon i Cygnus. Elementy badań oraz załogę stacji wymienia rosyjski Sojuz (który może przewieźć maksymalnie trzy osoby). Przewidywaną alternatywą dla Sojuzów miał być projektowany przez NASA statek CEV Orion. Po przeprowadzeniu przez administrację prezydenta Obamy rewizji polityki podboju kosmosu, projekt ten w pierwotnej formie został skasowany (pod nazwą "Multi-Purpose Crew Vehicle" rozwijany jest jednak jako statek zdolny do załogowych lotów poza orbitę okołoziemską). Do lotów na ISS będą wykorzystywane pojazdy wyłonione w ramach programu Commercial Crew – Crew Dragon firmy SpaceX oraz Starliner produkowany przez firmę Boeing, ich bezzałogowe próbne loty na stację odbyły się w 2019 roku, a pierwszy załogowy lot statku Dragon w 2020 roku.

</doc>
<doc id="200259" url="https://pl.wikipedia.org/wiki?curid=200259" title="Kulancja">
Kulancja

Kulancja ("świadczenie ex gratia")– sytuacja spełnienia przez ubezpieczyciela świadczenia ubezpieczeniowego, kiedy nie ma on pewności co do odpowiedzialności za szkodę. Wypłata kulancyjna dokonywana jest dla uniknięcia kosztów procesu sądowego oraz strat wizerunkowych związanych z odmową wypłaty świadczenia, a później ewentualnie przegranym procesem. 
Jednocześnie coraz częściej pojęcie kulancji wiąże się również z wypłatami, gdzie ubezpieczyciel ma pewność, że nie ponosi odpowiedzialności za szkodę, jednak z różnych względów (np. marketingowych lub społecznych) decyduje się na wypłatę.
Na ogół jest ona mniejsza niż roszczenie poszkodowanego. Warunkiem wypłaty jest zawarcie ugody, na mocy której poszkodowany rezygnuje z dochodzenia pozostałej części roszczeń od ubezpieczyciela.
Kulancja nie jest uregulowana ustawowo i stanowi wytwór praktyki i teorii prawa. Coraz częściej mówi się o potrzebach jej ustawowego zdefiniowania.

</doc>
<doc id="200261" url="https://pl.wikipedia.org/wiki?curid=200261" title="Bieg na 60 metrów">
Bieg na 60 metrów

Bieg na 60 metrów – konkurencja lekkoatletyczna, rozgrywana w zawodach halowych.
Najkrótszy bieg sprinterski (nie biorąc pod uwagę biegu na 50 m). Na tym dystansie odbywa się również bieg na 60 metrów przez płotki. Start z pozycji niskiej. Bieżnia usytuowana jest w centrum stadionu, w miejscu, gdzie na otwartym stadionie rozgrywane są rzuty. Rekord świata na tym dystansie należy od 18 lutego 2018 do Amerykanina, Cristiana Colemana i wynosi 6,34 s. Natomiast wśród kobiet najszybsza, z czasem 6,92 s, jest Rosjanka Irina Priwałowa. Rosjanka jest zdecydowanie najszybszą lekkoatletką w historii tego dystansu, 4 najlepsze wyniki w historii należą właśnie do niej.

</doc>
<doc id="200262" url="https://pl.wikipedia.org/wiki?curid=200262" title="Radek Divecký">
Radek Divecký

Radek Divecký (ur. 21 marca 1974 w Cieplicach w Czechosłowacji) – czeski piłkarz, występujący na pozycji napastnika.
Radek Divecký zaczynał karierę w rodzinnym mieście, w klubie TJ Šklo Union Teplice. Później grał również w niższych ligach, w klubach: Hvězda Trnovany i Spartak Bystřany. W sezonie 1995/1996 przeszedł do pierwszoligowego klubu FK Teplice. Tam z marszu został podstawowym zawodnikiem i grał w Teplicach 5 pełnych sezonów, rozgrywając w I lidze czeskiej 128 meczów i strzelając 31 bramek.
W 2000 r. wyjechał grać do Korei Południowej, do pierwszoligowego klubu Jeonnam Dragons, dla którego strzelił wprawdzie 2 bramki, jednak nie sprawdził się i szybko wrócił do ojczyzny, w 2001 r. został zawodnikiem jednego z lepszych zespołów tamtejszej ligi Slovana Liberec (10 gier, 1 bramka). W tym samym roku powrócił do FK Teplice, gdzie odzyskał miejsce w podstawowym składzie. W klubie z zachodnich Czech grał przez 3 sezony, z jednym wypożyczeniem do FK Mladá Boleslav na wiosnę 2004. Jego ogólny bilans w lidze czeskiej na dzień 1 lipca 2005 to 221 meczów i 55 goli.
Wiosną sezonu 2004/2005 przybył do Polski, do klubu Pogoń Szczecin. W rundzie wiosennej zadebiutował meczem z Legią Warszawa (0:3) 11 marca 2005 roku, zaś pierwszą bramkę strzelił Lechowi Poznań, w pamiętnym meczu przerwanym z powodu stanu umierającego papieża Jana Pawła II. W barwach Pogoni występował do końca 2005 r.
W polskiej I lidze rozegrał 22 mecze i strzelił 3 bramki.
Po odejściu ze Szczecina wrócił do klubu czeskiej ekstraklasy FK Marila Příbram, gdzie występował do końca rundy wiosennej sezonu 2005/2006. W 12 rozegranych meczach zdobył 3 gole. Od 30 września 2006 na zasadzie wypożyczenia reprezentował drugoligowy czeski klub Bohemians 1905 z Pragi Vršovic.
16 stycznia 2007 Divecky podpisał roczny kontrakt z polskim II ligowcem Jagiellonią Białystok, w którym występował do końca rundy wiosennej sezonu 2006/2007.
Jesienią 2007 reprezentował barwy czeskiego klubu SK Sokol Brozany nad Ohří występującego w Divize B (odpowiednik polskiej IV ligi), gdzie rozegrał 3 mecze, w każdym zdobywając jedną bramkę. Wiosną 2008 roku reprezentował ponownie barwy 1. FK Příbram, by od wiosny sezonu 2008/2009 powrócić do klubu z Brozan.

</doc>
<doc id="200263" url="https://pl.wikipedia.org/wiki?curid=200263" title="Kind of Blue">
Kind of Blue

Kind of Blue – album muzyczny Milesa Davisa wydany w 1959 roku. Zapoczątkował epokę jazzu modalnego.
W 2003 album został sklasyfikowany na 12. miejscu listy 500 albumów wszech czasów dwutygodnika „Rolling Stone”. Na liście 100 najlepszych albumów jazzowych został sklasyfikowany na 1. miejscu.
Powstanie.
Jak to miał w zwyczaju, Davis zwołał wszystkich członków zespołu do studia nagraniowego. Nie mieli oni pojęcia, co będą nagrywać. Sam Davis miał zaledwie kilka akordów i pomysłów na melodię. Muzycy rozstawili instrumenty, Davis dał wszystkim wskazówki dotyczące każdego z utworów i zaczęli nagrywać. Ta praktyka przyjęła się również podczas nagrywania albumu "Bitches Brew". Davis uważał, że dawanie wskazówek i robienie niewielkiej próby, albo rezygnowanie z niej kazało muzykom skupić się bardziej na utworach i innych członkach zespołu. I chociaż rezultaty były imponujące, legenda, jakoby cały album został nagrany za jednym podejściem, jest nieprawdziwa. Tylko „Flamenco Sketches” udało się nagrać w całości za pierwszym razem.
Album ten jest jednym z najdoskonalszych przykładów zbiorowej improwizacji utrzymanej jeszcze w ramach tonalności.
Album "Kind of Blue" nagrany został w momencie, kiedy publika oczekiwała zmian. Big bandy gwałtownie traciły popularność. Wydawało się, że bebop się skończył. Album Davisa został wydany w tym samym roku, kiedy nagrana została rewolucyjna płyta Ornette’a Colemana "The Shape of Jazz to Come", która wyniosła jazz poza bebop.
"Kind of Blue" stał się najlepiej sprzedającym albumem w karierze Milesa Davisa.
W 2009 roku z okazji pięćdziesiątej rocznicy powstania płyty pojawiło się jubileuszowe wznowienie: „Kind of Blue: 50th Anniversary Collector’s Edition”.
W 2023 nagrania w Polsce uzyskały status dwukrotnie platynowej płyty.

</doc>
<doc id="200265" url="https://pl.wikipedia.org/wiki?curid=200265" title="François Endene">
François Endene

François Herbert Endene Elokan (ur. 20 października 1978 w Jaunde) – kameruński piłkarz występujący na pozycji pomocnika lub napastnika.
Kariera klubowa.
Karierę seniorską rozpoczął w 1995 roku po wyjeździe do Meksyku, gdzie został graczem trzecioligowego CD Cachorros de la UdeG. W sezonie 1996/97 wywalczył z tym klubem awans do Primera División A. W latach 1998–2001 grał w zespołach występujących na tym samym poziomie rozgrywkowym: Jaguares de Colima, CF La Piedad oraz Atlético Yucatán.
W lipcu 2002 roku odbył testy w 1. FC Union Berlin, jednak trener Georgi Wasilew nie zdecydował się go zatrudnić. Wkrótce po tym podpisał kontrakt z marokańskim klubem Raja Casablanca. Wystąpił w Afrykańskiej Lidze Mistrzów 2002, w której zdobył 5 bramek, w tym dwie w rewanżowym meczu w półfinale rozgrywek przeciwko ASEC Mimosas (4:0). W spotkaniu finałowym jego zespół uległ w dwumeczu Zamalek SC 0:0 i 0:1. W 2003 roku wywalczył z Rają Puchar CAF po zwycięstwie nad Coton Sport FC de Garoua, jednak z powodu konfliktu z trenerem Henrim Michelem nie zagrał w żadnym z meczów finałowych. W 2004 roku odszedł do chińskiego zespołu Chengdu Wuniu, gdzie występował przez jedną rundę na poziomie China League One.
Wiosną 2005 roku przeniósł się do drugoligowego Podbeskidzia Bielsko-Biała, gdzie grał przez pół roku. W lipcu 2005 roku został kupiony przez Pogoń Szczecin, z którą podpisał trzyletnią umowę. 26 lipca zadebiutował w I lidze w wygranym 2:0 meczu przeciwko Wiśle Płock. Po rundzie jesiennej sezonu 2005/06, w której rozegrał 15 spotkań i zdobył 2 bramki, przesunięto go do zespołu rezerw. W lutym 2006 roku został on wypożyczony do walczącego o awans do I ligi ŁKS Łódź. W klubie tym miał trudności z aklimatyzacją, ponadto skonfliktował się ze sztabem szkoleniowym, co skutkowało jego odejściem jeszcze przed rozpoczęciem rundy wiosennej sezonu 2005/06. Po powrocie do Pogoni trenował z rezerwami po czym definitywnie rozwiązał swój kontrakt.
Latem 2006 roku Endene został zawodnikiem albańskiego zespołu KS Besa. W sezonie 2006/07 wywalczył Puchar Albanii po zwycięstwie w finale nad KF Teuta. W lipcu 2007 roku zadebiutował w europejskich pucharach w meczu z FK Bežanija (2:2) w kwalifikacjach Pucharu UEFA 2007/08, w którym zdobył bramkę. Pierwszą połowę 2008 roku spędził na wypożyczeniu do klubu V.League 1 Thể Công. W latach 2009–2012 kontynuował karierę w lidze wietnamskiej. W 2011 roku jako gracz Navibank Sài Gòn zdobył Puchar Wietnamu. W 2012 roku zakończył karierę, by wznowić ją w 2015 roku, kiedy to przez kilka miesięcy grał w amatorskim klubie z Berlina - Club Italia 80.
Życie prywatne.
Posiada również paszport meksykański, w którym figuruje jako Francois Herman Endene-Elokan Umberte.

</doc>
<doc id="200271" url="https://pl.wikipedia.org/wiki?curid=200271" title="Jan Kidawa-Błoński">
Jan Kidawa-Błoński

Jan Marian Kidawa-Błoński (ur. 12 lutego 1953 w Chorzowie) – polski reżyser, scenarzysta i producent filmowy.
Życiorys.
Studiował architekturę na Politechnice Śląskiej. W 1976 kształcił się we Wszechzwiązkowym Państwowym Instytucie Kinematografii w Moskwie. W 1980 został absolwentem Wydziału Reżyserii w PWSFTviT w Łodzi.
Za swój debiutancki film "Trzy stopy nad ziemią" otrzymał Złote Grono na Lubuskim Lecie Filmowym w Łagowie, nagrodę ZW ZSMP w Słupsku dla najlepszego filmu w słupskiej edycji Koszalińskich Spotkań Filmowych „Młodzi i Film”, Nagrodę Artystyczną Młodych im. Stanisława Wyspiańskiego II stopnia oraz Nagrodę Kinematografii za najwybitniejsze osiągnięcia programowe w dziedzinie filmu oraz drugą nagrodę w kategorii filmów fabularnych w Gdańsku (Młode Kino Polskie).
W latach 1982–1991 był członkiem Zespołu Filmowego „Silesia”, a następnie zespołów filmowych „Oko” i „Zodiak”. W 1991 został współwłaścicielem i prezesem zarządu Gambit Production Sp. z o.o., studia produkującego filmy fabularne, dokumentalne, programy telewizyjne i reklamy. W 1990 powołany w skład Komitetu Kinematografii. Był prezesem Stowarzyszenia Filmowców Polskich (1990–1994), zasiadał w zarządzie Stowarzyszenia Niezależnych Producentów Filmowych i Telewizyjnych (1997–2001).
Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
Za swój film "Różyczka" zdobył Złote Lwy na 35. Festiwalu Polskich Filmów Fabularnych w Gdyni. W 2014 został odznaczony Srebrnym „Medalem Zasłużony Kulturze Gloria Artis”.
Mąż Małgorzaty Kidawy-Błońskiej.

</doc>
<doc id="200272" url="https://pl.wikipedia.org/wiki?curid=200272" title="Andriy Voronin">
Andriy Voronin



</doc>
<doc id="200273" url="https://pl.wikipedia.org/wiki?curid=200273" title="Marek Kowal">
Marek Kowal



</doc>
<doc id="200275" url="https://pl.wikipedia.org/wiki?curid=200275" title="Aleksander Majkowski">
Aleksander Majkowski

Aleksander Majkowski (kasz. "Aleksander Majkòwsczi", ur. 17 lipca 1876 w Kościerzynie, zm. 10 lutego 1938 w Gdyni) – kaszubski pisarz, dziennikarz, poeta i dramaturg, przywódca Towarzystwa Młodokaszubów, prezes Zrzeszenia Regionalnego Kaszubów, działacz społeczny, kulturalny, polityczny, doktor medycyny i lekarz.
Życiorys.
Aleksander Jan Alojzy Majkowski urodził się 17 lipca 1876 r. w Kościerzynie i był synem gospodarza. Miał czworo młodszego rodzeństwa. W Kościerzynie ukończył szkołę ludową, a w latach 1885–1890 uczęszczał do niemieckiego progimnazjum. Otrzymywał stypendium Towarzystwa Pomocy Naukowej w Chełmnie. W 1891 r. przeniósł się na dalszą naukę do gimnazjum w Chojnicach, gdzie mieszkał w konwikcie. Tu zetknął się z polską literaturą i historią. W 1895 r. uzyskał świadectwo dojrzałości. Miał studiować teologię i zostać księdzem, ale zapisał się na uniwersytet w Berlinie i w 1897 r. zaczął studiować medycynę. Wciągnął się też w pracę społeczną i wygłaszał wykłady dla Polaków. W 1898 r. uczestniczył w uroczystości odsłonięcia pomnika Adama Mickiewicza w Warszawie. W 1899 r. opublikował wiersz „Pielgrzymka Wejherowska” i satyrę „Jak w Kòscérznie kòscelnégò òbrelë abò Piãc kawalerów a jednô jedinô brutka”.
W 1900 r. przeniósł się na studia do Greifswaldu (Gryfii). Tam zapoznał się z przeszłością tych terenów, działał w kole „Zet” i towarzystwie studenckim „Adelphia”, próbował też zakładać organizację polityczną. W 1901 r. został za to relegowany z uniwersytetu. Kontynuował studia w Monachium, gdzie rozwijał się kulturalnie, działał w Towarzystwie Studentów Polaków i założył Towarzystwo „Vistula”. W 1903 r. uzyskał absolutorium i udał się do Zurychu w Szwajcarii, gdyż uzyskał stypendium Muzeum Polskiego w Rapperswilu. W Zurychu napisał pracę doktorską z medycyny, którą obronił u prof. Johannesa Rückerta w Monachium. We wrześniu 1904 r. otrzymał tytuł doktora i pod koniec roku wrócił na Kaszuby. Odbył roczną praktykę lekarską w szpitalu w Gdańsku. Z wielką energią zaczął też pracę kulturalno-społeczną.
W 1905 r. został redaktorem naczelnym „Gazety Gdańskiej” i jej dodatku „Drużba. Pismo dlö polscich Kaszubów”, a w Poznaniu wydał zbiór poezji kaszubskich „Spiewe i frantówci”. Przygotował wznowienia poematów H. Derdowskiego „Jasiek z Knieji” i „Kaszubi pod Widnem”. 
Od listopada 1908 r. wydawał w Kościerzynie (a od 1911 r. w Gdańsku) miesięcznik „Gryf. Pismo dla spraw kaszubskich”. Tworzył też program kulturalno-polityczny i skupiał wokół siebie inteligencję kaszubską. Uczestniczył w wielu działaniach kulturalnych dla popularyzacji regionu Kaszub. Zorganizował wystawę kaszubsko-pomorską i wydał przewodnik po niej. Wiele też pisał, sporo podróżował i fotografował. Często kontaktował się ze środowiskiem studenckim, organizował wycieczki po Kaszubach. Na początku 1912 r. zamieszkał przy Seestraße 23 (obecnie ul. Bohaterów Monte Cassino) w Sopocie, gdzie pracował w zawodzie lekarza.
Po kilku latach starań w czerwcu 1912 r. w Gdańsku założył Towarzystwo Młodokaszubów dla pracy „nad podniesieniem kulturalnym, ekonomicznym i politycznym Kaszub”. We wrześniu 1913 r. założył Muzeum Kaszubsko-Pomorskie w Sopocie (Seestrasse 28) i towarzystwo dla jego prowadzenia oraz napisał przewodnik po Kaszubach pt. „Zdroje Raduni. Przewodnik po Szwajcarii Kaszubskiej”. Spotkał się z opozycją części działaczy społecznych oraz kleru. Wygrał proces o zniesławienie przez redakcję pisma „Pielgrzym”.
W sierpniu 1914 r. został wcielony do armii pruskiej jako lekarz. Pełnił służbę na terenie Polski, Rumunii i Francji. Prowadził w tych latach pamiętnik, pisał szkice z dziejów Kaszub oraz powieści „Pomorzanie” i „Żëcé i przigòdë Remùsa”. Pierwsza, pełna autobiograficznych odniesień, młodopolska w charakterze, pozytywistyczna w wymowie i miejscami pesymistyczna w podtekście, pozostała we fragmentach, druga – stała się najgłębszym utworem literatury kaszubskiej.
W lipcu 1918 r. Majkowski wrócił do Sopotu i włączył się w działalność polityczno-wojskową, m.in. jako członek Rady Ludowej. W 1919 r. założył w Gdańsku Koło Demokratyczne na Prusy Królewskie i Warmię, został naczelnym redaktorem „Dziennika Gdańskiego” i działał w uniwersytecie ludowym. Otrzymał polski stopień wojskowy kapitana, później awansował na pułkownika. W 1920 r. działał w komisji dla wytyczenia granicy polsko-niemieckiej i Radzie Pomorskiej – Towarzystwie Ochrony Polskości na Pomorzu (jako prezes). Przez ok. 2 lata mieszkał w Grudziądzu, choć wiele podróżował po kraju. W Grudziądzu poznał swoją przyszłą żonę, Aleksandrę Starzyńską. Zorganizował tam też Wystawę Sztuk Pięknych Artystów Pomorskich, którą otworzył Józef Piłsudski 7 czerwca 1921 r. Majkowski kontynuował działalność polityczną i kulturalną na rzecz Kaszub. Organizował teatr w Toruniu, został prezesem Stowarzyszenia Artystów Pomorskich w Grudziądzu i redaktorem naczelnym pisma „Pomorzanin”, którą to funkcję pełnił w latach 1921–1923. Przez 2 lata wydawał znów „Gryfa”, kontynuował prace literackie, współpracował z różnymi czasopismami i z radiem w Toruniu. W „Gryfie” opublikował pierwsze fragmenty swej książki „Żëcé i przigòdë Remùsa”.
6 października 1921 r. w Warszawie ożenił się z Aleksandrą Komorowską (primo voto Starzyńską) (1891–1982) i osiadł w Kartuzach, w willi "Erem". Miał czworo dzieci: Damrokę (1922–1979), Mestwina (1924–1944), Barbarę (1928–1983) i Witosławę (1929–1955). W wolnych chwilach zbierał znaczki i pocztówki, czytał kryminały albo chodził na grzyby. Niekiedy organizował też seanse spirytystyczne.
W Kartuzach pracował jako lekarz na kilku etatach, głównie na kolei, działał społecznie i pisał. Leczył biednych, często za darmo, więc sam żył w pewnym niedostatku, nie był też przykładem tzw. zdrowego stylu życia – wszystko to odbiło się na jego zdrowiu. Wyjeżdżając do pacjentów na wieś, zbierał przykłady sztuki ludowej i fotografował życie Kaszubów. Pomagał mu sekretarz Feliks Marszałkowski. Z rąk prezydenta Stanisława Wojciechowskiego otrzymał w 1923 r. Krzyż Oficerski Orderu Odrodzenia Polski „za zasługi położone dla Rzeczypospolitej na polu pracy społecznej na Pomorzu”. Rok później wydał przeredagowany „Przewodnik po Szwajcarii Kaszubskiej”, a w 1925 r. jeden numer „Gryfa”. Jego działalność była też ponownie obiektem krytyki z różnych źródeł. Zarzucano mu separatyzm i bolszewizm, posądzano o niemoralność, przestępstwa i zły wpływ na społeczeństwo.
Z powodu recesji, niepowodzeń i problemów zdrowotnych A. Majkowski odsunął się od życia publicznego i skupił na pracy literackiej. Patronował poczynaniom młodych działaczy kaszubskich, Aleksandra Labudy i Jana Trepczyka, którzy w 1929 r. założyli w Kartuzach Zrzeszenie Regionalne Kaszubów z Majkowskim jako prezesem na czele. Później współpracował z ich pismem „Zrzesz Kaszëbskô”. Wstąpił do Związku Obrony Kresów Zachodnich (późniejszego Polskiego Związku Zachodniego), współpracował z Instytutem Bałtyckim.
W październiku 1931 r. znalazł się w komitecie redakcyjnym ponownie wskrzeszonego „Gryfa”, ale w jego pracach nie uczestniczył. Na łamy prasy wrócił w 1934 r., a w październiku 1935 r. opublikował pierwszą część powieści „Żëcé i przigòdë Remùsa”. W 1935 r. otrzymał nagrodę Polskiej Akademii Literatury – Srebrny Wawrzyn Akademicki „za szerzenie zamiłowania do literatury polskiej” (dyplom dla „Aleksandra Maykowskiego” podpisali Leopold Staff, Wacław Sieroszewski i Juliusz Kaden-Bandrowski). Równocześnie Majkowski w swej willi (ob. ul. Majkowskiego 31 w Kartuzach) zorganizował wystawę zbiorów folklorystycznych.
W latach 1936–1937 pisał m.in. „Gramatykę kaszubską” i „Historię Kaszubów”. W 1936 nakładem Wydziału Powiatowego wydał ponownie „Przewodnik po Kaszubskiej Szwajcarii”. Przerobił swoją satyrę „Jak w Kòscérznie kòscelnégò òbrelë...” na scenę jako „Strachë i zrãkowinë”. Wiele publikował w prasie.
Zmarł na niewydolność serca 10 lutego 1938 r. w szpitalu Sióstr Miłosierdzia Św. Wincentego à Paulo w Gdyni, a 14 lutego został uroczyście pochowany w Kartuzach na cmentarzu przy tamtejszej kolegiacie.
Kilka miesięcy po śmierci autora wydano jego „Historię Kaszubów” oraz całość powieści „Żëcé i przigòdë Remùsa”. Wznowiono ją kilkakrotnie po wojnie, a w 1964 r. Lech Bądkowski przetłumaczył książkę na język polski. Ukazały się też jej tłumaczenia na niemiecki, francuski i angielski. Wydano ponownie „Historię Kaszubów” (w opracowaniu prof. Gerarda Labudy), ukazała się też większość utworów literackich i fragmentów autorstwa Majkowskiego, jego wspomnienia, listy oraz "Pamiętnik z wojny europejskiej roku 1914".
Aleksander Majkowski został zapamiętany jako czołowa postać w ruchu kaszubskim, któremu dał podstawy historyczne i intelektualne. Stworzył sumę kulturalnej ideologii kaszubskiej w postaci Remusa. Pracował nad pisownią kaszubską, ochroną zabytków i folkloru regionalnego, tworzył społeczne i gospodarcze instytucje kaszubsko-pomorskie, reprezentował też Kaszubów na forum krajowym i słowiańskim. Jego wielostronna działalność objęła całość życia społecznego Kaszub i Kaszubów i jest nadal żywa, a postać Majkowskiego upamiętniana szeroko i przy różnych okazjach. Wiele ulic na Kaszubach nosi imię Majkowskiego, np. w Chojnicach, Gdyni, Lęborku, Luzinie, Kościerzynie, Pucku, Rumi, Wejherowie, Sopocie i Kartuzach, gdzie są też m.in. szkoła i szpital jego imienia oraz stojący przed nim okazały pomnik. W Kościerzynie imię Majkowskiego nosi prywatna apteka, a w parku przy ul. Szopińskiego znajduje się popiersie pisarza. W Wejherowie znajduje się park jego imienia i biblioteka im. Majkowskiego, a na centralnym deptaku miasta, niedaleko dawnej siedziby biblioteki, wmurowano płaskorzeźbę z piaskowca z twarzą pisarza. W Rumi jest szkoła podstawowa numer 6 imienia Aleksandra Majkowskiego.
Rok 2008 został na Kaszubach ogłoszony Rokiem Aleksandra Majkowskiego. W jego ramach odbyło się kilkadziesiąt imprez, wystaw, konkursów i promocji, wydano jego biografię, wznowiono powiastkę "Jak w Kòscérznie kòscelnégò òbrelë..." i opublikowano angielskie tłumaczenie "Życia i przygód Remusa".

</doc>
<doc id="200276" url="https://pl.wikipedia.org/wiki?curid=200276" title="Krzysztof Pilarz">
Krzysztof Pilarz

Krzysztof Pilarz (ur. 9 listopada 1980 w Nowym Dworze Gdańskim) – polski piłkarz występujący na pozycji bramkarza w Olimpia Elbląg
Kariera.
Piłkarską karierę Krzysztof Pilarz rozpoczynał w Ludowym Klubie Sportowym Żuławy Nowy Dwór Gdański. Następnie reprezentował barwy grającego wówczas w II lidze Jezioraka Iława. Przed rundą wiosenną sezonu 1999/2000 przeszedł do Lechii/Polonii Gdańsk, natomiast później do beniaminka I ligi RKS-u Radomsko. Nie zadebiutował jednak w najwyższej klasie rozgrywkowej, gdyż jego rywalami do gry w podstawowym składzie byli Adam Matysek i Tomasz Borkowski. Po spadku RKS-u z ekstraklasy Pilarz stał się jego pierwszym bramkarzem. Po raz pierwszy wystąpił w meczu pucharu Polski z Lechem/Zryw Zielona Góra, a w sezonie rozegrał łącznie 26. spotkań. W pojedynku ligowym z Tłokami Gorzyce dostał czerwoną kartkę i musiał przedwcześnie opuścić boisko.
Latem 2003 roku Pilarz przeszedł do Pogoni Szczecin. W nowym zespole zadebiutował w spotkaniu przeciwko Błękitnym Stargard Szczeciński, w którym jego drużyna odniosła zwycięstwo, ale wynik został anulowany. W sezonie 2003/2004 przegrywał walkę o miejsce w podstawowym składzie z Bogusławem Wyparło i wystąpił w jedynie trzech spotkaniach. Jego drużyna wywalczyła awans do Orange Ekstraklasy, w której Pilarz po raz pierwszy zagrał 1 sierpnia 2004 roku w pojedynku z Legią Warszawa, wpuszczając w nim dwie bramki. We wrześniu wystąpił w meczu pucharu Polski z Mazowszem Grójec, w którym w 88. minucie zdobył gola z rzutu karnego dla swojej drużyny. W rundzie jesiennej sezonu 2004/2005 był podstawowym graczem Pogoni i rozegrał łącznie 17 spotkań. W lutym 2005 roku został wypożyczony do GKS-u Bełchatów. Spędził w nim rok, będąc zmiennikiem Aleksandra Ptaka i Łukasza Sapeli.
Pod koniec lutego 2006 roku Pilarz podpisał dwuipółletnią umowę z Odrą Wodzisław Śląski. Zadebiutował w niej w przegranym 0:4 spotkaniu z Amicą Wronki, zaś w rundzie wiosennej sezonu 2005/2006 był jej podstawowym bramkarzem. W kolejnych rozgrywkach o miejsce w pierwszym zespole rywalizował z Wojciechem Skabą, natomiast jesienią 2007 roku ponownie był pierwszym golkiperem Odry. Na początku stycznia 2008 roku związał się umową z Ruchem Chorzów, która początkowo miała obowiązywać od lata, ale klubu doszły wcześniej do porozumienia i zawodnik już w rundzie wiosennej reprezentował chorzowski klub na zasadzie wypożyczenia. W nowej drużynie początkowo pełnił rolę zmiennika, ale później wywalczył miano podstawowego bramkarza. W sezonie 2009/2010 zajął ze swoją drużyną trzecie miejsce w lidze, a w ostatnim spotkaniu przeciwko Koronie Kielce strzelił bramkę samobójczą.
W sezonie 2010/2011 Pilarz zadebiutował w europejskich rozgrywkach w spotkaniu z Szachtiorem Karaganda, w którym wpuścił jedną bramkę. Łącznie w eliminacjach do Ligi Europy rozegrał pięć meczów, w lidze wystąpił w pierwszych siedmiu kolejkach, następnie pełnił rolę rezerwowego. Był też jednym z czterech graczy, którzy nosili opaskę kapitańską. Po zakończeniu rundy jesiennej nie przedłużył kontraktu z Ruchem, a jego pozyskaniem zainteresowane były Cracovia i mistrz Polski Lech Poznań. Bramkarz wybrał jednak ofertę Korony Kielce, z którą związał się dwuipółletnią umową. Otrzymał koszulkę z numerem 80., który nosił także w Ruchu. W kieleckim zespole zadebiutował 2 kwietnia w meczu z Polonią Warszawa. Wpuścił w nim trzy gole, a w 53. minucie doznał kontuzji (naderwał mięsień czworogłowy), która wykluczyła go z gry do końca sezonu. W latach 2016-2017 zawodnik klubu Bruk-Bet Termalica Nieciecza. Od 2017 roku reprezentuje barwy Arki Gdynia.

</doc>
<doc id="200283" url="https://pl.wikipedia.org/wiki?curid=200283" title="Drukarka rozetkowa">
Drukarka rozetkowa

Drukarka rozetkowa – znakowa drukarka uderzeniowa, odbijająca młoteczkiem przez taśmę barwiącą znaki rozmieszczone na obwodzie obrotowej tarczy lub bębnie – „rozetce”. Posiada łatwo wymienny zestaw znaków, co można wykonać poprzez zmianę rozetki.
Uzyskuje prędkość ok. 12 znaków na sekundę, daje najlepsze wydruki ze wszystkich drukarek uderzeniowych (tzw. LQ – "Letter Quality"), z tego względu mechanizm jej stosowany jest w maszynach do pisania. 

</doc>
<doc id="200286" url="https://pl.wikipedia.org/wiki?curid=200286" title="Niclas Alexandersson">
Niclas Alexandersson

Jens Niclas Alexandersson (ur. 29 grudnia 1971 w Vessigebro) – szwedzki piłkarz występujący na pozycji pomocnika.
Profesjonalną karierę rozpoczynał w Halmstads BK w 1987 roku. Osiem lat później przeniósł się do IFK Göteborg, z którym grał w Lidze Mistrzów. W 1997 roku wyjechał do Anglii, by reprezentować barwy Sheffield Wednesday (do 2000) i Evertonu (od 2000 do 2003). Od września do października 2003 był wypożyczony do West Ham United, a następnie wrócił do IFK Göteborg, gdzie w 2008 r. zakończył karierę.
W reprezentacji Szwecji zadebiutował w 1993 roku. Wystąpił na mistrzostwach świata w 2002 i 2006 roku oraz mistrzostwach Europy w 2000 i 2004 roku. Dla drużyny narodowej rozegrał ponad 100 spotkań.

</doc>
<doc id="200287" url="https://pl.wikipedia.org/wiki?curid=200287" title="Buskowianka">
Buskowianka

Buskowianka - uzdrowiskowa woda mineralna wytwarzana w Busku-Zdroju od 1960 r. w dwóch rodzajach: Buskowianka Zdrój i Buskowianka. W 2002 r. Buskowianka została wybrana w drodze przetargu i jest dostarczana na posiedzenia Rady Ministrów.
Buskowianka.
To woda stołowa uzyskiwana poprzez zmieszanie naturalnej wody źródlanej z naturalną wodą mineralną o wysokim stopniu zmineralizowania. Jest bogata w mikroelementy, skutecznie gasi pragnienie i uzupełnia niedobory soli mineralnych w organizmie.
Woda pochodzi z pokładu margli kredowych, ze złóż podziemnych, izolowanych od środowiska zewnętrznego. Posiada naturalną czystość pod względem chemicznym i mikrobiologicznym. Wykazuje stałość składu chemicznego. 
Pozyskiwana jest z dwóch odwiertów:
Buskowianka Zdrój.
Jest naturalna woda źródlana, akratopega z ujęcia "Nowy Nurek" w Busku-Zdroju, czerpana z pokładu margli kredowych. Nadaje się do picia i przygotowywania posiłków. Posiada certyfikat "Najwyższa Jakość Małopolska", otrzymała wiele nagród, między innymi: Złoty Medal Polagra`95 Poznań, Złoty Medal Eurodrink`97 Łódź.
Skład chemiczny w mg/l.
Zarówno Buskowianka, jak i Buskowianka Zdrój w naturalny sposób uzupełniają gospodarkę mineralną organizmu, dodają sił witalnych, przeciwdziałają zmęczeniu, uspokajają i uczestniczą w przemianie materii. Pomagają w leczeniu schorzeń metabolicznych takich jak cukrzyca, dna moczanowa, miażdżyca. Wzmacniają układ odpornościowy organizmu.

</doc>
<doc id="200290" url="https://pl.wikipedia.org/wiki?curid=200290" title="Oktawa">
Oktawa



</doc>
<doc id="200291" url="https://pl.wikipedia.org/wiki?curid=200291" title="Ilmen (ujednoznacznienie)">
Ilmen (ujednoznacznienie)



</doc>
<doc id="200292" url="https://pl.wikipedia.org/wiki?curid=200292" title="F-15">
F-15



</doc>
<doc id="200293" url="https://pl.wikipedia.org/wiki?curid=200293" title="Dictatus Papae">
Dictatus Papae

Dictatus Papae (łac. "dyktat papieża") – dokument zawierający 27 tez, których autorstwo jest przypisywane papieżowi Grzegorzowi VII. Został sformułowany w roku 1075 jako odręczna notatka, nieprzeznaczona do publikacji.
Tezy zakładały dominację papiestwa nad światem chrześcijańskim. Odegrały ważną rolę w sporze o inwestyturę, gdyż zawierały założenia idei papocezaryzmu.
Dokument był jednym z około stu wybranych przez komisję na "Lux Arcana" – wystawę dokumentów Tajnego Archiwum Watykańskiego zaprezentowanych w lutym 2012 roku w Muzeach Kapitolińskich.
Tekst Dictatus Papae.
Oryginał znajduje się w archiwum watykańskim.

</doc>
<doc id="200296" url="https://pl.wikipedia.org/wiki?curid=200296" title="Ugoda w Perejesławiu">
Ugoda w Perejesławiu



</doc>
<doc id="200300" url="https://pl.wikipedia.org/wiki?curid=200300" title="Wilq Superbohater">
Wilq Superbohater

Wilq Superbohater – polska seria komiksowa autorstwa braci Bartosza i Tomasza Minkiewiczów, ukazująca się od 2003 nakładem wydawnictwa BM Vision.
Pierwsze komiksy o tytułowym bohaterze Wilqu ukazały się na łamach magazynu "Produkt". Komiks charakteryzuje się prymitywną kreską, przypominającą dziecięce rysunki, a jego bohaterowie posługują się językiem pełnym wymyślnych wulgaryzmów.
Bohaterowie.
Głównym bohaterem jest Wilq, mieszkaniec rodzinnego miasta autorów – Opola. Prywatnie Wilq jest jak sam o sobie mówi "skwaszonym bucem" pracującym w agencji reklamowej "Oko", gdzie kopiuje teksty z Microsoft Worda do Corela. Jako superbohater Wilq nie posiada wielu nadludzkich umiejętności, potrafi jedynie latać i nieźle gra w . Przez większą część czasu pojawiał się z charakterystycznym grymasem na twarzy, który został usunięty w niedawnych komiksach. Inne postacie występujące w komiksie to:
Nagrody.
Komiks "Wilq-Superbohater" jest laureatem przyznawanych podczas Międzynarodowych Dni Komiksu w Łodzi nagród K'03, K'04 oraz K'05 w wielu kategoriach. W 2004 roku zwyciężył we wszystkich przewidzianych dla polskiego komiksu kategoriach.
W 2009 roku Śląski Klub Fantastyki przyznał Bartoszowi i Tomaszowi Minkiewiczom nagrodę Śląkfę w kategorii Twórca Roku.

</doc>
<doc id="200304" url="https://pl.wikipedia.org/wiki?curid=200304" title="Neopogaństwo">
Neopogaństwo

Neopogaństwo, nowoczesne pogaństwo, rzad. nowopogaństwo – to zbiorcze określenie współczesnych systemów wierzeń, poglądów, zjawisk i ruchów religijnych lub parareligijnych, dążących do wytworzenia duchowości opozycyjnej wobec religii monoteistycznych. W węższym znaczeniu neopogaństwo to tworzenie religii nowych poprzez eklektyczne łączenie elementów zaczerpniętych z różnych wierzeń czy wręcz konstruowanie wyznania od podstaw, w szerszym – także usiłowanie wskrzeszenia dawnych religii (rekonstrukcjonizm). W formie przymiotnika terminem tym określa się też powszechnie niektóre oficjalnie zarejestrowane i działające związki wyznaniowe (w tym część tzw. nowych ruchów religijnych).
Według Międzynarodowej Federacji Pogańskiej, poganie i neopoganie powinni utożsamiać się z następującymi zasadami:
1. Miłość i braterstwo z Naturą. Cześć dla siły życiowej i wiecznie odnawiających się cykli życia i
śmierci;
2. Pozytywna moralność, w której jednostka jest odpowiedzialna za odkrywanie i rozwój swojej
prawdziwej natury w harmonii ze światem zewnętrznym i społecznością. Zasada ta często jest
wyrażana jako „Czyń swoją wolę, dopóki nikogo nie krzywdzisz”;
3. Uznanie boskości, która wykracza poza podział na płeć, honorujące zarówno żeński, jak i
męski aspekt bóstwa.
Termin "neopogaństwo".
Wielu członków tego ruchu uważa terminy „pogaństwo” i „neopogaństwo” za określenia deprecjonujące. W szczególności sprzeciwiają się temu określeniu neopoganie odmiany etnicznej. Przyczyną tej niechęci jest chrześcijański rodowód słowa "paganus" (łac. ‘wieśniak’). Nazywano tak mieszkańców terenów wiejskich, którzy trwali przy swoim etnicznym wyznaniu, i miało to wydźwięk negatywny. Również przyrostek "–neo" (łac. ‘nowy’) nie cieszy się przychylnością aktywistów, jako że sugeruje nowość, a neopoganie uważają się za kontynuatorów starej, "przyrodzonej” wiary. Akceptowaną przez nich nazwą jest natomiast rodzimowierstwo lub rodzima wiara. Ten termin wymaga jednak dookreślenia (np. rodzimowierstwo słowiańskie, germańskie). Bez ujednoznacznienia rozumie się go jako ogół religii etnicznych. Dlatego te dwa określenia nie są synonimiczne – neopogaństwo wykracza poza samą religijność, obejmując również uniwersalistyczne praktyki magiczne, takie jak np. szamanizm. Odnosi się do charakterystycznych cech wierzeń przedchrześcijańskich, ale nie musi być ich kontynuacją.
Rodzaje ruchów neopogańskich.
Typologia ze względu na rewitalizowaną tradycję.
Często spotyka się również podział neopogaństwa na wschodnie i zachodnie, gdzie wschodnie zazwyczaj utożsamia się z etnicznym, nacjonalistycznym rodzimowierstwem, natomiast zachodnie z synkretyzmem i eklektyzmem New Age.
Neopogaństwo w Polsce współczesnej.
W Polsce w ostatnim półwieczu pojawiło się kilka organizacji odwołujących się do rodzimowierstwa słowiańskiego – tradycji słowiańskich sprzed chrystianizacji, np.:
Po 1989. w Polsce coraz większą popularność zdobywają zagraniczne ruchy neopogańskie, takie jak np. Wicca, która nie jest jednak wyznaniem oficjalnie zarejestrowanym. Pewną popularność zdobywają również ruchy neopogańskie odwołujące się do przedchrześcijańskiej Słowiańszczyzny, jednakże niebędące rodzimowierczymi w ścisłym tego słowa znaczeniu, jak Stowarzyszenie na rzecz Tradycji i Kultury „Niklot”.
Neopogaństwo a New Age.
Neopoganizm często zalicza się do Nowych Ruchów Religijnych, mimo że ugrupowania neopogańskie powstawały już w XIX w. (Rosja) i międzywojniu (Polska). Niektórzy badacze uznają ten ruch za część formacji New Age, wskazując na liczne podobieństwa pomiędzy zjawiskami. Należą do nich m.in.:
Kontrowersje.
Neopogaństwo ma historię powiązań z nacjonalistycznymi oraz faszystowskimi ugrupowaniami (na gruncie polskim np. Zadruga). Jako ideologia oparta na odwoływaniu się do pojęcia narodu (etniczności) ma bezpośrednie konotacje nacjonalistyczne. Jest to szczególnie wyraźnie w krajach Europy Wschodniej, które zmagały się z komunizmem – według niektórych badaczy “komunistyczny ucisk” podsycał nacjonalistyczne tendencje i dlatego neopogaństwo etniczne zyskało popularność większą niż w innych rejonach Europy.
Rodzimowierstwo ma być środkiem do utrzymania “nieskażonej” tożsamości narodowej. Według etnopogan chrześcijaństwo nie jest w stanie tego zapewnić, ponieważ wytworzyła je obca kultura. Pogańskie praktyki są przez nacjonalistów traktowane jako źródło symboli i idei służące temu celowi.
Neopogaństwo było jedną z inspiracji niemieckiego narodowego socjalizmu w latach 30. oraz jednym z dwóch odłamów volkizmu. Radykalne zerwanie z chrześcijaństwem jako religią niegodną “germańskiej duszy” doprowadziło do zwrócenia się ku starogermańskim ideom z intencją zjednoczenia podzielonego narodu.

</doc>
<doc id="200306" url="https://pl.wikipedia.org/wiki?curid=200306" title="Międzynarodowy Festiwal Filmowy w Wenecji">
Międzynarodowy Festiwal Filmowy w Wenecji

Festiwal Filmowy w Wenecji (wł. "Mostra Internazionale d'Arte Cinematografica di Venezia") – międzynarodowy festiwal filmowy w Wenecji, uznawany za najstarszą imprezę filmową na świecie. Festiwal został utworzony w 1932 przez hrabiego Giuseppe Volpi di Misurata jako "Esposizione Internazionale d'Arte Cinematografica". Festiwal nie odbywa się w Wenecji właściwej, lecz na wyspie Lido, na przełomie sierpnia i września. Festiwal jest obecnie częścią Biennale w Wenecji.
Głównymi nagrodami festiwalu są Złoty Lew ("Leone d'Oro"), który otrzymuje najlepszy film oraz Puchar Volpiego ("Coppa Volpi") dla najlepszego aktora i aktorki.
Laureaci Złotego Lwa.
Złoty Lew to najważniejsza nagroda festiwalu dla najlepszego filmu.
Laureaci Srebrnego Lwa.
Srebrny Lew to nieregularnie przyznawana nagroda dla najlepszego reżysera wybranego filmu z sekcji konkursowej. Dawniej nagradzano nią także najlepszy filmowy debiut, najlepszy film krótkometrażowy oraz najlepszy scenariusz.
Wielka Nagroda Jury.
Wielka Nagroda Jury to druga nagroda festiwalu. Nagradza się nią filmy, które według Jury zajęły drugie miejsce w Konkursie Głównym o Złotego Lwa. Laureaci otrzymują statuetkę Srebrnego Lwa.
Nagroda Specjalna Jury.
Nagroda Specjalna Jury to trzecia nagroda festiwalu. Laureaci tej nagrody otrzymują brązową statuetkę Lwa Weneckiego.
Puchar Volpiego.
Pucharem Volpiego nagradzani są aktorzy. Nagroda dla najlepszego aktora i aktorki istnieje od 1935. W połowie lat 90. nagrody były przyznawane także najlepszym aktorom i aktorkom drugoplanowym. W 1993 nagrodę otrzymała cała obsada filmu "Na skróty" Roberta Altmana.
Złota Osella.
Złotą Osellą nagradzani są reżyserzy, scenarzyści, montażyści, kompozytorzy oraz za wkład w rozwój technologii filmowej.

</doc>
<doc id="200308" url="https://pl.wikipedia.org/wiki?curid=200308" title="Luigi Lucheni">
Luigi Lucheni

Luigi Lucheni (ur. 22 kwietnia 1873 w Paryżu, zm. 19 października 1910) – włoski anarchista.
Życiorys.
Syn ubogiej włoskiej służącej, wychowywał się w paryskim sierocińcu. Służył we włoskiej armii. Zetknął się z ideami anarchistycznymi w Szwajcarii.
10 września 1898 w Genewie zabił pilnikiem (o zwężającej się części roboczej) austriacką cesarzową Elżbietę Bawarską (znaną też jako "Sissi"), żonę cesarza Franciszka Józefa I. Jak później wyjaśniał, wcześniej planował zamordować księcia Orleanu Henryka, a zamach na monarchinię miał na celu zastraszenie arystokracji oraz wyrażenie niechęci do niej. Użył pilnika, ponieważ nie miał pieniędzy na sztylet.
Podczas odsiadywania wyroku dożywocia Lucheni pisał w więzieniu pamiętniki. Gdy strażnicy odebrali mu je, anarchista popadł w depresję, w wyniku której powiesił się.

</doc>
<doc id="200310" url="https://pl.wikipedia.org/wiki?curid=200310" title="Encore">
Encore

Encore może odnosić się do:

</doc>
<doc id="200311" url="https://pl.wikipedia.org/wiki?curid=200311" title="Pokój w Kopenhadze">
Pokój w Kopenhadze

Pokój w Kopenhadze – pokój zawarty 6 czerwca 1660 roku pomiędzy Szwecją a Danią z powodu przyłączenia się do obrony Danii koalicji Niderlandów, Rzeczypospolitej i Brandenburgii-Prus oraz śmierci Karola X Gustawa. Kończył on duński udział w II wojnie północnej.
Celem Szwedów było osiągnięcie pełnej kontroli nad Bałtykiem, co wzmocniłoby pozycję Sztokholmu jako wiodącej siły w regionie Morza Bałtyckiego. Wojna nie przyniosła jednak Szwecji zwycięstwa militarnego, co było skutkiem przyłączenia się do wojny Republiki Zjednoczonych Prowincji Niderlandów (po stronie duńskiej). Po długotrwałej wojnie na wyniszczenie pokój w Kopenhadze został zawarty między Danią, Szwecją i trzema potęgami, Francją, Anglią i Niderlandami. Mocarstwa podyktowały pokój prawie identyczny z pokojem z Roskilde z 26 lutego 1658 r. Głównymi wyjątkami od pokoju Roskilde były:
Sytuacja została wykorzystana przez mocarstwa zewnętrzne, ponieważ miały one strategiczny interes w tym, by cieśnina Sund została otwarta dla handlowej żeglugi międzynarodowej. Jednym ze skutków wojny było wprowadzenie w Danii monarchii dziedzicznej w miejsce elekcyjnej (a w efekcie ustanowienie rządów absolutnych) w 1660 roku przez króla Fryderyka III Oldenburga. Wojny spowodowały poważne problemy gospodarcze w tym kraju, które wymagały zdecydowanych działań. Ponadto koniec wojny był początkiem duńskiej polityki odwetowej, której celem było odzyskanie Skanii oraz rejonów Blekinge i Halland.
W porównaniu z traktatem z Roskilde podpisanym dwa lata wcześniej, pokój kopenhaski był jednak sukcesem Danii.

</doc>
<doc id="200312" url="https://pl.wikipedia.org/wiki?curid=200312" title="Traktat z Roskilde">
Traktat z Roskilde

Pokój w Roskilde – zawarty w Roskilde na terenie duńskiej wyspy Zelandii przez królów: duńskiego Fryderyka III ze szwedzkim Karolem X Gustawem. W istocie był to akt duńskiej kapitulacji w II wojnie północnej. Oddawał on Skanię, Bornholm, Trondheim i wyspę Ven Szwecji oraz zatwierdzał szwedzkie władanie nad Hallandem. Dania zobowiązała się nie przepuszczać przez Cieśniny Duńskie na Morze Bałtyckie żadnych wrogich Szwecji okrętów i miała trwać w przymierzu ze Sztokholmem. Król Szwecji ufny w swą potęgę oraz myślący o odnowieniu unii kalmarskiej – zjednoczeniu Skandynawii, zerwał traktat doprowadzając następnie do pokoju w Kopenhadze.

</doc>
<doc id="200314" url="https://pl.wikipedia.org/wiki?curid=200314" title="UCI ProTour 2005">
UCI ProTour 2005

UCI ProTour 2005 – pierwsza edycja cyklu imprez kolarskich ProTour. Trwała od 6 marca do 15 października 2005. Cały cykl obejmował 27 wyścigów – 13 etapowych (w tym polski Tour de Pologne) i 14 jednodniowych (w tym jeden drużynowy) oraz mistrzostwa świata w Madrycie.
W klasyfikacji indywidualnej zwyciężył Włoch Danilo Di Luca (Liquigas-Bianchi) przed Belgiem Tomem Boonenem oraz Włochem Davide Rebellinem. 
W klasyfikacji drużynowej triumfował duński zespół Team CSC przed szwajcarskim Phonakiem oraz holenderskim Rabobankiem. 
W pierwszej edycji UCI ProTour uczestniczyło obligatoryjnie dwadzieścia najmocniejszych zespołów zawodowych (ProTeams). 
Klasyfikacja końcowa drużynowa.
Dwadzieścia zespołów zostało zakwalifikowanych do pierwszej edycji ProTouru.

</doc>
<doc id="200315" url="https://pl.wikipedia.org/wiki?curid=200315" title="Verónica Vieyra">
Verónica Vieyra

Verónica Vieyra (ur. 24 marca 1968 r. w miejscowości Gualeguaychú w Argentynie), aktorka serialowa.
W Polsce znana z roli Vicky w "Zbuntowanym Aniele" ("Muñneca Brava"). Grała w telenowelach takich jak: "Naranja y media", "Cabecita".

</doc>
<doc id="200317" url="https://pl.wikipedia.org/wiki?curid=200317" title="Endeavour">
Endeavour

Endeavour – ostatni, piąty prom kosmiczny zbudowany przez NASA, oznaczony symbolem OV-105. Został zbudowany w celu zastąpienia wahadłowca Challenger, głównie z części zamiennych.
Od grudnia 2002 roku Endeavour przechodził okres gruntownych modyfikacji (ang. "Orbiter Major Modification" – OMM), który zakończył się w lecie 2006 roku.
1 czerwca 2011 roku prom Endeavour zakończył swój ostatni lot i planowo został wyłączony z eksploatacji.
Nazwa.
Nazwa orbitera pochodzi od jednego z okrętów Jamesa Cooka – „Endeavour”. Upamiętnia on także "Endeavour", moduł dowodzenia misji Apollo 15. Samo słowo "endeavour" oznacza w języku angielskim podejście, wysiłek lub ambitną próbę.
Nazwa, jako pierwsza w historii NASA, została wybrana w ogólnokrajowym plebiscycie. Uczniowie szkół podstawowych i średnich zostali poproszeni o wybranie nazwy spośród nazw okrętów morskich prowadzących badania naukowe bądź eksploracyjne. W maju 1989 roku prezydent George H.W. Bush ogłosił, że w konkursie zwyciężyła nazwa Endeavour.
Udoskonalenia.
Oprócz części zamiennych starszych promów, do konstrukcji orbitera Endeavour wykorzystano wiele nowego oprzyrządowania, zaprojektowanego w celu zwiększenia jego możliwości. Większość tych instrumentów została później włączona do trzech pozostałych promów w czasie ich napraw i modyfikacji.
Modyfikacje Endeavour to między innymi:
Misje.
Prom kosmiczny "Endeavour" wykonał 25 lotów. Spędził ponad 296 dni w kosmosie, pokonał dystans 4671 orbit, przeleciał 197 761 197 km. Liczba astronautów: 148, liczba misji do stacji Mir: 1 oraz 12 misji do stacji ISS. 

</doc>
<doc id="200320" url="https://pl.wikipedia.org/wiki?curid=200320" title="Neopoganin">
Neopoganin



</doc>
<doc id="200322" url="https://pl.wikipedia.org/wiki?curid=200322" title="Rodzimowierstwo">
Rodzimowierstwo

Rodzimowierstwo – system wierzeń etnicznych (zarówno minionych jak i współczesnych – w tym część rekonstrukcji – zawsze jednak nawiązujących do konkretnego systemu wierzeń etnicznych), odwołujących się zazwyczaj do tradycji przedchrześcijańskich. Zespół poglądów opartych na mitologii i wierzeniach lokalnej społeczności, w obrębie danej grupy kulturowej lub etnicznej ("rodzimowierca – wyznawca wiary rodzimej, etnicznej").
Terminologia.
Termin ten znaczeniowo wywodzi się po części z pejoratywnie nacechowanych przez chrześcijaństwo określeń: pogaństwo, neopogaństwo. Pojęcie powstało ze złączenia dwóch słów: „wiara” w znaczeniu zespołu zasad, na których opiera się pogląd na świat oraz „rodzima” czyli właściwa danej społeczności, regionowi – pochodząca z danego narodu, plemienia, ojczyzny, macierzy, domu, miejsca, itd. We współczesnym znaczeniu do powszechnego użytku trafiło najpóźniej na przełomie XX i XXI wieku, pierwotnie na określenie tradycji słowiańskiej (jako pojęcie zasadniczo będące właściwe językom słowiańskim), ostatecznie również na określenie pozostałych wierzeń wywodzących się z przedchrześcijańskich tradycji etnicznych (słowiańskiej, celtyckiej, pruskiej itd.) – stąd późniejsza konieczność doprecyzowanie przymiotnikiem, np. rodzimowierstwo słowiańskie. 
Europa.
W kręgach kultury germańskiej najpowszechniejszą gałęzią rodzimowierstwa jest rodzimowierstwo germańskie (w tym Ásatrú). Na obszarach gdzie przebywali Celtowie powstał neodruidyzm związany m.in. z odradzanym rytuałem kręgu Gorsedd, a także rodzimowierstwo celtyckie.
Polska.
W Polsce w okresie międzywojennym pojawiło się kilka ruchów odwołujących się do rodzimowierstwa słowiańskiego – tradycji słowiańskich sprzed chrystianizacji, np. Koło Czcicieli Światowida czy Zadruga; po transformacji ustrojowej 1989 r. zarejestrowanych zostało kilka związków wyznaniowych, m.in.:
i wiele innych, mniej lub bardziej formalnych.
Do tradycji indoeuropejskiej w Polsce odwołuje się Klan Ausran.

</doc>
<doc id="200324" url="https://pl.wikipedia.org/wiki?curid=200324" title="Dara z Dworców Chaosu">
Dara z Dworców Chaosu



</doc>
<doc id="200325" url="https://pl.wikipedia.org/wiki?curid=200325" title="Poganizm">
Poganizm



</doc>
<doc id="200326" url="https://pl.wikipedia.org/wiki?curid=200326" title="Pokój pirenejski">
Pokój pirenejski

Pokój pirenejski został zawarty 7 listopada 1659 roku pomiędzy Hiszpanią a Francją i zakończył dwudziestoczteroletnie walki na pograniczu francusko-hiszpańskim związane z wojną trzydziestoletnią. Toczyły się one we wszystkich posiadłościach europejskich korony hiszpańskiej.
Hiszpania uznała się w nim za pokonaną i oddała Francji części Artois, Luksemburga i Flandrii na północy oraz północną część Katalonii (nazwaną we Francji Roussillon) na południu. Francja zrzekła się pretensji do reszty Katalonii oraz zobowiązała się zerwać przymierze z Portugalią. Dodatkowo, dzięki małżeństwu infantki hiszpańskiej Marii Teresy z królem Francji Ludwikiem XIV, w razie wymarcia Habsburgów hiszpańskich, Francja mogła objąć ich tron.
Na południu Hiszpania zobowiązała się przekazać Francji katalońskie comarki Rosselló, Capcir i Vallespir oraz części comarek Conflent i Cerdanya od strony francuskiej. Dokładny przebieg granicy w Pirenejach ustalono w 1660 r. w traktacie z Llívii, w którym wymieniono 33 wsie comarki Cerdanya przechodzące na własność Francji. Ostatecznie wyłączono z nich Llívię, gdyż posiadała ona prawa miejskie, co pozwoliło Hiszpanom twierdzić, że postanowienia mówiące o „wsiach” jej nie dotyczą.
Utrata poparcia Francji w walce o niezależność od Hiszpanii doprowadziła Portugalię do zawarcia sojuszu z Anglią.
Traktat pirenejski zakończył definitywnie dokładnie stuletni okres hegemonii Hiszpanii (od traktatu pokojowego w Cateau-Cambrésis) w polityce międzynarodowej, otwierając okres wojen hegemonicznych o spadek po tej dominacji między Anglią, Holandią i Francją.
Zawierając pokój, król Hiszpanii złamał dane wcześniej Katalończykom gwarancje ("Jurament per les Illes"), że przejęte przez Kastylię ziemie Królestwa Majorki nie zostaną oddzielone od reszty ziem Korony Aragońskiej. Z powodu oporu Katalończyków postanowienia pokoju w odniesieniu do Katalonii zostały wykonane dopiero w roku 1720.

</doc>
<doc id="200328" url="https://pl.wikipedia.org/wiki?curid=200328" title="Ała-kol">
Ała-kol

Ała-kol, dawniej "Ała-kul" (kaz. Алакөл, "Ałaköl"; ros. Алаколь, "Ałakol") – słone jezioro bezodpływowe we wschodnim Kazachstanie, w Kotlinie Bałchasko-Ałakolskiej, na północnym zachodzie połączone z płytkimi jeziorami Ujały i Sasykköl.
Ała-kol leży 180 km na wschód od innego jeziora – Bałchasz. Powierzchnia – około 2650 km², głębokość maksymalna – 45 m (inne źródło mówi o 54), wysokość – 347 m n.p.m. Do jeziora uchodzi rzeka Jemyl. Skute lodem od stycznia do kwietnia. Występuje wiele gatunków ryb, m.in. okonie, karpie, marynki, ślizy.
Ostoja ptaków.
Na jeziorze leżą trzy wyspy. Razem tworzą archipelag długi na 17 km i szeroki na 1,5–6 km. BirdLife International w 2007 uznało ostoję za ostoję ptaków IBA. Wyspy porastają głównie kserofitowe krzewy, jak "Artemisia terrae-albae", "Salsola arbuscula", "Nanophyton erinaceum", "Krascheninnikovia ceratoides" syn. "Eurotia ceratoides" i mietelnik żakula ("Kochia scoparia"). Na wyspach gnieżdżą się (dane z lat 2004–2007): sterniczka zwyczajna ("Oxyura leucocephala"), pelikan kędzierzawy ("Pelecanus crispus"), kormoran zwyczajny ("Phalacrocorax carbo"), rybitwa krótkodzioba ("Sterna nilotica"), mewa orlica ("Ichthyaetus ichthyaetus"), rybitwa rzeczna ("Sterna hirundo").

</doc>
<doc id="200329" url="https://pl.wikipedia.org/wiki?curid=200329" title="Jezioro Ałakol">
Jezioro Ałakol



</doc>
<doc id="200330" url="https://pl.wikipedia.org/wiki?curid=200330" title="Ała-kul">
Ała-kul



</doc>
<doc id="200331" url="https://pl.wikipedia.org/wiki?curid=200331" title="Traktat z Roskidle">
Traktat z Roskidle



</doc>
<doc id="200333" url="https://pl.wikipedia.org/wiki?curid=200333" title="MaSzyna – Symulator pojazdów szynowych">
MaSzyna – Symulator pojazdów szynowych

MaSzyna – Symulator Pojazdów Szynowych (dawniej Symulator MaSzyna EU07-424) – polski symulator pojazdów szynowych. W obecnej wersji pozwala na sterowanie wieloma polskimi lokomotywami i zespołami trakcyjnymi. Do wyboru są m.in.: EU07, EP07, EP08, EP09, ET22, ET41, EU43, EU44, EN57, Pesa Elf, Newag Impuls, SM42, ST44, SU45, SU46, jak również modele wycofane z ruchu liniowego, jak na przykład SN61. Dużo innych lokomotyw jest sterowanych przez AI (komputer). Ponadto dostępnych jest niemal sto rodzajów wagonów.
Program (na licencji freeware) tworzony jest przez grupę hobbystów. Z forum programu pobrać można dodatkowe dźwięki i modele pojazdów, modele budynków, trasy, tekstury wykonane przez innych użytkowników. Możliwe jest również tworzenie własnych dodatków. Modele można tworzyć za pomocą dowolnego programu zapisującego pliki w formacie 3ds max, gmax lub Blender. Od wersji 20.04 oprócz programu Rainsted dostępny jest jeszcze jeden - dający więcej możliwości ustawień starter. Pełni on taką samą funkcję jak Rainsted, który od wersji 20.09 przestał być oficjalnie wspierany.
Historia.
Symulator stworzony został przez Marcina Woźniaka, który 2 sierpnia 2001 roku zaprezentował na grupie dyskusyjnej pl.misc.kolej pierwszą wersję, którą określił jako "symulator karykatury EU07". Wersja ta wykorzystywała dźwięki, tekstury i modele z symulatora Mechanik. W miesiąc później ukazała się kolejna wersja, przy tworzeniu której pomogło kilka osób. Jedną z tych osób był Maciej Czapkiewicz, który stworzył główną fizykę symulatora. Obecnie wymienione osoby już nie tworzą żadnych dodatków do tego symulatora, robią to inni użytkownicy.
W listopadzie 2003 roku powstało forum, dzięki któremu rozwój dodatków do symulatora nabrał tempa. Powstało dużo nowych obiektów, pojazdów, a także tras.
W czerwcu 2006 wydano na forum "Nieoficjalny pakiet (modyfikację paczki Mariusza1970)" – od tego czasu użytkownicy zaczęli bazować na tej paczce. Rok później narodził się pomysł na Instalator+Starter+Edytor (Rainsted). Program ten był jednocześnie instalatorem dodatków, starterem i edytorem scenerii.
16 stycznia 2010 roku wydano pierwszą od 2004 roku oficjalną Paczkę Całościową zawierającą zmiany i poprawki z ostatnich 3 lat. 19 maja 2010 roku wydano Service Pack 1 do Paczki Całościowej 2009, a dzień później ukazał się patch SP1.1.
23 lutego 2019 poinformowano o zamiarze przeniesienia symulatora na platformę Steam.. Pomysł ten jednak nigdy nie został zrealizowany.
Pierwotnie symulator napisany był w Pascalu, we wrześniu 2016 roku rozpoczęto konwersję kodu symulatora na język C++
Historia wydań
11 kwietnia 2011 została wydana Paczka Całościowa 2010, zawierająca dodatki stworzone po ukazaniu się poprzedniej paczki, nowy plik wykonywalny symulatora (EXE), zimową wersję trasy Bałtyk oraz różne poprawki. Cztery dni później ukazał się patch eliminujący kilka błędów znalezionych po wydaniu Paczki.
16 maja 2012 ukazała się Paczka Całościowa, zawierająca m.in. nowy plik wykonywalny symulatora (EXE), lokomotywy: TEM2_v2, EP05_v2 wraz z kabinami, nową roślinność, służbę l053_cargo oraz dodatki, które ukazały się po wydaniu Paczki Całościowej 2010. W tym dniu została także uruchomiona nowa, oficjalna strona główna projektu.
24 stycznia 2013 ukazała się "MaSzyna 01.13" (autorzy odeszli od nazwy "Paczka Całościowa"). Zawierała nowy plik wykonywalny symulatora w wersji 1.8.712.394, przystosowane do niego scenerie, a także prawie wszystkie inne dodatki, które ukazały się od wydania Paczki Całościowej 2011 (łącznie z wydanymi w Service Pack'u 1). Spośród nielicznych dodatków, które nie zostały dołączone, najwięcej zmian wnosił System Pneumatyki Kolejowej SPKS. Jego nieobecność wynikła jednak z braków w charakterystykach niektórych pojazdów oraz faktu, iż był on nadal w fazie testów i ulepszeń.
23 sierpnia 2013 ukazała się "MaSzyna 08.13". Został w niej umieszczony SPKS, w którym poprawiono pewne błędy i zwiększono stabilność działania. Dzięki temu zapewniono pełną przejezdność poszczególnych scenariuszy oraz znacząco wzrósł realizm symulacji układu hamulcowego pociągu. Oprócz tego zebrano wydane do tej pory dodatki, kilka z nich miało swoją premierę właśnie w tej wersji. Wraz z publikacją na stronie głównej zamieszczona została krótka lista problemów wraz z rozwiązaniami.
8 lutego 2015 ukazała się "MaSzyna 15.02". Była to wersja developerska, którą nazwano "wersja źródłowa". Wersja ta przeznaczona była głównie dla twórców dodatków i nie była przeznaczona do stabilnej rozgrywki.
10 kwietnia 2015 ukazała się "MaSzyna 15.04". Wydanie to podsumowuje prace ostatnich kilkunastu miesięcy, które skupiły się głównie na poprawianiu scenerii pod kątem ustawienia sieci trakcyjnej, współpracy odbieraka prądu i sieci trakcyjnej oraz sposobu jej zasilania. Ponadto MaSzyna 15.04 zawiera mnóstwo drobnych poprawek względem poprzedniego wydania (MaSzyna 08.13 z sierpnia 2013 r.). Po około 2 tygodniach, dokładnie 26 kwietnia 2015 ukazał się Patch "15.04.26" niwelujący błędy znalezione w wersji 15.04.
29 maja 2016 ukazał się "Patch 16.05". Nie była to samodzielna paczka całościowa, a jedynie nakładka na wydaną wcześniej wersję 15.04 wraz z patchem 15.04.26. Patch ten poprawiał stabilność programu oraz dodawał wiele nowości.
14 września 2016 ukazał się "Patch 16.08". Była to nakładka na wersję 15.04 wraz z poprzednimi patchami. Wydanie to miało głównie charakter symboliczny, ponieważ ukazało się z okazji 15-lecia symulatora "MaSzyna" i nie zawierało znaczących zmian ani poprawek, a jedynie te przygotowane w ciągu poprzednich 4 miesięcy, które upłynęły od patcha 16.05.
4 lutego 2018 ukazało się wydanie "Patch 18.01" prezentujące stan prac na koniec stycznia 2018 roku. 
31 marca 2018 ukazała się "MaSzyna 18.03". Była to pierwsza samodzielna paczka całościowa (jednocześnie nie będąca patch'em) od kwietnia 2015 roku.
23 maja 2018 ukazała się "MaSzyna 18.05", która była jedynie patchem do poprzedniego wydania (18.03). W ciągu następnych dwóch miesięcy ukazały się jeszcze dwa patch'e. Były to "MaSzyna 18.06" z 30 czerwca 2018 oraz "MaSzyna 18.07" z 2 sierpnia 2018. Od wersji 18.05 symulator jest pobierany i instalowany przez specjalny instalator, do tej pory każde wydanie było pakowane w archiwum .zip i udostępniane w postaci torrenta lub linku.
11 października 2018 ukazał się następny patch "MaSzyna 18.10". Wydanie to zawierało eksperymentalny plik wykonywalny "eu07_gl33.exe".
5 grudnia 2018 ukazał się kolejny patch "MaSzyna 18.12" wprowadzający niewielkie zmiany i poprawki.
20 stycznia 2019 ukazała się "MaSzyna 19.01". Była to kolejna po 18.03 paczka całościowa, nie będąca jedynie patch'em.
6 kwietnia 2019 ukazał się patch "MaSzyna 19,04", wprowadzający niewielkie poprawki i zmiany po wydaniu wersji 19.01.
9 sierpnia 2019 ukazał się kolejny patch "MaSzyna 19.08", wprowadzający zmiany i poprawki do poprzedniej wersji wraz z patchem.
21 stycznia 2020 ukazała się "MaSzyna 20.01", która była następną samodzielną paczką całościową. a nie jedynie patch'em.
30 kwietnia 2020 ukazała się "MaSzyna 20,04", nazwana również "MaSzyna 20.04+". Była to samodzielna paczka całościowa. Pojawił się w niej nowy, alternatywny starter (Rainsted wówczas wciąż był używany), 2 nowe scenariusze "Bałtyk ŚDM" oraz "Bałtyk Euro 2012" i wiele innych zmian oraz poprawek.
17 września 2020 ukazała się "MaSzyna 20.09", była to kolejna samodzielna paczka całościowa. Jedną z największych zmian było wprowadzenie nowego EZT typu 36WE "Impuls".
2 maja 2021 ukazała się "MaSzyna 21.04", była to samodzielna paczka całościowa. Po wydaniu tej wersji odstąpiono od publikowania osobnych tzw. "patchów", Zamiast tego dodaje się je do tematu z wydaniem i publikuje się informacje o wydaniu takiego patcha.
1 kwietnia 2022 ukazała się "MaSzyna 22.03". Jest to jedno z bogatszych wydań symulatora. Wprowadzono w nim mnóstwo zmian i dodano sporo nowości w tym m.in. nowe EZT typu EN57AL, EN57ALc, EN57ALd, 31WE, 45WE, ED78, 22WEc (EN76KP) czy też lokomotywy m.in. EP07P, EU44, Dragon 2 czy Ex07. Dodano również nową scenerię "wrzosy". Ponadto wprowadzono wiele nowości i dodatków zwiększających realizm (papierowe rozkłady jazdy, modele szaf WN, tablet z rozkładem itd). Od tego wydania Rainsted nie jest już oficjalnie wspierany. Dzień później, już 2 kwietnia pojawiła się nowa łatka naprawiająca pewne błędy.
10 kwietnia 2022 pojawił się patch do wersji 22.03, wprowadzający poprawki.
22 sierpnia 2022 wydano kolejny patch noszący nazwę "MaSzyna 22.08", który zawiera szereg poprawek i kilka nowości względem poprzedniej wersji. 
5 listopada 2022 opublikowano patch pod nazwą "MaSzyna 22.11". Wydanie zawiera szereg poprawek i kilka nowości. Patch nie jest samodzielną paczką, a jedynie łatką na poprzednie wydanie wraz z patchami. 
Rozgrywka.
Symulator zawiera około 105 scenariuszy opartych na 15 sceneriach. Część scenerii jest przestarzała i nie rozwijana, są to m.in. Moczniki, Zwierzyniec, Tarniowo. Na tych sceneriach rozgrywka może nie być w pełni możliwa. W większości przypadków scenariusz polega na poprowadzeniu pociągu pomiędzy dwiema stacjami z opcją powrotu lub bez. Istnieją też scenariusze manewrowe, w których jazdy odbywają się wyłącznie w ramach jednej stacji (fikcyjne scenerie Manewrowo 3 czy Bocznica E.C Dobre), a użytkownik musi ręcznie przekładać niektóre rozjazdy/zwrotnice. Czas trwania scenariuszy jest zróżnicowany od 30 minut do 3 godzin. Niektóre nowsze scenariusze używają zdarzeń losowych, co powoduje, że za każdym razem symulacja przebiega inaczej. W zależności od scenariusza inne może być przygotowanie pociągu do wyjazdu – od pociągu stojącego przy peronie i oczekującego na podanie wolnej drogi po wyjazd z lokomotywowni, podłączanie do składu i wykonanie próby hamulca. Również zakończenie scenariusza może polegać na zatrzymaniu pociągu na stacji końcowej, albo na odstawieniu wagonów na tory postojowe i zjechaniu do lokomotywowni. Niektóre scenariusze wymagają pozostawienia dotychczasowego składu na docelowej stacji, a następnie zabrania innych wagonów. W każdym przypadku należy się zapoznać z opisem scenariusza, dostępnym w oddzielnym pliku albo widocznym po wybraniu scenariusza i pociągu do prowadzenia.
Podczas jazdy można spotkać pociągi prowadzone przez komputer (AI). Scenariusze na niektórych sceneriach (Quark, Krzyżowa, Bałtyk) zorganizowane są tak, że użytkownik przejmuje jeden z kilku dostępnych pociągów, a komputer steruje pozostałymi. W innych scenariuszach dla użytkownika przeznaczony jest tylko jeden skład (znaczna większość scenariuszy), natomiast pociągi prowadzone przez komputer pełnią głównie funkcje dekoracyjne.
Scenariusze przygotowane w paczce zostały przetestowane z umieszczonym w nich taborem. Użytkownik może (np. za pomocą startera) zmienić pojazdy kolejowe w danym scenariuszu na inne, jednak czasem może to skutkować nieprawidłowym przebiegiem scenariusza (np. gdy zbyt słaba lokomotywa lub zbyt wiele wagonów przełoży się na wydłużenie czasu jazdy).
Symulator nie posiada żadnego systemu punktacji czy oceny zachowań użytkownika. Jedynym zapisem przeprowadzonej jazdy może być tzw. taśma z Haslera (prędkościomierza), na której widoczne są poślizgi, przekroczenia prędkości czy błędy typu brak hamowania kontrolnego. Na forum umieszczono specjalne wątki do zamieszczania taśm z jazdy oraz oceniania ich. W skrajnym przypadku użytkownik może doprowadzić do uszkodzenia prowadzonej lokomotywy, wykolejenia pociągu lub zderzenia uniemożliwiającego dalszą jazdę.
Symulator nie posiada mechaniki realistycznych zderzeń ani katastrof kolejowych.
Zakres symulacji.
Pojazdy kolejowe
Symulacja ruchu wagonów i lokomotyw oparta jest na modelu fizycznym, opracowanym na podstawie dostępnych charakterystyk trakcyjnych. Symulacja zachowania hamulców jest wykonywana przez wyodrębniony moduł, zwany SPKS, opracowany na podstawie literatury przedmiotu oraz pomiarów. Możliwe jest sprzęganie wagonów za pomocą sprzęgów śrubowych i węży pneumatycznych. Zespoły trakcyjne mogą być łączone sprzęgiem Scharfenberga.
Symulacja sterowania z kabiny obejmuje baterię, wyłącznik szybki, sprężarkę, przekaźniki nadmiarowe (główny oraz przetwornicy i ogrzewania), nastawniki: kierunkowy, jazdy i bocznikowania, zawory maszynisty FV4a oraz H14K1, hamulec przeciwpoślizgowy, piasecznicę, zapalanie świateł białych i czerwonych, sterowanie drzwiami, sygnały dźwiękowe, komputery pokładowe, czuwak aktywny oraz kasowanie samoczynnego hamowania pociągu. Ponadto z poziomu przedziału maszynowego można odłączyć uszkodzone silniki.
Trakcja elektryczna
Podstawowym i najwierniej symulowanym pojazdem jest lokomotywa elektryczna EU07. Symulacja sterowania z kabiny obejmuje dodatkowo podnoszenie i opuszczanie pantografów, przetwornicę, rozłączenie styczników liniowych, rozruch wysoki. Symulacja innych lokomotyw bazuje na symulacji EU07, są dołożone dodatkowe urządzenia jak np. wał kułakowy i obsługa drzwi w EZT. Model silnika obejmuje rozruch oporowy i rozruch silników asynchronicznych oparty o falowniki trakcyjne. Stworzono również napęd asynchroniczny.
Trwają prace nad symulacją spadków napięć na sieci trakcyjnej prądu stałego.
Trakcja spalinowa
Na chwilę obecną, działanie spalinowozów jest mocno usprawnione względem poprzednich wersji. Od wydania 18.03, w symulatorze obecna jest nowa fizyka spalinowozów, dzięki której przy rozruchu silnika, a także przy niskich obrotach, możemy "odczuć" wibracje których intensywność jest m/w taka sama jak w przypadku prawdziwych lokomotyw. Ponadto przed uruchomieniem silnika musimy załączyć pompkę paliwa oraz oleju, możemy to zrobić za pomocą kombinacji klawiszy lub z pulpitu za pomocą myszy. Cały czas prowadzone są prace nad możliwie jak najdokładniejszym odwzorowaniem pracy lokomotyw spalinowych, w ramach udoskonalania symulacji w wersji 19.08 zostały dodane spaliny - intensywność dymu odzwierciedla moc i obroty silnika.
Sterowanie ruchem
W zakresie sterowania ruchem symulator uwzględnia wszystkie sygnalizatory i znaki używane przez PKP, aczkolwiek niektóre znaki nie wpływają na ruch pojazdów, np. wskaźniki na liniach zelektryfikowanych. 
Pojazdy drogowe
W bardzo uproszczony sposób symulowane są samochody, autobusy i ciężarówki. Zatrzymują się one przed zamkniętymi przejazdami i ruszają po otwarciu zapór. Elementem dekoracyjnym są również łódki na niektórych scenariuszach.

</doc>
<doc id="200336" url="https://pl.wikipedia.org/wiki?curid=200336" title="Warszawska Brygada Obrony Narodowej">
Warszawska Brygada Obrony Narodowej

Warszawska Brygada Obrony Narodowej - brygada Obrony Narodowej Wojska Polskiego II Rzeczypospolitej.
Dowództwo brygady stacjonowało w Warszawie.
Działania w kampanii wrześniowej.
25 sierpnia 1939 roku z Dworca Gdańskiego w Warszawie oddziały wyruszyły jako załogi bezpieczeństwa, które poza linią obrony Armii „Modlin” obsadziły przyczółki mostowe: Zegrze, Płock, Pułtusk i Wyszogród.
Zadaniem brygady było zorganizowanie obrony na przyczółkach i przygotowanie niszczeń na przedpolu.
Ze składu brygady utworzono samodzielne zgrupowania:
a pozostałe pododdziały podporządkowano dowódcom wielkich jednostek:

</doc>
<doc id="200342" url="https://pl.wikipedia.org/wiki?curid=200342" title="Edgar Hoover">
Edgar Hoover



</doc>
<doc id="200343" url="https://pl.wikipedia.org/wiki?curid=200343" title="Kuku-nor">
Kuku-nor

Kuku-nor (; tyb.: མཚོ་སྔོན་པོ, Wylie: "Mtsho-sngon-po", ZWPY: "Co Ngoinbo") – słone, bezodpływowe jezioro pochodzenia tektonicznego w Chinach, w prowincji Qinghai. Zajmuje powierzchnię ok. 4,5 tys. km² i leży na wysokości 3196 m n.p.m., jego maksymalna głębokość to 33 m.
Przyjęta na Zachodzie nazwa "Kuku-nor" pochodzi z języka mongolskiego i oznacza dosłownie „Błękitne Jezioro”.
Jezioro położone jest w tektonicznym zagłębieniu Wyżyny Tybetańskiej, w górach Qilian Shan, pomiędzy pasmem Datong Shan na północy a Qinghai Nanshan na południu. Zasilane jest 23 rzekami i strumieniami, z których największą jest Buh He. Jezioro stopniowo zanika, kiedyś miało powierzchnię ok. 6000 km². Przez 5 miesięcy w roku jezioro jest zamarznięte. Występują ryby, głównie z rodziny karpiowatych.
Jezioro Kuku-nor zostało zbadane w 1872 roku przez Nikołaja Przewalskiego.

</doc>
<doc id="200346" url="https://pl.wikipedia.org/wiki?curid=200346" title="Fiołek bagienny">
Fiołek bagienny

Fiołek bagienny ("Viola uliginosa") – gatunek rośliny z rodziny fiołkowatych ("Violaceae"). Występuje od wschodnich Niemiec po centralną Rosję, od południowej Szwecji po północno-zachodnią Chorwację.
Biologia i ekologia.
Bylina, hemikryptofit. Kwitnie w kwietniu i maju. Rośnie na brzegach strumieni, na terenach z wysiękami wodnymi, najczęściej w obrębie zbiorowisk łęgowych.
Zagrożenia i ochrona.
Roślina objęta w Polsce ścisłą ochroną. 
Informacje o stopniu zagrożenia na podstawie:
Zmienność.
Tworzy mieszańce z fiołkiem psim, fiołkiem Rivina i prawdopodobnie fiołkiem błotnym.

</doc>
<doc id="200354" url="https://pl.wikipedia.org/wiki?curid=200354" title="Dzwonek karkonoski">
Dzwonek karkonoski

Dzwonek karkonoski, dzwonek Baumgartena ("Campanula bohemica") – gatunek rośliny z rodziny dzwonkowatych ("Campanuaceae" Juss.). Na świecie ma swoje stanowiska wyłącznie w Karkonoszach oraz w Wysokim Jesioniku. Są to odrębne podgatunki, oba nieliczne.
Biologia i ekologia.
Bylina, hemikryptofit. Kwitnie w lipcu i sierpniu. Prawdopodobnie jest to roślina wiatrosiewna, jednakże w naturze nie rozmnaża się przez nasiona, lecz wyłącznie wegetatywnie, z kłączy. Występuje na glebach świeżych i wilgotnych, bogatych w związki humusowe, o odczynie słabo kwaśnym i obojętnym. Tworzy skupiska do parudziesięciu osobników, często zaś rośnie pojedynczo. W Karkonoszach występuje na wysokości 1050-1430 m n.p.m., najczęściej w piętrze subalpejskim.
Zagrożenia i ochrona.
Roślina od 2004 objęta jest ścisłą ochroną gatunkową. Informacje o stopniu zagrożenia na podstawie:
W Polsce występuje łącznie kilkaset stanowisk: Hala Szrenicka, nad Szrenickim Potokiem, pod Łabskim Szczytem, Mały Śnieżny Kocioł, Wielki Śnieżny Kocioł, Czarny Kocioł, nad potokiem Sopot, Karkonoska Przełęcz, Kocioł Wielkiego Stawu, Kocioł Małego Stawu, Hala Złotówka, Kocioł Łomniczki, Śnieżka, przełęcz Okraj. Na licznych stanowiskach spada liczebność jego populacji wskutek zmiany stosunków wodnych, zaprzestania wypasu, co skutkuje zalesianiem jego stanowisk, a także wskutek zwiększonego ruchu turystycznego i krzyżowania się z dzwonkiem okrągłolistnym.

</doc>
<doc id="200356" url="https://pl.wikipedia.org/wiki?curid=200356" title="Moc bierna">
Moc bierna

Moc bierna w obwodach prądu zmiennego jest wielkością opisującą pulsowanie energii elektrycznej między elementami obwodu elektrycznego. Ta oscylująca energia nie jest zamieniana na użyteczną pracę lub ciepło, niemniej jest ona konieczna do funkcjonowania maszyn elektrycznych (np. transformatorów, silników). Energia jest pobierana ze źródła w części okresu przebiegu zmiennego, magazynowana przez odbiornik (w postaci energii pola elektrycznego lub magnetycznego) i oddawana do źródła w innej części okresu, co jest związane z zanikiem pola w odbiorniku.
Dla przebiegów sinusoidalnie zmiennych moc bierna jest definiowana jako iloczyn wartości skutecznych napięcia i prądu, oraz sinusa kąta przesunięcia fazowego między napięciem a prądem:
gdzie:
Wyróżnia się:
Jednostką mocy biernej ("Q") jest war (z ang. "var – Volt Ampere Reactive").
W elektroenergetyce najczęściej operuje się jednostką Mvar.
Dla przebiegów niesinusoidalnych (odkształconych) istnieje kilka konkurujących ze sobą definicji mocy biernej, oraz oddzielnej mocy odkształceń. Żadna z nich nie jest przyjęta za obowiązującą przez całą międzynarodową społeczność elektryków i elektroników.
Występowanie mocy biernej powoduje zwiększenie natężenia prądu, co zwiększa straty energii elektrycznej w urządzeniach wytwarzających i przesyłających energię elektryczną prądu przemiennego (generatorach, liniach przesyłowych i transformatorach).

</doc>
<doc id="200358" url="https://pl.wikipedia.org/wiki?curid=200358" title="Brzoza karłowata">
Brzoza karłowata

Brzoza karłowata ("Betula nana" L.) – gatunek karłowatego krzewu z rodziny brzozowatych ("Betulaceae"). Występuje głównie w tundrze półkuli północnej. We florze polskiej brzoza karłowata jest reliktem glacjalnym.
Rozmieszczenie geograficzne.
Zasięg geograficzny obejmuje tereny w strefie klimatu arktycznego i umiarkowanego chłodnego na półkuli północnej. Rośnie w północnej Azji i Europie. Na kontynencie tym izolowane stanowiska znajdują się w części środkowej (m.in. w Polsce), a nawet południowej (Rumunia, Włochy, Francja), gdzie rośnie na odizolowanych stanowiskach w górach. W Ameryce Północnej występuje na Grenlandii, w Kanadzie i Alasce.
W polskich Karpatach roślina wyginęła. W Polsce występuje jeszcze na 3 reliktowych stanowiskach:
Biologia i ekologia.
Roślina wieloletnia, nanofanerofit. Kwitnie w kwietniu–maju, jest wiatropylna. Preferuje gleby kwaśne, torfiaste, odpowiednio wilgotne. Rośnie na torfowiskach wysokich i ich obrzeżach. Roślina całkowicie mrozoodporna. W klasyfikacji zbiorowisk roślinnych gatunek charakterystyczny dla związku (All.) "Oxycocco-Empetrion". Liczba chromosomów 2n= 28.
Zmienność.
Tworzy mieszańce z brzozą brodawkowatą i b. omszoną.
Wyróżniane są dwa podgatunki:
Zagrożenia i ochrona.
Roślina objęta w Polsce ochroną gatunkową.
Kategorie zagrożenia gatunku:
Najpoważniejszym zagrożeniem dla tej rośliny jest osuszanie podmokłych terenów na których występuje oraz zagłuszanie jej przez inne, bardziej ekspansywne drzewa.

</doc>
<doc id="200361" url="https://pl.wikipedia.org/wiki?curid=200361" title="Maurice Greene (lekkoatleta)">
Maurice Greene (lekkoatleta)

Maurice Greene (ur. 23 lipca 1974 w Kansas City, w stanie Kansas) – amerykański lekkoatleta; sprinter.
Kariera.
Swoją przygodę ze sportem rozpoczął od futbolu amerykańskiego. Za namową swojego starszego brata rozpoczął jednak treningi sprinterskie, które bardzo szybko przyniosły znakomite efekty. Co prawda w pierwszej dużej imprezie, w jakiej wystartował – lekkoatletycznych Mistrzostwach Świata w 1995 w Göteborgu odpadł już w ćwierćfinale biegu na 100 metrów, ale już dwa sezony później zdobył swój pierwszy tytuł mistrza świata na dystansie 100 m z czasem 9,86 s. (Ateny 1997). Od tego momentu rozpoczęła się jego totalna dominacja na tym dystansie. Tytuł mistrzowski Greene bronił jeszcze dwukrotnie – na Mistrzostwach Świata w 1999 w Sewilli oraz w 2001 w Edmonton. Jakby na potwierdzenie dominacji w 1999 w Atenach ustanowił rekord świata na dystansie 100 m – 9,79 s., który był lepszy od poprzedniego rekordu Donovana Bailey'go aż o 0,05 s. Na Igrzyskach Olimpijskich w 2000 w Sydney, Greene zdobył złoty medal na dystansie 100 m oraz w sztafecie 4 x 100 metrów (startował również na 200 metrów w eliminacjach olimpijskich dla amerykańskich lekkoatletów, ale z powodu kontuzji biegu nie ukończył i w efekcie nie wystartował na tym dystansie w Sydney).
W 2002 Greene stracił rekord świata na 100 m na rzecz Tima Montgomery'ego, który osiągnął czas 9,78 s. W tym czasie Greene leczył kontuzję i mógł tylko biernie przyglądać się poczynaniom Montgomery'ego, który jak się później okazało, został oskarżony i zdyskwalifikowany za stosowanie nielegalnego dopingu, po czym odebrano mu rekord świata.
Na Igrzyskach Olimpijskich w 2004 w Atenach Greene zajął 3. miejsce na 100 m, zaś wraz ze sztafetą 4 x 100 m wywalczył srebrny medal, ustępując sztafecie brytyjskiej zaledwie o 0,01 s.
Jego złote medale wygrane w 1999 w Sewilli na dystansach 100 m i 200 m były pierwszym przypadkiem w historii lekkoatletyki złota wygranego na obu dystansach na jednych mistrzostwach świata przez tego samego biegacza, wyczyn od tamtego czasu powtórzony przez jego krajanów Justina Gatlina w Helsinkach w 2005 i Tysona Gaya w Osace w 2007 oraz Jamajczyka Usaina Bolta w 2009, 2013 i 2015.
Sześciokrotnie zdobywał złote medale mistrzostw USA.
W całej karierze przebiegł 53-krotnie dystans 100 m poniżej 10 sekund.
Obecnie jest ekspertem telewizji Eurosport podczas zawodów lekkoatletycznych.

</doc>
<doc id="200362" url="https://pl.wikipedia.org/wiki?curid=200362" title="Bodrum">
Bodrum

Bodrum (gr. "Αλικαρνασσός", formalnie "Bodrum", poprzednio "Petronium", pierwotnie Halikarnas) – miasto i dystrykt w południowo-zachodniej Turcji w prowincji Muğla, nad Morzem Egejskim, na północnym zachodzie zatoki Gökova, na półwyspie Bodrum, naprzeciw greckiej wyspy Kos.
Znana miejscowość wypoczynkowa na Riwierze Egejskiej, słynąca z klubów nocnych, sportów wodnych oraz zabytków. Każdego roku Bodrum odwiedza kilkaset tysięcy turystów.
Od 2013 r. - w wyniku reformy terytorialnej, przeprowadzonej na mocy prawa metropolitalnego - granice administracyjne miasta Bodrum pokrywają się z granicami dystryktu Bodrum (i tym samym całego półwyspu Bodrum), w związku z czym w skład miasta Bodrum wchodzi aż 56 jednostek osadniczych (dawnych wsi) z 10 niegdysiejszych gmin. Według stanu na 31 grudnia 2021, obszar o powierzchni 656,06 km² zamieszkuje 187 284 osób. Liczbę mieszkańców "właściwego" Bodrum (ścisłego miasta Bodrum sprzed reformy z 2013 r.) szacuje się na 50–60 tys.
Historia.
Pod panowaniem perskim Bodrum było stolicą satrapii Karia, a dogodne położenie zapewniało mu pewną autonomię. Po śmierci jednego z władców, Mauzolosa w 353 r. p.n.e., jego żona Artemizja zatrudniła greckich architektów Satyrosa i Pitiosa oraz rzeźbiarza Skopasa do budowy pomnika na jego cześć. Tak powstało pierwsze mauzoleum, jeden z siedmiu cudów świata. W 1402 r. joannici rozpoczęli budowę zamku Świętego Piotra, a nazwę miasta zmieniono na Petronium. W latach 80. XX w. Bodrum - wraz z Marmaris, Çeşme, Kuşadası, Antalią i Alanią - stało się ważnym ośrodkiem turystycznym w Turcji.
Turystyka i dojazd.
Bodrum jest typowo turystycznym kurortem, a turystyka stanowi dla jego mieszkańców ważne źródło utrzymania. W samym mieście nie ma dobrych piaszczystych plaż, które jednak znaleźć można w niektórych pobliskich miejscowościach. Samo Bodrum charakteryzuje się dobrą infrastrukturą turystyczną, oferuje możliwość uprawiania sportów wodnych, żeglowania oraz zapewnia atrakcje życia nocnego.
30 km od centrum miasta znajduje się Port lotniczy Bodrum-Milas. Z samego Bodrum, jak i z pobliskiego Turgutreis wypływają liczne promy oraz statki, oferujące wycieczki na pobliskie greckie wyspy, a także rejsy po okolicznych zatokach. Bodrum posiada duży dworzec autobusowy zapewniający połączenia kołowe z całym krajem. Brak natomiast dworca kolejowego.

</doc>
<doc id="200365" url="https://pl.wikipedia.org/wiki?curid=200365" title="Kliper">
Kliper



</doc>
<doc id="200378" url="https://pl.wikipedia.org/wiki?curid=200378" title="Minna (miasto)">
Minna (miasto)

Minna to miasto w zachodniej części środkowej Nigerii, stolica stanu Niger. Liczy około 201 tys. mieszkańców (2006).
Siedziba uczelni: Federal University of Technology. Ośrodek wydobycia złota. Centrum handlu i przemysłu spożywczego, skórzanego, metalowego i tekstylnego.
Minna jest węzłem transportowym, posiada niewielkie lotnisko.
Badania archeologiczne wskazują, iż osadnictwo miało tu miejsce już 47-37 tysięcy lat temu.

</doc>
<doc id="200380" url="https://pl.wikipedia.org/wiki?curid=200380" title="Forza Italia">
Forza Italia

Forza Italia – włoska partia polityczna założona 18 stycznia 1994 przez Silvia Berlusconiego, który był jej przewodniczącym przez cały okres funkcjonowania. Rozwiązana w 2009 i przekształcona w Lud Wolności. Miała charakter centroprawicowy, należała do Europejskiej Partii Ludowej.
Historia.
W 1994 była główną częścią koalicji Oś Wolności, która jednak upadła, gdy Liga Północna opuściła ten sojusz. Odzyskała władzę w 2001 z poparciem LN, tworząc koalicję Dom Wolności, którą sprawowała do 2006. W 2009 formalnie rozwiązana. W 2013 powstała nowa partia o takiej samej nazwie.

</doc>
<doc id="200385" url="https://pl.wikipedia.org/wiki?curid=200385" title="Wrocławskie Centrum Sieciowo-Superkomputerowe">
Wrocławskie Centrum Sieciowo-Superkomputerowe

Wrocławskie Centrum Sieciowo-Superkomputerowe (WCSS) jest środowiskowym centrum świadczącym usługi informatyczne dla regionu dolnośląskiego. WCSS powstało w 1995 roku i jest zlokalizowane przy Politechnice Wrocławskiej. Do głównych zadań WCSS należy eksploatacja i rozbudowa sieci rozległej Wrocławskiej Akademickiej Sieci Komputerowej (WASK), komputerów dużej mocy oraz rozwój sieciowych usług informacyjnych.
Wrocławska Akademicka Sieć Komputerowa.
WASK to dolnośląska sieć rozległa spinająca wiele sieci lokalnych abonentów całego regionu i zapewniająca dostęp do krajowych i światowych usług internetowych i komputerów dużej mocy, pełniąca rolę miejskiej sieci szkieletowej.
Początkowo szkielet sieci WASK był pętlą FDDI łączącą sieci lokalne uczelni i instytutów naukowych, potem powstała sieć szkieletowa ATM, umożliwiająca tworzenie sieci wirtualnych i transmisje multimedialne. W roku 2003 zastąpiono pętlę FDDI strukturą gigabitową. W roku 2009 WASK przeszła kolejną modernizację. W WASK wykorzystywane są routery wyposażone w interfejsy 10 Gigabit Ethernet i wykorzystujące protokół transportowy MPLS. Infrastruktura sieci WASK obejmuje ponad 100 km tras światłowodowych i ponad 20 węzłów umiejscowionych głównie w budynkach wrocławskich uczelni i instytucji samorządowych. W skład typowego węzła sieci WASK wchodzą przełącznice światłowodowe, urządzenia aktywne (rutery lub przełączniki Ethernet) oraz urządzenia zasilania awaryjnego (UPS). WASK jest zbudowana w oparciu o sprzęt m.in. Alcatel-Lucent, Cisco, Juniper Networks.
Do sieci WASK podłączonych jest kilkaset sieci lokalnych zawierających ponad 20 000 komputerów. Sieć WASK jest podłączona do ogólnopolskiej akademickiej sieci PIONIER, a za jej pośrednictwem do europejskiej sieci GEANT. WASK dysponuje przyłączami w siedzibach takich operatorów jak Exatel, TK-Telekom, TP.
Komputery dużej mocy.
KDM zainstalowane w WCSS wykorzystywane są przez kilkaset zespołów badawczych do obliczeń z zakresu chemii, fizyki, mechaniki, informatyki i innych dziedzin. Główne komputery dużej mocy w WCSS to:
Maszyny wycofane z użytkowania:
Użytkownicy mają do dyspozycji wiele pakietów oprogramowania, w tym Gaussian, GAMESS, pakiety Materials Studio i Discovery Studio, MOLPRO, MOLCAS, Abaqus, Matlab i inne.
Usługi sieciowe.
Usługi sieciowe świadczone przez WCSS to: serwery wirtualne WWW, poczta elektroniczna ze skanowaniem antywirusowym i antyspamowym, UseNet, W3Cache, DNS, FTP, Jabber (serwer: jabber.wroc.pl). Wykorzystywane są do tego komputery Sun Microsystems Enterprise 4500, Fire V880 i V280 i inne.
Archiwizacja danych.
Archiwizacja danych w WCSS wykorzystuje system składający się z biblioteki taśmowej ADIC Scalar 10K (700 taśm typu LTO3), sieci Storage Area Network i macierzy dyskowych Fibre Channel, Serial ATA i Parallel-ATA o łącznej pojemności ok. 3 PB. Całość zarządzana jest przez oprogramowanie IBM Tivoli Storage Manager.
Projekty.
WCSS brało lub bierze udział w wielu projektach badawczych i rozwojowych o zasięgu krajowym i międzynarodowym, m.in.:

</doc>
<doc id="200391" url="https://pl.wikipedia.org/wiki?curid=200391" title="Rovinj">
Rovinj

Rovinj (wł. "Rovigno") – miasto w Chorwacji, w żupanii istryjskiej, siedziba miasta Rovinj. Leży nad Morzem Adriatyckim na półwyspie Istria. W 2011 roku liczyło 13 056 mieszkańców. Patronką miasta jest Eufemia z Chalcedonu.
Historia.
Historia Rovinja sięga VII wieku p.n.e., był wówczas osadą plemienia Iliria. W 129 p.n.e. znalazł się pod panowaniem Imperium Rzymskiego. Rzymianie miasto nazywali "Arupiunum" albo "Mons Rubineus", później "Ruginium" i w końcu "Ruvinium". Zbudowano je na wyspie blisko wybrzeża. W 856 był atakowany przez Słowian pod wodzą księcia Domagoja. Dopiero w 1763 miasto połączono z lądem zasypując cieśninę. Po rozpadzie cesarstwa około V wieku w stał się częścią Bizancjum. Od VI do VIII wieku należał do Egzarchatu Rawenny. W 788 stał się częścią Imperium Frankońskiego, którzy ufortyfikowali miasto. Nie zabezpieczyło to jednak przed ciągłymi oblężeniami i zniszczeniami czynionymi przez Saracenów i piratów w IX i X wieku. Przez kolejne wieki miejscowość należała do władców feudalnych. Od 1209 była rządzona przez patriarchę Akwilei. W latach 1283–1797 weszła w skład Republiki Wenecji. Miasto również w tym czasie otrzymało prawa miejskie (1531). Miasto za czasów Wenecjan zostało dobrze ufortyfikowane posiadając mury miejskie z trzema bramami. Istniejące do dzisiaj mury miejskie, barokowa brama miejska zwana „Łuk Balbi” (1680) i późnorenesansowa wieża zegarowa, pochodzą właśnie z okresu panowania Wenecji.
Po upadku Wenecjan i po czasach napoleońskich, Rovinj stał się częścią Cesarstwa Austriackiego do czasu I wojny światowej. Pod panowaniem Habsburgów (1813–1920) miasto szybko się rozwijało. Stało się największym miastem na zachodnim wybrzeżu Istrii. Wówczas powstał zakład przetwórstwa rybnego, fabryka tytoniu, teatr oraz lecznica Marii Teresy. Od 1920 do 1945 należała do Włoch, by po II wojnie światowej stać się częścią Socjalistycznej Republiki Chorwacji w ramach Socjalistycznej Federacji Republik Jugosławii. Podczas tego okresu większość włoskich mieszkańców opuściło miasto. Dzisiaj leży w granicach Republiki Chorwacji (1991).
13 sierpnia 1914 r. sześć mil morskich na południowy zachód od latarni morskiej na wyspie św. Ivan na Pučini (San Giovanni in Pelago) koło Rovinja zatonął na Adriatyku statek pasażerski "Freiherr Gautsch". Spośród 529 pasażerów (żołnierze i dzieci do lat 10 nie byli rejestrowani) uratowało się zaledwie 190.
Gospodarka.
W mieście rozwinął się przemysł rybny, winiarski oraz tytoniowy.
Polonica.
Na wyspie św. Katarzyny koło Rovinja znajduje się pałacyk hrabiego Ignacego Korwin-Milewskiego zbudowany na przełomie XIX/XX wieku według projektu krakowskiego architekta Teodora Talowskiego. Korwin-Milewski posiadał w swojej rezydencji wspaniałą kolekcję polskiego malarstwa w tym dzieła takich malarzy jak Gierymskiego, Chełmońskiego, Pankiewicza, Wyczółkowskiego, Stanisławskiego, de Laveaux, Malczewskiego, Matejki.

</doc>
<doc id="200393" url="https://pl.wikipedia.org/wiki?curid=200393" title="MANIAC I">
MANIAC I

MANIAC I () – komputer oparty na architekturze von Neumanna, zbudowany w Los Alamos National Laboratory na przełomie lat 40. i 50. i uruchomiony w marcu 1952. W 1957 r. został zastąpiony przez maszynę MANIAC II; komputer elektroniczny pierwszej generacji.
Dane techniczne.
Posiadał pamięć operacyjną 600 słów, pamięć zewnętrzna 80K, taktowany był zegarem 11kHz, zbudowany był z 2400 lamp elektronowych. Zespołem programistów kierował Stanisław Ulam. Był to najpotężniejszy komputer swoich czasów.
Zastosowania.
Tworzenie broni.
Był on wykorzystywany głównie do pomocy przy projektowaniu bomby wodorowej.
Rozgrywki szachowe.
Był to również komputer, który pierwszy rozegrał partię szachów z człowiekiem. Nie był to jednak pierwszy program komputerowy, który to zrobił (Alan Turing rozegrał partię szachów pomiędzy programem napisanym na kartce, wykonywanym przez niego samego - "człowiek CPU", a Alick Glennie, Manchester 1952).
Pierwszym programem stworzonym na komputerze MANIAC był właśnie program szachowy. Komputer wygrał partię rozegraną przy zmodyfikowanych warunkach (szachownica 6x6, bez gońców) przeciwko początkującemu szachiście.
Zapis partii.
Poniżej podano zapis partii rozegranej w Los Alamos w 1956 r. między komputerem MANIAC a człowiekiem:
"1.d3 b4 2.Nf3 d4 3.b3 e4 4.Ne1 a4 5.bxa4? [5.Nd2 and 6.Nd2-c4+ Nbcxc4 7.b3xc4 with a good game] 5...Nxa4 6.Kd2? Nc3 7.Nxc3 bxc3+ 8.Kd1 f4 9.a3 Rb6 10.a4 Ra6 11.a5 Kd5 12.Qa3 Qb5 13.Qa2+ Ke5 14.Rb1 Rxa5 15.Rxb5 Rxa2 16.Rb1 [to prevent 16...Ra1 mate!] 16...Ra5 17.f3 Ra4 18.fxe4 c4 19.Nf3+ Kd6 20.e5+ Kd5 21.exf6Q Nc5 22.Qf6xd4+ Kc6 23.Nf3-e5 mate."

</doc>
<doc id="200397" url="https://pl.wikipedia.org/wiki?curid=200397" title="MANIAC 1">
MANIAC 1



</doc>
<doc id="200398" url="https://pl.wikipedia.org/wiki?curid=200398" title="Dwutygodnik">
Dwutygodnik

Dwutygodnik – czasopismo, które ukazuje się regularnie w odstępie dwóch tygodni, zazwyczaj dwa razy w miesiącu.
W odróżnieniu od tygodników liczba wychodzących dwutygodników jest raczej niska.
Przeważnie dwutygodniki poświęcone są jakiejś konkretnej problematyce, np. sztuce, nauce, technice, turystyce, grom komputerowym, a także konkretnym regionom geograficznym oraz problematyce politycznej i społecznej, co przybliża je do formy miesięczników.

</doc>
<doc id="200399" url="https://pl.wikipedia.org/wiki?curid=200399" title="Akure">
Akure

Akure – miasto w Nigerii, stolica stanu Ondo. Według danych szacunkowych z 2012 roku liczyło około 940 tys. mieszkańców. W okolicach miasta odnaleziono najstarsze w Afryce Zachodniej skamieniałe szczątki człowieka, datowane na 11 tys. lat.
Miasto jest siedzibą uczelni: Federal University of Technology. Mieszczą się tu również liczne rozgłośnie radiowe i telewizyjne. Akure jest ośrodkiem handlu. Posiada stadion drugoligowego klubu piłkarskiego.
W mieście rozwinęło się rzemiosło tkackie oraz przemysł drzewny. Akure stanowi ważny ośrodek produkcji i handlu ziarnem kakaowym.

</doc>
<doc id="200401" url="https://pl.wikipedia.org/wiki?curid=200401" title="Sebastian Riedel">
Sebastian Riedel

Sebastian Jerzy Riedel (ur. 2 marca 1978 w Tychach) – polski muzyk i gitarzysta.
Życiorys.
Jest synem Ryszarda Riedla, lidera zespołu Dżem i Małgorzaty Pol-Riedel. Ma o dwa lata młodszą siostrę Karolinę.
W 1993 założył zespół Cree, w którym jest wokalistą i gitarzystą oraz autorem większości repertuaru.
Życie prywatne.
Żonaty z Gabrielą, mają czterech synów: Samuela (ur. 2001), Ryszarda (ur. 2006) i bliźniaków: Maksymiliana i Błażeja.

</doc>
<doc id="200402" url="https://pl.wikipedia.org/wiki?curid=200402" title="Roussillon (Francja)">
Roussillon (Francja)

Roussillon (wym. ; , wym. ; ) – kraina historyczna w południowej Francji nad Morzem Śródziemnym w północno-wschodniej części Pirenejów. Większość jej terytorium stanowi francuska część historycznej Katalonii (tzw. Katalonia Północna). Stolicą i największym miastem jest Perpignan (katal. "Perpinyà").
W czasach rzymskich Roussillon (w nieco mniejszych granicach) było częścią prowincji Galia Narbońska. W 462 roku Teodoryk II przyłączył ten obszar, jako część tzw. Septymanii, do Królestwa Wizygotów. Od 719 roku kraina znajdowała się w rękach arabskich, a po zdobyciu jej przez króla Franków Pepina Małego w 760 roku, weszła w skład Akwitanii. W wyniku nadań i podziałów lennych pod koniec IX wieku wyodrębniło się hrabstwo Roussillon, którego pierwszym dziedzicznym władcą w 893 roku został Sunyer II. 
W 1172 roku Alfons II, hrabia Barcelony i król Aragonii, przyłączył hrabstwo do Aragonii. Obejmowało ono wówczas wyłącznie wschodnią część dzisiejszego Roussillon. W 1262 roku król aragoński Jakub I Zdobywca dokonał podziału swojego władztwa, w wyniku czego Roussillon, wraz z innymi hrabstwami pirenejskimi, wszedł w skład Królestwa Majorki, które objął jako lenno aragońskie w 1276 roku jego młodszy syn Jakub II. Ponownie połączone z Aragonią w 1344 roku. Hrabstwo, zastawione w 1463 roku przez Jana II Aragońskiego królowi Francji Ludwikowi XI, wróciło pod władzę Ferdynanda II Katolickiego w 1493 roku.
Ostatnia zmiana przynależności państwowej miała miejsce w 1659 roku, kiedy w wyniku ustaleń pokoju pirenejskiego kończącego wojnę francusko-hiszpańską, pięć comarques – Alta Cerdanya, Capcir, Conflent, Rosselló i Vallespir – zostało włączonych do Francji. Z nowych posiadłości utworzono prowincję, która przejęła nazwę od regionu stołecznego. W 1790 roku, w ramach reformy administracyjnej, do prowincji Roussillon dołączono oksytańskojęzyczny region Fenouillèdes (który pozostawał pod rządami Francji od średniowiecza) i utworzono z nich departament Pireneje Wschodnie. Departament ten wchodzi w skład regionu administracyjnego Langwedocja-Roussillon.
Z inkorporacji w ramach pokoju pirenejskiego wyłączone zostało jedynie miasto Llívia, które do dzisiaj pozostaje częścią terytorium Hiszpanii.

</doc>
<doc id="200403" url="https://pl.wikipedia.org/wiki?curid=200403" title="Oshogbo">
Oshogbo

Oshogbo lub Osogbo – miasto w Nigerii, stolica stanu Osun. Liczy około 157 tys. mieszkańców, głównie członków ludu Joruba. 
Ośrodek handlu i przemysłu. Węzeł drogowy; przez miasto przebiega ważna linia kolejowa z portu Lagos nad Zatoką Gwinejską do Nguru na północy kraju; w pobliżu lotnisko. Siedziba uczelni: Ladoke Akintola University. Na obrzeżach miasta znajduje się również Święty gaj bogini Oshun, wpisany na Listę dziedzictwa UNESCO.

</doc>
<doc id="200404" url="https://pl.wikipedia.org/wiki?curid=200404" title="Ciało ludzkie">
Ciało ludzkie

Ciało ludzkie – w szeroko pojętych naukach biologicznych jest synonimem organizmu ludzkiego. W antropologii filozoficznej i w wielu religiach jest ono drugim, obok duszy, elementem tworzącym człowieka jako osobę. Ciało ludzkie przed narodzinami, od 8 tygodnia ciąży do porodu, określane jest mianem płodu. Po śmierci nazywane jest zwłokami. W chrześcijaństwie, religii wyznającej zmartwychwstanie, w odniesieniu do ciał świętych, relikwiami.
Ciało w ujęciu biologicznym i biochemicznym.
Poznaniem budowy ciała ludzkiego zajmuje się anatomia człowieka i antropologia fizyczna.
Główne części ciała to: głowa, szyja, tułów oraz kończyny: górna i dolna.
Pod względem stopnia organizacji składniki ciała dzielone są na układy, np. układ nerwowy, układ krwionośny, organy, tkanki i komórki.
Rozwój i degeneracja ciała ludzkiego.
Prenatalny rozwój ciała.
Ciało ludzkie od momentu poczęcia istnieje najpierw w formie zarodkowej, a następnie w formie płodu.
Wkrótce po poczęciu i powstaniu, zygota zaczyna się dzielić, rozpoczynając z chwilą pierwszego podziału okres zarodkowy. Zarodek jeszcze w jajowodzie przechodzi stadium moruli (pierwsze 3-4 dni od zapłodnienia) i jako blastula trafia do macicy. Tu „leżakuje” przez następne 3-4 dni, przechodząc stadium blastocysty z maksymalnym blastocelem wewnątrz, a po zaniku osłonki przejrzystej (zona pellucida) w stadium trofoblastu (zmiana funkcjonalna). Komórki na biegunie zarodkowym (zwykle tam, gdzie jest mniej materiałów zapasowych), bardzo szybko się mnożą, tworząc wewnątrz węzeł zarodkowy, a na powierzchni początkowo syncytialny trofoblast. Po uzyskaniu bezpośredniego kontaktu ze śluzówką macicy, zwykle ok. 10-12 dnia od zapłodnienia, trofoblast wżera się w jej miąższ (koniec etapu jaja płodowego) i stopniowo pokrywa się kosmkami (kosmówka kosmata). Macica ze swej strony tworzy doczesną podstawową. Gdy w to miejsce po stronie zarodka dołączą komórki mezodermy, w skład której wchodzą naczynia krwionośne, krew i tkanka łączna, powstanie w 4. tygodniu łożysko.
Tymczasem węzeł zarodkowy rozwarstwia się tak, że od strony trofoblastu (tej wgłębiającej się w macicę) pojawia się kolejna przestrzeń wypełniona płynem i na całej powierzchni pokryta ektodermą – to początek owodni. Po stronie blastocysty, pod ektodermą leży drugi listek zarodkowy – endoderma. W tym momencie te dwie, w sumie niewielkie warstwy komórek, stanowią właściwy zarodek w stadium gastruli. W dalszej kolejności pojawiają się komórki mezodermy i wciskają się między warstwę ektodermy a endodermy. 
Około 15. dnia zarodek ma już trzy listki zarodkowe. Endoderma rozwija się, tworząc pęcherzyk żółtkowy wtórny. Jest on pusty, gdyż jajo człowieka jest oligolecytalne. Powstaje także omocznia, natomiast owodnia rozrasta się, otaczając zarodek i pozostałe błony płodowe. Tymczasem zarodek rośnie, a przy okazji postępuje różnicowanie tkankowe i organogeneza kończąca się w 8-9 tygodniu, powstaniem szpiku w kości ramieniowej. Przyjmuje się, że tu następuje koniec etapu zarodka, a początek etapu płodu. Niektórzy kończą tę fazę dopiero w 75 dniu.
W 4-5 tygodniu zarodek ma ok. 4 mm długości i łączy się z łożyskiem pępowiną. Następuje początek rozwoju szkieletu i układu mięśniowego oraz nerwowego – stadium pozbawionej nerwów cewki nerwowej. Pojawiają się zawiązki kończyn, nerek, tchawicy i płuc, wątroby i trzustki, oczu i uszu.
Rozwój układu nerwowego.
Układ nerwowy zaczyna się rozwijać bardzo wcześnie. Już około 4. tygodnia, gdy zarodek ma 10 mm długości, można zaobserwować u niego elementy komórkowe OUN. Zawiązki układu widoczne są już w 13. dniu, a w 20. dniu zostają uformowane zawiązki mózgu i rdzenia kręgowego. Zaraz potem zaczyna się kształtować kora mózgowa, pojawia się też pięć pęcherzyków mózgowych. Konfiguracja mózgu dokonuje się w ciągu 7. tygodni. Po tym okresie, jest ona podobna do konfiguracji mózgu człowieka dorosłego - mózg wysyła impulsy, które koordynują funkcje niektórych organów. Wtedy też tworzą się pierwsze synapsy w mózgu. Dalej dokonuje się rozwój kory mózgowej i osłonki mielinowej. Odbiór bodźców w tym czasie nie jest jeszcze zsynchronizowany, selektywny i uporządkowany. Komórki nerwowe osiągają całkowitą dojrzałość dopiero w 4. miesiącu po urodzeniu dziecka.
Proces starzenia się.
Nie ma jednej teorii wyjaśniającej starzenie się ciała ludzkiego. Proces starzenia się jest bardzo złożony. Jego źródła leżą w wielu różnych mechanizmach. Starzenie dotyczy prawdopodobnie wszystkich organizmów wielokomórkowych, z pewnymi wyjątkami, gdzie prawie nie obserwuje się starzenia. Proces jest zależny od działania genów oraz wpływu otoczenia na organizm. 
Starzenie się jest zdecydowanie najczęstszą, pośrednią przyczyną zgonów. Bezpośrednią przyczyną wszelkiej ludzkiej śmierci, jest faktycznie niedotlenienie mózgowe, czyli brak dopływu tlenu do mózgu. Spośród około 150 tysięcy ludzi, którzy umierają każdego dnia na całym świecie, około dwie trzecie – 100 tys. dziennie – umiera z przyczyn związanych z wiekiem. W krajach uprzemysłowionych stosunek ten jest znacznie większy, osiągając 90%&lt;ref name="doi10.2202/1941-6008.1011"&gt;&lt;/ref&gt;.
Biochemiczny skład ciała.
Z chemicznego punktu widzenia ciało ludzkie składa się z:
Ciało w biomedycynie.
Konwencja o prawach człowieka i biomedycynie zabrania, by ciało ludzkie i jego części "same w sobie" stanowiły źródła zysku (art. 21). Jeżeli w czasie interwencji medycznej pobrano część ludzkiego ciała, może być ona przechowywana i wykorzystana w celu innym niż ten, dla którego została pobrana tylko wtedy, gdy właściwie poinformowano o tym odpowiednie osoby i uzyskano ich zgodę (art. 22). Zakaz ten powtarza Protokół dodatkowy dotyczący transplantacji organów i tkanek pochodzenia ludzkiego (2002). Handel ludzkimi organami jest traktowany jak handel ludźmi.
Ciało w ujęciu filozoficznym.
Filozofia, inaczej niż sztuka, w ciągu swych dziejów – jak zauważył Stanisław Witold Kowalczyk – nie interesowała się ciałem człowieka samym w sobie. A jeśli już podejmowała refleksję nad ludzkim organizmem, czyniła to badając relację pomiędzy cielesnością a duchowością. Takie ukierunkowanie inspirowane było przez platonizm, manicheizm, a także w epoce nowożytnej kartezjanizm. Według Platona było ono "więzieniem duszy". W filozofii idealistycznej i wielu religiach ciało jest określane jako drugi obok duszy element tworzący człowieka.
Ciało w myśli Augustyna z Hippony.
Źródła Augustyna.
W bezpośredniej opozycji do manichejczyków i neoplatonizmu, Augustyn z Hippony zdecydowanie podkreślał dobroć ontyczną ciała ludzkiego. To prawda, że Augustynowa wizja relacji dusza-ciało kształtowała się także pod wpływem myśli Plotyna, np. gdy mówił o ciele jako partnerce i małżonce duszy. Ciało bowiem w łacinie jest rodzaju żeńskiego, dusza zaś ludzka w słowniku Augustyna była rodzaju męskiego: "animus". Jednak również pisma Warrona, jak również poglądy Starej Akademii i samego Arystotelesa na temat jedności duszy i ciała miały znaczący wpływ na nauczanie Augustyna. W jego rozumieniu człowiek to naturalna i relatywnie trwała psychofizyczna całość. Ciało ludzkie jest substancjalną rzeczywistością, w której znajduje się dusza jako w swym naturalnym podmiocie (Por. "O obyczajach Kościoła" 127; PL 32,1332).
Ewolucja myśli Augustyna.
Można dostrzec trzy etapy ewolucji nauczania Augustyna na temat ciała. 
Pierwszy etap przed nawróceniem na chrześcijaństwo. Dokonywał się najpierw pod wpływem ideologii manichejczyków, których był "słuchaczem" przez dziewięć lat. Następnie, zawiedziony manicheizmem, zainspirował się pismami neoplatońskimi. Obydwa nurty traktowały ciało negatywnie, pierwszy z wrogością, drugi co najmniej z niechęcią.
Drugim etapem, było zetknięcie się z doktryną chrześcijańską w Mediolanie, zwłaszcza z nauczaniem biskupa Ambrożego. W jego pismach z tego okresu, spotykamy trzy podstawowe prawdy o ciele ludzkim: 
Już w tym okresie można dostrzec wpływ Listów św. Pawła, gdy mówił o trudnościach związanych z ciałem, nie miał na myśli ciała jako takiego, lecz jego tendencje do zepsucia moralnego po grzechu pierworodnym (por. np. "O obyczajach Kościoła i obyczajach manichejczyków" I.22.40; "Przeciwko manichejczykom komentarz do Księgi Rodzaju" II, 7.8; "Objaśnienie psalmów" 141,17–19, "List" 164.5.16) i dążenia cielesne człowieka ("O wielkości duszy" 14.24). Mówił też często o ucieczce (łąc. "fuga"), w ślad za biblijnym napomnieniem, by nie żyć "według ciała" ("O kazaniu Pana na górze" 2.12.42). W tym okresie można spotkać stwierdzenia wyraźnie inspirowane nurtem platońskim, np. o duszy, która „opuści to mroczne więzienie ciała” ("Przeciw Akademikom" 3,9; por. "Solilokwia", 1,14.24). Jak wykazał N. Cipriani, ostatecznie jego model antropologiczny ukształtował się pod wpływem Warrona, który bronił doczesnej dobroci tak ciała, jak i duszy przed stoikami i Plotynem. Augustyn postrzegał ciało jako integralną część człowieka, podobnie jak dusza zmysłowa była dla niego integralną częścią duszy ludzkiej. Nie utożsamiał człowieka bynajmniej wyłącznie z duszą rozumną. Dusza w swej prawdziwej naturze jest według Augustyna ukierunkowana ku ciału ("O wielkości duszy" 13.22; "O nieśmiertelności duszy" 13.20). Miłość bliźniego, o której Augustyna czytał w Pierwszym Liście do Koryntian 6,15–20, zakładała uczestnictwo w jednym Ciele Chrystusa oraz uznanie, że w ciele chrześcijanie noszą Boga.
Trzeci okres, po święceniach prezbiteratu w 391 r., oznaczał dalsze dowartościowanie ciała pod wpływem studiów nad pismami Pawłowymi. Znaczące było szczególnie zdanie z Listu do Efezjan 5,29: „Przecież nigdy nikt nie odnosił się z nienawiścią do własnego ciała”. Augustyn pełniej uzmysłowił sobie znaczenie zmartwychwstania ciała. Pisał o tym w "Sprostowaniach" 1,17 odnosząc się do tego, co napisał w "O wierze i Symbolu" 10,24, że zmartwychwstanie oznacza, iż ciało przywrócone życiu nie będzie już poddane zniszczalności i śmiertelności ("kazanie" 155.13.14–14.15; "kazanie" 242A.3; "list" 140.6.16). Augustyn nie mówił już o pozostawieniu ciała za sobą, lecz ukazywał moc Boga, zdolną je przemienić ("Państwo Boże" 13.16–18, cf. 22.30). W odniesieniu do swych analiz fragmentu św. Pawła z Listu do Rzymian 7,24–25a, mówił więc o kontraście między „ciałem tej śmierci” a „ciałem tego życia” (np. "Małżeństwo i pożądliwość" 1.31,3-36; 2.6.16). Nadzieja na przemienione przez zmartwychwstanie ciało wyraża się także, według Augustyna, w trosce o ciała zmarłych, mówił o tym w dziełku "O trosce wobec zmarłych" 7.9 (por. "Przeciw Faustusowi" 11.3; "Państwo Boże" 22.30; "Sprostowania" 1,26).
Ciało ludzkie ma życie od duszy.
To co wyróżnia każde ciało, ożywione i nieożywione, w rozumieniu Augustyna, to „miara, liczba i waga” (łac. "mensura, numerum, pondus") ("List" 18.2). Ciało ludzkie żyje, podobnie jak inne żywe organizmy, rośliny i zwierzęta, dzięki duszy. Augustyn opisywał rolę duszy w funkcjonowaniu ciała:
Także funkcje zmysłowe ciała, jak widzenie, odczuwanie zapachów, doznawanie bólu, emocji, ciało zawdzięcza duszy. Zapewnia ona także harmonijny rozwój ciała w okresie prenatalnym ("O wielkości duszy" 33.71).
Augustyn, zgodnie z tradycją antyczną, ukazywał wyprostowaną sylwetkę jako charakterystyczną dla ciała ludzkiego, odróżniającą je od ciał zwierzęcych. Ciało ludzkie zawdzięcza to duszy rozumnej, noszącej w sobie obraz Boży i kierującej człowieka ku wartościom duchowym:
Augustyn używał dwóch słów na określenie ludzkiego ciała: „corpus” i „caro”. W dziele "O wierze i Symbolu" 10.24, napisanym w 393 r. mówił: „Każdy organizm („caro”) jest ciałem („corpus”), nie każde jednak „ciało” („corpus”) jest organizmem („caro”)”. Inspirowany Listami św. Pawła (m.in. 1 Kor 15,39–40.50) słowo „caro” odnosił Augustyn do tego, co związane z życiem zmysłowo-psychicznym, z „ciałem i krwią” w doczesności. Organizm-„caro” stanie się po zmartwychwstaniu ciałem niebiańskim (łac. „aethereum corpus, id est, caeleste”).
Ciało w ujęciu teologicznym.
Teologia biblijna.
Biblia, choć w wielu miejscach mówi o ciele w kontekście grzechu, odnosi się do ciała bez śladu najmniejszej pogardy. Przeciwnie ciało ludzkie zasługuje na podziw (por. Koh 11, 5; 2 Mch 7, 22 n), gdyż zostało utworzone przez Boga jakby przez tkacza (Hi 10, 11; Ps 139; 13 nm) albo garncarza (Rdz 2, 7; Jer 1, 5; Hi 10, 8 n). Jako ciało i krew (Syr 14, 18; Mt 16, 17), mięśnie i kości (Rdz 2, 23; Łk 24, 39), serce i inne organy (Ps 84, 3; 73, 26) ciało jest istotnym elementem egzystencji człowieka. Także, gdy jego ciało jest np. chore (Ps 38, 4; Gal 4, 14), cierpiące lub doznaje ucisku nie wolno mieć człowieka w nienawiści (Ef 5, 28 n). Ezechiel zapowiadał, że Bóg da Izraelowi w miejsce dotychczasowego serca z kamienia, „serce z ciała" (Ez 36, 26) – wrażliwe i otwarte.
Ciało w relacji z Bogiem.
Wstyd nagości ciała jako wyraz utraty ufnej relacji z Bogiem.
W wyniku opowiedzianego w Księdze Rodzaju upadku pierwszych rodziców Adama i Ewy w raju, ciało ludzkie zaczęło wyrażać pewien brak w relacji z Bogiem. W opinii Edgara Haulotte SJ, nie była to kwestia jedynie seksualności. Pierwsi rodzice zostali przyodziani przez Boga, „gdyż przepaska z liści na biodrach nie wystarczała już do okrycia tego braku”. Ów brak zrodził uczucie wstydu wobec majestatu Boga: „przestraszyłem się (zawstydziłem się), bo jestem nagi, i ukryłem się” – mówi Adam w opowiadaniu biblijnym (por. Rdz 3,10). Ciało nie było już więcej znakiem usprawiedliwiającym ufne przebywanie w obecności Boga. Adam i Ewa utracili poczucie przynależności do Niego i „znaleźli się nagle nadzy, jakby wobec lustra, które nie odbijało obrazu Boga”. Bóg dał im tuniki ze skóry (Rdz 3, 21), co zawiera w sobie pewną dwoistość. Odzienie ciała z jednej strony jest przypomnieniem pierwotnej godności, prawości, którą ludzie utracili. Jednocześnie jednak wyraża „możliwość ponownego przyodziania się w chwałę ongiś utraconą”.
Nagość ciała a przymierze.
Temat nagości i przyodziania ciała jest ważnym wątkiem w opisanych w Biblii dziejach przymierza ludzkości z Bogiem. W wielu obrazach przymierze jest ukazane jako odzienie nagiego ciała człowieka. Bóg tuli do siebie dziecko znalezione w dzikiej pustyni (Pwt 32, 10). Przyodziewa cały lud Izraela w obrazie porzuconego w polu noworodka, dziewczynki:
W tej wizji proroka Ezechiela, Bóg ma relację oblubieńczą ze wspólnotą ludu Izraela (por. Ozeasz 2), dlatego okrywa jej ciało swoim płaszczem. Podobnie jej kapłanów przyodziewa już nie skórą zwierzęcą, lecz cenną tkaniną z jedwabiu (bisioru) (Wj 28, 5. 39. 42). Kiedy jednak wspólnota Izraela stawała się niewierna Bogu, na nowo czynił ją pozbawioną wszelkiego odzienia upokarzając ją w oczach jej obcych bogów, których prorok określa mianem „kochanków” (Ez 16, 37; Jer 13, 26). Bóg był wierny przymierzu, dlatego prorok Izajasz zapowiadał, że "Reszta" Izraela przebywająca w niewoli babilońskiej dozna odnowienia przymierza. Syjon będzie mógł uwolnić się od swych niszczycieli i otoczyć budowniczymi, przyodzieje się na nowo klejnotami „jak oblubienica” (Iz 49, 17n). Wtedy Jahwe przyodzieje swoją oblubienicę w płaszcz sprawiedliwości (Iz 61, 10).
Teologia ciała Jana Pawła II.
Jan Paweł II, w ramach audiencji środowych w latach 1981–1983, wygłosił katechezy o małżeństwie, które zostały określone jako „teologia ciała”. Była to książka, którą przygotował jako kardynał i nie zdążył opublikować, gdyż został wybrany biskupem Rzymu. George Weigel opisał teologię ciała Jana Pawła II jako "jedną z najodważniejszych rekonfiguracji teologii katolickiej w ciągu wieków". Wyraził się, że jest to "rodzaj teologicznej bomby, której wybuch z dramatycznymi konsekwencjami nastąpi gdzieś w trzecim tysiącleciu Kościoła.".

</doc>
<doc id="200407" url="https://pl.wikipedia.org/wiki?curid=200407" title="Zło w potrawce">
Zło w potrawce

Zło w potrawce (ang. "Evil Con Carne") – amerykański serial animowany.
Początkowo Zło w potrawce wraz z kreskówką Mroczne przygody Billy’ego i Mandy (ang. "The Grim Adventures Of Billy &amp; Mandy") wchodziły w skład serialu Mroczni i źli (ang. "Grim &amp; Evil"). Jest to jedyny serial Cartoon Network, którego głównym bohaterem jest w zasadzie antybohater.
W późniejszym czasie autor serialu Maxwell Atoms postanowił rozdzielić obie kreskówki na 2 odrębne seriale.
Bohaterowie.
Bohaterami kreskówki są:
Wersja polska.
Opracowanie i udźwiękowienie wersji polskiej: Studio Sonica
Reżyseria:
Dialogi polskie:
Dźwięk i montaż: 
Organizacja produkcji: 
Wystąpili:
oraz
i inni

</doc>
<doc id="200409" url="https://pl.wikipedia.org/wiki?curid=200409" title="EbXML">
EbXML

ebXML () – ramy projektowe dla opartego na XML słownika dla transakcji biznesowych. ebXML powstał na podstawie prac "Centrum Ułatwień dla Handlu i Biznesu Elektronicznego przy ONZ", UN/CEFACT. Dostarcza reguł do modelowania zdarzeń o charakterze biznesowym, zawierających niezbędne definicje składników oprogramowania.
ebXML został zaprojektowany dla ułatwienia ogólnej wymienności danych i ułatwienia przechodzenia od starszych schematów wymiany danych, takich jak EDI, do Internetu. Specyfikacje ebXML są sponsorowane przez OASIS i UN/CEFACT.

</doc>
<doc id="200412" url="https://pl.wikipedia.org/wiki?curid=200412" title="Whirlwind">
Whirlwind



</doc>
<doc id="200414" url="https://pl.wikipedia.org/wiki?curid=200414" title="WCSS">
WCSS



</doc>
<doc id="200416" url="https://pl.wikipedia.org/wiki?curid=200416" title="Network Time Protocol">
Network Time Protocol

Network Time Protocol (w skrócie: NTP) – protokół synchronizacji czasu, którego czwarta wersja jest zdefiniowana w .
Wprowadzenie.
NTP – Protokół komunikacyjny umożliwiający precyzyjną synchronizację czasu pomiędzy komputerami. Wzorcowy czas UTC może pochodzić bezpośrednio z zegarów atomowych lub pośrednio ze specjalizowanych serwerów czasu (ang. Time Server NTP). Protokół NTP jest coraz powszechniej uznawany za światowy standard synchronizacji czasu w urządzeniach teleinformatycznych i telekomunikacyjnych. Ma swoją implementację dla większości współczesnych systemów operacyjnych, z Microsoft Windows włącznie.
Implementacja protokołu NTP dla konkretnych systemów operacyjnych wymaga sprzęgnięcia na niskim poziomie jądra systemu operacyjnego. Czas lokalny tworzony jest przez system poprzez dodanie stosownego przesunięcia uwzględniającego lokalną strefę czasową.
Dla systemów operacyjnych Linux i FreeBSD istnieją specjalne nakładki na jądro systemowe umożliwiające obsługę biegu zegarów ze zwiększoną precyzją. Nakładki umożliwiają płynną regulację czasu systemowego poprzez przyspieszenie lub spowolnienie programowego zegara systemowego.
Historia.
Badania nad protokołem prowadzone są na Uniwersytecie w Delaware od 1988 roku pod kierunkiem prof. Davida L. Millsa i są nieustannie rozwijane w ramach projektu NTP.
Początkowo protokół NTP został zaprojektowany dla wybranych systemów operacyjnych rodziny Unix i rozwijany był w kierunku zastosowań do synchronizacji czasu przez Internet. Jednak obecnie NTP jest z powodzeniem wykorzystywany również poza Internetem i to zarówno w małych sieciach lokalnych (LAN), jak i w dużych sieciach korporacyjnych (WAN).
Rozwój protokołu ilustrują dokumenty , , , , , , , , , . Obecnie mimo zmian i uzupełnień RFC dostępna jest nadal wersja 4 protokołu. Wersja stabilna to 4.2.6, wersja deweloperska oznaczona jest jako 4.2.7. Precyzyjnie ujmując jest to już 5 generacja protokołu NTP (wersja pierwsza oznaczona była numerem 0).
SNTP.
Istnieje również uproszczona wersja protokołu NTP znana pod nazwą SNTP (ang. Simple Network Time Protocol – ). Wersja ta znajduje powszechne zastosowanie w prostych systemach operacyjnych i rozwiązaniach, w urządzeniach przenośnych i w telefonach komórkowych.
Zalety synchronizacji za pomocą protokołu NTP.
NTP pozwala na synchronizację czasu z bardzo dużą precyzją, jest rozwiązaniem bardzo stabilnym i bezpiecznym. NTP kalibruje czas płynnie – bez skoków czasu i konieczności przestawiania zegara (wykorzystuje technikę przyspieszania i spowalniania). Już przy zastosowaniu standardowego sprzętu komputerowego klasy PC, precyzja ta może wynosić kilka milisekund. Obecnie protokół ma swoje implementacje dla większości współczesnych systemów operacyjnych i urządzeń sieciowych. Stosowanie wielu źródeł czasu jednocześnie znacząco poprawia precyzję synchronizacji, dostarcza wielopoziomową redundancję oraz pozwala wychwytywać i eliminować dostawców fałszywego czasu (ang. falsetickers).
Zaletą protokołu NTP jest możliwość jednoczesnej synchronizacji bardzo dużej liczby komputerów (rzędu dziesiątek tysięcy) bez przeciążenia łączy i procesorów. Implementacja protokołu nie wymaga wydajnych komputerów, procesorów ani szybkich łączy transmisyjnych.
Ogólnie dostępny kod źródłowy napisany w języku C pozwala rozszerzać NTP dla kolejnych nowych systemów operacyjnych i powstających nowych urządzeń. Protokół NTP przerwał wieloletnią rywalizację między producentami sprzętu komputerowego i oprogramowania, lansującymi własne standardy na rynku IT.
Czas wzorcowy UTC.
W protokole NTP do synchronizacji czasu wykorzystywany jest czas uniwersalny UTC. Wzorcowy czas powinien pochodzić z atomowych zegarów cezowych. Jednak w związku z rozwojem technologii zezwala się na stosowanie czasu referencyjnego pochodzącego ze wzorców STRATUM 0 takich jak:
Powyższe zegary dołączane są do komputera pełniącego dalej funkcję serwera NTP dla innych urządzeń. Dostawa czasu UTC odbywa się przez łącza:
Istnieje również możliwość uzyskiwania referencyjnego czasu wzorcowego łącząc się do serwisu zegarynki (tzw. serwis „dial-up”), co w wielu krajach, w tym w Polsce nadal jest rekomendowanym źródłem oficjalnego czasu urzędowego.
Struktura warstw STRATUM 0-15.
Wszystkie komputery uczestniczące w procesie synchronizacji NTP można uporządkować w strukturze gałęziowej STRATUM. Zasada przekazywania informacji o czasie jest następująca: komputery warstwy STRATUM N mogą być serwerami czasu dla warstwy STRATUM N+1, ale nie na odwrót. Komputery STRATUM N mogą być jednocześnie klientami komputerów warstwy STRATUM N-1 itd. Wielowarstwowa struktura STRATUM ma na celu uporządkowanie i wprowadzenie pewnej hierarchii ważności komputerów, zgodnie z ich rzeczywistym przeznaczeniem i funkcją. Aby ograniczyć dodatkowe opóźnienia w propagacji czasu, wynikające z rozgałęzionej struktury NTP, wprowadzono ograniczenie łącznej liczby warstw do 16 (STRATUM 0-15).
Niektórym warstwom przypisano specjalne znaczenie. Warstwa STRATUM 0 jest zarezerwowana wyłącznie dla pierwotnych wzorców czasu, którymi są bezpośrednio zegary czasu UTC.
Warstwy STRATUM 1 i STRATUM 2 stanowią wierzchołek drzewa NTP i powinny być zarezerwowane dla dużych serwerów korporacyjnych, wysokiej jakości serwerów, superkomputerów lub dedykowanych sprzętowych serwerów czasu.
Warstwy STRATUM 3 i kolejne są przeznaczone dla lokalnych serwerów i komputerów komunikujących się z nimi.
Numer STRATUM informuje nas o tym, jak bardzo odległy jest synchronizowany komputer od zegara wzorcowego w strukturze synchronizacji NTP. W sieci o bardzo dużej liczbie komputerów poziom STRATUM nie ma znaczącego wpływu na jakość synchronizacji i precyzję uzyskiwanego czasu.
Zasada synchronizacji NTP.
Implementacja protokołu NTP dla konkretnego systemu operacyjnego wymaga sprzęgnięcia go na niskim poziomie z jądrem systemu operacyjnego.
NTP jest protokołem znacznie różniącym się od typowych protokołów komunikacyjnych. Nie dotyczy on bowiem transmisji absolutnej wartości czasu, lecz regularnie przekazuje pełne statystyki opóźnień i korelacji czasowych, jakie zachodzą w sieci TCP/IP. W prostych konfiguracjach z 1-2 serwerami NTP nie oferuje specjalnie żadnej przewagi w porównaniu do innych protokołów. Technologia NTP nabiera dopiero szczególnego znaczenia przy stosowaniu wielu źródeł czasu jednocześnie. Uruchamiany jest wtenczas specjalny algorytm analizy statystycznej czasu oparty na metodzie DTS opracowanej pod koniec lat 70. na Uniwersytecie w Delaware dla potrzeb obronnych USA i NASA. Algorytm ten pozwala na statystyczne obliczenie czasu wypadkowego pochodzącego z wielu źródeł i uwzględnia asymetrię łączy telekomunikacyjnych i związanego z tym czasu transportu protokołu TCP/IP. W latach 90. metoda ta została rozszerzona i nazwana metodą NTP, wprowadzając funkcjonalność automatycznego wykrywania i eliminowania dostawców tzw. fałszywego czasu (ang. falsetickers).
Do wymiany statystyk stosowane są pakiety UDP o długości 72 bajtów wymieniane okresowo co 2^tau sekund gdzie tau wynosi od 4 (16s) do 17 (36h) (zwykle okres wymiany wynosi 64 sekundy). Protokół NTP używa w tym celu portu 123. Przesyłane dane pozwalają każdemu z komputerów, tzw. klientów NTP, samodzielnie wyliczyć własne opóźnienie względem idealnego czasu UTC. Znając bieżące opóźnienie względem czasu UTC, każdy klient NTP sam kalibruje wskazania własnego, lokalnego zegara systemowego. Kalibracja polega na płynnym przyspieszaniu lub spowalnianiu pracy lokalnego zegara programowego. Przy dużych różnicach czasu, większych od 128ms, NTP stosuje jednorazową synchronizację skokową. W ten sposób każdy z klientów NTP asymptotycznie zmierza ku wskazaniom wzorcowego zegara czasu UTC.
Pierwotne wzorcowe wskazania czasu UTC powinny zawsze pochodzić z wzorców STRATUM 0. Komputery bezpośrednio synchronizujące czas własny z wymienionymi wzorcami stają się serwerami NTP STRATUM 1. Kolejne komputery synchronizują swój czas korzystając z protokołu TCP/IP i stają się klientami NTP warstwy N-1, pełniąc zarazem funkcję serwerów warstwy N dla kolejnych komputerów uczestniczących w synchronizacji NTP.

</doc>
<doc id="200420" url="https://pl.wikipedia.org/wiki?curid=200420" title="Wyspy Komandorskie">
Wyspy Komandorskie

Komandory, Wyspy Komandorskie (ros. "Командорские острова", ang. "Commander Islands lub Komandorski Islands") – grupa bezleśnych wysp na wschód od Półwyspu Kamczatki, na Dalekim Wschodzie Rosji, na Morzu Beringa. Należą do nich: Wyspa Beringa, Wyspa Miedziana (Miednyj) i dwie małe wysepki. Największą miejscowością jest Nikolskoje na Wyspie Beringa.
Większość wysp obejmuje Komandorski Rezerwat Biosfery.
Historia.
Wyspy odkrył Siemion Dieżniow w 1684 roku. Wyspy nazwano ku czci Vitusa Beringa, który zmarł tam w roku 1741, po rozbiciu się statku „Święty Piotr”. Aleuci (Unanganie) przybyli na te wyspy na początku XIX wieku z Wysp Aleuckich. Większość z Aleutów zamieszkujących dziś Wyspę Beringa przybyło z wyspy Atka, a ci żyjący na Wyspie Miednyj – z wyspy Attu. Dziś ludność wysp składa się z ok. 2/3 Rosjan i 1/3 Aleutów; źródłem utrzymania jest rybołówstwo oraz polowania na wieloryby i inne ssaki morskie.
W 1943 roku na otwartym morzu, ok. 160 km na południe od wysp, miała miejsce japońsko-amerykańska bitwa morska, nazwana potem bitwą koło Wysp Komandorskich. 
Przyroda.
Wyspy porasta tundra i jest to na północnej półkuli najdalej na południe wysunięte stanowisko tego typu krajobrazu. Nie ma tu lasów, tylko w osłoniętych dolinach rzecznych występują zarośla wiklinowe, jarzębinowe i brzozowe. W podobnych siedliskach rosną też barszcz i wiązówka kamczacka ("Filipendula formosa"). W wodach przybrzeżnych obficie rosną wodorosty, w szczególności listownica. Na wybrzeżach licznie występują zwierzęta: kałan morski, uchatek grzywiasty, koticzak niedźwiedziowaty (zimą odpływający ku Japonii) oraz inne uchatkowate. Żywią się one dorszowatymi, głowonogami, skorupiakami, kiżuczami i śledziami pacyficznymi. Na powierzchni wysp i nad nimi żyją: lis niebieski (odmiana lisa polarnego), maskonur złotoczuby, fulmar zwyczajny, mewa trójpalczasta i pardwy.

</doc>
<doc id="200422" url="https://pl.wikipedia.org/wiki?curid=200422" title="Taraba">
Taraba



</doc>
<doc id="200423" url="https://pl.wikipedia.org/wiki?curid=200423" title="Kryptoanarchia">
Kryptoanarchia

Kryptoanarchia (ang. "crypto anarchy") - pojęcie socjologiczne i politologiczne, stosowane niekiedy w analizach naukowych. Oznacza możliwy stan systemu państwa politycznego i ekonomicznego, który może się pojawić jako efekt powszechnego stosowania takich technologii, jak szyfrowanie, anonimowa poczta elektroniczna, pseudonimy cyfrowe, pieniądz elektroniczny itd.

</doc>
<doc id="200426" url="https://pl.wikipedia.org/wiki?curid=200426" title="Fredrik Ljungberg">
Fredrik Ljungberg

Karl Fredrik "Freddie" Ljungberg (wym. ; ur. 16 kwietnia 1977 w Vittsjö) – szwedzki piłkarz występujący na pozycji pomocnika, a także model i trener piłkarski.
Życiorys.
Urodził się jako syn Roya Alve Erling Ljungberga, inżyniera budownictwa lądowego i właściciela firmy budowlanej i konsultingowej, oraz Elisabeth Bodil Ljungberg, szwedzkiej pracowniczki służby zdrowia. Miał młodszego brata Karla Oskara Filipa (ur. 12 września 1984). W 1982 roku, kiedy miał pięć lat wraz z rodziną przeniósł się do Halmstad.
Kariera piłkarska.
Karierę sportową zaczynał od uprawiania piłki ręcznej, z której zrezygnował na rzecz piłki nożnej dopiero po odniesieniu poważnej kontuzji nadgarstka. W 1989 roku, w wieku 12 lat, grał w klubie młodzieżowym Halmstads BK pod kierunkiem trenera Olle Erikssona. W wieku 14 lat dołączył do juniorów pod kierunkiem Roberta Nordströma. Trzy lata później został przeniesiony do starszej drużyny. 23 października 1994 zadebiutował w Allsvenskan przeciw AIK Fotboll. Do Arsenalu przyszedł w 1998 roku z Halmstads za 4,8 miliona euro i od razu stał się kluczową postacią angielskiej drużyny. Dwukrotnie zdobył z klubem mistrzostwo Anglii: 2002 i 2004.
23 lipca 2007 Ljungberg podpisał 4-letni kontrakt z West Ham United. Kosztował 3 miliony funtów. Na początku sezonu 2008/09 za porozumieniem stron rozwiązał kontrakt z klubem. 29 października 2008 podpisał kontrakt z klubem amerykańskiej MLS Seattle Sounders, z którego 30 lipca 2010 przeszedł do amerykańskiej drużyny Chicago Fire. 30 grudnia 2010 podpisał kontrakt z Celtic F.C.
27 sierpnia 2011 podpisał roczny kontrakt z japońskim Shimizu S-Pulse. W 2014 był zawodnikiem indyjskiego klubu Mumbai City FC.
Kariera reprezentacyjna.
Był czołowym zawodnikiem reprezentacji Szwecji, w której zadebiutował 24 stycznia 1998 roku i rozegrał 75 spotkań. Grał z nią w dwóch turniejach finałowych o mistrzostwo Europy, w 2000 i 2004 roku, a także w dwóch turniejach o mistrzostwo świata, w 2002 i 2006. Swoją pierwszą bramkę w reprezentacji zdobył w wygranym 1:0 meczu z Polską na Stadionie Śląskim w Chorzowie po rajdzie przez pół boiska.
Kariera w modelingu.
W 2003, 2005 i 2007 roku pracował jako model reklamując bokserki dla marki Calvin Klein. Brał udział w reklamie Nike, Procter &amp; Gamble, L’Oréal, Puma SE, Beats, ESPN, chipsy Pringles (2006) i Pepsi. W grudniu 2003 trafił na okładkę amerykańskiej edycji "Men’s Health", a w kwietniu 2006 znalazł się w brytyjskiej edycji "Attitude".
Kariera trenerska.
W latach 2016–2017 był trenerem Arsenal U15. W 2017 był asystentem trenera niemieckiego klubu VfL Wolfsburg. W latach 2018–2019 był trenerem Arsenal U23.
1 lipca 2019 został asystentem trenera Arsenalu. 29 listopada 2019, po zwolnieniu dotychczasowego managera Arsenalu, został tymczasowym pierwszym trenerem.
Życie prywatne.
Spotykał się ze Stephanie Saunders (2000), szwedzką piosenkarką Denise Lopez (2002 do czerwca 2003), Lauren Gold (od kwietnia 2004 do lipca 2005), Anarą Atanes (od listopada 2006 do 2007), Louisa Lytton (w grudniu 2006), Gią Johnson (2007), Darią Werbowy (2008) i Natalie Imbruglia (2008). W 2008 roku, podczas gry w West Ham United F.C., poznał Natalie Foster, z którą ma córkę Arię Billie (ur. 2013). Pobrali się 9 czerwca 2014 roku podczas ceremonii przed Muzeum Historii Naturalnej w Londynie.

</doc>
<doc id="200427" url="https://pl.wikipedia.org/wiki?curid=200427" title="Roussilion">
Roussilion



</doc>
<doc id="200428" url="https://pl.wikipedia.org/wiki?curid=200428" title="Dębe">
Dębe



</doc>
<doc id="200431" url="https://pl.wikipedia.org/wiki?curid=200431" title="Komputer dużej mocy">
Komputer dużej mocy



</doc>
<doc id="200437" url="https://pl.wikipedia.org/wiki?curid=200437" title="Elektroniczne przetwarzanie danych">
Elektroniczne przetwarzanie danych

Elektroniczne przetwarzanie danych, EPD (ang. "Electronic Data Processing, EDP") – przetwarzanie danych przez urządzenia elektroniczne.

</doc>
<doc id="200438" url="https://pl.wikipedia.org/wiki?curid=200438" title="Rand Kardex">
Rand Kardex



</doc>
<doc id="200440" url="https://pl.wikipedia.org/wiki?curid=200440" title="Badagri">
Badagri

Badagri to miasto w Nigerii, w stanie Lagos. Port morski nad Zatoką Gwinejską. Miasto powstało na początku XVIII stulecia jako dogodny port dla wywozu niewolników do obu Ameryk. Gdy w XIX wieku zakazano handlu niewolnikami miasto utraciło na znaczeniu, ale stało się za to siedzibą misji chrześcijańskich. W 1863 zajęte przez Brytyjczyków.

</doc>
<doc id="200443" url="https://pl.wikipedia.org/wiki?curid=200443" title="Skaner do slajdów">
Skaner do slajdów

Skaner do slajdów (ang. "slide scanner") - wyspecjalizowane urządzenie komputerowe do skanowania 35-milimetrowych slajdów, pozwalające przenieść ich zawartość do edycji w programie komputerowym.
Obecnie zamiast skanera slajdów najczęściej wykorzystuje się skanery płaskie lub skanery do filmów fotograficznych z dodatkowym osprzętem do mocowania slajdów.

</doc>
<doc id="200448" url="https://pl.wikipedia.org/wiki?curid=200448" title="Warri">
Warri

Warri – miasto w Nigerii, w stanie Delta. Liczy około 500 tys. mieszkańców. 
Port morski i węzeł transportowy, w mieście jest lotnisko. Ośrodek wydobycia ropy naftowej i gazu ziemnego. Ośrodek przemysłu petrochemicznego i metalowego. 

</doc>
<doc id="200449" url="https://pl.wikipedia.org/wiki?curid=200449" title="Kennet Andersson">
Kennet Andersson

Bernt Kennet Andersson (ur. 6 października 1967 w Eskilstunie) – szwedzki piłkarz występujący na pozycji napastnika.
W swojej karierze reprezentował barwy takich klubów jak IFK Eskilstuna (1985-88), IFK Göteborg (1988-91), KV Mechelen (1991-92), Norrköping (1993), Lille OSC (1993-94), SM Caen (1994-95), Bari (1995-96), Bologna FC (1996-99 i 1999-2000), S.S. Lazio (1999) i Fenerbahçe SK (2000-02).
W reprezentacji Szwecji zagrał 83 razy i strzelił 31 goli. Grał na Mistrzostwach Świata w 1994 roku, oraz na Mistrzostwach Europy 1992 roku i Mistrzostwach Europy w 2000 roku.

</doc>
<doc id="200450" url="https://pl.wikipedia.org/wiki?curid=200450" title="Całkowite wewnętrzne odbicie">
Całkowite wewnętrzne odbicie

Całkowite wewnętrzne odbicie – zjawisko fizyczne zachodzące dla fal (najbardziej znane dla światła) i występujące na granicy ośrodków o różnych współczynnikach załamania. Polega ono na tym, że światło padające na granicę od strony ośrodka o wyższym współczynniku załamania pod kątem większym niż kąt graniczny, nie przechodzi do drugiego ośrodka, lecz ulega całkowitemu odbiciu. Zjawisko odkryli około 1840 roku niezależnie od siebie Jacques Babinet i Jean-Daniel Colladon.
Światło padające na granicę ośrodków formula_1 i formula_2 pod kątem mniejszym od granicznego zostaje częściowo odbite, a częściowo przechodzi do drugiego ośrodka (jest załamane). Jeżeli formula_3 to współczynnik załamania ośrodka formula_4 a formula_5 współczynnik załamania ośrodka formula_2 i formula_7 wtedy kąt padania formula_8 jest mniejszy niż kąt załamania formula_9 Przy pewnym kącie padania formula_10 zwanym kątem granicznym, kąt załamania formula_11 jest równy 90º. Dla kątów padania większych niż formula_12 (zakreskowany zakres kątów na ilustracji) światło przestaje przechodzić przez granicę ośrodków i ulega "całkowitemu odbiciu wewnętrznemu".
Na mocy prawa załamania:
jeśli formula_14 to formula_15 dlatego wartość kąta granicznego, formula_16
Zjawisko to jest wykorzystywane w pryzmatach oraz światłowodach. Jest także przyczyną powstawania refleksów w oszlifowanym diamencie (brylancie).

</doc>
<doc id="200451" url="https://pl.wikipedia.org/wiki?curid=200451" title="Zatoka Panamska">
Zatoka Panamska

Zatoka Panamska (hiszp. "Golfo de Panamá") – zatoka Oceanu Spokojnego u południowych wybrzeży Panamy. Jej szerokość wynosi około 185-250 km. Głębokość dochodzi do 200 m.
Zatoka Panamska ma rozwiniętą linię brzegową. Posiada trzy mniejsze zatoki: Parita, Panama i San Miguel. Na wodach zatoki znajdują się liczne wyspy, z których największa to Isla del Rey (w archipelagu Wysp Perłowych).
Ważniejsze porty nad Zatoką Panamską to Panama, Balboa, Chitré i La Palma. W północnej części zatoki znajduje się wejście do Kanału Panamskiego, który łączy Ocean Spokojny z Morzem Karaibskim i Oceanem Atlantyckim.

</doc>
<doc id="200452" url="https://pl.wikipedia.org/wiki?curid=200452" title="Zjednoczone Prowincje Niderlandów">
Zjednoczone Prowincje Niderlandów

Zjednoczone Prowincje Niderlandów – nazwa obszaru obejmującego dzisiejszą Belgię, Holandię i Luksemburg wraz z fragmentami północnej i wschodniej Francji (przy granicy ze Szwajcarią) należące od 1477 roku do Habsburgów austriackich.
Tworzyło je 17 prowincji luźno ze sobą powiązanych. Duże znaczenie odgrywało przedstawicielstwo stanowe – Stany Generalne. Były to prowincje bogate ze względu na dobrą politykę wewnętrzną niekrępującą przedsiębiorczości. Cesarz Karol V popierał rozwój gospodarczy Niderlandów, gdzie szybko docierały nowinki religijne. Niderlandy były jednym z najbogatszych terenów w Europie, więc monarcha tolerował dla własnych korzyści rozszerzanie się reformacji. Po podziale imperium Karola V, jego syn Filip II otrzymał Niderlandy, zwane odtąd Niderlandami Hiszpańskimi.

</doc>
<doc id="200453" url="https://pl.wikipedia.org/wiki?curid=200453" title="Maszyna EU07-424">
Maszyna EU07-424



</doc>
<doc id="200457" url="https://pl.wikipedia.org/wiki?curid=200457" title="Metoda stycznych">
Metoda stycznych



</doc>
<doc id="200458" url="https://pl.wikipedia.org/wiki?curid=200458" title="Lear">
Lear



</doc>
<doc id="200459" url="https://pl.wikipedia.org/wiki?curid=200459" title="WASK">
WASK



</doc>
<doc id="200460" url="https://pl.wikipedia.org/wiki?curid=200460" title="Wrocławska Akademicka Sieć Komputerowa">
Wrocławska Akademicka Sieć Komputerowa



</doc>
<doc id="200461" url="https://pl.wikipedia.org/wiki?curid=200461" title="N.W.A">
N.W.A

N.W.A (skrót od Niggaz Wit Attitudes) – amerykańska grupa hip-hopowa z Compton w stanie Kalifornia. Grupa była jedną z pierwszych i najbardziej znaczących i kontrowersyjnych popularyzatorów podgatunku hip-hopu zwanego gangsta rapem i do dziś jest szeroko uznawana za przełomową w historii rozwoju gatunku. Aktywny w latach 1986-1991 zespół wywołał wiele kontrowersji z powodu treści zawartych w ich utworach, które przez wielu były uznawane za lekceważące w stosunku do kobiet oraz gloryfikowały narkotyki i przestępcze życie. Grupa była wielokrotnie blokowana w amerykańskiej telewizji i stacjach radiowych, lecz pomimo licznych protestów szacuje się, że w samych Stanach Zjednoczonych N.W.A sprzedano ponad 10 milionów ich płyt.
W skład oryginalnej grupy wchodzili Arabian Prince, Dr. Dre, Eazy-E, Ice Cube i The D.O.C.. DJ Yella i MC Ren dołączyli później po odejściu Arabian Prince'a, krótko przed wydaniem "Straight Outta Compton", z powodu sporu o tantiemy. Ich debiutancki album "Straight Outta Compton" zapoczątkował ery gangsta rapu w Stanach Zjednoczonych, jako że muzyka oraz teksty uznawane są za rewolucyjne dla gatunku w tamtym okresie, a ich drugi album "Niggaz4Life" był pierwszym z gatunku hardcore rap, który uplasował się na pierwszym miejscu notowania Billboard 200. Magazyn Rolling Stone umieścił N.W.A na 83. miejscu swojej listy "100 największych artystów wszech czasów". W 2016 roku zespół został wprowadzony do Rock and Roll Hall of Fame.
Historia.
Grupa N.W.A została założona w 1986. Pierwotnie jej skład stanowili Arabian Prince, Eazy-E, Dr. Dre, Ice Cube, MC Ren, DJ Yella. Po ukazaniu się płyty "Straight Outta Compton" (1988) z grupy odszedł Ice Cube, poświęcając się solowej karierze (pokłócił się z Eazym-E o podział pieniędzy ze sprzedaży ich wspólnego krążka). W 1988 z grupy odeszli Arabian Prince oraz The D.O.C. Między N.W.A, a Ice Cubem wywiązał się konflikt, który zaowocował wieloma obraźliwymi tekstami wymierzonymi przeciw sobie nawzajem (np. utwory Alwayz Into Somethin' lub No Vaseline).
Po drugiej z kolei płycie długogrającej "Niggaz4Life" (1991) z grupy odszedł Dr. Dre, co zakończyło jej działalność. Powodem były nieporozumienia pomiędzy nim, a Eazym w kwestiach finansowych.

</doc>
<doc id="200462" url="https://pl.wikipedia.org/wiki?curid=200462" title="Kabel Kraków">
Kabel Kraków

KS Kabel Kraków – polski klub piłkarski z siedzibą w Krakowie, istniejący w latach 1929–2000 i ponownie od 2018.
Historia.
Klub sportowy założony w 1928 lub 1929. Po drugiej wojnie światowej przez pewien czas nosił nazwę KS Stal Wola Duchacka, by w latach 50 powrócić do nazwy przedwojennej. Przez lata siedziba klubu mieściła się przy ul. Wielickiej w Płaszowie tuż obok Krakowskiej Fabryki Kabli. Po przemianach ustrojowych klub przekazał obiekty fabryce. W 2000 Krakowska Fabryka Kabli została przejęta przez Tele-Fonikę, a klub doprowadzony do likwidacji. Został eksmitowany z zajmowanych obiektów sportowych, które nowy właściciel zamienił z MKS Cracovią na obiekt stadionu lekkoatletycznego leżącego przy ul. 3 Maja będący bezpośrednio przy obiektach Wisły. Dawne boisko Kabla stało się obiektem treningowym Cracovii. Ostatni mecz ligowy Kabel rozegrał w listopadzie 2000.
Klub został reaktywowany w 2018 roku za sprawą piłkarzy i działaczy skupionych wokół amatorskiej Futbolowej Ligi Szóstek, która w 2011 zaczęła działalność na dawnym boisku Kabla, a od 2015 dzierżawi od miasta stadion przy ul. Parkowej 10. W sezonie 2018/2019 reaktywowany klub przystąpił do rozgrywek Pucharu Polski .
Znani zawodnicy.
W klubie występowali m.in.: Adam Popowicz, Tomasz Poręba, Andrzej Rewilak, Piotr Bania, Piotr Giza, Mirosław Spiżak, Krzysztof Kusia, Krzysztof Filipczak. 
Sukcesy sekcji piłkarskiej.
Największe sukcesy klubu:

</doc>
<doc id="200464" url="https://pl.wikipedia.org/wiki?curid=200464" title="Krajowy Rejestr Sądowy">
Krajowy Rejestr Sądowy

Krajowy Rejestr Sądowy (KRS) – rodzaj rejestru publicznego, prowadzony przez wybrane sądy rejonowe i Ministerstwo Sprawiedliwości.
Podstawa prawna.
KRS działa od 1 stycznia 2001 na podstawie ustawy z dnia 20 sierpnia 1997 o Krajowym Rejestrze Sądowym. Zastąpił istniejące poprzednio: rejestr handlowy, rejestr fundacji, rejestr stowarzyszeń i rejestr przedsiębiorstw państwowych.
W odróżnieniu od poprzedniego rejestru handlowego, którego poziom dostępności był ograniczony ze względów technicznych, Krajowy Rejestr Sądowy daje możliwość uzyskania informacji o każdym podmiocie podlegającemu obowiązkowi wpisu do tego rejestru w formie odpisu, wyciągu lub odpowiedniego zaświadczenia w kilkudziesięciu ekspozyturach Centralnej Informacji Krajowego Rejestru Sądowego na terenie całego kraju. Od czerwca 2012 elektroniczne odpisy aktualne z KRS można pobrać bezpłatnie w Internecie.
Struktura rejestru.
Krajowy Rejestr Sądowy składa się z:
Rejestr przedsiębiorców.
Rejestr przedsiębiorców składa się z 6 działów:
Rejestr przedsiębiorców KRS nie obejmuje przedsiębiorców prowadzących działalność w formie jednoosobowej działalności gospodarczej, którzy podlegają rejestracji do Centralnej Ewidencji i Informacji o Działalności Gospodarczej (CEIDG).
Wpisy do rejestru przedsiębiorców podlegają obowiązkowi ogłoszenia w Monitorze Sądowym i Gospodarczym. Istnieją wyjątki od tej zasady (np. nie podlegają ogłoszeniu wpisy w dziale IV).
W listopadzie 2021 do rejestru przedsiębiorców było wpisanych 609 061 podmiotów.
Rejestr stowarzyszeń, innych organizacji społecznych i zawodowych,fundacji oraz samodzielnych publicznych zakładów opieki zdrowotnej.
Rejestr stowarzyszeń, innych organizacji społecznych i zawodowych, fundacji oraz samodzielnych publicznych zakładów opieki zdrowotnej: Zakres podmiotów podlegających ujawnieniu w tym rejestrze określa załącznik nr 3 do rozporządzenia ministra sprawiedliwości z dnia 17 listopada 2014 w sprawie szczegółowego sposobu prowadzenia rejestrów wchodzących w skład Krajowego Rejestru Sądowego oraz szczegółowej treści wpisów w tych rejestrach.
W listopadzie 2021 do rejestru było wpisanych 130 140 podmiotów.
Rejestr dłużników niewypłacalnych.
Jego celem była rejestracja, a następnie publiczne ujawnianie przypadków niesolidności lub nieudolności w spłacie długów, fakty przymusowego egzekwowania takich długów z wykorzystaniem egzekucji administracyjnej i cywilnej, jak również ogłoszenia upadłości i inne zdarzenia istotne w postępowaniu upadłościowym. Ujawniając takie informacje potencjalni wierzyciele mogli uniknąć nawiązania stosunków prawnych z partnerami o niepewnym stanie majątkowym, zagrożonym toczącym się postępowaniem egzekucyjnym lub upadłościowym.
Wpis do Rejestru Dłużników Niewypłacalnych mógł być dokonany na wniosek lub też z urzędu na podstawie art. 55 ustawy o KRS.
Funkcje rejestru.
KRS pełni dwie zasadnicze funkcje: informacyjną i legalizacyjną. Funkcja informacyjna polega na tym, że KRS stanowi ogólnopolską bazę danych o podmiotach uczestniczących w obrocie gospodarczym. Funkcja legalizacyjna polega na tym, że dopiero wpis do rejestru pozwala na dokonywanie dalszych czynności prawnych (często jest to jednoznaczne z uzyskaniem osobowości prawnej).
Celem zapewnienia prawdziwości danych zawartych w rejestrze, jak również ich zupełności, w ustawie o Krajowym Rejestrze Sądowym zawarto domniemanie prawdziwości wpisów w rejestrze. Jednakże w przypadku wykrycia niezgodności stanu faktycznego z zapisem rejestrowym, do dyspozycji sądu rejestrowego oddano środki prawne mające za zadanie przywrócenie stanu zgodnego z obowiązującymi przepisami. Środki te mają za zadanie ochronę podstawowych zasad ustrojowych, zawartych w ustawie o Krajowym Rejestrze Sądowym.
KRS jest jawny pod względem formalnym – każdy ma prawo zapoznać się z danymi wpisanymi do rejestru, otrzymać odpis, wyciąg lub zaświadczenie dotyczące danych zawartych w rejestrze. Każdy ma prawo przeglądać akta rejestrowe podmiotów podlegających wpisowi do rejestru przedsiębiorców w siedzibie sądu rejestrowego (w czytelniach akt mieszczących się w budynkach sądów rejonowych, w których znajdują się wydziały gospodarcze KRS). Do przeglądania akt nie trzeba wykazywać jakiegokolwiek interesu prawnego czy faktycznego. Odpisy i wyciągi można pobierać w ekspozyturach Centralnej Informacji Krajowego Rejestru Sądowego lub w Internecie.
Od 2013 możliwa jest automatyczna wymiana danych pomiędzy Krajowym Rejestrem Sądowym a Krajowym Rejestrem Karnym (KRK), dzięki czemu sądy rejestrowe na bieżąco mogą weryfikować informacje, czy zgłoszona do KRS osoba nie jest skazana za jedno z przestępstw, które uniemożliwia wpisanie jej do rejestru.
Informacje o podmiotach wpisanych do KRS w Internecie.
Od 28 czerwca 2012 na stronach Ministerstwa Sprawiedliwości działa wyszukiwarka podmiotów zarejestrowanych w Krajowym Rejestrze Sądowym, dzięki której można bezpłatnie pobrać elektroniczny dokument (w formacie PDF) Centralnej Informacji KRS odpowiadający aktualnemu odpisowi z rejestrów przedsiębiorców i stowarzyszeń.
Dzięki nowej usłudze nie jest już konieczne odwiedzanie sądu rejestrowego ani uiszczanie osobnych opłat za wydanie odpisu aktualnego z Krajowego Rejestru Sądowego, gdyż pobrane samodzielnie wydruki komputerowe aktualnych informacji o podmiotach wpisanych do Rejestru mają moc zrównaną z mocą dokumentów wydawanych przez Centralną Informację pod warunkiem, że posiadają cechy umożliwiające ich weryfikację z danymi zawartymi w Rejestrze (art. 4 ust. 4aa ustawy o KRS). Do 31 grudnia 2012 ze strony Ministerstwa Sprawiedliwości pobrano ponad 5 milionów bezpłatnych elektronicznych odpisów aktualnych z KRS.
Siedziba i obszary właściwości.
Krajowy Rejestr Sądowy prowadzony jest w systemie informatycznym przez 27 wydziałów gospodarczych Krajowego Rejestru Sądowego, które znajdują się w 21 sądach rejonowych. W większości przypadków (poza sądami w miastach znajdujących się w województwach: kujawsko-pomorskim, śląskim i zachodniopomorskim) obszar ich właściwości pokrywa się z obszarem całego województwa.

</doc>
<doc id="200465" url="https://pl.wikipedia.org/wiki?curid=200465" title="Oczy">
Oczy



</doc>
<doc id="200466" url="https://pl.wikipedia.org/wiki?curid=200466" title="Moss">
Moss

Moss – norweskie miasto i gmina leżąca w okręgu Viken.
Moss jest 414. norweską gminą pod względem powierzchni.
Położenie.
Jest to miasto portowe, położone w południowej Norwegii (59°27′N 10°42′E), ok. 60 km na południowy wschód od Oslo.
Część miasta i gminy (pow. 19 km² z 12 tysiącami mieszkańców) położona jest na największej wyspie fiordu "Oslofjord" – "Jeløya", (niegdyś półwyspie, oddzielonym od lądu stałego dwudziestometrowej szerokości kanałem przekopanym w latach 1853-56); do gminy należy także m.in. wyspa "Dillingøy" na jeziorze "Vansjø" na wschód od miasta.
W odległości 13 km w kierunku południowo-wschodnim od miasta znajduje się Port lotniczy Moss-Rygge otwarty 8 października 2007 roku.
Historia.
Pierwsze wzmianki o Moss pochodzą z okresu renesansu, a ośrodkiem administracyjnym osada stała się w 1720 roku. 14 sierpnia 1814 podpisano tutaj układ z Moss, ustanawiający unię Norwegii ze Szwecją, w związku z czym 14 sierpnia ustanowiono "dniem flagi" – świętem miasta i gminy Moss. W 1943 do gminy przyłączono samodzielną wówczas jeszcze gminę "Jeløy" – fragment wyspy "Jeløya" poza samym miastem Moss – z czterema tysiącami mieszkańców.
Demografia.
Według danych z roku 2005 gminę zamieszkuje 28 040 osób. Gęstość zaludnienia wynosi 444,23 os./km². Pod względem zaludnienia Moss zajmuje 27. miejsce wśród norweskich gmin.
Edukacja.
Według danych z 1 października 2004:
Władze gminy.
Według danych na rok 2011 administratorem gminy () jest Bente Hedum, natomiast burmistrzem (, d. ) jest Paul Erik Krogsvold.
Gospodarka.
W Moss i okolicach zlokalizowane są fabryki, m.in. przemysłu metalurgicznego, papierniczego, szklarskiego; na "Dillingøy" mieści się ośrodek cywilnej służby zastępczej dla poborowych. Wśród zakładów przemysłowych mających siedzibę w Moss jest też m.in. producent specjalistycznej odzieży, przeznaczonej dla osób działających w ekstremalnie trudnych warunkach (np. wyprawy polarne, wysokogórskie, żeglarstwo oceaniczne) – "Helly-Hansen".

</doc>
<doc id="200467" url="https://pl.wikipedia.org/wiki?curid=200467" title="Ler">
Ler



</doc>
<doc id="200469" url="https://pl.wikipedia.org/wiki?curid=200469" title="Układ z Moss">
Układ z Moss

Układ z Moss (podpisany w mieście Moss na południe od Oslo 14 sierpnia 1814) pomiędzy Szwecją i Norwegią ustanowił między tymi krajami unię personalną. W dokumencie tym zatwierdzono zaprzysiężoną wcześniej w Eidsvoll norweską konstytucję, do której dodano nowelizację o unii obu królestw. W wyniku układu król Chrystian VIII Fryderyk abdykował 10 października 1814 i opuścił kraj.

</doc>
<doc id="200470" url="https://pl.wikipedia.org/wiki?curid=200470" title="Queer theory">
Queer theory

Queer theory („queer studies”, „badania queer”, „teoria odmienności”) – interdyscyplinarny nurt badań społecznych powstały na początku lat 90. XX wieku w ramach kulturoznawstwa. Stanowi składową studiów genderowych.
W wąskim ujęciu badania queerowe zajmują się kwestiami społecznego rozpoznania i kategoryzacji pożądania seksualnego. W związku z tym podejmują również problemy kulturowego wytwarzania płciowych tożsamości. W szerszym ujęciu podejmują inne zagadnienia związane z innością, obcością, nienormatywnością i wykluczeniem. Korzystają przy tym zwłaszcza z ponowoczesnych nurtów filozofii Innego. W ramach queer studies analizuje się przemoc, jaką napotykają jednostki w związku z koniecznością posiadania i podtrzymywania jednoznacznej i stabilnej tożsamości płciowej/seksualnej. Bada się również strategie oporu wobec tych mechanizmów przemocy.
Główne pojęcia i postacie.
Queer Theory zawdzięcza swoje narodziny głównie studiom gejowsko-lesbijskim oraz feministycznym. Za prekursora tego nurtu uznaje się Michela Foucaulta ze względu na jego analizy obejmujące sploty dyskursów (np. medycznych, kryminologicznych) powołujących do życia określone tożsamości. Podjęcie przez Foucaulta zagadnienia formowania się pojęcia „homoseksualista” w pierwszym tomie "Historii seksualności" (oryg. 1976, wyd. pol. 1995) czyni z tego tekstu fundament teorii queer. Ważne są dla niej również inne pojęcia zaproponowane przez francuskiego filozofa, jak: „wiedza-władza”, czyli ścisły związek produkcji wiedzy z określoną sytuacją społeczną, zawsze obarczoną dominacją jednych grup nad innymi; oraz „biopolityka” – koncepcja filozofii politycznej, zgodnie z którą podstawą i/lub przedmiotem polityki jest biologiczne (a nie np. społeczne) życie obywateli.
Istotne dla studiów queerowych prace wydane jeszcze przed latami 90. opublikowała Gayle Rubin. Autorka występowała przeciwko całkowitemu utożsamieniu ze sobą zagadnień seksualności i płci. Proponowała ujęcia, które pokażą wzajemne zależności, ale i momenty separacji tych dwóch sfer.
Pojęcie „teoria "queer"” wprowadziła do dyskursu akademickiego Teresa de Lauretis w 1990 roku. Jej intencją było subwersywne przechwycenie słowa queer, które dotychczas stanowiło obraźliwe wyzwisko wobec osób homoseksualnych, i użycie tego terminu afirmująco w kontekście teorii obejmującej osoby zmarginalizowane. Queer jest dziś hasłem z założenia przyjaznym i inkluzywnym (tzw. umbrella term), z którym może się identyfikować osoba nieuznająca płciowo-seksualnych norm w żadnej formie.
Istotnym pojęciem w nurcie queer studies jest performatywność płci. Zostało ukute przez Judith Butler i znalazło oddźwięk dzięki popularności jej książki "Uwikłani w płeć" (oryg. 1990, wyd. pol. 2008). Perfomatywność płci oznacza proces, w ramach którego poprzez rozmaite akty (językowe, cielesne) osiągamy spójną tożsamość płciową w społecznym odbiorze. Według Butler, ponieważ nie mamy dostępu do pozajęzykowej rzeczywistości, to, co uznajemy za przedkulturowe, przedjęzykowe – jak „płeć biologiczna” – również jest współkształtowane przez język i nie może być traktowane jako neutralna podstawa tożsamości. Mechanizmy wytwarzania znaczeń płci i seksualności są, według teoretyków/czek queer, zazwyczaj heteronormatywne, a więc uznające heteroseksualność za najlepszą i najbardziej naturalną formę seksualności. Założenie o heteronormatywności wyraża się poprzez pojęcia „obowiązkowego heteroseksualizmu” (Adrienne Rich) oraz „matrycy heteroseksualnej” (Judith Butler).
Równolegle, w 1990 roku, ukazała się praca Eve Kosofsky-Sedgewick "Epistemology of the Closet". Tytułowa metafora szafy odwołuje się do sytuacji osób homoseksualnych, które są zmuszone do milczenia na temat swojej orientacji. Autorkę interesuje to, co dzieje się już po opuszczeniu „szafy”, czyli po coming oucie. Osoby, które zdecydowały się na ten krok, mogą mówić jedynie zastanym językiem. Kosofsky-Sedgewick szuka sposobów wyłamywania się spod władzy tegoż języka, dzięki wykorzystywaniu pęknięć i luk – sprzeczności, wieloznaczności itp. zawartych w języku „tych-na-zewnątrz” szafy.
Inną rozpoznawalną w obszarze teorii queer osobą jest Jack Halberstam, którego część książek jest sygnowana imieniem Judith Halberstam. Przy urodzeniu przypisano mu płeć żeńską, natomiast akceptuje zarówno męskie, jak i żeńskie zaimki. W "Przedziwnej sztuce porażki" (oryg. 2011, wyd. pol. 2019) uznaje, że afirmacja porażki może być metodą oporu wobec kapitalizmu i heteronormatywności. W "Gaga Feminism" (2012) kreśli opis nowego podejścia do podmiotowości, norm, płci i seksualności, podając Lady Gagę za inspirację do pomyślenia feminizmu, który radykalnie odrzuciłby zafiksowanie na punkcie określonej wizji porządnego życia, stabilnej tożsamości płciowej i z góry określonych ram pokrewieństwa.
W Polsce badaniami queer zajmują się między innymi Jacek Kochanowski, Joanna Mizielińska, Błażej Warkocki, Tomasz Basiuk, Dominika Ferens, Tomasz Sikora.

</doc>
<doc id="200473" url="https://pl.wikipedia.org/wiki?curid=200473" title="Drawsko Pomorskie (gmina)">
Drawsko Pomorskie (gmina)

Drawsko Pomorskie – gmina miejsko-wiejska położona w województwie zachodniopomorskim, w zachodniej części powiatu drawskiego.
Siedzibą gminy jest miasto Drawsko Pomorskie. Jest największą gminą pod względem liczby mieszkańców w powiecie.
W związku z likwidacją gminy Ostrowice 1 stycznia 2019 obręby ewidencyjne Borne, Dołgie, Donatowo, Grzybno, Jelenino, Ostrowice i Przytoń o łącznej powierzchni 6558,36 ha zostały włączone do gminy Drawsko Pomorskie. 
Według danych z 31 grudnia 2016 r. gmina miała 16 335 mieszkańców.
Miejsce w województwie (na 114 gmin): powierzchnia 11., ludność 20.
Położenie.
Gmina leży na Pojezierzu Drawskim i Równinie Drawskiej. Tereny leśne zajmują 36% powierzchni gminy, a użytki rolne 42%.
Gmina w 2018 stanowiła 19,5% powierzchni powiatu, a od 2019 stanowi 23,2% powierzchni powiatu drawskiego.
Sąsiednie gminy:
W latach 1946–1950 gmina administracyjnie należała do województwa szczecińskiego. Do 1954 r. gmina Drawsko, w latach 1975–1998 położona w granicach województwa koszalińskiego.
Demografia.
Według danych z 31 grudnia 2016 r. gmina miała 16 335 mieszkańców. Gminę zamieszkuje 28,2% ludności powiatu. Gęstość zaludnienia wynosi 47,5 osoby na km².
Dane z 31 grudnia 2016 r.:
Przyroda.
Na granicy z gminą Złocieniec znajduje się duże jezioro Lubie, do którego wpadają przepływające przez gminę rzeki: Drawa i Brzeźnicka Węgorza (łącząca z rzeką Regą). Obie są dostępne dla kajaków. Południową część gminy zajmuje poligon drawski.
Największe rzeki gminy to: Drawa i Kokna.
Infrastruktura i transport.
Transport drogowy.
Przez gminę Drawsko Pomorskie prowadzi droga krajowa nr 20 ze Stargardu do Gdyni, łącząca miasto ze Złocieńcem (13 km) i Węgorzynem (19 km) oraz drogi wojewódzkie:
Transport kolejowy.
Drawsko Pomorskie uzyskało połączenie kolejowe w 1877 r. po doprowadzeniu linii kolejowej z Runowa Pomorskiego. W 1878 r. otwarto odcinek Czaplinek – Czarne (przez Szczecinek), łącząc linię z Chojnicami. Linia nie została zelektryfikowana, obecnie kursuje po niej autobus szynowy. W 1897 r. do Jankowa doprowadzono kolej wąskotorową ze Stargardu, w 1910 r. linię przedłużono o 1 km do Drawska Pomorskiego. W 1964 r. odcinek do Ińska został zamknięty, wkrótce potem rozebrany. Obecnie w gminie czynne są dwie stacje kolejowe: Jankowo i Drawsko Pomorskie oraz jeden przystanek osobowy – Suliszewo Drawskie.
Poczta.
W gminie czynnych jest 6 placówek Poczty Polskiej: Drawsko Pomorskie (2), Rydzewo, Suliszewo, Oleszno i Ostrowice.
Administracja i samorząd.
W 2016 r. wykonane wydatki budżetu gminy Drawsko Pomorskie wynosiły 70,5 mln zł, a dochody budżetu 72,6 mln zł. Zobowiązania samorządu (dług publiczny) według stanu na koniec 2016 r. wynosiły 24,5 mln zł, co stanowiło 33,8% poziomu dochodów.
Gmina jest obszarem właściwości Sądu Rejonowego w Drawsku Pomorskim. Sprawy z zakresu ubezpieczeń społecznych oraz sprawy gospodarcze są rozpatrywane przez Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat drawski) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Drawsko Pomorskie razem z mieszkańcami gminy Kalisz Pomorski wybierają 7 radnych do Rady Powiatu Drawskiego, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
Gmina Drawsko Pomorskie utworzyła 15 jednostek pomocniczych, w tym 13 sołectw oraz 2 osiedla w obrębie miasta Drawsko Pomorskie (tj. Osiedle Nr 1 Samorządu Mieszkańców w Drawsku Pomorskim i Osiedla Nr 2).
Sołectwa w gminie: Borne, Dalewo, Dołgie, Gudowo, Jankowo, Jelenino, Konotop, Linowno, Łabędzie, Mielenko Drawskie, Nętno, Ostrowice, Przytoń, Rydzewo, Suliszewo, Zagozd, Zarańsko, Żółte

</doc>
<doc id="200477" url="https://pl.wikipedia.org/wiki?curid=200477" title="Pro Tour">
Pro Tour



</doc>
<doc id="200482" url="https://pl.wikipedia.org/wiki?curid=200482" title="Śnieguła zwyczajna">
Śnieguła zwyczajna

Śnieguła zwyczajna, śnieguła ("Plectrophenax nivalis") – gatunek małego ptaka wędrownego z rodziny poświerek (Calcariidae), wcześniej zaliczany do trznadlowatych (Emberizidae). Zamieszkuje obszary podbiegunowe Eurazji i Ameryki Północnej. Jest najdalej na północy gniazdującym ptakiem lądowym – występuje aż do północy Grenlandii. Zimuje w strefach umiarkowanych Eurazji i Ameryki Północnej, sporadycznie w północnej Afryce. Nie jest zagrożony wyginięciem.
Taksonomia.
Po raz pierwszy zgodnie z zasadami nazewnictwa binominalnego gatunek ten opisał w 1758 Karol Linneusz w 10. edycji "Systema Naturae", uznawanej za początek nomenklatury zoologicznej. Przydzielił mu nazwę "Emberiza nivalis"; miejsce typowe to Laponia. Obecnie Międzynarodowy Komitet Ornitologiczny (IOC, 2023) umieszcza śniegułę w liczącym dwa gatunki rodzaju "Plectrophenax". Niektórzy autorzy uznają śniegułę za konspecyficzną ze śniegułą białą ("P. hyperboreus"), jednak szata młodociana u tych gatunków różni się. Ponadto hybrydyzacja u obu śnieguł jest minimalna, gdyż śnieguła biała przybywa na lęgowiska później i zdaje się zajmować wtedy całą ich powierzchnię. Kwestia podgatunków śnieguły niejasna ze względu na dużą zmienność osobniczą. Podgatunek nominatywny współwystępuje z "townsendi" we wschodnich Aleutach. IOC wyróżnia 4 podgatunki, autorzy "Handbook of the Birds of the World" wskazują te same.
Podgatunki i zasięg występowania.
IOC wyróżnia następujące podgatunki "P. nivalis":
W Europie przede wszystkim na Islandii i Spitsbergenie, w Szkocji i w Skandynawii. W Niemczech regularnie zimuje wzdłuż wybrzeża, na południe po góry; w mniejszej liczbie zimuje w południowych Niemczech, Austrii i Szwajcarii. W Polsce nieliczny ptak przelotny i zimujący, spotykany od października do kwietnia.
Morfologia.
Długość ciała wynosi 14–18 cm. Cała czaszka mierzy od 27 do 32 mm, z czego 11–15 mm przypada na dziób. Śnieguła posiada 12 sterówek, z czego najdłuższa mierzy 79 mm (dane dla osobnika muzealnego); występuje 10 lotek I rzędu i 9 lotek II rzędu. Dorosłe pierzą się od połowy lipca do końca sierpnia, młode w sierpniu i wrześniu. Masa ciała śnieguły mieści się w przedziale 18–56 g.
U śnieguł występuje podział na szaty. Samiec w szacie godowej w większości śnieżnobiały z wyjątkiem czarnego grzbietu, krańców skrzydeł i lotek III rzędu (mają płowe końcówki i krawędzie) oraz części sterówek. Dwie środkowe pary są czarne, mają białe lub płowe obrzeżenia; kolejna para ma szerokie czarne końce. Nogi i stopy szare, stożkowaty dziób także przybiera ciemną barwę (na jesieni kolor przechodzi w żółtopomarańczowy, na końcu ciemny). Samica w szacie godowej od spodu jest biała, można dostrzec szarawą głowę, niejednolity jasno-ciemny grzbiet, jasny, czerwonobrązowy odcień piór na bokach oraz żółtopomarańczowy dziób.
Poza sezonem lęgowym samiec i samica uzyskują podobny wygląd; ogółem ich upierzenie zyskuje więcej płowych odcieni. Pióra na głowie mają wtedy brązowe końcówki, na piórach skrzydeł i grzbietu pojawiają się białe lub czerwonobrązowe zwieńczenia, co sprawia wrażenie nakrapiania. Przez pierś przebiega czerwonawy pas. Samiec śnieguły uzyskuje swoją szatę godową nie poprzez pierzenie, a poprzez ścieranie się barwnych końcówek piór, przez co widoczna pozostaje tylko ich biała lub czarna (zależnie od obszaru) część. Ptaki młodociane są ogółem bardziej szare, ogon i skrzydła bardziej brązowe i ciemniejsze.
Ekologia.
Śnieguła żeruje głównie na ziemi; żywi się nasionami, pąkami, owadami i innymi bezkręgowcami, na wybrzeżu małymi skorupiakami. Do nasion zjadanych przez te ptaki zaliczają się np. nasiona traw lub ciborowatych, ale i nasiona zbóż, np. jęczmienia, owsa i pszenicy. W zimie śnieguły tworzą duże stada wspólnie żerujących ptaków. Samce śnieguł przybywają na tereny lęgowe od środka marca do początku kwietnia; miejscami temperatura może sięgać jeszcze –30 °C. Samice przybywają cztery do sześciu tygodni później. Samce popisują się poprzez wzniesienie się w górę, a następnie ślizg w dół połączony ze śpiewem.
Lęgi.
Zwykle sezon lęgowy rozpoczyna się w czerwcu. W Arktyce śnieguły wyprowadzają jeden lęg, w bardziej południowych częściach zasięgu zdarzają się dwa. Gniazdo znajduje się w głębokiej szczelinie skalnej. Na zewnętrzną warstwę składają się mchy i trawy, na wyściółkę trawy, korzenie, sierść i pióra. W obszarach, gdzie dostępność naturalnych szczelin jest ograniczona śnieguły mogą użyć jako miejsca na gniazdo także budynków, stert gruzu, beczek, pudeł i metalowych pojemników. Za budowę gniazda odpowiedzialna jest samica. Składa 2–8 jaj. Skorupka jest niejednolita; barwa tła może być brudnobiała po jasnoniebieską, zaś pokrywające ją plamki są czerwonobrązowe. Niekiedy widoczne są także brązowe kreski. Jajo mierzy około 22 na 16 mm (0,83 na 0,63 cala). Samica wysiaduje sama przez 10–15 dni; przez ten czas karmiona jest przez samca. Młode są karmione przez oba ptaki z pary i opuszczają gniazdo po 12–15 dniach od wyklucia. Przez dalsze 8–12 dni nadal są karmione przez rodziców.
Status i ochrona.
Przez IUCN śnieguła uznawana jest za gatunek najmniejszej troski nieprzerwanie od 1988 (stan w 2022). W 2004 liczebność światowej populacji szacowano na ponad 40 milionów osobników. Trend liczebności populacji oceniany jest jako spadkowy. BirdLife International wymienia ponad 50 ostoi ptaków IBA, w których występuje "P. nivalis", najwięcej jest ich w Finlandii.
Na terenie Polski gatunek ten jest objęty ścisłą ochroną gatunkową.

</doc>
<doc id="200483" url="https://pl.wikipedia.org/wiki?curid=200483" title="Przyszowice">
Przyszowice

Przyszowice () – wieś sołecka w Polsce położona w województwie śląskim, w powiecie gliwickim, w gminie Gierałtowice.
W latach 1973-1977 miejscowość była siedzibą gminy Przyszowice. W latach 1975–1998 miejscowość administracyjnie należała do województwa katowickiego.
Nazwa.
W 1295 w spisanej po łacinie księdze "Liber fundationis episcopatus Vratislaviensis" miejscowość wymieniona jest jako "Przyssowitz".
Nazwę miejscowości w zlatynizowanej staropolskiej formie "Przecziczow" wymienia w latach (1470-1480) Jan Długosz w "Liber beneficiorum dioecesis Cracoviensis".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Przyszowice" oraz niemiecką "Preiswitz". Topograficzny opis Górnego Śląska z 1865 roku notuje miejscowość we fragmencie "„Preischwitz, polnisch Pryszowice”".
Edukacja.
Przedszkola:
Szkoły podstawowe:
Turystyka i sport.
Przez wieś przebiega szlak turystyczny:
W Przyszowicach znajduje się Ludowy Klub Sportowy Jedność  32.  Utworzono go w 1932 roku, jednak w 1958 roku z drużyny piłkarskiej odeszło wielu zawodników i działalność klubu wstrzymano. Wznowiono ją 21 marca 1965 roku i od tamtej pory klub się rozwija.
Klub:
Stadion:
Władze:
Transport i komunikacja.
Przez wieś przechodzi droga wojewódzka nr 921, droga krajowa nr 44, autostrada A4 oraz autostrada A1.
Komunikacje miejską na terenie Przyszowic organizują ZTM i składają się na nią następujące linie autobusowe: 33, 41, 47, 120, 669 i 936, przez teren Przyszowic przebiega też trasa pośpiesznej linii autobusowej E-2 (Gliwice Dworcowa – Mikołów Plac 750-Lecia – Radziejówka – Tychy Paprocany Osiedle Z1) niemająca na terenie miejscowości przystanku. Na terenie Przyszowic znajdują się następujące przystanki autobusowe: Przyszowice Dwór, Przyszowice Granica, Przyszowice Grobla, Przyszowice Kolejowa, Przyszowice Korty, Przyszowice Kościół, Przyszowice Polna (przystanek na żądanie), Przyszowice Skrzyżowanie, Przyszowice Szyb, Przyszowice Wytwórnia (przystanek na żądanie). Poszczególne linie łączą Przyszowice z następującymi miejscowościami:

</doc>
<doc id="200484" url="https://pl.wikipedia.org/wiki?curid=200484" title="Zjazd wiedeński">
Zjazd wiedeński

Zjazd wiedeński – spotkanie trzech monarchów w Wiedniu w dniach 15–26 lipca 1515.
Historia.
W spotkaniu wzięli udział:
W latach poprzedzających zjazd doszło do sojuszu Habsburgów, Niemiec, Krzyżaków i Moskwy, groźnego dla państw jagiellońskich. Wobec takiej sytuacji Zygmunt Stary zdecydował się na kompromis z Habsburgami. Po wstępnych rozmowach w Bratysławie Jagiellonowie otrzymali zaproszenie do Wiednia.
Głównymi tematami pertraktacji były:
Jagiellonowie panujący w bloku państw: Polski, Litwy, Węgier i Czech, zagrożeni okrążającym ich sojuszem Cesarstwa, Moskwy i Zakonu krzyżackiego postanowili pójść na ustępstwa wobec Habsburgów i sojusz ten rozerwać.
Traktat wiedeński składał się z pięciu dokumentów. Trzy dotyczyły małżeństw pomiędzy Jagiellonami i Habsburgami. Czwarty zawierał zobowiązanie Maksymiliana, że zakaże sądom Rzeszy wzywać miasta pruskie przed swe oblicze i ściągnie banicję z Elbląga i Gdańska. Dodatkowo cesarz miał nie powstrzymywać mistrza Zakonu Krzyżackiego, Albrechta od złożenia przysięgi wierności królowi polskiemu.
Cesarz Maksymilian przyrzekł zerwać swe stosunki z wielkim mistrzem Albrechtem i wielkim księciem moskiewskim Wasylem, a Zygmunt Stary uznał pewne umowy spadkowe i małżeńskie. Na zjeździe zapadła decyzja podwójnego małżeństwa: Ludwika II Jagiellończyka, królewicza Czech i Węgier, z arcyksiężniczką Marią, wnuczką cesarza oraz ślub Anny Jagiellonki, królewny Węgier i Czech, z arcyksięciem Ferdynandem albo jego bratem Karolem V. Ogłoszone w Wiedniu związki matrymonialne zwiększały pozycję dynastii habsburskiej, ale tylko na wypadek wygaśnięcia linii męskiej Władysława II Jagiellończyka.
Piąty dokument dotyczył adopcji przez cesarza Maksymiliana Ludwika II Jagiellończyka i mianowanie go swoim następcą (do czego nie doszło, gdyż Ludwik zginął potem bezpotomnie pod Mohaczem).
Król Czech Władysław II Jagiellończyk zmarł w 1516, a jego syn Ludwik II w 1526 poległ w bitwie pod Mohaczem. Wtedy to Węgry Zachodnie i Czechy zostały przejęte przez Habsburgów na następne 392 lata. Turcy w wyniku wojny z Austrią uzyskali środkową część i wschodnią w postaci lenna – Siedmiogrodu w 1541 r. Całość Węgier, Austria uzyskała na podstawie pokoju z Karłowic, a potem w 1739.
Najważniejszym dla Maksymiliana Habsburga zyskiem z kongresu, niebezpiecznym dla państwa polsko-litewskiego było zawiązanie „partii” habsburskiej (trwałej od tego momentu w Krakowie i Wilnie), złożonej z dygnitarzy: kanclerza Szydłowieckiego, podkanclerza Piotra Tomickiego oraz kanclerza litewskiego Mikołaja (syna Mikołaja) Radziwiłła. Cesarz Maksymilian miał pośredniczyć w negocjacjach pokojowych króla Zygmunta z Wasylem(Wasyl był „otwarty na propozycje, ale pod warunkiem, że nie odda Smoleńska Litwie), a król Zygmunt miał poprzeć krucjatę antyturecką (ogłoszoną na soborze laterańskim).

</doc>
<doc id="200486" url="https://pl.wikipedia.org/wiki?curid=200486" title="Kluczewsko (gmina)">
Kluczewsko (gmina)

Kluczewsko – gmina wiejska w województwie świętokrzyskim, w powiecie włoszczowskim. W latach 1975–1998 gmina należała do województwa piotrkowskiego.
Siedzibą gminy jest miejscowość Kluczewsko.
Według danych z 30 czerwca 2004 gminę zamieszkiwało 5196 osób.
Położenie.
Gmina Kluczewsko położona jest w północno-zachodniej części województwa świętokrzyskiego, równocześnie będąc najbardziej wysuniętą na północ gminą w powiecie włoszczowski. Przez teren gminy południkowo przebiega droga wojewódzka nr 742 łącząca Przygłów z Nagłowicami. Droga ta łączy również dwa najbliższe miasta regionu Włoszczowę oraz Przedbórz.
Największymi rzekami gminy Kluczewsko są Pilica, której przebieg jest zbliżony do zachodniej granicy gminy, oraz jej dopływ Czarna Włoszczowska. Teren w dolinach rzek jest równinny, natomiast w pozostałej części dominują wzgórza Pasma Przedborsko-Małogoskiego, najwyższe z nich to Bukowa Góra (335 m n.p.m.) oraz Krzemycza Góra (334 m n.p.m.).
Północno-wschodnia część gminy znajduje się na terenie Przedborskiego Parku Krajobrazowego.
Turystyka.
Profil turystyczny.
Duża lesistość (43%), bliskość dwóch rzek (Pilica, Czarna Włoszczowska) oraz różnorodność rzeźby tereny spowodowały rozwój turystyki kajakowej, rowerowej oraz pieszej. 
Baza noclegowa.
W miejscowościach Ciemiętniki, Praczka oraz Rączki działają gospodarstwa agroturystyczne.
Na terenie gminy znajduje się Stanica Harcerska Hufca ZHP Radomsko - Biały Brzeg.
Struktura powierzchni.
Według danych z roku 2002 gmina Kluczewsko ma obszar 137,05 km², w tym:
Gmina stanowi 15,12% powierzchni powiatu.
Demografia.
Dane z 30 czerwca 2004:
50°30'59"N 20°49'46"E
Ochrona przyrody.
Północna część gminy znajduje się na terenie Przedborskiego Parku Krajobrazowego, w obrębie którego znajdują się rezerwaty przyrody Murawy Dobromierskie oraz Bukowa Góra.
Spisy ludności.
Spis ludności 1921.
Według spisu ludności z 1921 roku w skład gminy Kluczewsko wchodziło 29 miejscowości, w których znajdowało się w sumie 650 domów oraz 2 inne zamieszkałe budynki. Gmina liczyła 4195 mieszkańców (mężczyźni: 2023, kobiety: 2173). Na terenie gminy mieszkali wyznawcy: rzymskiego katolicyzmu – 3998, ewangelicy – 57, prawosławni – 1, wynania mojżeszowego – 139.
Sąsiednie gminy.
Krasocin, Przedbórz, Wielgomłyny, Włoszczowa, Żytno

</doc>
<doc id="200488" url="https://pl.wikipedia.org/wiki?curid=200488" title="Carrozzeria Ghia">
Carrozzeria Ghia

Ghia (Carrozzeria Ghia SpA) – włoskie przedsiębiorstwo projektujące nadwozia samochodów.
Założone w 1915 r. w Turynie przez Giacinto Ghia (1887-1944). W latach 1918-1944 założyciel firmy projektował karoserie samochodów dla Alfa Romeo, Fiata, i Lancii. Pod koniec II wojny światowej zakład został zniszczony. Załamany właściciel próbował odbudować firmę, ale przeszkodziła mu w tym śmierć. Po wojnie firma projektowała nadwozia m.in. dla Chryslera, Ferrari i Volkswagena. Najsłynniejszym samochodem zaprojektowanym przez Ghia jest VW Karmann Ghia Typ 14. Ghia zawsze projektowało nadwozia w krótkich seriach. W latach siedemdziesiątych przejęta przez Ford Motor Company.
Obecnie Ghia jako dział Forda projektuje różnego rodzaju samochody koncepcyjne. Dodatkowo znaczek "Ghia" umieszczany jest na specjalnych, bardziej luksusowych edycjach samochodów marki Ford.

</doc>
<doc id="200492" url="https://pl.wikipedia.org/wiki?curid=200492" title="Volkswagen Karmann Ghia">
Volkswagen Karmann Ghia

Volkswagen Karmann Ghia – niemiecki samochód sportowy produkowany w latach 1955–1974 przez firmę nadwoziową Karmann w oparciu o podzespoły Volkswagena. Typ 14 bazował na podwoziu VW Typ 1 (VW Garbus), a produkowany pomiędzy 1962 a 1969 większy typ 34 – na podwoziu VW Typ 3. Volkswagen Karmann Ghia ma silnik chłodzony powietrzem i nie ma chłodnicy.
Wyprodukowano około 360 000 egzemplarzy coupé oraz ponad 80 000 kabrioletów. Samochód ten, poprzez sieć sprzedaży VW, trafiał do klientów z wszystkich kontynentów świata. Idea powstania tego sportowego samochodu na bazie niezwykle popularnego Garbusa pochodziła od Wilhelma Karmanna, którego firma produkowała już dla firmy VW Garbusa w wersji kabriolet. Po uzyskaniu gotowego projektu nadwozia od włoskiej firmy projektowej Ghia z Turynu, został zaprezentowany firmie VW wstępny projekt samochodu pod marką Karmann Ghia. Założenia dla konstrukcji tego samochodu były proste i czytelne: zbudować dobrze wyglądający samochód sportowy z użyciem tak wielu elementów z Garbusa jak to tylko możliwe.

</doc>
<doc id="200495" url="https://pl.wikipedia.org/wiki?curid=200495" title="Obrona Narodu Polskiego">
Obrona Narodu Polskiego

Obrona Narodu Polskiego (ONP) – partia polityczna zarejestrowana 15 czerwca 2005 w Warszawie, do października 2006 działająca pod nazwą Samoobrona Narodu Polskiego. Pomysłodawcą powołania tego ugrupowania był śląski radny wojewódzki kadencji 2002–2006, mecenas Tadeusz Mazanek, dawniej działacz Samoobrony RP oraz przewodniczący struktur tej partii w Katowicach.
Wśród założycieli partii znaleźli się także m.in. Antoni Waleczek, Józef Pankiewicz, Czesław Kiernozek i Stefan Besz. Ugrupowanie miało do 2006 trzech radnych wojewódzkich. Byli nimi Tadeusz Mazanek i Antoni Waleczek w sejmiku śląskim oraz Stefan Besz w sejmiku opolskim.
Partia miała oblicze narodowe, katolickie, konserwatywne i eurosceptyczne. Opowiadała się za wyjściem Polski z Unii Europejskiej i NATO. Współpracuje ze skrajnie nacjonalistycznymi politykami i ugrupowaniami, m.in. Polską Wspólnotą Narodową Bolesława Tejkowskiego.
Animatorzy przedsięwzięcia nie ukrywali, że nazwa partii ma na celu odebranie głosów ugrupowaniu Andrzeja Leppera i stworzenie Samoobrony, która wróci w swojej ideologii do korzeni.
W wyborach parlamentarnych w 2005 członek SNP Mirosław Chandrała wystartował do Sejmu w okręgu łódzkim z listy Ogólnopolskiej Koalicji Obywatelskiej, uzyskując 38 głosów. W wyborach prezydenckich w 2005 partia poparła Jana Pyszkę, prezesa Organizacji Narodu Polskiego – Ligi Polskiej.
W październiku 2006 Samoobrona Narodu Polskiego zmieniła nazwę na „Obrona Narodu Polskiego” i pod tą nazwą startowała w wyborach samorządowych w tym samym roku, nie uzyskując żadnego mandatu. Do sejmików województw wystawiła listy we wszystkich okręgach w śląskim oraz w prawie wszystkich w opolskim i pomorskim.
W wyborach parlamentarnych w 2007 partia wystawiła kandydata do Senatu w okręgu wyborczym Bielsko-Biała. Był nim Antoni Waleczek, który uzyskał 12 908 głosów i zajął ostatnie miejsce spośród 7 kandydatów.
W wyborach samorządowych w 2014 szef partii Tadeusz Mazanek był kandydatem komitetu Oburzeni do sejmiku śląskiego (zanotował on niewielkie poparcie; z list komitetu startowały także m.in. osoby związane z KPN-Niezłomnymi), a w wyborach w 2018 otwierał w wyborach do sejmiku listę Stronnictwa Pracy do rady Katowic (komitet SP uzyskał 0,3% głosów).
ONP nie złożyła sprawozdania finansowego za 2019 rok (także za 2020 i 2021), co zobligowało sąd do wykreślenia jej z ewidencji. Sąd wyrejestrował partię 6 lutego 2023.

</doc>
<doc id="200499" url="https://pl.wikipedia.org/wiki?curid=200499" title="Ross the Boss">
Ross the Boss



</doc>
<doc id="200512" url="https://pl.wikipedia.org/wiki?curid=200512" title="Twierdza (zespół muzyczny)">
Twierdza (zespół muzyczny)

Twierdza – polski muzyczny zespół rockowy o profilu narodowo-tożsamościowym. Zespół Twierdza powstał w 1999 roku w Legnicy i był powiązany z Młodzieżą Wszechpolską.
Muzycy z zespołu przyznają, że utworzyli zespół jako alternatywę dla oficjalnej sceny muzycznej. W ich tekstach przejawiały się wątki narodowe i polskiego patriotyzmu. 
Zespół nagrał kilkanaście piosenek, które zostały umieszczone na trzech płytach oraz na składance "Pro patria vol. 2".
8 listopada 2003 podczas organizowanego przez Młodzież Wszechpolską koncertu w warszawskim kinie Praga Twierdza zagrała swój ostatni występ.

</doc>
<doc id="200516" url="https://pl.wikipedia.org/wiki?curid=200516" title="Szwadron 97">
Szwadron 97

Szwadron 97 – polski zespół muzyczny założony w 1997 w Ostrzeszowie. Zespół gra odmianę muzyki rockowej – RAC i jest związany z kontrkulturą skinheads. W warstwie tekstowej zespół prezentuje ideę narodowo-radykalną, łącząc nacjonalizm z tradycjonalizmem katolickim. W 2015 nastąpiła reaktywacja zespołu.
Socjolog dr hab. Rafał Pankowski w publikacji "Rasizm a kultura popularna" z 2006 w zestawieniu polskich fonograficznych wydawnictw rasistowskich wymienił między innymi ich album "Non possumus" oraz przywoływał słowa zespołu opublikowane na łamach Narodowej Sceny Rockowej. 

</doc>
<doc id="200518" url="https://pl.wikipedia.org/wiki?curid=200518" title="Autokod">
Autokod



</doc>
<doc id="200523" url="https://pl.wikipedia.org/wiki?curid=200523" title="Metoda bisekcji">
Metoda bisekcji



</doc>
<doc id="200524" url="https://pl.wikipedia.org/wiki?curid=200524" title="Metoda połowienia">
Metoda połowienia



</doc>
<doc id="200525" url="https://pl.wikipedia.org/wiki?curid=200525" title="Socyanizm">
Socyanizm



</doc>
<doc id="200527" url="https://pl.wikipedia.org/wiki?curid=200527" title="KRS">
KRS



</doc>
<doc id="200529" url="https://pl.wikipedia.org/wiki?curid=200529" title="Unitarianizm">
Unitarianizm

Unitarianizm – obok luteranizmu, kalwinizmu, anglikanizmu i anabaptyzmu, jeden z głównych nurtów reformacji. Jego nazwa pochodzi od łacińskich słów „"unus"”, czyli jeden i „"unitas"”, czyli jedność. Odrzuca on dogmat o Trójcy Świętej. Unitarianizm uważa, że Bóg jest jedną osobą. Nurt ten stoi w opozycji do trynitaryzmu.
Historia.
Do kręgu prekursorów unitarianizmu należał hiszpański lekarz i teolog Miguel Servet. Poglądy Serveta przyjęli włoscy unitarianie jak Bernardino Ochino, Leliusz Socyn, Faust Socyn, Giorgio Biandrata, Francesco Stancaro czy Giovanni Valentino Gentile. W Siedmiogrodzie idee unitariańskie głosił Ferenc Dávid, założony przez niego w roku 1568 Kościół Unitariański na Węgrzech istnieje do dziś. Jakub Paleolog prowadził działalność we Włoszech, Czechach, Siedmiogrodzie i Polsce.
Otwarte wyznawanie unitarianizmu wiązało się z narażeniem na proces sądowy i śmierć. Servet pod naciskiem Jana Kalwina został przez władze Genewy skazany na karę śmierci i spłonął na stosie w roku 1553; Gentile został ścięty w Bernie w roku 1566; Dávid za swoje wierzenia zmarł w więzieniu w roku 1579, zaś Paleolog z wyroku trybunału inkwizycyjnego został ścięty w Rzymie w roku 1585.
Do Polski unitarianizm dotarł w latach 50. XVI wieku za pośrednictwem unitarian uchodzących z Włoch przed prześladowaniami. W latach 1562–1563 wyznający go bracia polscy, stworzyli własny zbór, tzw. zbór reformowany mniejszy, który powstał w wyniku różnicy poglądów na słuszność dogmatu o Trójcy w małopolskim Kościele reformowanym. Ośrodkiem działania braci polskich, wśród których najbardziej znani byli Piotr z Goniądza, Grzegorz Paweł z Brzezin czy Szymon Budny był Raków, gdzie w latach 1602–1638 działała słynna Akademia Rakowska. Odrzucali oni panujące wówczas powszechnie porządki feudalne i sami uprawiali ziemię. Niektórzy sprzeciwiali się również służbie wojskowej, a na znak pacyfizmu nosili drewniane miecze. Po likwidacji Akademii Rakowskiej z inicjatywy biskupa krakowskiego Jakuba Zadzika, mimo prześladowań prowadzili swoją działalność w Rzeczypospolitej do roku 1658 gdy zostali zmuszeni pod karą śmierci w ciągu dwóch lat udać się na banicję lub zmienić wiarę. Ostatnie wspólnoty braci polskich zanikły w roku 1803 w Prusach Książęcych.
Wśród teologów odrzucających Trójcę byli: Wolfgang Fabricius Capito (1478–1541), Martin Cellarius (1499–1564), Johannes Campanus (ok. 1500–1575), John Biddle (1615–1662), Thomas Emlyn (ok. 1663–1741) czy Theophilus Lindsey (1723–1808). Znanymi unitarianami byli np.: książę Siedmiogrodu Jan Zápolya (1540–1571), poeta John Milton (1608–1674), fizyk Isaac Newton (1642–1727), matematyk William Whiston (1667–1752), chemik Joseph Priestley (1733–1804) czy poeta i dziennikarz José María Blanco White (1775–1841). W Stanach Zjednoczonych wiarę w Trójcę odrzucali Henry Grew (1781–1862), George Storrs (1796–1879) czy Charles T. Russell (1852–1916). 
Socynianizm.
W drodze ewolucji poglądów, do których przyczynił się reformator i myśliciel religijny Faustyn Socyn, dotychczasowe silne wpływy anabaptyzmu powoli były wypierane przez elementy racjonalistyczne. Od jego nazwiska polski unitarianizm określany był często socynianizmem i pod taką nazwą znany był poza granicami. Socyn w swoich pracach twierdził, wbrew tradycji kościelnej, że grzech pierworodny obecnie nie istnieje, gdyż obciążył tylko Adama. Uznał więc, że chrzest jest sprawą drugorzędną i można go przyjąć lub nie. Człowiek ma wolną wolę, a zatem Bóg nie ma przedwiedzy, czyli nie zna przyszłych ludzkich uczynków.
Zdaniem Socyna do zbawienia potrzebna jest wiara w niewielką liczbę tzw. prawd koniecznych, które nie mogą być sprzeczne z zasadami rozumu (tak jak nie jest sprzeczne objawienie). Jeśli więc w doktrynie religijnej znajdą się dogmaty sprzeczne z rozumem to znaczy, że doktryna jest w tych punktach nieprawdziwa. Socyn głosił człowieczeństwo Jezusa, który został wybrany przez Boga do realizacji jego celów; zaprzeczał dogmatowi Trójcy Świętej oraz karom wiecznym: piekłu, potępieniu czy mękom, które jego zdaniem są tylko przenośniami.
Socynianizm był jednym z najbardziej znienawidzonych wyznań, i to nawet w krajach tradycyjnie uchodzących za tolerancyjne jak Polska czy Siedmiogród. Przykładowo jedynym wyznaniem, które nie wzięło udziału w konfederacji warszawskiej w 1573 roku (którą to można określić jako wewnętrzny pokój pomiędzy wszystkimi wyznaniami – podpisał ją nawet jeden biskup katolicki) byli właśnie bracia polscy. Ostatecznym skutkiem było wygnanie braci polskich („arian”) z Polski w 1658 roku. Osiedlili się głównie w Siedmiogrodzie i Prusach Książęcych (Kosinowo). Andrzej Wiszowaty z małą grupką osiedlił się w Holandii, gdzie jego syn Benedykt Wiszowaty z pomocą Filipa van Limborch oraz Krzysztofa Sandiusa rozwinęli szeroko swoją działalność naukową i publicystyczną, publikując m.in. w l. 1665-1668 i 1692 "Bibliotheca Fratrum Polonorum" dzięki czemu ich myśl teologiczna przedostała się do Anglii i Stanów Zjednoczonych.
Współczesność.
W Polsce istnieje kilka grup określających się jako unitariańskie. W Warszawie w klubie esperantystów zbiera się stołeczna grupa unitarian związanych ze świeckim Stowarzyszeniem Unitarian. Od 1993 roku istnieje w Chorzowie Wspólnota Unitarian Uniwersalistów w Rzeczypospolitej Polskiej (wpisana do rejestru wyznań pod poz. 81). W Nysie od 2010 roku istnieje nyska grupa unitarian, która organizuje spotkania o charakterze religijnym.

</doc>
<doc id="200532" url="https://pl.wikipedia.org/wiki?curid=200532" title="Ross Friedman">
Ross Friedman

Ross Friedman (ur. 3 stycznia 1954 w Blackheath) – angielski muzyk. Po przeniesieniu się do Nowego Jorku od 1975 do 1978 grał jako gitarzysta w The Dictators, a po nagraniu z nimi trzech albumów przeniósł się do Francji, gdzie zasilił szeregi Shakin' Street.
Podczas trasy "Heaven and Hell" w 1980, grając jako support dla Black Sabbath za sprawą ówczesnego wokalisty tego zespołu Ronniego Jamesa Dio poznał Joeya DeMaio, wraz z którym tego samego roku założył Manowar. Opuścił zespół w 1989, będąc zastąpionym przez Davida Shankle.
W 2008 roku nagrał swój solowy album zatytułowany New Metal Leader.

</doc>
<doc id="200537" url="https://pl.wikipedia.org/wiki?curid=200537" title="Opieka zdrowotna">
Opieka zdrowotna

Opieka zdrowotna – ogół środków mających na celu zapobieganie i leczenie chorób.
Realizowana jest za pomocą systemu opieki zdrowotnej.

</doc>
<doc id="200541" url="https://pl.wikipedia.org/wiki?curid=200541" title="Heinrich Wilhelm Olbers">
Heinrich Wilhelm Olbers

Heinrich Wilhelm Matthäus Olbers (ur. 11 października 1758 w Arbergen koło Bremy, zm. 2 marca 1840 w Bremie) – niemiecki lekarz i naukowiec: astronom, fizyk, a z wykształcenia inżynier.
Życiorys.
W 1779 opracował nową metodę liczenia orbit komet. Dwa lata później otworzył praktykę medyczną w Bremie, a część swojego domu przekształcił w obserwatorium astronomiczne. Odegrał ważną rolę w poszukiwaniu planety w rejonie pomiędzy Marsem a Jowiszem.
28 marca 1802 r. odkrył drugą w historii planetoidę – (2) Pallas i był przekonany, że planetoidy są pozostałościami po rozpadzie średniej wielkości planety, która krążyła kiedyś w obszarze obecnego pasa planetoid.
29 marca 1807 r. odkrył planetoidę (4) Westa.
W 1811 roku sformułował teorię, zgodnie z którą warkocz komety zawsze skierowany jest w przeciwną stronę niż Słońce na skutek działania ciśnienia promieniowania słonecznego.
6 marca 1815 r. odkrył także periodyczną kometę nazwaną jego imieniem 13P/Olbers. Ogólnie odkrył sześć komet. W 1832 roku, na podstawie obserwacji komety Bieli, przewidział, że Ziemia będzie przechodzić przez jej warkocz. Jego przewidywania wzbudziły wiele obaw w Europie, jednak podczas przejścia Ziemi przez warkocz komety nie zanotowano żadnych katastrof.
Sformułował także paradoks Olbersa.
Upamiętnienie.
Na cześć uczonego jedną z planetoid nazwano (1002) Olbersia, jego imię nosi też krater na Księżycu.

</doc>
<doc id="200544" url="https://pl.wikipedia.org/wiki?curid=200544" title="Microsoft Windows 98 SE">
Microsoft Windows 98 SE



</doc>
<doc id="200549" url="https://pl.wikipedia.org/wiki?curid=200549" title="Pag">
Pag

Pag – wyspa na Morzu Adriatyckim u wybrzeży Dalmacji (Chorwacja). Piąta co do wielkości wyspa Chorwacji (długość: 60 km, szerokość: 2 do 10 km, powierzchnia: 284,18 km²), mająca jednak najdłuższą linię brzegową (302,47 km). W środek wyspy wcina się długa i wąska zatoka Paški zaljev. Ludność liczy ok. 8 tys. mieszkańców (2001). Najwyższy punkt, Sveti Vid, wznosi się 348 m n.p.m. Największe miasto na wyspie również nosi nazwę Pag.
Charakterystyka.
Wyspa jest ośrodkiem turystyki letniej, chętnie odwiedzanym dla cichych, urokliwych plaż w zatokach pomiędzy skałami. W miasteczkach Pag, Novalja, Stara Novalja jest dobrze rozwinięta baza noclegowa, znajdują się tam ośrodki dla płetwonurków, można zwiedzać stare słowiańskie kościoły i pozostałości po kolonizacji wyspy przez Rzymian i Wenecjan. Na wyspę od strony południowej można się dostać mostem (przejazd bezpłatny), zbudowanym w 1968, a od strony północnej promem linii: Žigljen-Prizna.
Na wyspie dominuje klimat śródziemnomorski. Nie występuje na niej słodka woda. Powierzchnię wyspy tworzą rozległe pola białych kamieni, które przypominają pejzaż księżycowy, duża część wyspy jest jałowa i skalista. Do takiego ukształtowania terenu przyczyniły się bardzo często wiejące, silne i suche wiatry – bora. Na kamienistych polach występuje drobna roślinność, którą wypasa się owce (ok. 40 000 sztuk). Podstawową dietę owiec stanowią tymianek, rozmaryn i szałwia. Dzięki tej niezwykłej diecie ser z wyspy ("Paški sir") ma niepowtarzalny smak i stał się lokalną specjalnością. W dolinie wokół zatoki rozciągają się łąki, gdzie uprawia się winogrona i oliwki. Z wód zatoki pozyskuje się sól morską.

</doc>
<doc id="200550" url="https://pl.wikipedia.org/wiki?curid=200550" title="Sarkomer">
Sarkomer

Sarkomer (mion, z gr. σάρξ "sarks" "mięso, ciało", μέρος "meros" "część"; μῦς "mys" "mięsień") – podstawowa jednostka czynnościowa mięśnia poprzecznie prążkowanego oraz podstawowa jednostka kurczliwa budującą miofibryle.
Przyjmuje się, że sarkomer leży pomiędzy prążkami (liniami) Z, które regularnie powtarzają się w mięśniu. Zbudowane są z α-aktyniny i desminy. Obejmuje on jeden cały prążek anizotropowy oraz sąsiadujące z nim dwie połówki prążka izotropowego. 
W obrębie sarkomeru można wyróżnić odcinki anizotropowe (tak zwany prążek lub odcinek A) i izotropowe (prążek/odcinek I) zależnie od zdolności do załamywania światła w mikroskopie polaryzacyjnym. Część środkowa wykazuje zdolności do podwójnego załamania światła (odcinek A) co sprawia, że jest ciemniejsza, a części końcowe są jednołomne (odcinek I) a więc jaśniejsze. Długość sarkomeru wynosi ok. 2-3μm.
W budowie sarkomeru pod mikroskopem elektronowym można zaobserwować także przejaśnienie w obrębie odcinka A zwane prążkiem H, a w nim linię M(utworzoną przez miomezynę utrzymującą uporządkowane położenie miofilamentów grubych w sarkomerze)
Sarkomer jest w istocie złożonym kompleksem kilkunastu białek, które tworzą dwa podstawowe filamenty:
Wzajemne oddziaływania między obu typami filamentów, pod wpływem jonów wapnia powodują skurcz sarkomerów i co za tym idzie również skurcz całych mięśni.

</doc>
<doc id="200551" url="https://pl.wikipedia.org/wiki?curid=200551" title="Pag (miasto)">
Pag (miasto)

Pag (, ) – miasto w Chorwacji, w żupanii zadarskiej, siedziba miasta Pag. Jest położone na wyspie o tej samej nazwie, po obu stronach morskiej zatoki. W 2011 roku liczyło 2849 mieszkańców.
Okolice są górzyste. W pobliżu miasta znajduje się zakład odsalania wody i elektrownie wiatrowe. Miasto ma bogatą kulturę. Miejscowi wyrabiają tu wino domowej roboty, słone sery i haftowane koronki. Centrum stanowi plac Petra Kresimira IV, wokół którego jest zabytkowe stare miasto. Główne zabytki w jego obrębie to: Kościół Wniebowzięcia Maryi Panny (XVI w.), Pałac Książęcy (XV w.), Wieża Skrivanat (XV w.), Wieża Kamerlengo, magazyn soli, kościoły pw. św. Franciszka i św. Jerzego, klasztor benedyktynek pw. św. Małgorzaty. Koronki z Pag w 2009 roku zostały wpisane na listę niematerialnego dziedzictwa UNESCO razem z koronkami z Hvar i Lepoglavy.

</doc>
<doc id="200552" url="https://pl.wikipedia.org/wiki?curid=200552" title="Lakrymologia">
Lakrymologia



</doc>
<doc id="200553" url="https://pl.wikipedia.org/wiki?curid=200553" title="Region Adamawa">
Region Adamawa

Adamawa (ang. "Adamawa Region", fr. "Région de l'Adamaoua") – region Kamerunu. Jego stolica to Ngaoundéré. Obszar 63 691 km² zamieszkuje około 495 tys. mieszkańców (1987). Zamieszkany przez członków ludów Fulbe, Tikar i Gbaja.
Geografia.
Warunki wodne.
Adamawa, z powodu licznych rzek biorących początek w obrębie tego górzystego regionu, jest czasami nazywana "wieżą ciśnień" Kamerunu. Zachowanie tych rzek ściśle zależy od ilości opadów – dużych, nieraz powodujących powodzie, w porze deszczowej (od maja do września) lub małych w porze suchej (od października do kwietnia). Region leży w dorzeczu Nigru i zlewiskach jeziora Czad i Atlantyku.
Rzeka Mayo Deo ma źródło w górach Gotel i płynie do Regionu Północnego. Rzeka Faro ma źródło nieco dalej na wschód, lecz zanim dotrze do Regionu Północnego i połączy się z rzeką Mayo Deo, zakreśla szeroki łuk na wschód i północ.
Dwie największe rzeki płyną do jeziora Czad. Rzeka Mbéré ma źródła na północ od miasta Meïganga i płynie na północny wschód ku granicy z Regionem Północnym i Republiką Środkowoafrykańską. Rzeka Vina, mająca źródła na północ od Ngaoundéré, wpływa do Regionu Północnego i łączy się z rzeką Mbéré, tworząc rzekę Logon.
Rzeki Mbam, Kim i Djérem leżą w zlewisku Atlantyku. Dwie pierwsze mają źródła na południowym wschodzie i płyną do Regionu Centralnego. Djérem powstaje z odnóg – wschodniej i zachodniej – łączących się w zbiorniku Mbakaou. Później płynie do Regionu Wschodniego.
W kraterach wygasłych wulkanów powstały jeziora. Najsłynniejsze to Tison i Mbalang.
Ukształtowanie terenu.
Na południu regionu rozciąga się Wyżyna Południowokameruńska. Ku północy jej teren wznosi się nieznacznie, przechodząc w Wyżynę Adamawa. Jej wysokość waha się od 1000 do 2000 m n.p.m. Rozciąga się od Nigerii do Republiki Środkowoafrykańskiej. W dolinach rzek Djérem i Mbéré opada do 500 m.
Na terenie regionu zdarzają się uskoki. Największy z nich – Uskok Kameruński – powstał w okresie kredy. Góry Mbang rozciągają się ku wschodowi ostrymi graniami wzdłuż tego uskoku. Leżące na terenie Regionu Zachodniego i Północno-Zachodniego oraz w Nigerii góry Mambilas sięgają również do Adamawy. Góry Gotel rozciągają się bardziej na północ, wzdłuż granicy z Nigerią. Najwyższy punkt w regionie (2460 m n.p.m.) to góra Tchabal Mbabo w górach Gotel.
Klimat.
Kamerun leży w strefie klimatów równikowego i podrównikowego. Charakteryzują się one średnią temperaturą wszystkich miesięcy powyżej 20º C i ulewnymi deszczami. Jednakże wyżynno-górski charakter regionu Adamawa sprawia, iż klimat tutaj jest zróżnicowany.
Na południu są cztery pory roku: pora sucha od grudnia do maja, pora deszczowa od maja do czerwca, pora sucha od lipca do października i pora deszczowa od października do listopada.
Na terenie Wyżyny Adamawa są dwie pory roku: sucha od listopada do kwietnia i deszczowa od kwietnia do listopada. Opady wynoszą przeciętnie od 900 do 1500 mm rocznie i maleją, im dalej na północ. Maj, czerwiec i sierpień to najbardziej deszczowe miesiące. W maju i czerwcu zdarzają się tornada. Ponadto od listopada od stycznia robi się chłodniej. W styczniu, wraz z wiatrem harmattan, robi się cieplej. Kwiecień jest najcieplejszym miesiącem. Ulewne deszcze w maju i czerwcu ponownie obniżają temperaturę.
W południowo-zachodniej części Wyżyny Adamawa opady są wyższe i wynoszą od 1500 do 2000 mm rocznie. Tu też są dwie pory roku, sucha i deszczowa.
Fauna i flora.
Ogromny wpływ na roślinność regionu miała działalność człowieka. Ten niegdyś bardzo zalesiony region został ogołocony z drzew wskutek wycinania i wypalania lasów oraz intensywnej hodowli bydła.
Południe regionu pokrywa sawanna gwinejska, formacja przejściowa między wilgotnymi lasami równikowymi a suchą północą kraju. Na wyżynach sawanna jest bardziej sucha i mniej na niej drzew. Warstwa trawy jest cienka, a naturalna roślinność utrzymała się jedynie w dolinach rzek.
Te nieliczne drzewa, które zdobią krajobraz, są i wiecznie zielone, i zrzucające liście w porze suchej. Powyżej 1800 m n.p.m. dominują paprocie i bambusy. Głównym składnikiem roślinności na całym terenie, z wyjątkiem lasów i niewielkich obszarów pokrytych karłowatym buszem, są trawy. Południowo-zachodnia część Wyżyny Adamawa jest porośnięta sawanną drzewiastą.
W regionie są dwa parki narodowe: Parc National du Mbam et Djérem i Parc National de Boumba Ndjida.
Demografia.
Rozmieszczenie ludności.
Region jest rzadko zaludniony (8 os./km²). Wielkie obszary są używane przez Fulbe jedynie dla wypasu bydła. Stałe osadnictwo na tych terenach jest czymś wyjątkowym. Rząd podjął starania, by skłonić Fulbe do osiadłego trybu życia, lecz nie odniosły one zamierzanych skutków i lud ten pozostał przy koczownictwie. Jako że pas sawanny przesuwa się na południe, obserwuje się znaczące ruchy ludności do Regionu Centralnego i Wschodniego.
Ngaoundéré jest jednym z najszybciej rozwijających się miast Kamerunu. Zawdzięcza to m.in. lokalizacji na końcu linii kolejowej północ-południe. Stara część miasta jest otoczona gąszczem nowo pobudowanych uliczek. Różnorodność etniczna i kulturowa regionu jest widoczna w Ngaoundéré, gdzie spotykają się przedstawiciele wszystkich ludów mieszkających w regionie.
Południowy wschód i północna granica regionu jest gęściej zaludniona.
Ludność.
Najwygodniejszym kryterium podziału ludności regionu jest język używany przez poszczególne grupy. Najliczniejsza grupa to ludzie posługujący się językami z grupy bantu. Zamieszkują przeważnie zachodnią część regionu. Do tej grupy zaliczają się Ndoro (północny zachód), Suga (zachód), Vute (zachód i południowy zachód), Mambila (południowy zachód) i Tikar (południowy zachód).
Do mówiących językami adamawa-ubangijskimi zalicza się Kutin (północny zachód), Kali (wschód), Dii (północny wschód), Mbum (centrum i północ) i Gbaya (południe i południowy wschód).
Wśród stanowiących blisko 60% mieszkańców regionu Fulbe rozróżnia się osiadłych i koczowników (Bororo). Ci osiadli zamieszkują największe miasta regionu – Banyo, Tibati, Tignere i Ngaoundéré. Ich koczowniczy pobratymcy przemieszczają się natomiast ze swoimi stadami. Obie te grupy posługują się językiem ful. Służy on za lingua franca w regionie.
Religie.
Główną religią jest islam, zwłaszcza wśród Fulbe. Ma on jednak odmienny charakter wśród ludności osiadłej, która jest bardziej religijna, i wśród koczowników, będących muzułmanami często tylko z nazwy. Pewne postępy osiąga również chrześcijaństwo. Wiele ludów, szczególnie w górach w pobliżu granicy z Nigerią, pozostało przy swych pierwotnych wierzeniach (animizm itp.).
Gospodarka.
Hodowla.
Gospodarka regionu opiera się głównie na hodowli bydła, opanowanej przez Fulbe. Mała gęstość zaludnienia, duża wilgotność i olbrzymie połacie ziemi porośnięte trawą tworzą doskonałe warunki dla hodowli. Fulbe przenoszą się z miejsca na miejsce, kopiąc studnie dla siebie i swoich zwierząt.
Przywiązanie hodowców do ich stad ma źródło w kulturze ludu Fulbe, dla którego liczba krów jest wyznacznikiem bogactwa i powodzenia. Prowadzi to do tego, iż często właściciele nie zabijają swych zwierząt lub trzymają w stadzie sztuki ewidentnie chore, byleby nie zmniejszyć liczby posiadanych krów. Niemniej jednak wielu Fulbe sprzedaje swoje bydło na targach Jaunde i Duala (niektórzy docierają nawet do Gabonu i Demokratycznej Republiki Konga). Główne drogi pędzenia bydła prowadzą poprzez zachodnią część regionu i wzdłuż granicy z Czadem.
Hoduje się głównie garbate krowy zebu. Odmiana żyjąca w okolicach Ngaoundéré i Banyo zwie się Peul zebu – są to duże, mięsne krowy o ciemnobrązowych bokach z białymi kropkami. Koczownicy Fulbe hodują odmianę Bororo zebu – o jaśniejszym umaszczeniu – lepiej przystosowaną do przebywania dużych dystansów.
Rządowy Instytut Badań Zootechnicznych (Institut de Récherche Zootechniques) i organizacja SODEPA utworzyły wiele nowoczesnych gospodarstw hodowlanych. Wyhodowano w nich nowe odmiany bydła, krzyżując te hodowane przez Fulbe ze sprowadzanymi ze Stanów Zjednoczonych. Władze podjęły także starania, mające na celu wyplenienie z regionu muchy tse-tse.
Hoduje się również, choć w o wiele mniejszej liczbie, konie, osły, kozy i owce. Świń hoduje się niewiele ze względu na muzułmański charakter regionu.
Uprawa.
Niemal całe rolnictwo regionu służy zaspakajaniu indywidualnych potrzeb rolników. Uprawia się głównie proso, maniok, kukurydzę, taro, jams i orzeszki ziemne.
Ludy Gbaya, Mbum i Dourou są najwydajniejszymi rolnikami, choć w porze deszczowej nawet ludy hodujące bydło uprawiają ziemię. Rolnicy uprawiają małe działki oczyszczone wcześniej z zarośli. Sieją w porze suchej. Zbiory przypadają na porę deszczową.
Uprawy przeznaczone na rynek nie stanowią wielkiego udziału w ogóle upraw. Istnieją niewielkie plantacje pszenicy, kawy i prosa.
Przemysł.
Adamawa nie ma rozbudowanego przemysłu. Większość istniejących zakładów produkcyjnych mieści się w stolicy regionu. Rozwijają się gałęzie przemysłu związane z hodowlą bydła – przemysł skórzany i spożywczy. Istnieją też zakłady gumowe i kosmetyczne. Rzemiosło (obróbka drewna i tkactwo) także odgrywa pewną rolę w gospodarce. Wydobywa się cynę (w okolicach Mayo Darle i granicy z Nigerią) i boksyt (koło Ngaoundal i Minim-Martap). Eksploatuje się również wody mineralne (np. koło Doungue).
Transport.
Ngaoundéré to swego rodzaju brama wjazdowa do regionu. Najłatwiej dostać się do niej z południowego Kamerunu linią kolejową "Transcam II". Zabiera to od 12 do 30 godzin, choć, jeśli kogoś na to stać, można uczynić podróż znośniejszą wykupując miejsce w kuszetce. Pozostali muszą znosić tłok, ryzykując "zapoznanie się" z tutejszymi kieszonkowcami.
Sieć drogowa nie jest w najlepszym stanie. Duża część dróg jest nieutwardzona. Dwie główne drogi to: droga krajowa nr 6 z Foumban w Regionie Zachodnim biegnie przez Banyo, Tibati i Meïganga; droga krajowa nr 15 z Sangbe w Regionie Centralnym przez Tibati do Ngaoundéré.
Lokalne linie lotnicze łączą Ngaoundéré z Jaunde, Duala, Garoua i Maroua. Małe lotniska mieszczą się też w Tignère, Banyo, Ngaoundal, Tibati i nad Zbiornikiem Mbakaou.
Turystyka.
Większość turystów odwiedza Adamawę tylko przelotnie, w trakcie przesiadki z pociągu do autobusu w swej drodze na północ. Ci, którzy zatrzymują się tu na dłużej, są przeważnie zainteresowani kulturalnym bogactwem regionu. Niektórzy władcy plemienni udostępniają dla turystów swe pałace, jak choćby władca Ngo. Warte obejrzenia są również malownicze krajobrazy – jeziora w kraterach wulkanów, jaskinie i wodospady.
Administracja i warunki społeczne.
Pewne tarcia pomiędzy poszczególnymi ludami, jakie występują na terenie regionu, mają swoje źródło w wysokim poziomie jednorodności kulturowej ludności. Jako że Adamawa jest w większości zamieszkana przez muzułmanów Fulbe, to ci nienależący do tej grupy stają się czasami obiektem ataków czy niechęci, zwłaszcza na wsi.
Adamawa, ze swą niewielką liczbą ludności, nie odgrywa wielkiej roli w życiu politycznym kraju. Jednakże liczni Fulbe, zamieszkujący trzy północne regiony, stanowią grupę, której politycy nie mogą łatwo zignorować. Istnienie i aktywność polityczna tej grupy jest w zasadzie jedynym sposobem na ograniczanie faworyzowania południa kraju.
Administracja lokalna.
Region Adamawa jest podzielony na pięć departamentów: Djérem ze stolicą w Tibati, Faro-et-Déo ze stolicą w Tignère, Mayo-Banyo ze stolicą w Banyo, Mbéré ze stolicą w Meïganga i Vina ze stolicą w Ngaoundéré. Na czele regionu stoi mianowany przez prezydenta gubernator. Na czele departamentu stoi, także mianowany przez prezydenta, prefekt.
Tradycyjne struktury polityczne.
Lamido, tradycyjni muzułmańscy władcy, w dalszym ciągu mają duże wpływy wśród swych należących do Fulbe poddanych. Większość dużych miast, a także wiele wsi, ma swoich lamido. Często wybierają sobie oni rady służące im pomocą. Członkowie rad pochodzą tak z Fulbe, jak i z innych ludów. Rząd zezwala lamido utrzymywać własne dwory i więzienia. To ostatnie budzi sprzeciw obrońców praw człowieka.
Większość pozostałych ludów nominalnie podlega władzy wodzów. Faktycznie nie mają oni żadnej władzy. Jednakże wśród Tikar wciąż odgrywają pewną rolę. Każdemu z wodzów wśród Tikar służy grupa doradców – "Rada Dostojników". Wodzom są podporządkowani wodzowie niższej rangi – "Sous chefs" i "Chefs de quatier" – sprawujący rządy w poszczególnych częściach wsi czy miasta.
Szkolnictwo.
Poziom szkolnictwa jest niski. Koczownicy rzadko wysyłają swoje dzieci do szkoły. Osiadli Fulbe wydają swe młode córki za mąż, a zamężne dziewczęta nie chodzą do szkoły. Analfabetyzm według szacunków sięga 80%.
Kolejną przeszkodą jest niedobór szkół i nauczycieli. Szkoły mieszczą się głównie w większych miastach, co zmusza młodzież do długich podróży. Dotyczy to zwłaszcza szkół średnich. W dodatku kameruńscy nauczyciele, którzy są wyznaczani do pracy w regionie, często odrzucają te propozycje, ze względu na odległe położenie miejsca pracy.
Opieka medyczna.
W większości miast regionu jest dostępna jakaś forma opieki medycznej, choć są to przeważnie niewielkie przychodnie. W stolicy funkcjonuje szpital. Wielu chorób trapiących ludność dałoby się uniknąć, gdyby nie trudności w zachowaniu podstawowych zasad higieny, spowodowane brakiem dostępu do czystej wody i brakiem kanalizacji. Ma to szczególnie istotne znaczenie w stale rozrastającym się Ngaoundéré. Kolejnym problemem jest HIV i AIDS. Oficjalnie około 17% ludności jest nosicielami wirusa. Wyniki te opierają się na badaniach przeprowadzonych w Ngaoundéré, lecz na prowincji wskaźnik ten jest prawdopodobnie niższy.
Życie kulturalne.
W regionie kwitnie bogata kultura ludowa. Jednym z wartych wymienienia przykładów jest menang, taniec ludu Tikar. Tańczy się go z wielu różnych powodów, od chęci pomocy wojownikom po uczczenie kobiecej zmysłowości. Narodziny, pogrzeby i wesela są zwykle okazją do hucznych zabaw wśród niemuzułmańskiej części ludności.
Historia.
Kontakty z Europejczykami.
Brytyjscy badacze, którzy w 1822 dotarli na teren obecnego regionu Adamawa, byli pierwszymi Europejczykami w tej części kraju. Niemiec, doktor Gustaw Nachtigal, był pierwszym, który prowadził intensywne badania regionu. W latach 1869-1873 badał jakie ludy zamieszkują te tereny, jakie są stosunki pomiędzy nimi i czy są tu bogactwa nadające się do eksploatacji. Brytyjczyk Eduard E. Flegel poszedł w jego ślady w 1882. Badał emirat Adamawa. Organizując handel, dotarł daleko na południe – do Banyo. Zmarł w 1883 w trakcie podróży. W tym też czasie zakończył się okres pokojowych i przyjaznych kontaktów pomiędzy Zachodem i imperium Fulbe – Niemcy zajęli jego część w 1884, zaś reszta została wcielona do brytyjskiej Nigerii.
Niemiecka administracja.
Fulbe zażarcie przeciwstawiali się niemieckiej ekspansji. Niemiecki gubernator Jesko Von Puttkamer wysłał ekspedycję pod dowództwem kapitana Von Kamptz dla stłumienia oporu. 7 maja 1899 zdobyto Banyo, miesiąc później upadło Tibati, zaś Ngaoundéré 20 września 1901. Wyżyna Adamawa została spacyfikowana, zaś Niemcy posuwali się dalej na północ w kierunku miasta Garoua.
Niemcom ostatecznie udało się stłumić opór Fulbe i obecny region Adamawa został podporządkowana kolonialnej administracji z siedzibą w Ngaoundéré. Większości lamido zezwolono nadal sprawować władzę, ale poddano ich nadzorowi. Ci, którzy nie zgodzili się na takie warunki, byli usuwani. Władze popierały nawracanie na islam niemuzułmanów, gdyż to poddałoby ich władzy uległych wobec Niemców lamido.
Francuska administracja.
Porażka Niemiec w I wojnie światowej na teatrze afrykańskim, która stała się faktem w 1916, sprawiła, iż kraj znalazł się pod władzą Francji – trzeciego mocarstwa kolonialnego w przeciągu mniej niż stulecia. Siedziba nowych władz mieściła się w Garoua.
Polityka francuska była nieco odmienna od niemieckiej. Lamido pozostali przy władzy, choć teraz musieli realizować francuską politykę. Pozbyto się opornych władców, i tak w 1936 regionem rządziło trzydziestu dziewięciu lamido i jeden sułtan. Za francuskich rządów rozbudowano infrastrukturę, w szczególności drogi.
W 1956 Francja nadała wszystkim swoim zachodnioafrykańskim koloniom autonomię. André-Marie Mbida został pierwszym premierem Kamerunu. Mbida szybko zraził do siebie północną część kraju, wprowadzając uchwały Abong-Mbang. Jedna z nich wzywała do "demokratyzacji" północnej części kraju, co zostało odczytane przez muzułmańskich władców jako zamach na ich wpływy. Zagrozili odłączeniem od Kamerunu i przyłączeniem się do francuskiego Czadu, jeśli uchwały nie zostaną cofnięte. Te wydarzenie doprowadziły do dymisji Mbidy i zastąpienia go przez Ahmadou Ahidjo – muzułmanina z północy.
Czasy najnowsze.
Ahmadou Ahidjo został pierwszym prezydentem niepodległego Kamerunu 1 stycznia 1960. Poświęcił znaczne środki, by wspomóc rozwój swej rodzinnej północy. Między innymi zmodernizowano drogę z północy do Jaunde i w 1961 rozpoczęto budowę linii kolejowej, która w 1971 dotarła do Ngaoundéré.
Muzułmanie z północy przyjęli wybór nowego prezydenta – Paula Biyi – podejrzliwie. Stało się tak za sprawą stronnika Ahidjo – Moussy Yayi – który został przez Biyę i prasę oskarżony o próbę obrócenia lokalnych władców (lamido) przeciwko nowemu prezydentowi. Biya może liczyć na pewne poparcie w regionie, lecz z pewnością nie jest ono tak duże jak na południu kraju. Dzieje się tak, ponieważ aktywność prezydenta w tym regionie jest minimalna. W 1983 dokonano podziału dawnego Regionu Północnego na obecne regiony Północny, Dalekiej Północy i Adamawa. Za jego sprawą włączono Uniwersytet w Ngaoundéré do krajowego systemu edukacji.

</doc>
<doc id="200557" url="https://pl.wikipedia.org/wiki?curid=200557" title="Yimou Zhang">
Yimou Zhang



</doc>
<doc id="200558" url="https://pl.wikipedia.org/wiki?curid=200558" title="Cerera">
Cerera



</doc>
<doc id="200560" url="https://pl.wikipedia.org/wiki?curid=200560" title="Sergiusz Żymełka">
Sergiusz Żymełka

Sergiusz Żymełka (ur. 10 kwietnia 1991 w Warszawie) – polski aktor.
Życiorys.
Ukończył gimnazjum nr 14 w Warszawie. Uczęszczał do 68 LO im. Tytusa Chałubińskiego. Studiował psychologię w biznesie w Wyższej Szkole Zarządzania i Prawa im. Heleny Chodkowskiej w Warszawie.
Kariera.
Na ekranie zadebiutował w 1996, podkładając głos Sammy’emu Parkerowi w serialu "Szczęśliwy dzień". Potem zaczął grać w przedstawieniach Teatru Telewizji dla Dzieci.
Zdobył rozpoznawalność dzięki roli Filipa Kwiatkowskiego w serialu komediowym Polsatu "Rodzina zastępcza" (1999–2009). W 2001 zagrał Vlado Petricia, jednego z głównych bohaterów filmu "Tam, gdzie żyją Eskimosi". Następnie zrezygnował z działalności aktorskiej i podjął studia, po czym zaczął pracować w Centralnym Ośrodku Informatyki w Warszawie.
W 2019 powrócił na wielki ekran, odgrywając rolę dilera narkotyków w filmie Patryka Vegi "Kobiety mafii 2". W 2020 pojawił się w jednym z odcinków reality show "Projekt Lady" produkowanego przez TVN.

</doc>
<doc id="200561" url="https://pl.wikipedia.org/wiki?curid=200561" title="MaSzyna 424">
MaSzyna 424



</doc>
<doc id="200563" url="https://pl.wikipedia.org/wiki?curid=200563" title="Maszyna 424">
Maszyna 424



</doc>
<doc id="200567" url="https://pl.wikipedia.org/wiki?curid=200567" title="Pluskwica groniasta">
Pluskwica groniasta

Pluskwica groniasta, p. sercolistna, świecznica groniasta ("Cimicifuga racemosa" Nutt.) – gatunek rośliny należący do rodziny jaskrowatych ("Ranunculaceae" Juss.). Pochodzi z Ameryki Północnej. Uprawiana w wielu krajach, również w Polsce, jako roślina ozdobna i zielarska. Według nowszych ujęć taksonomicznych gatunek ten włączony został do rodzaju "Actaea" i jego nazwa naukowa to obecnie "Actaea racemosa".
Zastosowanie.
Roślina ozdobna.
Może być uprawiana na rabatach lub w grupach w parku.
Uprawa.
Może rosnąć w półcieniu, lub nawet w cieniu, wymaga żyznej, głębokiej i stale wilgotnej gleby. Rozmnaża się zazwyczaj przez podział kłączy, które można sadzić do gleby jesienią lub wiosną. Ma grube pędy, tak, że pomimo dużej wysokości zazwyczaj nie wymaga stosowania podpór. W uprawie głównie dwie odmiany:

</doc>
<doc id="200575" url="https://pl.wikipedia.org/wiki?curid=200575" title="Secret of the Runes">
Secret of the Runes

Secret of the Runes – wydany w 2001 r. studyjny album szwedzkiego zespołu Therion.
Lista utworów.
Wersja limitowana.
Wersja limitowana zawiera ponadto utwory „The Wings of the Hydra (live)” i „Black Sun (live)”.
Twórcy albumu.
Soliści (smyczkowi i wokalni):
Chór:
Zespół smyczkowy:
Instrumenty dęte drewniane:
Zespół instrumentów dętych:

</doc>
<doc id="200576" url="https://pl.wikipedia.org/wiki?curid=200576" title="Port Gdański">
Port Gdański



</doc>
<doc id="200580" url="https://pl.wikipedia.org/wiki?curid=200580" title="Ross The Boss">
Ross The Boss



</doc>
<doc id="200581" url="https://pl.wikipedia.org/wiki?curid=200581" title="Strzyżno">
Strzyżno

Strzyżno (niem. "Streesen") – osada w Polsce położona w województwie zachodniopomorskim, w powiecie stargardzkim, w gminie Stargard.
Osada leży nad rzeką Małą Iną, 7 km na południe od Stargardu.
W latach 1975–1998 miejscowość administracyjnie należała do województwa szczecińskiego. 
Do Strzyżna można dojechać linią MPK Stargard nr: 37. 
Historia.
Wieś typu ulicówka, pochodzi z XIV wieku, na przestrzeni dziejów miała co najmniej sześciu właścicieli. W 1945 przeszła w użytkowanie PGR. W roku 1993 Agrofirma Witkowo przejęła w dzierżawę gospodarstwo Strzyżno od AWRSP a 1997 r. wykupiła na własność dzierżawione gospodarstwo.

</doc>
<doc id="200584" url="https://pl.wikipedia.org/wiki?curid=200584" title="Kings of Metal">
Kings of Metal

Kings Of Metal – album studyjny zespołu Manowar. Oprócz tytułowego utworu najbardziej znanymi kompozycjami są Hail And Kill, ballada Heart Of Steel oraz Pleasure Slave, który za sprawą tekstu wzbudził liczne kontrowersje.

</doc>
<doc id="200585" url="https://pl.wikipedia.org/wiki?curid=200585" title="Dodola">
Dodola



</doc>
<doc id="200588" url="https://pl.wikipedia.org/wiki?curid=200588" title="Lipnik (województwo zachodniopomorskie)">
Lipnik (województwo zachodniopomorskie)

Lipnik (niem. "Lindenberg") – osada w Polsce położona w województwie zachodniopomorskim, w powiecie stargardzkim, w gminie Stargard. Osada leży tuż przy granicy Stargardu, przy drodze krajowej nr 10.
W latach 1945–1991 Lipnik był osadą Państwowych Gospodarstw Rolnych. W latach 1975–1998 miejscowość administracyjnie należała do województwa szczecińskiego.
Część miejscowości obejmująca cegielnię i związane z nią zabudowania stanowiły dawniej osadę Wykopki, jej niemiecką nazwą było "Sandsteinwerk".
We Lipniku siedzibę ma Ośrodek Doświadczalny ZUT, działający również w Ostoi.
W 2006 roku oddano do użytku kościół pw. Matki Bożej Nieustającej Pomocy w Lipniku, będący świątynią filialną parafii Miłosierdzia Bożego w Stargardzie.
W 2021 przy granicy ze Stargardem wybudowano park handlowy o powierzchni 18845 m².

</doc>
<doc id="200589" url="https://pl.wikipedia.org/wiki?curid=200589" title="Dola (mitologia)">
Dola (mitologia)

Dola – w mitologii słowiańskiej personifikacja losu i przeznaczenia, duch opiekuńczy sprawujący pieczę nad domem, dobytkiem i potomstwem, zapewniający szczęście i powodzenie. Była darem bogów, siłą daną przez nich człowiekowi do pokonywania trudności życiowych.
Zawiązanie "doli" następowało w chwili narodzin i towarzyszyła ona człowiekowi aż do śmierci, w znacznym stopniu determinując jego życie i osobowość. Każdy miał swoją indywidualną dolę, chociaż można było dziedziczyć ją po ojcu (przy czym jednak rodzeni bracia mieli różne dole). 
"Dola" była niewidoczna, czasem mogła się jednak objawić pod postacią kobiety lub mężczyzny, a także psa, kota lub myszy. Życzliwość "Doli" zapewniała powodzenie w życiu. Mogła nawet czuwać nad człowiekiem niedbałym i rozrzutnym, a z drugiej strony rujnować człowieka ostrożnego i zapobiegliwego. Przypuszczalnie obok "Doli" występował także jej negatywny wariant (pojęcie "niedoli"). Przychylność "Doli" (odwrócenie jej kierunku w przypadku "niedoli") można było zapewnić sobie ofiarną wieczerzą.

</doc>
<doc id="200592" url="https://pl.wikipedia.org/wiki?curid=200592" title="Live in Midgård">
Live in Midgård

Live in Midgård (ang. "Na żywo w Midgård") – wydany w 2002 r. dwupłytowy album szwedzkiego zespołu Therion. Jest to album koncertowy, pierwszy w historii grupy. Zebrany materiał pochodzi z tras koncertowych w Kolumbii, Węgier i Niemiec.
Okładka.
Autorami okładki są Axel Jusseit i Thomas Ewerhard.
Twórcy albumu.
Ponadto:

</doc>
<doc id="200594" url="https://pl.wikipedia.org/wiki?curid=200594" title="Live in midgard">
Live in midgard



</doc>
<doc id="200597" url="https://pl.wikipedia.org/wiki?curid=200597" title="Fighting the World">
Fighting the World

Fighting the World – album muzyczny grupy Manowar, wydany w roku 1987. Płytę promował teledysk nakręcony do utworu "Blow Your Speakers", piętnujący komercję i łatwą muzykę w mediach.

</doc>
<doc id="200601" url="https://pl.wikipedia.org/wiki?curid=200601" title="Dzidzileyla">
Dzidzileyla

Dzidzilela, Dzidzilejla, Dzidzilelja – rzekoma bogini polska. Pierwszy raz wymieniona przez Jana Długosza jako polska odpowiedniczka rzymskiej bogini Wenus, bogini małżeństwa. Współcześnie autentyczność bogini odrzucana jest przez większość badaczy i uważa się, że teonim ten powstał na skutek uznania fragmentu pieśni ludowych za nazwę własną.
Źródła.
Dzidzilela pojawia się po raz pierwszy w "Rocznikach" Jana Długosza, który porównał ją do Wenery – rzymskiej bogini miłości:
Za Długoszem informacje o Dzidzileli zostały powtórzone przez Macieja Miechowitę, Marcina Kromera, Alessandra Guagniniego, Macieja Stryjkowskiego, Marcina i Joachima Bielskich i Jakuba Wujka w następujących wariantach: "Dzidzilia", "Zizilia", "Zyzylia", "Zezylia".
Historyczność.
Autentyczność Dzidzileli, podobnie jak innych bóstw Długoszowych, pierwotnie nie była podważana. Sytuacja ta zmieniła się, gdy krytyki źródeł o bogini dopuścił się Aleksander Brückner. Pierwotnie uznał on historyczność bogini odczytując jej imię jako "Dziecilela", które miało oznaczać ‘lelająca dzieci’ (staropolskie "lelać" ‘kołysać’), odrzucając jej funkcję bogini miłości przypisanej przez Długosza. Kilka lat później zwrócił uwagę na podobieństwo ze słowem "dziedziły" ‘dziady’. Ostatecznie jednak odrzucił autentyczność bogini argumentując, że oryginalny zapis Długosza nie wspiera takiej interpretacji, a "dziedziły" uznając za współczesny wymysł. Uznał on, że Dzidzilela wywodzi się z refrenów pieśni ludowych; nie wiedział jednak, jak zinterpretować pierwszy człon, "dzidzi" – wskazał, że tak jak przed fragmentem refrenu "łado" (patrz: Łada) pojawiają się słowa "wielom" czy "lelom", pojawić się mogło "dzidzi" lub coś podobnego. W przypadku drugiego członu, "-ilelya", uważał, że mógł się on wywodzić od rzekomego teonimu "Ileli" (łac. "Yleli", "Ylely") wymienianego w kazaniach kościelnych. Podobnie uważał Henryk Łowmiański.
W przypadku analizy zapisu rękopiśmiennego Długosza ("Dzydzilelya"), rekonstrukcja "Dziecilela" zaproponowana przez Brücknera, z której ostatecznie zrezygnował, była dowolnym odczytem "dz" jako polskie ⟨c⟩, a "y" jako słowiańskie ⟨ě⟩.
Według Zoriana Dołęga-Chodakowskiego teonim ten powstał od frazy typu „oj, didi Lelo”. Niezależnie do podobnego wniosku doszedł Anatolij Żurawlow, który rekonstruował "*did(i) lel(e)" jako formułę pieśniową, podobną do "*dedъ lada" występującą we wschodniosłowiańskich pieśniach kalendarzowo-obrzędowych. Taką rekonstrukcję wspierają formuły wschodnio- i południowosłowiańskie, np.: serbskie i chorwackie „Kraļu! Lelo!”, „Pero, lelo!”, „Lele mužu”, „Jelo le!”, „lelja le”, bułgarskie „Tatko-le”, „Lubo-le”, „Vily-le”, „Goro-le”, rosyjskie „Lele didu”, „lele babo” itp., których struktura składa się z imienia (wołacz lp) + "*le" lub "*lele"/"*lelo".
We fragmentach wschodniosłowiańskich pieśni ludowych pojawia się często niezrozumiałe słowo "did-", np.: ukraińskie „Oj, didi Lelo”, „Did i Did i Łado”, „Oj Did, Did i Łado”, czy rosyjskie, „Oj Did i Łado”, „Dido kalina! Lela malina”, który ma swój odpowiednik w starolitewskim "didys", litewskim dialektycznym "dzidzis", litewskim "didys", który także występuje np. w pieśniach: „Oj did, didi...”, „Ar i didi...”, „Didi diwaj buwo”, „Didis... Dewie!”. Słowo to jest wytłumaczalne w kontekście bałtyjskim, i związane jest ono z litewskim "didis" ‘wielki’. Z tego powodu część badaczy folkloru uznawała, że słowo to zostało zapożyczone z języka bałtyjskiego do wschodniosłowiańskiego (np. Andriej Faminstyn), lecz przykład fragmentu starosłowackiej pieśni „Didi-Jane”, „Didi-Jene” oznaczającej ‘o św. Janie’, śpiewanej podczas dnia św. Jana może wskazywać, na rodzime, słowiańskie pochodzenie tego słowa – domniemane prasłowiańskie "*did-" ‘wielki’, podobnie jak bałtyjski odpowiednik, byłoby kontynuantem praindoeuropejskiego "*d(e)ih₂-dʰe" ‘być widocznym’. Możliwe więc, że w pierwszym członie formuły pieśniowej „imię + "lelo"” znajduje się polski kontynuant prasł. "*did-", które mogło dać formułę pieśniową "*didi lela" lub "*didi lelo", która przez Długosza została uznana za nazwę własną, a następnie uznana za bóstwo. Według Michała Łuczyńskiego taka interpretacja jest najbardziej prawdopodobna. Za uznaniem Dzidzileli jako relikt pogańskiego języka obrzędowego, a nie bogini, opowiadał się także Anatolij Żurawlow, Wiaczesław Iwanow i Władimir Toporow, oraz inni badacze.
Mało prawdopodobny jest związek ze zlatynizowanym imieniem "Didislav", które prawdopodobnie oddaje zachodnio-południowosłowiańskie "*Didislavъ", oraz staropolskim nazwiskiem "Dzidziula", gdyż ich zapis może być skażony, np. słowiańskie ⟨ě⟩ niestandardowo zapisane jako "i", na co można wskazywać starosłowacka nazwa osobowa "Dedislav". W przypadku imienia "Didislav", jeżeli zapis jest prawidłowy, z analizy wynika, że pierwszy człon to rozkaźnik od niezachowanego w żadnym języku, hipotetycznego prasłowiańskiego czasownika "*diditi" o nieznanym znaczeniu, co także powoduje problemy, a etymologia tego imienia może być też wyjaśniona w inny sposób.
Odczytanie nazwy jako imienia podobnego do staropolskiego "*Lelistryj" (XII w.), z członem będącym terminem rodowym, gdzie pierwszy człon wywodzi się od prasłowiańskiego "*dědъ" ‘dziad’ jest również mało prawdopodobne, ponieważ w nazwach osobowych "*dědъ" przechodziło w człon "*Dědo-" lub "*Dědu-", np.: staropolskie "Dziadumiła", czeskie "Dědomil", chorwackie "Djedomir", rosyjskie "*Dedoslavъ". Należałoby więc oczekiwać formy "*Dziadolela", która na którą jednak nie wskazuje zapis Długosza. Z teonimem nie można też wiązać staropolskiego nazwiska "Dzidziula" (łac. "Dzydzula" (1485), "Dzidziuła" (XVIII w.)), które łączono ze słowem "dziad" oraz z nazwiskami z podobnym zakończeniem, np. "Dziadul", "Sowul", "Szewczul" i innymi, jednakże jest to spolonizowane nazwisko litewskie (lit. "Dìdelis", "Didžiùlis").
W przypadku późniejszych wydań "Roczników" Długosza, gdzie znajdują się zapisy "Dzidziela" (kodeks Rozrażowskiego) i "Dzidzielia" (wydanie Dobromiła) teonim można rekonstruować jako staropolskie imię "*Dzidziela", które byłoby żeńskim odpowiednikiem męskiego imienia "*Dzidziel" (składające się z członu "Dziad" + przyrostek "-el") z przyrostkiem "-ela", por. z poświadczoną nazwą osobową z XV w. "Dzidziula", lub uznać, że *Dzidziela to skrót nieznanego, pełnego imienia. Jednakże te wydania są późniejsze i zawierają własne odmiany teonimów, przez co są mniej wiarygodne.
Zdecydowana mniejszość badaczy uznaje autentyczność bogini; Aleksander Gieysztor wiązał brzmieniowo Dzidzilelę do bułgarskiego obrzędu "Dodola".

</doc>
<doc id="200602" url="https://pl.wikipedia.org/wiki?curid=200602" title="Region Centralny (Kamerun)">
Region Centralny (Kamerun)

Region Centralny (ang. "Centre Region", fr. "Région du Centre") – jeden z regionów Kamerunu. Jego stolicą jest Jaunde. Obszar 68 926 km² zamieszkuje około 1 651 tys. ludzi (1987), głównie Bassa, Ewondo i Vute.
Geografia.
Warunki wodne.
Region Centralny leży w zlewisku Atlantyku.
Sanaga jest najważniejszą rzeką regionu. Jej bystry nurt stanowi doskonałe źródło energii hydroelektrycznej. Jest także ważna dla rolnictwa, gdyż jej wylewy, mające miejsce w czasie pory deszczowej, użyźniają gleby. Sanaga jest żeglowna od Wodospadów Nachtigala do Edéa w Regionie Nadmorskim.
Kilka dopływów zasila swoimi wodami Sanagę. Djérem przecina teren regionu wpływając z Adamawy i płynąc do Regionu Wschodniego, łącząc się tam z rzeką Lom (górna Sanaga). Djérem, podobnie jak Sanaga, wylewa okresowo. Rzeka Kim wpływa z Adamawy i łączy się z rzeką Mbam na granicy Regionu Zachodniego. Mbam łączy się z Noun, wpływającym z Prowincji Zachodniej. Z kolei z Noun łączy się rzeka Ndjim. Noun wpływa do Sanagi niedaleko Monatélé.
Nyong jest jedyną większą rzeką, niebędącą dopływem Sanagi. Ma swe źródła w Regionie Wschodnim, przepływa przez Mbalmayo i płynąc dalej na zachód tworzy granicę pomiędzy regionami Południowym i Nadmorskim.
Za sprawą tego, że Nyong leży w całości w strefie klimatu równikowego, ma ona okres podwyższonego stanu wód, spowodowany ulewnymi deszczami, występującymi między marcem i październikiem. Zwiększony poziom rzeki czyni ją żeglowną od Abong-Mbang w Regionie Wschodnim do Mbalmayo. Pozostałe rzeki prowincji płyną przez strefy klimatu równikowego i podrównikowego, gdzie pora deszczowa przypada na różne miesiące, co sprawia, że nie ma tak dużych wahań stanu wód.
Zapotrzebowanie prowincji na energię elektryczną jest zaspokajane w większości przez elektrownie wodne w sąsiednich regionach. Z powodu rosnącego zapotrzebowania na elektryczność, planuje się zbudowanie zapory na rzece Nyong w Njock-Mpoume i na Sanadze na Wodospadach Nachtigala.
Ukształtowanie terenu.
Region Centralny leży na Wyżynie Południowokameruńskiej. Wysokość terenu nad poziomem morza waha się od 500 do 1000 metrów. Wyjątkiem są dolin rzek – Sanagi i jej dopływów – gdzie wysokość spada do 200 metrów. Wysokość terenu rośnie, gdy oddalamy się od nadmorskich równin na południowym zachodzie i zbliżamy do Wyżyny Adamawa. Charakterystycznym elementem krajobrazu są faliste, porośnięte lasem wzgórza. Najwyższe z nich mają bezleśne, skaliste wierzchołki. Najwyższą górą w regionie jest Mbam Minkom (1295 m n.p.m.), leżąca na północny zachód od Jaunde.
Klimat.
Klimat na terenie regionu charakteryzuje się wysokimi średnimi temperaturami (24 °C, na północnym zachodzie zwykle o stopień mniej) i brakiem pór roku. Występują dwie pory suche – od grudnia do maja i lipca do października, oraz dwie pory deszczowe – od maja do czerwca i od października do listopada. Roczna suma opadów wynosi 1000-2000 mm – im dalej na północ tym opady mniejsze.
Fauna i flora.
Region jest porośnięty lasem równikowym. Wyjątkiem są doliny rzek Djérem, Mbam, i Noun oraz północna granica regionu. Tereny te zajmuje sawanna drzewiasta. Niegdyś tereny regionu były zalesione w większym niż obecnie stopniu. Eksploatacja lasów przyczyniła się do ich przetrzebienia i przesunięcia się granic sawanny na południe. Obecnie niewiele jest terenów nietkniętych przez człowieka. Rezerwat Mfou, ustanowiony ostatnio m.in. przez WWF, jest jednym z takich obszarów. Ma za zadanie chronić różne gatunki ptaków, małp i węży. Szanse na zapoznanie się z kameruńską przyrodą stwarza również stołeczny ogród zoologiczny.
Demografia.
Rozmieszczenie ludności.
Region Centralny, zamieszkany przez ponad milion ludzi, jest jednym z najgęściej zaludnionych regionów Kamerunu. Przez długi czas jego tereny były ważnym ośrodkiem ludu Beti-Pahuin, jednak wskutek migracji ludności z innych części kraju dominująca pozycja tego ludu osłabła. Wśród wielu czynników, przyciągających przyjezdnych można wymienić: ulokowanie na terenie regionu siedziby administracji w czasach kolonialnych, a także nadanie Jaunde statusu stolicy w czasach niepodległości, rozwój plantacji kakao i trzciny cukrowej leżących pomiędzy rzekami Sanaga i Nyong, przyciągające robotników z sąsiednich regionów oraz fakt, iż Jaunde jest centrum edukacji ściągającym młodych ludzi z całego kraju.
Większość mieszkańców regionu żyje w Jaunde, w większych miastach i wzdłuż głównych dróg.
Ludność.
Region jest jednym z najważniejszych ośrodków grupy ludów zwanej Beti-Pahuin. Mimo wspólnego języka i zwyczajów, dzielą się na mniejsze podgrupy – Beti, Bulu czy Fang.
Beti.
Region Centralny jest jednym z głównych ośrodków ludu Beti-Pahuin (zwanego również Fang Beti lub Fang), należącego do rodziny Bantu. Lud ten dzieli się na Beti, zamieszkujących Region Centralny i Bulu oraz Fang, zamieszkujących Region Południowy.
Grupa Beti dzieli się na kilka mniejszych grup. Ewondo zamieszkują najgęściej zaludnioną część regionu – departamenty Nyong-et-Soo i Mfoundi. Yezum i Yebekolo to podgrupy Ewondo. Bene, choć liczniejsi w Regionu Południowego, żyją także w departamencie Nyong-et-Soo. Mbida-Mbane i Mvong-Nyenge zamieszkują tereny na wschód od Jaunde. Eton-Beti, Eton-Beloua i Beloua-Eton żyją w departamencie Lekié. Siedziby Mvelle ciągną się od Jaunde wzdłuż doliny rzeki Nyong aż do departamentu Nyong-et-Mfoumou. Eki żyją w departamencie Haute-Sanaga.
Inne ludy.
Wiele mniejszych ludów, nienależących do Beti Pahuin, asymiluje się z tą o wiele liczniejszą grupą. Należą do nich Manguissa, żyjący w departamencie Lekié pomiędzy rzeką Sanaga i miastem Saa, Bamvele, Batchanga (Tsinga), Evuzok, Omvang, Yekaba i Yetudi.
Okolice miasta Bafia i zachodnią część regionu sąsiadująca z Regionem Nadmorskim zamieszkują ludy określane wspólnie jako Banen i Bafia. Wśród nich wyróżnić można grupy takie jak Ndiki, Ntundu, Lemande, Yambetta, Bape i Bekke.
Poza tym w regionie żyje lud Tikar, który swe główne siedziby ma w Regionie Zachodnim i Północno-Zachodnim. Jego członkowie, mieszkający w Regionie Centralnym posługują się językiem Tumu i jego dialektami. Tikar dzielą się na Bang-Heng, Bankim, Ditan, Ina, Ngambe, Ngume, Ue i Yakong.
Bassa żyją w departamencie Nyong-et-Kellé.
Vute (zwani też Babuti), którzy są ludem należącym do grupy Bantu, zamieszkują departament Mbam-et-Kim.
Mniejsze ludy, żyjące na terenie regionu, to: Bajem, Baki, Bamun, Bulu, Fa' (Balong), Gbete (Kepere), Gunu, Lafa, Maka, Njauti, Nyokon i Pori. Kilka małych różnorodnych grup określanych wspólnie jako Yambassa żyje wokół terytorium ludu Banen.
Religie.
Europejscy misjonarze penetrowali terytorium regionu podczas niemieckich i francuskich rządów. Od tego czasu większość mieszkańców przyjęła, choć często jedynie nominalnie, chrześcijaństwo. Głównymi kościołami są kościół katolicki i kościoły prezbiteriańskie. Utrzymują się, szczególnie na wsi, wierzenia animistyczne.
Gospodarka.
Hodowla.
Hodowla bydła domowego i trzody jest jedną z ważnych gałęzi gospodarki. W Jaunde odbywa się największy targ bydłem, ściągający kupców nawet z sąsiednich prowincji. Bydło domowe hoduje się na ranczach w okolicach Mbandjock, zaś drób w Makak, Obala i Jaunde. Hoduje się również owce, kozy i świnie.
Myślistwo jest praktykowane w niektórych regionach. Staje się jednak coraz rzadsze, a to za sprawą postępującej eksploatacji lasów równikowych i upowszechnienia broni palnej, co przyczyniło się do przetrzebienia dziko żyjących zwierząt i zniszczenia ich naturalnego środowiska. Handel dziczyzną, pochodzącą z Regionu Wschodniego i Południowego, jest w większych miastach dochodowym interesem.
Uprawa.
Indywidualni rolnicy zamieszkujący ten region uprawiają głównie banany, taro i pochrzyn. Ten ostatni, jak również ryż uprawia się wzdłuż brzegów Sanagi. W mniej wilgotnych północnych departamentach regionu uprawia się orzeszki ziemne, kukurydzę i inne zboża. Powszechna jest uprawa manioku.
Ze względu na ciepły i wilgotny klimat oraz dobrze rozwiniętą infrastrukturę liczne plantacje uprawiają kakao, trzcinę cukrową, ryż, kawę, tytoń szlachetny i palmy na olej palmowy.
Istotnym problemem jest postępujące jałowienie gleby spowodowane sposobem pozyskiwania nowych terenów pod uprawę, polegającym na karczowaniu i wypalaniu lasów.
Przemysł.
Rolnictwo wykorzystujące duże obszary regionu przyczynia się do rozwoju przemysłu spożywczego. Produkcja cukrowni w Nkoetang stanowi blisko 80% krajowej produkcji cukru. W Jaunde mieści się zakład produkujący masło kakaowe, a także browar. Inne zakłady spożywcze mieszczą się w Nanga Eboko i Eséka.
Region jest także ośrodkiem przemysłu drzewnego. Największe tartaki mieszczą się w Eséka, Mbalmayo i Jaunde. Mniejsze zakłady zajmują się produkcją mebli i elementów konstrukcyjnych dla budownictwa.
Migracja do Jaunde stanowi czynnik inicjujący wzrost budownictwa, a co za tym idzie, produkcję materiałów budowlanych.
Także rzemiosło ma swój wkład w rozwój gospodarki zarówno zaspokajając potrzeby mieszkańców, jak i produkując dla turystów.
Pozostałe gałęzie przemysłu obecne w regionie to przemysł tytoniowy i tekstylny. W Akonolinga wydobywa się rutyl.
Transport.
Region Centralny, tak ze względu na swoje położenie, jak i na swoją stołeczność jest ważnym węzłem komunikacyjnym.
W regionie rozpoczynają się lub przechodzą przez nią najważniejsze drogi w kraju. I tak: droga nr 1 wiedzie z Jaunde do Kousséri i Fotoko, droga nr 2 wiedzie przez Ambam do Gabonu i Gwinei Równikowej, droga nr 3 prowadzi do Douala, zaś droga nr 4 do Bafoussam. Droga nr 9, jedna z niewielu nieprzechodzących przez stolicę, prowadzi z Mbalmayo do Sangmélima, Djoum i Mintom. Droga nr 10 wiedzie z Jaunde do Ayos i Bonis.
Przez Jaunde przechodzi ważna linia kolejowa do Douala i Ngaoundéré. W stolicy jest również międzynarodowy port lotniczy. Mniejsze lotniska są również w Akonolinga, Bafia, Eséka, Mbandjock i Nanga Eboko. Rzeka Nyong w czasie pory deszczowej jest żeglowna od Mbalmayo do Abong-Mbang.
Turystyka.
Region nie przyciąga wielkiej liczby turystów. Choć większość kameruńskich muzeów i pomników mieści się w Jaunde, zaś miasto dysponuje dobrą bazą noclegową, to odwiedzają je raczej przedsiębiorcy załatwiający interesy.
Administracja i warunki społeczne.
Administracja lokalna.
Region jest podzielony na dziesięć departamentów: Haute-Sanaga ze stolicą w Nanga Eboko, Lekié ze stolicą w Monatélé, Mbam-et-Inoubou ze stolicą w Bafia, Mbam-et-Kim ze stolicą w Ntui, Méfou-et-Afamba ze stolicą w Mfou, Méfou-et-Akono ze stolicą w Ngoumou, Mfoundi ze stolicą w Jaunde, Nyong-et-Kellé ze stolicą w Eséka, Nyong-et-Mfoumou ze stolicą w Akonolinga i Nyong-et-Soo ze stolicą w Mbalmayo. Na czele regionu stoi mianowany przez prezydenta gubernator. Na czele departamentu stoi, także mianowany przez prezydenta, prefekt.
Tradycyjne struktury polityczne.
Niektóre spośród grup zamieszkujących region mają swoistą organizację wewnętrzną, wywodzącą się jeszcze z czasów przedkolonialnych. Jednak większość zamieszkujących region – różne grupy Beti – takich struktur nie ma. Tam istotną rolę odgrywają przywódcy klanów – grup spokrewnionych rodzin.
Tikar posiadają hierarchiczną organizację, na którą składają się fonowie – zajmujący się sprawami administracyjnymi i religijnymi – oraz podlegający im wodzowie.
Wśród Banen niektóre grupy są kierowane przez wodzów. Są to rzadkie przypadki, lecz tacy wodzowie cieszą się wielkim szacunkiem.
Szkolnictwo.
Region Centralny może bez obaw aspirować do miana edukacyjnego serca kraju. Uniwersytet w Jaunde jest najważniejszą wyższą uczelnią Kamerunu, choć istnieją także inne uniwersytety (w Jaunde i pozostałych miastach). Stolica przyciąga najlepiej wykształconych Kameruńczyków, oferując pracę czy to w administracji państwowej, czy też w licznych firmach zagranicznych i agendach organizacji międzynarodowych.
Szkoły podstawowe i średnie są powszechne i łatwo dostępne. Szkoły podstawowe, co oczywiste, są liczniejsze. Szkoły średnie mieszczą się raczej w miastach, lecz dobrze rozwinięta sieć drogowa ułatwia młodzieży dojazd nawet z odleglejszych części regionu. Niestety koszty dojazdu, utrzymania się na miejscu i opłaty za szkołę przekraczają możliwości wielu rodzin i uniemożliwiają kontynuowanie edukacji. Kolejną słabością kameruńskiego systemu edukacji jest niedobór nauczycieli i co za tym idzie, ogromne przepełnienie szkół.
Opieka medyczna.
W Regionie Centralnym istnieje rozwinięta sieć szpitali i przychodni, szczególnie w Jaunde i innych większych miastach. Na prowincji jest obecna „medycyna tradycyjna”.
Głównym problemem regionu, obecnym zresztą w całym Kamerunie, jest brak czystej, bieżącej wody. Na wsi zmusza to ludzi do czerpania wody z zanieczyszczonych rzek i strumieni lub z bagien i mokradeł. W miastach problemem jest brak rozwiniętej infrastruktury wodociągowo-kanalizacyjnej. Przyczynia się to do zapadania ludności na czerwonkę biegunkę pełzakowatą i żółtaczkę. Z kolei obfite opady w porze deszczowej i niewystarczające odprowadzanie gromadzącej się wody tworzą idealne warunki do rozwoju komarów przenoszących malarię.
Życie kulturalne.
Większość kameruńskich muzeów mieści się w Jaunde. Największym z nich jest Kameruńskie Muzeum Sztuki, posiadające w swych zbiorach bogatą kolekcję płaskorzeźby, posągów z brązu i tradycyjnych masek. Muzeum Afhemi jest prywatnym zbiorem kameruńskiej sztuki. Muzeum Narodowe mieści się w posiadłości niegdyś należącej do francuskiego gubernatora.
Region Centralny jest także miejscem, w którym wykształcił się styl muzyczny i taneczny zwany bikutsi. Styl ten stworzony przez lud Ewondo rywalizuje obecnie o miano najbardziej znanego kameruńskiego stylu z muzyką zwaną makossa.
Historia.
Kontakty z Europejczykami.
Migracje Beti-Pahuin w regionie zbiegły się z rozwojem handlu niewolnikami na wybrzeżu. Ewondo postanowili wykorzystać okazję do wzbogacenia się i przyjęli rolę pośredników między plemionami z głębi lądu a Europejczykami. Do transportu niewolników i uzyskanych w zamian towarów wykorzystywano rzekę Sanaga. Gdy w 1827 Wielka Brytania zakazała handlu niewolnikami, zostali oni zastąpieni przez inne towary, choć jeszcze przez jakiś czas potajemnie handlowano ludźmi.
Czasy najnowsze.
Za rządów pierwszego prezydenta, Ahmadou Ahidjo, Kamerun był podzielony na siedem regionów. Dzisiejsze Regiony Centralny i Południowy tworzyły jeden Region Centralno-Południowy. Podział nastąpił za rządów Paula Biyi, a dokładnie 22 sierpnia 1983. Za Ahidjo rozbudowano sieć transportową – powstała linia kolejowa z Jaunde do Bélabo i droga do Ngaoundéré oraz utwardzono główne drogi kraju – co miało służyć lepszemu zjednoczeniu Kamerunu.
W 1962 powołano do życia Uniwersytet w Jaunde, na którym mogło się kształcić siedem i pół tysiąca studentów. W 1973 i 1980 wybuchały protesty studenckie przeciwko przepełnieniu uczelni. Ich skutkiem było powstanie nowych uczelni w stolicach poszczególnych regionów.

</doc>
<doc id="200609" url="https://pl.wikipedia.org/wiki?curid=200609" title="Katarzyna Leszczyńska (królowa)">
Katarzyna Leszczyńska (królowa)

Katarzyna Leszczyńska z Opalińskich herbu Łodzia (ur. 13 października 1680 w Poznaniu, zm. 19 marca 1747 w Lunéville) – królowa Polski, księżna Lotaryngii i Baru jako żona Stanisława Leszczyńskiego. Właścicielka ziemi człopiańskiej i miasta Człopa.
Życiorys.
Była córką kasztelana poznańskiego – Jana Karola Opalińskiego i starościanki międzyrzeckiej Zofii Anny Czarnkowskiej. W maju 1698 r. w Krakowie wyszła za mąż za starostę odolanowskiego – Stanisława Leszczyńskiego. Wianem królowej były dobra człopiańskie, które otrzymała od Władysława Czarnkowskiego. W 1699 urodziła się ich córka Anna, a 4 lata później Maria. W wyniku poparcia króla szwedzkiego – Karola XII, po detronizacji Augusta II przez konfederację warszawską – Stanisław i Katarzyna koronowali się 4 października 1705 r. w Warszawie na władców Polski. W wyniku niepomyślnego obrotu spraw Leszczyńskiego, zmuszona była wraz z dziećmi opuścić Rzeczpospolitą w 1708 roku. W latach 1708–1711 przebywała w Szczecinie, 1711–1714 rezydowała w szwedzkim Kristianstad.
Po kilkuletniej tułaczce Katarzyny z dziećmi po północnej Europie, cała rodzina wyjechała w 1714 do nadanego Leszczyńskiemu Księstwa Dwóch Mostów. W 1719 r. Leszczyńscy osiedlili się we Francji w Wissembourgu. W 1725 ich córka Maria Leszczyńska została żoną Ludwika XV i królową Francji. Leszczyńscy zamieszkali w Chambord. W 1733 r. Stanisław wyjechał do Polski po koronę, a Katarzyna pozostała w tym czasie na obczyźnie. Po powrocie męża, Leszczyńscy uzyskali, na mocy traktatu w Wiedniu pomiędzy Austrią, Rosją i Francją (1735 r.), księstwo Lotaryngii i Baru i zamieszkali w Lunéville.
Katarzyna z Opalińskich Leszczyńska zmarła 19 marca 1747 i została pochowana w kościele Notre-Dame de Bon Secours w Nancy.

</doc>
<doc id="200610" url="https://pl.wikipedia.org/wiki?curid=200610" title="Ngaoundéré">
Ngaoundéré

Ngaoundéré lub N'Gaoundéré – miasto w Kamerunie, stolica Regionu Adamawa i departamentu Vina. Liczy około 190 tys. mieszkańców.
Przez miasto przebiega linia kolejowa i Droga Krajowa nr 15. W mieście znajduje się lokalne lotnisko. Ngaoundéré odgrywa ważną rolę jako ośrodek logistyczny w transporcie towarów między Czadem i Republiką Środkowoafrykańską a kameruńskimi portami.
W Ngaoundéré mieści się uniwersytet. Z budynków można wyróżnić Pałac Lamido i Wielki Meczet Lamido.

</doc>
<doc id="200611" url="https://pl.wikipedia.org/wiki?curid=200611" title="3GL">
3GL

3GL (ang. "Third-generation language" - język trzeciej generacji) – dowolny język programowania zaprojektowany, by być łatwiejszym do zrozumienia przez użytkownika, między innymi dzięki nazwaniu zmiennych. Przykładowa instrukcja programu może wyglądać następująco:
gdzie 'let' oznacza 'niech' (instrukcje języka pochodzą najczęściej z angielskiego). Słowo kluczowe 'let' często jest pomijane w źródle kodu (zależy od języka programowania), lecz pozostaje w domyśle.
Przykłady języków programowania trzeciej generacji: C++, Pascal, Java oraz Clipper.

</doc>
<doc id="200612" url="https://pl.wikipedia.org/wiki?curid=200612" title="STS-51-L">
STS-51-L

STS-51-L – ostatnia misja promu kosmicznego Challenger. 28 stycznia 1986 roku wahadłowiec po upływie 73 sekund od startu uległ zniszczeniu, a siedmioosobowa załoga zginęła, w tym pierwsza nauczycielka w kosmosie Christa McAuliffe. Była to dwudziesta piąta misja programu lotów wahadłowców i dziesiąta Challengera. Ładunkiem był satelita TDRS-B, zniszczony wraz z promem.
Załoga.
Dublerzy:
Cel misji.
Umieszczenie na orbicie satelity telekomunikacyjnego TDRS-2 (Tracking and Data Relay System).
Katastrofa.
28 stycznia 1986 roku, w 73. sekundzie misji wahadłowiec wraz ze zbiornikiem zewnętrznym rozpadł się na wysokości około 14,5 km. Przyczyną katastrofy było uszkodzenie pierścienia uszczelniającego w prawym silniku wspomagającym, które nastąpiło w pierwszej sekundzie lotu. Na skutek tego uszkodzenia, w efekcie oddziaływania gorących gazów na powstałą nieszczelność, na zewnątrz połączenia, po 59 sekundach lotu pojawił się płomień, który w T+60,447 s odchylił się ku obejmie mocującej rakietę SRB ze zbiornikiem ET. Płomienie o temperaturze 3200 °C wypaliły niewielki otwór w zbiorniku ciekłego wodoru. W 72 sekundzie, po kolei, pękł dolny trzpień łączący SRB z ET, dolna część SRB odsunęła się od ET, SRB złamało prawe skrzydło orbitera, następnie najprawdopodobniej czubek SRB wbił się w górną część ET i przebił zbiornik ciekłego tlenu, pękł zbiornik wodoru. W T+73,2 pomiędzy orbiterem a ET pojawił się błysk ognia, zbiornik ET rozpadł się, a fala uderzeniowa zaczęła niszczyć orbiter. W T+73,36 eksplodowały zbiorniki paliwa OMS i stopnia IUS w ładowni oraz zbiorniki hydrazyny satelity TDRS. W T+73,605 odebrano ostatnie dane telemetryczne. W T+74,60 eksplodowały zbiorniki paliwa RCS z przodu orbitera, odpadła kabina załogi.
Przez 25 sekund od katastrofy kabina jeszcze wznosiła się, a następnie zaczęła spadać i uderzyła o powierzchnię Atlantyku z prędkością 330-333 km/h (przeciążenie około 200 g) o 16:41:58.
Rakiety SRB w tym czasie kontynuowały lot i zostały zdetonowane w T+110 przez oficera bezpieczeństwa ze względu na zagrożenie, jakie stwarzały.

</doc>
<doc id="200614" url="https://pl.wikipedia.org/wiki?curid=200614" title="Sign of the Hammer">
Sign of the Hammer

Sign of the Hammer – czwarty album grupy Manowar. Został nagrany na tej samej sesji nagraniowej co Hail to England i tak jak on wydany w roku 1984.

</doc>
<doc id="200616" url="https://pl.wikipedia.org/wiki?curid=200616" title="Koszewko">
Koszewko

Koszewko (niem. "Klein Küssow") – osada w Polsce położona w województwie zachodniopomorskim, w powiecie stargardzkim, w gminie Stargard.
Historia.
Wieś powstała na początku XIII wieku, na słowiańskim grodzisku z IX–X wieku. Tuż po powstaniu Koszewko zostało przekazane zakonowi cystersów w Kołbaczu, zaś w 1236 zostało przekazane jako własność dla biskupów kamieńskich. Od XIV wieku folwark.
W latach 1975–1998 miejscowość administracyjnie należała do województwa szczecińskiego.
Położenie.
Wieś leży na Równinie Pyrzycko-Stargardzkiej, nad wschodnim brzegiem jeziora Miedwie, przy ujściu Gowiennicy.
Komunikacja.
Do Koszewka można dojechać linią MZK Stargard nr 5.

</doc>
<doc id="200619" url="https://pl.wikipedia.org/wiki?curid=200619" title="Jagiełło">
Jagiełło

Osoby noszące to imię lub nazwisko:

</doc>
<doc id="200620" url="https://pl.wikipedia.org/wiki?curid=200620" title="Ezoteryzm">
Ezoteryzm



</doc>
<doc id="200622" url="https://pl.wikipedia.org/wiki?curid=200622" title="Lemuria">
Lemuria



</doc>
<doc id="200626" url="https://pl.wikipedia.org/wiki?curid=200626" title="Teodor Anioła">
Teodor Anioła

Teodor Anioła, ps. "Diabeł" (ur. 4 listopada 1925 w Poznaniu, zm. 10 lipca 1993 w Strykowie) – polski piłkarz, zawodnik Lecha Poznań, reprezentant Polski. 
Życiorys.
Urodził się 4 listopada 1925 w Poznaniu jako czwarte dziecko konduktora Maksymiliana (1889–1971) i Jadwigi z domu Łakoma (1891–1969). Jego żoną była Helena Anioła (1927–1999). Brat Jana Anioły, także piłkarza (1928–2016).
Kariera klubowa.
Na boisku występował w ataku jako prawy łącznik. Przez niemal całą karierę związany z poznańskim Lechem (1945–1961). W niebiesko-białych barwach zadebiutował 1 lipca 1945 w meczu z Polonią Jarocin 11:1, w którym zdobył 3 gole. W latach 1949–1950 tworzył wraz z napastnikami Edmundem Białasem i Henrykiem Czapczykiem słynny "Tercet ABC". Wysoka skuteczność w meczach ligowych – 139 bramek w 196 meczach – przyniosła mu przydomek "Diabeł" i trzy tytuły króla strzelców polskiej ekstraklasy (1949, 1950, 1951 – za każdym razem z dorobkiem 20 bramek). W roku 1959 krótko był piłkarzem Warty. Wrócił do Lecha i przyczynił się do wywalczenia ponownego awansu do ekstraklasy w roku 1960. Pożegnalny mecz rozegrał 14 maja 1961 w Poznaniu z Cracovią 1:1. Jako piłkarz Lecha zagrał w 5 meczach Pucharu Polski i zdobył w nich 3 bramki (1950–1956). Wcześniej wystąpił w rozgrywkach o wejście do ligi, w których rozegrał 15 meczów i zdobył 29 bramek. Występował też w drugiej lidze, w której rozegrał 45 meczów i zdobył 26 bramek (1958–1960). W rozgrywkach klasy A Poznańskiego OZPN rozegrał 31 meczów i zdobył 40 goli (1945/46) oraz 7 meczów i 9 goli (1946/47).
Kariera reprezentacyjna.
Siedem razy wystąpił w meczach reprezentacji narodowej, uzyskując dwa gole (1950–1954). Występował również w kadrze narodowej "B", w której zagrał w 7 meczach zdobywając 4 gole. Był wielokrotnym reprezentantem Poznania. W latach 1946–1949 wystąpił w 17 meczach w ramach Pucharu Kałuży i zdobył w nich 13 goli. Ponownie zagrał w rozgrywkach Pucharu Kałuży w roku 1958, wystąpił wówczas w 2 meczach, zdobywając 4 gole.
Działalność po 1961.
Po zakończeniu kariery zawodniczej próbował sił jako trener, m.in. prowadząc drużynę rezerw Lecha. Równocześnie pracował jako urzędnik kolejowy. W 1985 roku w plebiscycie Gazety Poznańskiej został wybrany sportowcem 40-lecia Wielkopolski (wyprzedził m.in. Wojciecha Fibaka).
Zmarł 10 lipca 1993 roku w wieku 67 lat w podpoznańskim Strykowie. Został pochowany w grobie rodzinnym na Cmentarzu Junikowo w Poznaniu (pole 4-A-14).
Był jednym z najpopularniejszych zawodników Lecha – w 1994 roku kibice uznali go graczem 75-lecia.
Upamiętnienie.
Od 1994 roku odbywa się coroczny "Memoriał Teodora Anioły w piłce nożnej".
Uchwałą Nr LIII/947/VII/2017 z dnia 05-09-2017 Rada Miasta Poznania nadała nazwę "Tercetu ABC" skwerowi położonemu przy ul. Bułgarskiej i ul. Rumuńskiej w Poznaniu.

</doc>
<doc id="200628" url="https://pl.wikipedia.org/wiki?curid=200628" title="Jesse McCartney">
Jesse McCartney

Jesse McCartney (ur. 9 kwietnia 1987 w Nowym Jorku) – amerykański piosenkarz, aktor (głównie serialowy) oraz autor tekstów piosenek.
Syn Ginger i Scotta McCartney, jego rodzeństwem są Lea i Timmy. Karierę rozpoczął od występów w musicalach na Broadwayu: "Król i ja" i "A Christmas Carol". W wieku od 11 do 13 lat grał w serialu "Wszystkie moje dzieci" oraz występował z boysbandami Sugar Beats i Dream Street, którego debiutancka płyta pokryła się złotem.
Jedna z jego piosenek – „Beautiful Soul” – znalazła się na jego platynowej, debiutanckiej płycie, zatytułowanej właśnie "Beautiful Soul", a także na soundtracku do filmu "A Cinderella Story". Na potrzeby soundtracku nagrał także piosenkę „Best Day of My Life'”. W roku 2006 powrócił z płytą "Right where you want me", którą promował singel o tej samej nazwie. W 2008 roku ukazała się jego trzecia solowa płyta "Departure" promowana hitem „Leavin'”.

</doc>
<doc id="200632" url="https://pl.wikipedia.org/wiki?curid=200632" title="Hail to England">
Hail to England

Hail to England – album muzyczny zespołu Manowar, nagrany w ciągu sześciu dni razem z utworami z kolejnego albumu, Sign of the Hammer. Znajdują się tutaj trzy znane koncertowe utwory grupy – "Blood of My Enemies", "Bridge of Death" oraz "Kill with Power", i "Each Dawn I Die", które po raz pierwszy mogła usłyszeć na żywo brytyjska widownia. Tytuł tego albumu wbrew pozorom nie jest hołdem dla Wielkiej Brytanii. Często uznawany za najlepszy album Manowar z "klasycznych" heavymetalowych czasów tego zespołu.
Utwór "Blood of my Enemies" został wykonany przez szwedzki deathmetalowy zespół Edge of Sanity, na ich trzecim albumie The Spectral Sorrows. Natomiast utwór "Kill with Power" został wykonany przez szwedzki deathmetalowy zespół Arch Enemy, na ich EP (minialbumie) Dead Eyes See No Future.

</doc>
<doc id="200633" url="https://pl.wikipedia.org/wiki?curid=200633" title="Edmund Białas">
Edmund Białas

Edmund Białas ps. "Kosiba" (ur. 15 sierpnia 1919 w Poznaniu, zm. 24 lipca 1991 tamże) – polski piłkarz, zawodnik Lecha Poznań, reprezentant Polski i trener piłkarski. Słynął z niezwykle silnego uderzenia z obu nóg i znakomitej techniki strzału.
Życiorys.
Dzieciństwo i młodość.
Urodził się 15 sierpnia 1919 w Poznaniu jako trzecie dziecko Michała (ur. 1891) i Wiktorii z domu Derezińskiej (ur. 1896). Miał pięcioro rodzeństwa: Irenę (1915-1915), Franciszka (ur. 1916), Feliksa (ur. 1921), Zofię (ur. 1928) i Joannę (ur. 1930). Jego wuj, Stanisław Dereziński był prezesem Lecha Poznań w latach 1926-1933.
Kariera klubowa.
W 1931 rozpoczął treningi w Lechu Poznań. W 1935 zadebiutował w pierwszej drużynie w meczu z Legią Poznań 0:6, również w tym samym roku strzelił pierwszą bramkę w meczu z Ostrovią. W 1947 przyczynił się do awansu Lecha do I ligi, w której zadebiutował 14 marca 1948 w spotkaniu z Widzewem 3:4 w Łodzi, strzelając swego premierowego gola. W latach 1949-1950 tworzył wraz z Teodorem Aniołą i Henrykiem Czapczykiem słynny tercet napastników "A-B-C". Występował na boisku w ataku na pozycji lewego łącznika. Nosił boiskowy przydomek "Kosiba". W 1950 z uwagi na kontuzję kolana zakończył karierę. W ekstraklasie rozegrał 64 spotkania, strzelając 27 bramek. Swój pożegnalny mecz rozegrał w Pucharze Polski, 29 listopada 1950 z Pomorzaninem w Toruniu 0:1. Wcześniej wystąpił w rozgrywkach o wejście do ligi, w których rozegrał 16 meczów, zdobywając 26 goli (1947) oraz w rozgrywkach klasy A Poznańskiego OZPN, w których rozegrał 30 meczów i zdobył 49 goli (1945/46) oraz 7 meczów i 14 goli (1946/47).
Kariera reprezentacyjna.
Reprezentacja Poznania.
Przed wybuchem wojny zadebiutował w reprezentacji Poznania. W meczach o Puchar Mościckiego, w latach 1937 - 1939 rozegrał 4 mecze i strzelił 1 gola. W rozgrywkach o Puchar Kałuży w latach 1946 - 1949 rozegrał 14 meczów i zdobył 6 goli. 
Reprezentacja Polski.
W lipcu 1939 został powołany do reprezentacji Polski na mecze z Bułgarią i Jogusławią, jednak z uwagi na rozpoczęcie wojny nie zadebiutował w niej. Jednak w kwietniu 1948 dostąpił owego zaszczytu, co oznaczało, że stał się pierwszym piłkarzem Lecha Poznań, który wystąpił w reprezentacji Polski. W biało-czerwonych barwach rozegrał dwa spotkania 4 kwietnia 1948 w Sofii z Bułgarią 1:1 oraz 18 kwietnia 1948 w Warszawie z Czechosłowacją 3:1.
Kariera trenerska.
W 1953 został po raz pierwszy trenerem Lecha Poznań. Kilkakrotnie prowadził pierwszy zespół (m.in. 1957, 1965-1966, 1969-1972). W okresie od września 1969 do czerwca 1972 Lech pod jego okiem awansował z III ligi do I ligi, odnotowując przy tym rekordową serię 61 spotkań mistrzowskich bez porażki. Po raz ostatni prowadził ligowy zespół Lecha w duecie z Mieczysławem Chudziakiem w roku 1976.
Śmierć i pogrzeb.
Zmarł 24 lipca 1991 w Poznaniu w wieku 71 lat. Został pochowany 31 lipca na cmentarzu na Junikowie w Poznaniu.
Upamiętnienie.
W Poznaniu organizowany jest Memoriał im. Edmunda Białasa, na którym licznie gromadzą się młodzi ludzie, rodzina, media, oraz dawni przyjaciele Edmunda.
Jedna z trybun stadionu miejskiego w Poznaniu nosi imię Edmunda Białasa.

</doc>
<doc id="200634" url="https://pl.wikipedia.org/wiki?curid=200634" title="Lourmarin">
Lourmarin

Lourmarin – miejscowość i gmina we Francji, w regionie Prowansja-Alpy-Lazurowe Wybrzeże, w departamencie Vaucluse, 50 kilometrów od Awinionu. Miasto partnerskie Żyrardowa.
Według danych na rok 1990 gminę zamieszkiwało 1108 osób, a gęstość zaludnienia wynosiła 55 osób/km² (wśród 963 gmin regionu Prowansja-Alpy-W. Lazurowe Lourmarin plasuje się na 365. miejscu pod względem liczby ludności, natomiast pod względem powierzchni na miejscu 490.).

</doc>
<doc id="200635" url="https://pl.wikipedia.org/wiki?curid=200635" title="Norge (sterowiec)">
Norge (sterowiec)

Norge – włoski sterowiec półszkieletowy. W dniach od 11 do 14 maja 1926 roku przeleciał z fiordu Kongsfjorden (Spitsbergen) do Teller na Alasce nad Biegunem Północnym. 

</doc>
<doc id="200636" url="https://pl.wikipedia.org/wiki?curid=200636" title="Henryk Czapczyk">
Henryk Czapczyk

Henryk Józef Czapczyk ps. "Ciapa" (ur. 27 sierpnia 1922 w Poznaniu, zm. 30 sierpnia 2010 tamże) – polski piłkarz, trener, zawodnik poznańskich zespołów Warty i Lecha, mistrz Polski; żołnierz Armii Krajowej, uczestnik powstania warszawskiego.
Życiorys.
Treningi piłkarskie rozpoczął w klubie HCP Poznań (1935–1939).
W czasie wojny był żołnierzem AK, w powstaniu warszawskim dowodził oddziałem szturmowym. Po upadku powstania jeniec kilku obozów, następnie oficer Polskiej Misji Repatriacyjnej w Niemczech.
Rozpoczął studia ekonomiczne w Antwerpii, ale zdecydował się na powrót do Polski w 1946. Został zawodnikiem Warty Poznań (1946–1948) i z tym klubem świętował największe sukcesy – wicemistrzostwo (1946) i mistrzostwo Polski (1947), pełniąc rolę kapitana. W latach 1949–1953 reprezentował barwy Lecha Poznań, wystąpił w 77 meczach i strzelił 14 bramek. Występował na boisku, jako napastnik (pseudonim boiskowy „Ciapa”), był środkowym w znanym tercecie napastników Lecha „A-B-C” (z Teodorem Aniołą i Edmundem Białasem); uchodził za najlepiej wyszkolonego technicznie z tej trójki. Występował w kadrze narodowej „B”.
Po zakończeniu kariery piłkarskiej był trenerem wielu polskich zespołów. Wraz z Lechem świętował awans do ekstraklasy w 1961 roku, prowadził ponadto m.in. Olimpię Poznań, Warmię Olsztyn, Lechię Zielona Góra. W latach 90. działał w klubie Sokół Pniewy.
Zmarł 30 sierpnia 2010 w Poznaniu w wieku 88 lat. Został pochowany na zabytkowym cmentarzu jeżyckim w Poznaniu (kwatera L, rząd 21, grób 11).

</doc>
<doc id="200637" url="https://pl.wikipedia.org/wiki?curid=200637" title="Regula falsi">
Regula falsi

Regula falsi (łac. fałszywa linia prosta, fałszywa reguła) – algorytm rozwiązywania równań nieliniowych jednej zmiennej.
Na funkcję formula_1 nakładane są następujące ograniczenia:
Algorytm przebiega następująco:
Nazwa metody pochodzi od łacińskich słów: "regula" znaczące zarówno linię prostą, jak i regułę i "falsus", fałszywy – metoda bazuje na fałszywym twierdzeniu (regule), że na pewnym przedziale funkcja jest liniowa. Można więc tę nazwę przetłumaczyć zarówno jako „fałszywa linia prosta”, jak i „fałszywa reguła” i obydwa te tłumaczenia mają w tym kontekście sens.
Wzory.
formula_11
formula_12
dla formula_13
Inne numeryczne metody wyznaczania pierwiastków równania nieliniowego:

</doc>
<doc id="200638" url="https://pl.wikipedia.org/wiki?curid=200638" title="Infinity Ward">
Infinity Ward

Infinity Ward – amerykańskie studio produkujące gry komputerowe, założone w 2002 roku przez Granta Colliera i Vince’a Zampellę. Jego członkami początkowo było 22 pracowników studia 2015, Inc. (autorów gry ""), skonfliktowanego z Electronic Arts. 30 października 2003 roku Infinity Ward zostało przejęte przez Activision.
Studio, którego zarządcami byli do 2010 roku Vince Zampella i Jason West, wyprodukowało na zlecenie Activision siedem gier z serii "Call of Duty" ("Call of Duty", "Call of Duty 2", ', ', ' , ') i "Call of Duty: Modern Warfare 2019", które przyniosły wysokie zyski wydawcy i były wielokrotnie nagradzane przez organizacje branżowe. Gry te zmieniły oblicze gatunku first-person shooterów, ustanawiając kanon intensywnych walk, w których gracz współdziałał z kierowanymi przez komputer sojusznikami.
Kryzys studia przypadł na marzec 2010 roku, gdy studio opuścili Zampella i West w wyniku konfliktu z szefostwem Activision. Pociągnęło to za sobą masowe zwolnienia, w wyniku czego Infinity Ward utraciło swoje znaczenie. Uchodźcy ze studia założyli nową spółkę, Respawn Entertainment. Infinity Ward jednak zostało zrekonstruowane.
Geneza studia.
Infinity Ward ma swój początek w studiu 2015, Inc. W reżyserii Vince’a Zampelli wyprodukowało ono w 2002 roku grę "". Gra, osadzona w realiach II wojny światowej, wyróżniała się spośród wcześniejszych gier z gatunku first-person shooter w tej scenerii. W odróżnieniu od poprzedników symulowała prawdziwe bitwy historyczne z filmowym rozmachem, aczkolwiek bez specjalnego realizmu w rozgrywce. "Medal of Honor: Allied Assault" otrzymała nagrodę dla komputerowej gry akcji roku według Akademii Sztuk i Nauk Interkatywnych (AIAS) oraz wyróżnienia za udźwiękowienie.
Po wydaniu "Allied Assault" twórcy gry popadli w konflikt z jej wydawcą, Electronic Arts. W obawie przed ograniczeniem swobody twórczej 22 pracowników 2015, Inc. opuściło spółkę i założyło w maju 2002 roku nowe studio – Infinity Ward. Jego założycielami byli Vince Zampella i Grant Collier.
Działalność.
"Call of Duty" (2003).
21 maja 2002 roku Infinity Ward podpisało długoterminowy kontrakt z przedsiębiorstwem Activision, które przejęło 30% akcji spółki, zyskując też możliwość wykupienia kolejnych 70%. Kontrakt obejmował produkcję gry komputerowej "Call of Duty", którą Activision po raz pierwszy zapowiedziało 8 kwietnia 2003 roku. Stanowisko głównego projektanta gry objął Zied Rieke, a reżyserem został Ken Turner. W zamierzeniu twórców "Call of Duty" miała się wyróżniać pełnymi rozmachu scenami batalistycznymi i realistycznymi animacjami. Opowiadała ona o losach trzech żołnierzy: amerykańskiego, brytyjskiego i radzieckiego, walczących na różnych frontach II wojny światowej. Do jej tworzenia wykorzystano zmodyfikowany silnik Quake III engine, oferujący technologię T&amp;L i system realistycznego zadawania obrażeń oraz zaawansowaną sztuczną inteligencję.
"Call of Duty", wydana 29 października 2003 roku na komputery osobiste, odmieniła oblicze gatunku first-person shooterów: w każdej misji gracz współpracował z sojusznikami kierowanymi przez komputer. Narracja gry posłużyła tu do oddania ogólnego obrazu wojny. Realizacja techniczna była wysokiej jakości jak na owe czasy, a misje – zróżnicowane i intensywne. "Call of Duty" otrzymała trzy nagrody AIAS w kategoriach: gra roku, komputerowa gra roku i komputerowa gra akcji roku oraz tytuł gry roku według Brytyjskiej Akademii Sztuk Filmowych i Telewizyjnych (BAFTA). Dzień po wydaniu gry Infinity Ward sprzedało pozostałe 70% akcji Activision.
"Call of Duty 2" (2005).
Sukces pierwszej części serii "Call of Duty" spowodował prace nad jej kontynuacją. Budżet kolejnej gry z serii, "Call of Duty 2", wyniósł 14.5 miliona dolarów amerykańskich, a liczba pracowników studia zwiększyła się z 25 do 75. Druga gra wyprodukowana przez Infinity Ward również była osadzona w realiach II wojny światowej. Opowiadała losy czterech żołnierzy z wojsk radzieckich, brytyjskich i amerykańskich, walczących w latach 1941–1945 na frontach wojennych. Starszym projektantem gry został Zied Rieke. Gra została dostosowana do wymagań siódmej generacji gier komputerowych poprzez stworzenie własnego silnika IW engine, który obsługiwał efekty takie jak mapowanie normalnych, metoda energetyczna i shadery. Poprawiono też animacje postaci i wprowadzono zaawansowane efekty cząsteczkowe, takie jak dym i płomienie. Na potrzeby gry napisano 20 tysięcy dialogów, a w celu nadania wiarygodności wydarzeniom w grze twórcy zatrudnili doradców wojskowych. 
"Call of Duty 2" ukazała się 25 października 2005 roku na komputery osobiste i konsolę Xbox 360. Podobnie jak poprzednia gra Infinity Ward, większą wagę przykładała do stylu opowiadania historii niż do realizmu. W tej grze wprowadzono istniejące już w grze "Halo 2" automatyczne leczenie postaci, zastępując nim system apteczek. "Call of Duty 2" otrzymała nagrodę Spike TV dla najlepszej gry wojskowej i osiągnęła sukces komercyjny – do listopada 2006 roku sprzedano 1.4 miliona jej egzemplarzy, a dodatkowa zawartość do pobrania przyniosła Activision zyski w wysokości miliona dolarów amerykańskich.
"Call of Duty 4: Modern Warfare" (2007).
Początkowo Infinity Ward zamierzało podjąć prace nad trzecią częścią serii, jednak produkcję "Call of Duty 3" zlecono studiu Treyarch. W tej sytuacji pracownicy Infinity Ward zaczęli pracować nad czwartą grą z serii, zwaną "". Jej tworzenie zaczęło się zaraz po "Call of Duty 2" i długo studio nie ujawniało szczegółów dotyczących projektu. Dopiero 25 kwietnia 2007 roku Activision poinformowało branżę, że nowe dzieło Infinity Ward będzie osadzone w realiach współczesnych; później Vince Zampella twierdził, że wydawca gry wcale nie chciał zmiany scenerii wojennej. Głównym projektantem gry został Todd Alderman. W trakcie prac nad "Call of Duty 4: Modern Warfare" stworzono nową wersję silnika IW engine, który oferował między innymi dynamiczne oświetlenie i cienie oraz efekty HDR.
"Call of Duty 4" ukazała się 5 listopada 2007 roku na komputery osobiste, PlayStation 3, Xboksa 360 i Nintendo DS. W niej chaotyczną kampanię z poprzednich części serii, pokazującą wojnę z różnych punktów widzenia, zastąpiono spójną fabułą koncentrującą się na fikcyjnej wojnie domowej w Rosji. Przebudowie uległ tryb gry wieloosobowej, który oparto na punktach doświadczenia – wraz ze zdobywaniem kolejnych poziomów gracz otrzymywał nowe rodzaje broni. Wespół z nowoczesną oprawą graficzną przyczyniło się to do sukcesu gry. "Call of Duty 4" otrzymała między innymi po trzy nagrody AIAS i BAFTA oraz dwie od Spike TV. Gra odniosła również sukces komercyjny: jej sprzedaż do maja 2009 roku wyniosła 13 milionów egzemplarzy, a płatny pakiet map na konsolę Xbox 360 pobrano milion razy.
"Call of Duty: Modern Warfare 2" (2009).
8 lipca 2008 roku Infinity Ward podpisało renegocjację kontraktu z Activision, na mocy której wydawca przejął pełną kontrolę nad zapowiadaną kolejną grą studia. Została ona zapowiedziana 1 sierpnia przez nowego szefa Activision, Bobby’ego Koticka. 16 września potwierdzono, że szóstą część "Call of Duty" (piątą, pod tytułem ', wyprodukował Treyarch) będzie tworzyć Infinity Ward. Ponownie stanowisko głównego projektanta objął Todd Alderman, a reżyserem gry został Jason West. ', podobnie jak poprzednik, była osadzona w niedalekiej przyszłości i przedstawiała międzynarodowy konflikt między Stanami Zjednoczonymi a Rosją. Gracz przejmował w niej kontrolę nad członkiem elitarnej jednostki specjalnej. Zmodyfikowany silnik IW engine pozwalał w niej na dynamiczne zachowanie sztucznej inteligencji, które nie było już kierowane skryptami misji.
"Modern Warfare 2" została wydana 10 listopada 2009 roku na komputery osobiste, PlayStation 3, Xboksa 360 i Nintendo DS. Była najbardziej kontrowersyjną grą studia – wywołał etap masakry cywili na lotnisku, jak również nawiązania do zasady „don’t ask, don’t tell” i homofobiczny filmik promujący grę. Mimo to gra otrzymała nagrodę AIAS dla gry akcji roku, a do czerwca 2010 roku jej sprzedaż wyniosła 20 milionów kopii, co przyniosło wydawcy zyski w wysokości ponad miliarda dolarów amerykańskich.
Kryzys studia (2010–2011).
Dziennikarz Travis Fahs z portalu IGN, podsumowując dokonania serii "Call of Duty", stwierdził, że dążenie do zysku zarówno Infinity Ward, jak i Activision musiało doprowadzić do konfliktu między obiema spółkami. Ten konflikt miał podłoże w zwolnieniu Vince’a Zampelli i Jasona Westa, głównych pracowników studia, przez prezesa Activision Bobby’ego Koticka dnia 1 marca 2010 roku. Wydał on oświadczenie, w którym jako powód zwolnienia zarządców studia podał złamanie kontraktu i niesubordynację. Zdaniem Leigh Alexander ze strony Gamasutra, postępowanie wobec Infinity Ward było kolejną cyniczną zagrywką Koticka, który po słabszych zyskach z serii gier "Guitar Hero" zwolnił jej producentów. 4 marca Zampella i West złożyli pozew do sądu przeciwko Activision, oskarżając z kolei tę spółkę o postępowanie niezgodne z kontraktem i niewypłacenie wynagrodzenia za sukces "Modern Warfare 2". Oskarżyciele zażądali 36 milionów dolarów odszkodowania. W odpowiedzi Activision 9 kwietnia również pozwało byłych pracowników studia do sądu, co skłoniło Zampellę i Westa do zawarcia 11 kwietnia umowy z Electronic Arts w sprawie utworzenia nowego studia, Respawn Entertainment.
Odejście Zampelli i Westa zapoczątkowało wypowiedzenia umowy przez innych pracowników studia. 6 kwietnia Infinity Ward opuściło kolejnych dwóch pracowników: Todd Alderman i Francesco Gigliotti. Tydzień potem umowę o pracę wypowiedzieli trzej kolejni zatrudnieni w studiu – Joe Shiring, Mackey McCandish i Bruce Ferriz. Kolejne zwolnienia objęły Steve’a Fukudę, Zieda Rieke, Chrisa Cherubiniego, Rayme'a Visiona, Marka Grigsby'ego i Paula Messerly. Do 6 maja 2010 roku Infinity Ward opuściło 35 zatrudnionych. Mimo to studio wciąż posiadało około 100 pracowników; tymczasowe kierownictwo nad spółką objęli Steve Pearce i Steve Ackrich. Część byłych pracowników studia dołączyła do Respawn Entertainment.
27 kwietnia 2010 roku 38 byłych i nadal zatrudnionych pracowników Infinity Ward pozwało Activision do sądu, żądając odszkodowania w wysokości od 75 do 125 milionów dolarów. W wyniku tego do dymisji podał się jeden z szefów Activision, Mark Griffith. Pojawiły się spekulacje, że studio może zostać zamknięte. Jednak 19 listopada 2010 roku prezes przedsiębiorstwa Vivendi Jean-Bernard Levy ogłosił, że skład Infinity Ward został uzupełniony, aczkolwiek głównym producentem serii "Call of Duty" stał się Treyarch z grą "". Trwały natomiast batalie sądowe między Activision a Electronic Arts, spowodowane roszczeniami pierwszego z przedsiębiorstw wobec Zampelli i Westa. Ostatecznie sprawa zakończyła się ugodą pomiędzy Activision a Westem i Zampellą.
"Call of Duty: Modern Warfare 3" (2011).
Infinity Ward po zrekonstruowaniu studia podjęło współpracę ze spółkami Sledgehammer Games i Raven Software w celu stworzenia kolejnej gry z serii, "". Kontynuowała ona wątki z poprzednich części podserii "Modern Warfare". Jej premiera w wersji na komputery osobiste oraz konsole Xbox 360, PlayStation 3, Wii i Nintendo DS miała miejsce 8 listopada 2011 roku. "Modern Warfare 3" w ciągu pięciu dni od daty wydania przyniosła wydawcy zyski w wysokości 775 milionów dolarów amerykańskich.
"Call of Duty: Ghosts" (2013).
Infinity Ward wraz ze studiami Raven Software oraz Neversoft stworzyło kolejną odsłonę serii, "". Gra zrywa z uniwersum podserii "Modern Warfare" i wprowadza nowy świat oraz całkowicie nowych bohaterów. Akcja dzieje się w 2033 roku, a kraje Ameryki Południowej tworzą sojusz, by przejąć władzę nad światem.
"Call of Duty: Infinite Warfare" (2016).
Kolejna odsłona pojawiła się 4 listopada 2016 roku. Dostępna była na komputerach stacjonarnych, Play Station 4 oraz Xbox One. Akcja rozgrywa się w nowym uniwersum z nowymi postaciami i nowymi możliwościami. Tym razem gracz wciela się w postać Reyesa, pilota Tier 1 Special Operations i wraz ze swoją załogą musi powstrzymać organizację Settlement Defense Front.
Odbiór.
Gry Infinity Ward zdobywały na ogół wysokie oceny recenzentów. Według agregatora GameRankings gry studia osiągnęły średnią ocen oscylującą wokół 90%:
Infinity Ward wespół z Treyarch przyczyniło się do wielkiego sukcesu komercyjnego serii, dzięki której Activision zarobiło 3 miliardy dolarów do listopada 2009 roku. W roku 2008 studio znalazło się na 2. miejscu na liście najlepszych producentów gier według amerykańskiego pisma „Game Developer”. W tym samym roku brytyjskie czasopismo „Develop” umieściło spółkę na 5. miejscu w zestawieniu 100 producentów gier, których produkty osiągnęły największą sprzedaż w Wielkiej Brytanii. 

</doc>
<doc id="200641" url="https://pl.wikipedia.org/wiki?curid=200641" title="Stworzony rodzaj">
Stworzony rodzaj



</doc>
<doc id="200642" url="https://pl.wikipedia.org/wiki?curid=200642" title="Hieronim Barczak">
Hieronim Barczak

Hieronim Stefan Barczak (ur. 27 sierpnia 1953 w Poznaniu), piłkarz polski, wieloletni zawodnik i kapitan Lecha Poznań, reprezentant Polski.
Na boisku występował na pozycji obrońcy, zazwyczaj na lewym skrzydle. Treningi piłkarskie rozpoczął w klubie Polonia Poznań (od 1967), później był zawodnikiem Przemysława Poznań (1969-1970), ponownie Polonii (1970-1971), Lecha Poznań (1971-1986); w latach 1986–1988, na zakończenie kariery, grał w szwedzkim FF Soedertaelje. Przez czternaście sezonów bronił barw Lecha w ekstraklasie, wielokrotnie pełniąc funkcję kapitana; wystąpił w 367 meczach, co stanowi klubowy rekord. W tym czasie zagrał w 167 kolejnych meczach ekstraklasy, co jest trzecim wynikiem w historii tych rozgrywek. Mniej imponujący jest jego dorobek bramkowy – na boiskach ekstraklasy udało mu się strzelić jednego gola w 1980. Z wykształcenia szlifierz, po zakończeniu kariery zawodniczej próbował – bez większego powodzenia – pracy trenerskiej.
Od stycznia 2009 jest trenerem KS Phytopharm Klęka.
Reprezentacja Polski.
W 1980 zaliczył osiem występów w kadrze narodowej prowadzonej przez Ryszarda Kuleszę, był również reprezentantem Polski oldbojów.

</doc>
<doc id="200643" url="https://pl.wikipedia.org/wiki?curid=200643" title="Activision">
Activision

Activision, Inc. – wydawca i producent gier komputerowych. Firma została założona 1 października 1979. Ich pierwsze produkty były wydawane na kartridżach na konsolę Atari 2600. Obecnie jest drugim (po Electronic Arts) co do wielkości wydawcą gier komputerowych na świecie.
Na początku grudnia 2007 ogłoszono fuzję koncernu Vivendi Games, którego częścią jest Blizzard Entertainment z Activision, której rezultatem jest Activision Blizzard.
Historia.
Activision założyli byli programiści Atari, tacy jak David Crane, Larry Kaplan, Alan Miller czy Bob Whitehead, skonfliktowani z prezesem firmy, Rayem Kassarem. Activision była pierwszą niezależną od platformy firmą tworzącą gry (third-party developer). W 1982 roku wydała grę "Pitfall!", drugą najlepiej sprzedającą się pozycję na Atari 2600.

</doc>
<doc id="200644" url="https://pl.wikipedia.org/wiki?curid=200644" title="Anna Jesień">
Anna Jesień

Anna Marta Olichwierczuk-Jesień (ur. 10 grudnia 1978 w Kostkach) – polska lekkoatletka, specjalizująca się w biegu na 400 m przez płotki, olimpijka, rekordzistka Polski.
Życiorys.
Anna Jesień jest wielokrotną mistrzynią Polski na dystansie 400 m ppł (1999, 2000, 2002, 2003, 2005, 2009, 2012) oraz w biegu na 400 m (2006). Do niej też należy rekord Polski, który pobiła w czasie Mistrzostw Świata w Osace 28 sierpnia 2007 czasem 53,86 s. Na tych samych mistrzostwach 30 sierpnia 2007 zdobyła brązowy medal (czas 53,92 s), który jest jej największym osiągnięciem w karierze. Na zakończenie sezonu zajęła 1. miejsce w Finale Światowym IAAF w Stuttgarcie, wygrywając z mistrzynią świata Janą Rawlinson (54.17).
Inne osiągnięcie Jesień na tym dystansie to brązowy medal na Mistrzostwach Europy w 2002.
Jesień występowała też często w sztafecie 4 x 400 m. Jako członkini klubowej sztafety AZS-AWF Warszawa zdobywała wielokrotnie tytuł mistrzyni kraju. Biegając w reprezentacyjnej sztafecie zdobyła na tych samych Mistrzostwach Europy w 2002 drugi brązowy medal, a podczas Mistrzostw Europy w 2006 - trzeci. W 2005 wraz z koleżankami z reprezentacji dwukrotnie poprawiała już dziewiętnastoletni rekord Polski w tej konkurencji: najpierw 19 czerwca 2005 wraz Radecką, Bejnar i Prokopek czasem 3:24,61, a później 14 sierpnia 2005 w podobnym składzie (Guzowska zastąpiła Radecką) czasem 3:24,49. Ten drugi rekord pobiły podczas mistrzostw świata, zajmując wówczas 4. miejsce tuż za sztafetą brytyjską. W biegu indywidualnym na 400 m przez płotki Jesień zajęła wtedy bardzo dobre 4. miejsce.
Trzecia w plebiscycie Europejskiego Stowarzyszenia Lekkiej Atletyki na lekkoatletkę września 2007. W rankingu magazynu Track and Field News sklasyfikowana na 3. miejscu biegu na 400 m przez płotki w 2007. W światowym rankingu lekkoatletycznym zajęła w 2007 2. pozycję. Została też laureatką Plebiscytu Przeglądu Sportowego na najpopularniejszych sportowców Polski roku 2007 (8. miejsce) i zwyciężczynią rankingu „Złote Kolce” za 2007 rok.
Rok 2008 przyniósł jej 2. miejsce w superlidze Pucharu Europy w Annecy (54.81).
Podczas Letnich Igrzysk Olimpijskich w Pekinie, w finale biegu na 400 m przez płotki zajęła 5. miejsce z czasem 54.29.
W drugiej części kariery jej mężem i trenerem był Paweł Jesień.
Zakończyła karierę we wrześniu 2012 roku.
W wyborach do Parlamentu Europejskiego w 2014 bez powodzenia kandydowała z listy SLD-UP w okręgu podlasko-warmińsko-mazurskim.

</doc>
<doc id="200646" url="https://pl.wikipedia.org/wiki?curid=200646" title="Sōka Gakkai">
Sōka Gakkai

 – świecka organizacja buddyjska, która powstała w Japonii 18 listopada 1930 r. z inicjatywy Tsunesaburō Makiguchi i Jōsei Toda, na fali rodzących się nowych ruchów religijnych. Jej pierwotna nazwa brzmiała: .
Liderzy ruchu, aktywnie zaangażowani w politykę, zostali uwięzieni podczas II wojny światowej za poglądy pacyfistyczne. Po 1947 r. ruch rozwinął się dynamicznie, zwłaszcza w miastach, w których przystawalność nauk buddyzmu do współczesności spotykała się z pozytywnym odbiorem i aprobatą wielu ludzi. 
Posiadając, m.in. od strony etycznej, podobieństwa ze "standardami" innych powojennych, nowych religii japońskich - Sōka Gakkai cieszyła się (również na fali ruchów pacyfistycznych) wręcz fenomenalnym poziomem wzrostu w Japonii, zwłaszcza w latach 50. W późniejszym okresie jej idee, propagowane już przez międzynarodową „gałąź” - Soka Gakkai International, znalazły wielu zwolenników również poza Japonią.
W Japonii Sōka Gakkai posiada miliony członków, założyła własną partię polityczną i rozszerzyła się na inne społeczności Ameryki i Europy.
Organ prasowy organizacji nazywa się Seikyō Shimbun (wydawany od 1951 r.), ma nakład ok. 5,5 mln egzemplarzy. 
Soka Gakkai International.
Soka Gakkai International (SGI) jest światowym związkiem 76 podmiotowych organizacji, w 128 państwach. Według szacunków własnych organizacji, posiada około 12 mln członków. Jej prezydentem jest Daisaku Ikeda. Jest on także honorowym prezydentem całej organizacji.
Soka Gakkai International jako organizacja pozarządowa (NGO) jest akredytowana przy ONZ.
Soka Gakkai nie uważa się za nową religię, lecz raczej za świecką wersję Nichiren Shōshū, bazującą na naukach XIII-wiecznego mnicha buddyjskiego, Nichirena. 
Polski oddział organizacji nosi nazwę SGI Polska.

</doc>
<doc id="200647" url="https://pl.wikipedia.org/wiki?curid=200647" title="Damian Łukasik">
Damian Łukasik

Damian Łukasik (ur. 26 lutego 1964 w Poniecu) – polski piłkarz, wielokrotny mistrz Polski i zdobywca Pucharu Polski w barwach Lecha Poznań, reprezentant kraju, trener piłkarski.
Kariera piłkarska.
Na boisku występował na pozycji obrońcy (stopera). Wychowanek Polonii Leszno (1979-1981), w latach 1981-1993 i 1996-1998 reprezentował barwy poznańskiego Lecha; z klubem tym zdobył cztery tytuły mistrza Polski (1983, 1984, 1990, 1993) i dwa Puchary Polski (1984, 1988), występował w europejskich rozgrywkach pucharowych. Łącznie zaliczył 245 spotkań w zespole Lecha (strzelił 14 bramek). Wystąpił w 27 meczach reprezentacji narodowej seniorów, grał także w młodszych zespołach narodowych. W latach 1993-1996 grał w lidze izraelskiej w zespole Hapoel Tel Awiw (64-2).
Kariera trenerska.
Po zakończeniu kariery piłkarskiej Łukasik próbuje sił jako trener, przez pewien czas był grającym asystentem trenera w Lechu.
31 maja 2012 roku objął stanowisko pierwszego trenera III-ligowego Górnika Konin, którego prowadził do lutego 2013 roku. Pod jego wodzą drużyna odniosła trzy zwycięstwa, poniosła jedenaście porażek oraz dwa mecze zremisowała. Od lipca 2013 roku prowadził także grającą w klasie okręgowej Spartę Konin, która wycofała się z rozgrywek po rundzie jesiennej.
21 października 2014 Łukasik został trenerem IV-ligowej Sparty Szamotuły, którą prowadził do kwietnia 2015 roku (opuścił klub z Szamotuł przed zakończeniem rozgrywek). 19 kwietnia 2015 roku został trenerem III-ligowej Drwęcy Nowe Miasto Lubawskie zastępując na tym stanowisku Piotra Zajączkowskiego, klub z Nowego Miasta Lubawskiego prowadził do sierpnia 2015 roku. Od 19 kwietnia do lipca 2016 roku trenował III-ligowy MKS Ełk. Po kilkumiesięcznej przygodzie związanej z klubem z Ełku, 18 października 2016 roku, po raz drugi w swojej karierze, objął klub Huragan Pobiedziska. Po zakończeniu sezonu 2016/17, 6 czerwca 2017 roku zakończył pracę w Pobiedziskach po ośmiu miesiącach pracy (5 zwycięstw, 5 remisów, 9 porażek).
W grudniu 2020 objął funkcję trenera IV-ligowego Lecha Rypin, którą pełnił do początku kwietnia 2021 roku, pod wodzą Łukasika Lech rozegrał zaledwie trzy spotkania ligowe, w których odniósł jedno zwycięstwo, jeden remis i jedną porażkę.
W połowie kwietnia 2021 roku Łukasik objął funkcję I trenera IV-ligowej Sparty Brodnica, którą prowadził do zakończenia sezonu 2020/21.

</doc>
<doc id="200648" url="https://pl.wikipedia.org/wiki?curid=200648" title="Soka Gakkai International">
Soka Gakkai International



</doc>
<doc id="200649" url="https://pl.wikipedia.org/wiki?curid=200649" title="Tadeusz Kobak-Nowacki">
Tadeusz Kobak-Nowacki

Tadeusz Kobak-Nowacki (ur. 14 października 1918 w Chodorkowie, zm. 7 sierpnia 2005 w Warszawie) – polski naukowiec, specjalista nauk agrotechnicznych, profesor Szkoły Głównej Gospodarstwa Wiejskiego w Warszawie, członek Polskiej Akademii Nauk.
Życiorys.
W latach 1938–1944 studiował na Wydziale Mechanicznym Politechniki Lwowskiej, a następnie był asystentem w Katedrze Budowy Samochodów. Po wysiedleniu ze Lwowa wyjechał na Górny Śląsk i rozpoczął pracę jako starszy asystent w Katedrze Budowy Samochodów Politechniki Śląskiej. Po roku przeniósł się do Warszawy i został pracownikiem Zakładu Maszynoznawstwa Rolniczego Szkoły Głównej Gospodarstwa Wiejskiego, w 1947 równocześnie rozpoczął pracę w Instytucie Mechanizacji i Elektryfikacji Rolnictwa, skąd odszedł w 1951. Został wówczas zatrudniony w Katedrze Motoryzacji Rolnictwa i Wydziału Agromechanicznego Politechniki Warszawskiej, w 1954 zakończył pracę w Zakładzie Maszynoznawstwa Rolniczego SGGW i został na tej uczelni na etacie docenta jako organizator Katedry Mechanizacji Rolnictwa. Powierzono mu funkcję kierowniczą, którą sprawował do 1970. Przeszedł wówczas do powstałego w wyniku reorganizacji uczelni Instytutu Mechanizacji Rolnictwa i pracował tam do 1976, następnie do 1984 stał na czele Zakładu Mechanizacji Rolnictwa, a przez kolejne cztery lata był kierownikiem Zakładu Użytkowania Maszyn Rolniczych Instytutu Mechanizacji Rolnictwa Szkoły Głównej Gospodarstwa Wiejskiego – Akademii Rolniczej w Warszawie. W 1963 uzyskał tytuł profesora nadzwyczajnego, a w 1972 profesora zwyczajnego.
Po przejściu na emeryturę w 1988 pozostał aktywny zawodowo, zasiadał w latach 1988–1990 w Radzie Naukowej Instytutu Melioracji i Użytków Zielonych, a kolejne dwa lata w Radzie Naukowej Instytutu Maszyn Spożywczych. Brał udział w pracach naukowych w Instytucie Rozwoju Wsi i Rolnictwa Polskiej Akademii Nauk.
Od 1973 był członkiem korespondentem Polskiej Akademii Nauk (Wydział V – Nauk Rolniczych i Leśnych), a od 1986 członkiem rzeczywistym.
Był koordynatorem zespołu, który opracował przekrojowe monografie pt. "Mechanizacja rolnictwa" i "Maszyny rolnicze".

</doc>
<doc id="200650" url="https://pl.wikipedia.org/wiki?curid=200650" title="Tadeusz Nowacki">
Tadeusz Nowacki

"Imię i nazwisko Tadeusz Nowacki nosi lub nosiło kilka znanych osób, m.in.:"

</doc>
<doc id="200651" url="https://pl.wikipedia.org/wiki?curid=200651" title="Mirosław Okoński">
Mirosław Okoński

Mirosław Marian Okoński (ur. 8 grudnia 1958 w Koszalinie) – polski piłkarz i trener piłkarski.
Był zawodnikiem lewonożnym. Występował głównie jako lewoskrzydłowy i rozgrywający. Uważany za jeden z największych talentów swojego pokolenia w polskiej piłce. Słynął z ponadprzeciętnego wyszkolenia technicznego. Pomimo sukcesów w drużynach klubowych, nie spełnił oczekiwań w zespole narodowym. W reprezentacji Polski wystąpił 29 razy, strzelając 2 bramki.
Kariera klubowa.
Treningi piłkarskie rozpoczynał w Gwardii Koszalin, gdzie występował w latach 1969-1977. W 1977 przeszedł do Lecha Poznań; był zawodnikiem poznańskiego klubu do 1980, ponownie 1982-1986 i w 1992. Łącznie wystąpił w 200 meczach ekstraklasy (jako piłkarz Lecha), strzelając 69 goli - po drodze zdobywając koronę króla strzelców w sezonie 1982/1983 z 15 bramkami, osiągnął trzy tytuły mistrzowskie (1983, 1984, 1993) oraz miał udział w zdobyciu dwóch Pucharów Polski (1982 – zdobywca zwycięskiego gola w finale, 1984). Jest najstarszym piłkarzem Lecha z tytułem mistrzowskim (prawie 35 lat w 1993). W plebiscycie „Gazety Wyborczej” został wybrany piłkarzem 80-lecia klubu.
W latach 1980-1982 z racji odbywania służby wojskowej reprezentował warszawską Legię (52 mecze ligowe, 15 bramek, dwa Puchary Polski – 1980, 1981). W Niemczech reprezentował barwy Hamburger SV (1986-1988 62-15), w 1987 w plebiscycie na piłkarza roku Bundesligi zajął 2. miejsce za Uwe Rahnem. Ponadto był zawodnikiem Olimpii Poznań (1992-1993), Astry Krotoszyn (1994-1995), Lipnie Stęszew (1995), Klubie Piłkarskim Poznań (2001-2002), Concordia Hamburg (1993), FTSV Raspo Elmshorn (1993-1994). W latach 1988-1992 występował w lidze greckiej (AEK Ateny 77-22, Korintos 18-4). W rundzie wiosennej sezonu 1996/97 powrócił do macierzystego klubu – Gwardii Koszalin i rozegrał kilka spotkań na szczeblu trzecioligowym.
Kariera reprezentacyjna.
Grał w zespołach narodowych w różnych kategoriach wiekowych. W reprezentacji seniorów występował w latach 1977-1987, zaliczył 29 spotkań.
Kariera trenerska.
Jako trener pracował z Górnikiem Łęczyca i Czarnymi Żagań. Przez pewien czas był także trenerem napastników w Warcie Poznań oraz trenerem juniorek w Polonii Poznań.

</doc>
<doc id="200652" url="https://pl.wikipedia.org/wiki?curid=200652" title="Jarosław Araszkiewicz">
Jarosław Araszkiewicz

Jarosław Piotr Araszkiewicz ps. "Araś" (ur. 1 lutego 1965 w Dusznikach) – polski piłkarz, mistrz Polski, reprezentant Polski. Od 2018 asystent trenera Kibolskiego Klubu Sportowego Wiara Lecha Poznań. Obecnie pracuje w Lechu Poznań jako skaut oraz trener młodzieży w Akademii KKS Lecha Poznań.
Kariera.
Z zawodu monter instalacji, na boisku piłkarskim występował jako napastnik lub rozgrywający. Karierę rozpoczynał w wielkopolskim klubie Sokół Duszniki, w 1980 r. po raz pierwszy został piłkarzem poznańskiego Lecha. W ciągu całej swojej kariery występował w wielu klubach. 6-krotnie w Lechu, z którym zdobył pięć tytułów mistrza Polski - wystąpił w jego barwach w 174 spotkaniach, strzelił 40 bramek. Zdobywał gole w ekstraklasie także dla warszawskiej Legii. Zakończył karierę jako piłkarz Lecha, a jego pierwszy i ostatni występ w I lidze dzieliło 20 lat i 23 dni. Ostatni mecz w I Lidze rozegrał 3 czerwca 2003 roku z Wisłą Kraków.
Ogółem w ekstraklasie rozegrał 292 mecze, zdobył 53 gole.
Po zakończeniu kariery pracował, jako trener zespołu rezerw Lecha Poznań oraz był asystentem Czesława Jakołcewicza w pierwszej drużynie (2002). Od lipca 2004 do kwietnia 2007 był trenerem III-ligowej Warty Poznań. Następnie objął Sandecję Nowy Sącz, z którą wywalczył awans do 2 ligi. W połowie sezonu 2008/2009 został trenerem Pelikana Łowicz. Był także trenerem drugoligowego Kolejarza Stróże, z czego zrezygnował w czerwcu 2010 roku. Następnie pracował jako trener w Wiśle Płock. W kwietniu 2011 roku podpisał kontrakt z Olimpią Elbląg. Po awansie na zaplecze ekstraklasy z Olimpią zrezygnował z funkcji trenera. Od 1 listopada 2011 r. do 25 kwietnia 2012 r. był trenerem Warty Poznań. Następnie w czerwcu został trenerem Sandecji Nowy Sącz. W styczniu 2013 roku został trenerem Jaroty Jarocin, którą prowadził do 1 października. W 2014 roku objął Fogo Luboński KS i po zaledwie 2 miesiącach klub wycofał się z III ligi ze względu na problemy finansowe. 
Reprezentacja Polski.
W reprezentacji Polski wystąpił 15 razy. Debiutował w 1985 r. w meczu z Bułgarią, a ostatni mecz w kadrze rozegrał 23 września 1992 przeciwko Turcji.
Życie prywatne.
Syn Jana Władysława Araszkiewicza (1938-2018) i Czesławy z domu Faustmann (1941–1998). Ma dwie siostry: Jolantę i Małgorzatę. Rodzina pochodzi z Dusznik Wielkopolskich. Jest spokrewniony z Feliksem Wojciechem Araszkiewiczem.
Ma dwójkę dzieci – Łukasza, który jest sędzią piłkarskim i córkę Annę.
Sukcesy.
Lech Poznań:

</doc>
<doc id="200653" url="https://pl.wikipedia.org/wiki?curid=200653" title="Piotr Reiss">
Piotr Reiss

Piotr Reiss (ur. 20 czerwca 1972 w Poznaniu) – polski piłkarz występujący na pozycji napastnika. Wychowanek Lecha Poznań, król strzelców polskiej Ekstraklasy, członek Klubu 300 oraz reprezentant Polski. Były trener piłkarzy Tarnovii Tarnowo Podgórne. Pięciokrotny laureat Srebrnej Piłki Głosu Wielkopolskiego dla najlepszego piłkarza Wielkopolski. Współzałożyciel Akademii Piłkarskiej Reissa, szkolącej dzieci w kierunku rozwoju sportowego.
Kariera piłkarska.
Klubowa.
Na boisku występował jako napastnik i ofensywny pomocnik. Jest uważany za jeden ze współczesnych symboli Lecha Poznań; wychowanek tego klubu i zawodnik do 1991, ponownie reprezentował barwy Lecha w latach 1994-1998, 2002-2008 i 2012-2013, strzelając w czasie wszystkich szczebli kariery w tym klubie niemal 140 bramek. W Polsce poza Lechem Poznań grał w Kotwicy Kórnik, Amice Wronki oraz Warcie Poznań.
Później występował w niemieckiej 1. Bundeslidze – w klubie Hertha BSC już w debiucie 11 grudnia 1998 strzelił pierwszego i jedynego gola w 16 występach. W berlińskim klubie grał w latach 1998-1999 i w 2001. Ponadto był zawodnikiem MSV Duisburg (1999-2000; 1. Bundesliga) i SpVgg Greuther Fürth (2001-2002; 2. Bundesliga).
Do Poznania powrócił w 2002. W 2004 świętował wraz z Lechem zdobycie Pucharu (w meczach finałowych zdobył dwie bramki) i Superpucharu Polski. 9 maja 2007 w meczu przeciwko Widzewowi Łódź strzałem z rzutu wolnego zdobył swojego setnego gola w polskiej lidze dzięki czemu wstąpił do "klubu 100". W sezonie 2006/2007, z dorobkiem 15 bramek, został królem strzelców Orange Ekstraklasy.
W polskiej Ekstraklasie zagrał w 327 spotkaniach i zdobył 109 goli. Wszystkie te spotkania rozegrał w barwach Lecha Poznań. 12 kwietnia 2008 podczas wyjazdowego meczu z Legią Warszawa wygranym przez Kolejorza 1:0 wstąpił do "klubu 300".
19 maja 2009 wraz z Lechem zdobył drugi w karierze Puchar Polski (grał w meczach rundy jesiennej).
16 lipca 2009 podpisał kontrakt z I-ligową Wartą Poznań. Przez blisko 3-letnią przygodę z Wartą Reiss występował w tym zespole ze swoim ulubionym numerem – 9, który ustąpił mu Marcin Klatt, gdy Piotr podpisał kontrakt z klubem z Dolnej Wildy.
Po wygaśnięciu umowy z poznańskim I-ligowcem Reiss przez okres wakacyjny pozostawał bez pracodawcy. Jednak 31 sierpnia 2012 podpisał kontrakt z Lechem Poznań obowiązujący przez pół roku. W grudniu przedłużył umowę do czerwca 2013 r..
27 maja 2013 roku Piotr Reiss na konferencji prasowej oficjalnie ogłosił zakończenie piłkarskiej kariery. 6 dni później zagrał swój ostatni mecz w Ekstraklasie z Koroną Kielce, w którym asystował przy golu Ivana Djurdjevicia. Spotkanie zakończyło się zwycięstwem "Kolejorza" 2-0.
W czerwcu 2014 roku na Inea Stadionie w Poznaniu odbył się pożegnalny benefis Piotra Reissa, w którym drużyna złożona z ówczesnej kadry Lecha zmierzyła się ze składem złożonym z legend poznańskiego klubu, takich jak Piotr Świerczewski, Bartosz Bosacki czy Waldemar Kryger.
Piotr Reiss po zakończeniu zawodowej kariery piłkarskiej występował w drużynie oldbojów Lecha Poznań, która rozgrywa swoje mecze w Pucharze Polski, a także w Akademii Reissa OSiR Baranowo Poznań, z którą zdołał awansować w roku 2015 z pierwszego miejsca w tabeli poznańskiej A-klasy do rozgrywek na szczeblu okręgowym.
Reprezentacyjna.
Wystąpił w 4 meczach reprezentacji Polski w piłce nożnej, strzelając jednego gola w meczu przeciwko reprezentacji Słowacji 10 listopada 1998.
Kariera trenerska.
10 października 2014 roku ogłosił podjęcie decyzji o przyjęciu oferty stanowiska szkoleniowca III-ligowego zespołu GKS Tarnovia Tarnowo Podgórne. Podczas krótkiej 2-miesięcznej przygody z klubem, poprowadził drużynę w ośmiu meczach ligowych oraz jednym pucharowym (bilans 2-1-6).
Kontrowersje i zarzuty karne.
20 maja 1998 w 30. kolejce sezonu 1997/98 według słów prowadzącego zawody pomiędzy Petrochemią Płock a Lechem Poznań sędziego Stanisława Żyjewskiego zawodnik Lecha groził mu na boisku połamaniem rąk i nóg, i straszył mafią, jeśli Lech przegra. Lech przegrał 0:1 po podyktowanym w 9. minucie rzucie karnym dla Petrochemii, a Żyjewskiemu nieznani sprawcy wkrótce próbowali podpalić dom. Zawodnik wszystkiemu zaprzeczył, mimo to za zajście został ukarany przez Wydział Dyscypliny PZPN trzymiesięczną dyskwalifikacją, której wykonanie zawieszono na pół roku.
2 lutego 2009 Piotr Reiss został zatrzymany w związku ze śledztwem dotyczącym korupcji w polskiej piłce nożnej. W związku z postawieniem mu zarzutów o charakterze korupcyjnym w dniu 3 lutego KKS Lech Poznań zawiesił go bezterminowo w prawach zawodnika klubu. W lutym 2014 Piotr Reiss został ukarany dyscyplinarnie za korupcję przez PZPN. 19 marca 2014 r. Najwyższa Komisja Odwoławcza PZPN uwzględniła odwołanie i uchyliła decyzję Komisji Dyscyplinarnej PZPN z dnia 6 lutego 2014 r. Najwyższa Komisja Odwoławcza PZPN uznała, że nie zgromadzono w postępowaniu Komisji Dyscyplinarnej PZPN dowodów na popełnienie zarzucanych przewinień dyscyplinarnych. W dniu 3 listopada 2021 został prawomocnie skazany przez Sąd Apelacyjny we Wrocławiu za udział w aferze korupcyjnej.

</doc>
<doc id="200654" url="https://pl.wikipedia.org/wiki?curid=200654" title="Into Glory Ride">
Into Glory Ride

Into Glory Ride jest drugim albumem Manowar i zarazem debiutem Scotta Columbusa jako perkusistą. Całość promuje teledysk do "Gloves of Metal", pierwszy w dorobku grupy. Został wydany przez Music for Nations z numerem "MFN-6". .
Lista utworów.
Strona A
Strona B

</doc>
<doc id="200655" url="https://pl.wikipedia.org/wiki?curid=200655" title="Joanna Hayes">
Joanna Hayes

Joanna Hayes (ur. 23 grudnia 1976 w Williamsport, Pensylwania) – amerykańska lekkoatletka, specjalizująca się w biegu na 100 metrów przez płotki, mistrzyni olimpijska. 
Hayes rozpoczęła swoją karierę w 1994, gdy po raz pierwszy pojawiła się na mistrzostwach Stanów Zjednoczonych juniorów. Rok później zdobyła już tytuł mistrzowski wśród juniorów. Później długo nie mogła dojść do czołówki wśród seniorów. W 2002 rozpoczęła trening w centrum treningowym imienia Jackie Joyner-Kersee. Rok później zdobyła tytuł wicemistrzyni kraju w biegu na 100 m przez płotki oraz złoty medal na Igrzyskach Panamerykańskich. 
Jej największym sukcesem było jednak zdobycie złotego medalu na igrzyskach olimpijskich w Atenach w 2004, gdzie pokonała Ukrainkę Ołenę Krasowską i swoją rodaczkę Melissę Morrison. Rok później na mistrzostwach świata była uznawana za faworytkę do tytułu mistrzowskiego. W biegu finałowym na końcowych metrach straciła równowagę, wpadła na płotek i przewróciła się na bieżnię. Ostatecznie zajęła ostatnie, ósme miejsce.

</doc>
<doc id="200656" url="https://pl.wikipedia.org/wiki?curid=200656" title="Brian Molko">
Brian Molko

Brian Molko (ur. 10 grudnia 1972 w Brukseli) – belgijsko-brytyjski wokalista, gitarzysta, basista i autor tekstów zespołu Placebo.
Życiorys.
Ojciec Briana był bankierem, dlatego rodzina była zmuszona do częstych przeprowadzek (między innymi do Libanu i Liberii), by w końcu osiedlić się w Luksemburgu. Tam Brian zaczął uczęszczać do międzynarodowej szkoły, gdzie uczył się także Stefan Olsdal.
Brian zaczął interesować się teatrem (grał w szkolnej sekcji), co w przyszłości zaowocowało studiami aktorskimi w Goldsmith College w Londynie, podjętymi wbrew woli rodziców, zwłaszcza ojca, który oczekiwał, że syn pójdzie w jego ślady. Sam Brian także doszedł do wniosku, że aktorstwo go nie interesuje i zajął się muzyką. Okazjonalnie grywał w różnych klubach.
Przypadkiem, na stacji metra South Kensington, wpadł na Stefana Olsdala i zaprosił go na jeden ze swoich występów (notabene grał wtedy ze Stevenem Hewittem). Stefan postanowił współpracować z Brianem i tak powstała formacja Ashtray Heart (z ang. – "Popielniczkowe Serce"). Wkrótce dołączył do nich Steven i tak narodziło się Placebo – w tym składzie zaczęli nagrywać demówki, ale Steve, związany z innym zespołem, musiał odejść. Zastąpił go Robert Schultzberg i pierwsza płyta zatytułowana po prostu "Placebo" powstała z jego udziałem. Jednak różnica charakterów i coraz liczniejsze spięcia na linii Brian – Robert doprowadziły do tego, że perkusista odszedł z zespołu.
Kiedy okazało się, że do chwilowego duetu może powrócić Steven Hewitt ustabilizował się ostateczny skład Placebo, który przetrwał do 2007 r. (w tej chwili Placebo posiada nowego perkusistę – Steve'a Forresta.) Molko, postrzegany początkowo jako nieprzystosowany, biseksualny i androgyniczny przebieraniec, został doceniony jako uzdolniony muzyk i autor tekstów.
Brian był także producentem krótkometrażówki "Sue's Last Ride" (2001), aktorem (wraz z zespołem pojawił się w filmie Velvet Goldmine, gdzie grał Malcolma, wokalistę glamrockowej grupy The Flaming Creatures), i DJ-em. Założył także fundację charytatywną.
Obecnie mieszka w Londynie, gdzie wychowuje swojego syna, Cody'ego, którego urodziła Helena Berg, fotografka, autorka zdjęć na single z albumu "Sleeping with Ghosts".

</doc>
<doc id="200657" url="https://pl.wikipedia.org/wiki?curid=200657" title="Rafael Kubelík">
Rafael Kubelík

Rafael Jeroným Kubelík (ur. 29 czerwca 1914 w Býchorach koło Pragi, zm. 11 sierpnia 1996 w Lucernie) – czeski dyrygent i kompozytor.
Życiorys.
Studia odbył w konserwatorium muzycznym w Pradze. W latach 1936–1939 i 1941–1948 był dyrygentem Filharmonii Czeskiej, a od 1942 jej kierownikiem artystycznym. W 1948, gdy władzę w Czechosłowacji przejmowali komuniści, wyemigrował do Stanów Zjednoczonych, gdzie w latach 1950–1953 był dyrygentem i dyrektorem muzycznym Chicagowskiej Orkiestry Symfonicznej. W latach 1955–1958 był dyrektorem muzycznym i dyrygentem opery Covent Garden w Londynie, a w latach 1961–1979 dyrygentem Orkiestry Radia Bawarskiego w Monachium. W latach 1972–1974 był dyrektorem muzycznym Metropolitan Opera w Nowym Jorku. W 1985 wycofał się z działalności dyrygenckiej. Był znany z doskonałych nagrań muzyki czeskiej, węgierskiej i austriackiej.
W 1983 został laureatem prestiżowej duńskiej Nagrody Fundacji Muzycznej Léonie Sonning. W 1990 nagrodzony tytułem doktora honoris causa Uniwersytetu Karola w Pradze. Kawaler duńskiego Orderu Danebroga (1960), ponadto odznaczony m.in. Bawarskim Orderem Zasługi (1966), Wielkim Krzyżem Zasługi Orderu Zasługi Republiki Federalnej Niemiec (1974), Komandorią francuskiego Orderu Sztuki i Literatury (1984) i Orderem Tomáša Garrigue Masaryka I Klasy (1991).

</doc>
<doc id="200658" url="https://pl.wikipedia.org/wiki?curid=200658" title="Giro di Lombardia">
Giro di Lombardia

Giro di Lombardia zwany też "Il Lombardia" – jeden z najsłynniejszych klasycznych (jednodniowych) wyścigów kolarskich, rozgrywany corocznie w październiku, na zakończenie szosowego sezonu; nazywany ze względu na późną porę roku, w której jest organizowany – "wyścigiem spadających liści". Jest zaliczany do pięciu tzw. kolarskich monumentów, do których należą ponadto: Madiolan-San-Remo, Ronde van Vlaanderen, Paryż-Roubaix i Liège-Bastogne-Liège.
Inauguracja miała miejsce w 1905 roku, a pierwszym zwycięzcą został Włoch Giovanni Gerbi. Od 2005 roku decyzją UCI wyścig został włączony do cyklu UCI World Tour.
Najwięcej zwycięstw w wyścigu – pięć – odniósł włoski "Campionissimo", czyli Fausto Coppi (1946-1949, 1954). Tuż za nim – z czterema zwycięstwami – uplasował się jego starszy rodak Alfredo Binda (1925-1927, 1931).
Lista zwycięzców.
Opracowano na podstawie:
Linki zewnętrzne.
Strona internetowa o Giro di Lombardia

</doc>
<doc id="200659" url="https://pl.wikipedia.org/wiki?curid=200659" title="Mistyka Merkawy">
Mistyka Merkawy

Mistyka Merkawy albo Ma'ase Merkawah (hebr. מרכבה, "Tron", "rydwan", pol. "Mistyka Tronu") – nazwa nadana pierwszemu rozdziałowi biblijnej Księgi Ezechiela w Misznie Hagigah 2,1. W myśli rabinistycznej "Mistyka merkaby" oznacza nurt nauczania, homilii i wizji na temat Bożego świata uobecnianego w Tronie Chwały (Arka Przymierza) i rydwanie Bożym, który ją nosi. Jest ona znana również pod nazwą "mistyka hechalot (hejchalot)" (hebr. היכלות "pałace") – "mistyka pałaców".
Sam termin "merkaba" nie pojawia się u Ezechiela, został zaczerpnięty z biblijnej 1 Księgi Kronik 28,18, mówiącej o przygotowaniach do budowy Świątyni, które król Dawid poczynił dla swego syna Salomona:
Księga Mądrości Syracha mówi o wizji Ezechiela: "Ezechiel oglądał widzenie chwały, jakie okazał mu [Pan] na rydwanie cherubów". O "merkabie", rydwanie Bożym księga ta mówi wcześniej w odniesieniu do proroka Eliasza: "Ty, który zostałeś wzięty w skłębionym płomieniu, na wozie, o koniach ognistych" (Syr 48,9).
Mistyka merkaby jest najwcześniejszą formą żydowskiej mistyki, rozwijająca się od ok. I w. p.n.e. do IX-XI w. n.e., do czasu pojawienia się średniowiecznej kabały. Podstawowymi tekstami mistyki Merkawy są: "Mniejsze Hechalot" (Hechalot Zutarti), "Większe Hechalot" (Hechalot Rabbati), "Merkawa Rabba", "Wizje Ezechiela", "hebrajska Księga Henocha" oraz inne, drobniejsze. Wywodzi się z apokaliptyki żydowskiej; zawiera także wiele elementów gnostyckiego obrazowania, ale wzajemna zależność obu tradycji jest nie wyjaśniona do końca. Jedni, jak Gershom Scholem byli skłonni uważać ją za żydowską formę gnostycyzmu. Jego młodsi krytycy dystansują się natomiast od tego poglądu.
Nie znamy autorów tych tekstów mistycznych, najwcześniejsze nazwiska pojawiają się dopiero u schyłku okresu np. Józef ben Abba (IX w.) Aaron ben Samuel (IX w.) Obydwaj działali w Babilonii, a drugi z nich przeniósł żydowską tradycję mistyczna do Włoch, i w ten sposób zaszczepił ją w Europie. Cieszyła się tam znacznym powodzeniem, czego świadectwem są hymny Amitaja ben Szefatja, żyjącego w X w. Same pisma mistyki Merkawy eksponują, jako twórców tego nurtu tanaitów z otoczenia Jochanana ben Zakkaja: Eliezera ben Hyrkanosa, Akiwę ben Josefa i Iszmaela. 
Treść doznań mistycznych opiera się na pierwszym rozdziale Księgi Ezechiela, to jest na widzeniu bożego Tronu, które prorok miał nad rzeką Kebar. Celem mistyka Merkawy jest również dostąpienie takiego widzenia. Aby to osiągnąć musi jednak najpierw przebyć drogę przez szereg, najczęściej siedem, pałaców, których strzegą aniołowie. Przejść pozwala znajomość przez mistyka tajemnych pieczęci-haseł. Często towarzyszy mistykowi jako przewodnik anioł Metatron, będący przeobrażonym patriarchą Henochem. W świecie niebios poza kontemplacją Tronu mistyk poznaje hierarchie anielskie oraz urządzenie sklepienia niebieskiego (mistyka Merkawy zawiera wiele treści astronomiczno-astrologicznych) oraz zasady działania przyrody. Pewne elementy wspólne z mistyką Merkawy można znaleźć również w Nowym Testamencie (2 Kor 12, 1-4). Przełom er jest jednak dopiero okresem formowania się mistyki Merkawy, stąd można mówić raczej o czerpaniu ze wspólnych źródeł niż o bezpośredniej zależności.

</doc>
<doc id="200661" url="https://pl.wikipedia.org/wiki?curid=200661" title="Thelema">
Thelema

Thelema – angielska wymowa greckiego słowa "θέλημα", które oznacza „wolę” lub „chęć”.
Thelema Aleistera Crowleya.
Thelema to nazwa systemu religijno-filozoficznego, który powstał w roku 1904 za sprawą Aleistera Crowleya po spisaniu przez niego "Liber AL vel Legis", zwanej też "Księgą Prawa". Księgę tę, jak Crowley twierdził, podyktowała mu istota duchowa (nazywana Aiwaz) w Kairze, 8, 9 i 10 kwietnia 1904 roku.
Słowo Thelemita pojawia się w "Księdze Prawa" i jest używane jako określenie osób, które podążają ścieżką thelemy.
Crowley był wielbicielem XVI-wiecznego francuskiego satyryka François Rabelais'go. Rabelais w jednej ze swoich książek, "Gargantua i Pantagruel", zawarł opis miejsca zwanego „Opactwem Thelemy” ("The Abbey of Thélème") co zainspirowało Crowleya i całą jego filozofię.
Doktryny thelemy.
Główną doktryną, celem thelemy, jest poznanie i czynienie „Prawdziwej Woli”, co jak twierdzi Crowley jest powinnością każdej istoty. Można to podsumować kilkoma frazami z "Liber Legis":
Prawdziwa wola to mistyczna idea, którą najprościej można opisać jako ścieżkę pewnych czynności dokonywanych przez każdego, podczas wykonywania których nie napotka on żadnego oporu z zewnątrz. Działanie w zgodzie ze swoją wolą oznacza, iż wszystko, co robimy, wspierane jest przez wszystkie siły wszechświata. Żadne dwie wole nigdy nie wchodzą sobie w drogę, a wszelkie problemy jakie napotykamy w życiu wynikają z tego, iż większość ludzi nie postępuje zgodnie z ową wolą. Tak więc postępowanie zgodnie z nią, oznacza również respektowanie woli innych ludzi, co opisane jest jako "miłość jest prawem" (ale miłość poddana woli - czyli miłość czyniona zgodnie z wolą). Istnieją różne opinie na temat tego, czy człowiek może rzeczywiście poznać swoją wolę, czy też może jedynie domyślać się, iż działa zgodnie z nią po sukcesach, jakie osiąga w życiu.
Thelema kładzie nacisk na osobistą wolność (jednak ograniczoną przez odpowiedzialność), wrodzoną boskość każdego człowieka („Każdy mężczyzna i każda kobieta to gwiazda”. AL I:3), oraz walkę przeciwko przesądom, tyranii oraz opresji.
Thelema jest zwykle, choć niekoniecznie, związana z praktyką magii (ceremonialnej), głównie z takimi pomysłami i technikami, jakie zostały zbadane i opisane przez Crowleya.
Pochodzenie thelemy.
Choć współczesny ruch thelemiczny swoje pochodzenie wynosi bezpośrednio z prac Aleistera Crowleya, ten ostatni wskazał na kilka ważnych dla niego źródeł, z których czerpał poglądy. Crowley przyznawał, iż „Kochaj i rób co chcesz” Świętego Augustyna wywarło wpływ na Prawo thelemy. W renesansie postać przedstawiona w "Hypnerotomachia Poliphili" dominikanina Francesca Colonny nazwana „Thelemia” przedstawia wolę lub pragnienie. Prace Colonny zaś wywarły wpływ na wspomnianego wyżej François Rabelais'go.
Krytyka.
Różne organizacje i osoby (głównie z Niemiec) twierdzą, iż thelema nie wzięła swojego początku w pracach Aleistera Crowleya. Postrzegają raczej jego filozofię jako tylko jedną z wielu podobnych. Różne stowarzyszenia które zaakceptowały "Księgę Prawa" mają swoje własne wskazówki dotyczące tego, jak stosować jej zalecenia w praktyce.
Filozofia i praktyki związane z thelemą są też często przez nie-thelemitów podejrzewane o kult Szatana. Zarówno Crowley jak i inni thelemici oficjalnie odcinali się jednak od tego typu pomówień.
Przykładem podstaw dla takiego podejrzenia mogą być cytaty z „Liber AL vel Legis”, głównego tekstu thelemy:

</doc>
<doc id="200666" url="https://pl.wikipedia.org/wiki?curid=200666" title="François Rabelais">
François Rabelais

François Rabelais (ur. ok. 1494 w La Devinière koło Chinon, zm. 9 kwietnia 1553 w Paryżu) – francuski pisarz satyryczny, duchowny i lekarz. Wszechstronnie wykształcony, przyjaciel wielu ówczesnych humanistów europejskich, przeszedł do historii jako autor jednej książki, zarazem popularnej i budzącej kontrowersje: "Gargantui i Pantagruela".
Życiorys.
Jego życiorys nie jest w pełni ustalony. Urodził się w La Devinière koło Chinon w Turenii, jako rok urodzenia wymienia się 1483, 1490 i 1495. Według jednych jego ojciec był aptekarzem, według innych urzędnikiem lub oberżystą. Nauki rozpoczął u benedyktynów, a kontynuował u franciszkanów w okolicach Angers. Wstąpił do konwentu franciszkańskiego w Fontenay-le-Comte, gdzie pozostawał przez piętnaście lat i przyjął święcenia kapłańskie, ale duch jego zakonu nie sprzyjał wtedy studiom cenionym przez renesans i ku którym on sam się skłaniał – opuścił więc konwent. Dzięki pośrednictwu biskupa Geoffroya d'Estissac otrzymał zgodę papieża Klemensa VII na zmianę: dołączył do benedyktyńskiego opactwa Maillezais. W 1530 był studentem medycyny w Montpellier, w następnych latach profesorem anatomii w Lyonie i głównym lekarzem szpitala Pont-du-Rhône. W Lyonie przebywał w towarzystwie Doleta i Marota, został też ojcem dziecka, które jednak wcześnie umarło. W 1534 kardynał Jean du Bellay sprowadził go do Rzymu jako lekarza, a w 1536 Rabelais otrzymał od papieża Pawła III indult zwalniający go z obowiązków zakonnych i zezwalający uprawiać zawód medyka. W następnym roku Rabelais otrzymał tytuł doktora medycyny w Montpellier. Prowadził odtąd życie wędrowne. W 1541 był lekarzem Guilliaume'a du Bellay. Prawdopodobnie z obawy, że jego dzieła mogą ściągnąć na niego przykre konsekwencje, w 1546 przeniósł się do Metzu, gdzie jego usługi lekarskie opłacało miasto. Tam roztoczył nad nim opiekę kardynał Jean du Bellay. Rabelais cieszył się wówczas poparciem nie tylko z jego strony, ale także jego brata Guilliaume'a, rodzin Chatillon, Montmorency, Gwizjuszów oraz Diany de Poitiers.
Autor dzieła już niezmiernie za jego życia popularnego, a zarazem potępionego przez środowisko paryskiej Sorbony – powieści "Gargantua i Pantagruel" (wydanej w pięciu księgach, drukowanych od 1532 roku; ostatnia z ksiąg wydana pośmiertnie w roku 1564). 
Jego ostatnie słowa miały brzmieć "Spuśćcie kurtynę, farsa skończona" lub "Udaję się na poszukiwanie wielkiego Być Może". Nie ma jednak pewności, czy którakolwiek z tych wersji jest autentyczna.

</doc>
<doc id="200669" url="https://pl.wikipedia.org/wiki?curid=200669" title="Blokersi">
Blokersi

Blokersi – termin wymyślony pod koniec lat dziewięćdziesiątych dwudziestego wieku przez fotoreporterkę Marię Zbąską, spopularyzowany przez prasę określający sfrustrowanych, uważających się za pozbawionych perspektyw, młodych ludzi, dla których stojąca przed blokiem ławka jest centrum życia towarzyskiego, często nadużywających alkoholu i marihuany. Blokersi często mylnie kojarzeni są z subkulturą hiphopową.
"Blokersi" są bohaterami filmu o takim samym tytule nakręconego przez Sylwestra Latkowskiego.

</doc>
<doc id="200670" url="https://pl.wikipedia.org/wiki?curid=200670" title="Pathfinder">
Pathfinder



</doc>
<doc id="200672" url="https://pl.wikipedia.org/wiki?curid=200672" title="Skaner do filmów">
Skaner do filmów

Skaner do filmów – wyspecjalizowany skaner służący do przetwarzania obrazów z błon fotograficznych (potocznie filmów) do postaci cyfrowej. Najpopularniejsze skanery do filmów służą do skanowania małoobrazkowych (format 35 mm) diapozytywów i negatywów, są dostępne również skanery do filmów średnioformatowych i wielkoformatowych. Skanowany materiał fotograficzny może być umieszczany w skanerze w postaci pojedynczych klatek lub krótkich odcinków filmu i wprowadzany jest do urządzenia po umieszczeniu ich w odpowiednich ramkach bądź ramach, lub też cały film może być wprowadzany do skanera za pomocą specjalnego wkładownika.
Nowoczesne skanery do filmów poza skanowaniem samego obrazu, bardzo często skanują również powierzchnię filmu w celu uzyskania informacji o jego uszkodzeniach i zabrudzeniach. Informacja ta jest wykorzystywana przez skaner do interpolacji obrazu w miejscach, gdzie występują uszkodzenia, przy jednoczesnym pominięciu wizualnie podobnych efektów będących zawartością obrazu.

</doc>
<doc id="200676" url="https://pl.wikipedia.org/wiki?curid=200676" title="Zdanie podrzędnie złożone okolicznikowe przyzwolenia">
Zdanie podrzędnie złożone okolicznikowe przyzwolenia



</doc>
<doc id="200677" url="https://pl.wikipedia.org/wiki?curid=200677" title="The Triumph of Steel">
The Triumph of Steel

The Triumph Of Steel – siódmy album zespołu Manowar. W jego nagrywaniu wzięła udział tylko połowa oryginalnego składu zespołu, co może tłumaczyć, że muzyka jest dosyć odmienna od reszty jego dokonań. "The Triumph Of Steel" jest jednym z najdłuższych albumów Manowar, głównie za sprawą otwierającego płytę "Achilles, Agony And Ecstasy In Eight Parts" o monumentalnych rozmiarach. W tym utworze zdołano zmieścić dwa solo na basie, czterominutowe solo na perkusji oraz kilka innych części utrzymanych w różnym tempie, które spokojnie mogłyby być osobnymi utworami. Oprócz "Achillesa ..." album poszczycić się może takimi pieśniami jak "Metal Warriors", czy "The Demon's Whip" na przykładzie którego bardzo wyraźnie widać, że Joey DeMaio dorastał w czasach supremacji Black Sabbath. Całość domyka cicha i lekka ballada "Master Of The Wind".

</doc>
<doc id="200679" url="https://pl.wikipedia.org/wiki?curid=200679" title="Ziarno (fotografia)">
Ziarno (fotografia)

Ziarno – wada jawnego (wywołanego) obrazu fotograficznego objawiająca się dostrzegalnymi gołym okiem skupiskami ziaren srebra tworzących obraz. Efekt ziarna jest bardzo dobrze widoczny przy skanowaniu zdjęć fotograficznych w wysokich rozdzielczościach, a także podczas wykonywania z błon fotograficznych dużych powiększeń.
Wielkość ziarna zależna jest od rodzaju i czułości materiału fotograficznego oraz od sposobu jego obróbki. Ziarno jest tym większe, im wyższa jest czułość materiału fotograficznego, gdyż wraz z czułością rosną rozmiary ziaren halogenków srebra. Ziarno błon negatywowych jest mniejsze od ziarna błon diapozytywowych, ale ze względu na sposób jego ułożenia, ziarno negatywu jest znacznie bardziej widoczne. Współczesne materiały fotograficzne cechuje równomierny rozkład kryształków pozwalający na zminimalizowanie efektu ziarna.
Efekt ziarnistości wykorzystywany jest również celowo w fotografii artystycznej.

</doc>
<doc id="200680" url="https://pl.wikipedia.org/wiki?curid=200680" title="XVII Karmapa">
XVII Karmapa



</doc>
<doc id="200681" url="https://pl.wikipedia.org/wiki?curid=200681" title="V Mistrzostwa Świata w Lataniu Rajdowym">
V Mistrzostwa Świata w Lataniu Rajdowym

V Mistrzostwa Świata w Lataniu Rajdowym (inaczej: V Samolotowe Mistrzostwa Świata Rajdowo-Nawigacyjne) – zawody lotnicze Międzynarodowej Federacji Lotniczej (FAI), organizowane w dniach 29-31 maja 1986 w Castellón de la Plana w Hiszpanii, nad Morzem Śródziemnym.
Zawodnicy.
Udział w Mistrzostwach brało 57 załóg z 18 krajów, w tym ekipa polska w składzie 3 załóg (jedyna z bloku wschodniego). Oprócz Polski, udział brały ekipy z Hiszpanii (5), RFN (5), RPA (5), Włoch (5), Szwecji (4), Argentyny (4), Wielkiej Brytanii (4), Luksemburga (3), Holandii (3), Chile (3), Danii (3), Francji (3), Austrii (2), Szwajcarii (2), Maroka (1), Wenezueli (1), Irlandii (1).
W skład polskiej ekipy, na samolotach PZL-104 Wilga 35 (. nr rej. SP-AGW, SP-AGU, SP-AGZ), wchodzili:
Przebieg.
W skład poszczególnych konkurencji wchodziły próby wykonywania obliczeń nawigacyjnych, regularności lotu na trasie, próby rozpoznania lotniczego i próby lądowania. Ponadto zawodnicy poddawani byli testowi wiedzy teoretycznej.
Pierwszą konkurencją rozegraną w Castellón de la Plana był przelot nawigacyjny długości 200 km, w którym zwyciężyła załoga Lenartowicz - Darocha. Witold Świadek zajął czwarte miejsce, a Wacław Nycz piąte.
Druga konkurencja to 500-kilometrowy przelot do Alicante. Na skutek panującej złej pogody w okolicach Alicante, nie wszyscy zawodnicy rozegrali konkurencję do końca, część zboczyła z trasy, a niektóre załogi lądowały po drodze po wyczerpaniu paliwa. W konkurencji tej zwyciężył Krzysztof Lenartowicz, a drugie miejsce zajął Wacław Nycz.
Trzecią ostatnią konkurencją był 300-kilometrowy przelot do Walencji, w którym zwyciężyła załoga hiszpańska pilot Carlos Eugui Aguado i nawigator Jose Anizonda. Drugie miejsce zajął Krzysztof Lenartowicz.
W zawodach zwyciężyła polska załoga Krzysztofa Lenartowicza, załoga Wacława Nycza zajęła 3 miejsce i zdobyła brązowy medal. Polska zwyciężyła również zespołowo.

</doc>
<doc id="200682" url="https://pl.wikipedia.org/wiki?curid=200682" title="Grand Prix Włoch Formuły 1">
Grand Prix Włoch Formuły 1

Grand Prix Włoch – Najdłużej organizowanych wyścigów w historii wyścigów samochodowych.
Historia.
Organizacji pierwszego Grand Prix Włoch podjął się Auto Club di Brescia. Wyścig w miejscowości Brescia zorganizowano w 1921 r. Francuz Jules Goux, który wygrał pierwsze Grand Prix w samochodzie Ballot, ustanowił na tym torze średnią 145 km/h na dystansie 519 km. Impreza okazała się tak dużym sukcesem, że organizacją wyścigu zainteresował się znacznie większy Automobile Club of Milan.
Pierwszym problemem jaki napotkano było wybranie dogodnej lokalizacji dla Grand Prix Włoch, które miało rywalizować z Grand Prix Francji. Wybór padł na miejscowość Monza, która od blisko 70. lat była miejscem, w którym odbywały się najważniejsze włoskie imprezy. Od 2000 roku (z przerwami na lata 2005 i 2007) Grand Prix Włoch jest ostatnią europejską eliminacją Mistrzostw Świata Formuły 1 w sezonie.
Zwycięzcy Grand Prix Włoch.
Liczba zwycięstw (kierowcy):
Liczba zwycięstw (konstruktorzy):
Liczba zwycięstw (producenci silników):

</doc>
<doc id="200685" url="https://pl.wikipedia.org/wiki?curid=200685" title="Karmapa XVII">
Karmapa XVII



</doc>
<doc id="200689" url="https://pl.wikipedia.org/wiki?curid=200689" title="Cywilizacja 2">
Cywilizacja 2



</doc>
<doc id="200690" url="https://pl.wikipedia.org/wiki?curid=200690" title="Cywilizacja II">
Cywilizacja II



</doc>
<doc id="200691" url="https://pl.wikipedia.org/wiki?curid=200691" title="Civilization 2">
Civilization 2



</doc>
<doc id="200692" url="https://pl.wikipedia.org/wiki?curid=200692" title="Żłobik koralowy">
Żłobik koralowy

Żłobik koralowy, ż. koralowaty ("Corallorhiza trifida" Chatelain) – gatunek rośliny należący do rodziny storczykowatych ("Orchidaceae").
Rozmieszczenie geograficzne.
Występuje w stanie dzikim w Europie, Azji i Ameryce Północnej. W Polsce roślina dawniej dość pospolita, obecnie rzadka i narażona na wyginięcie. Częściej występuje w Sudetach i Karpatach, poza górami większe jego skupienia znajdują się na Wyżynie Krakowsko-Częstochowskiej i na Pojezierzu Mazurskim.
Zagrożenia i ochrona.
Roślina objęta ścisłą ochroną gatunkową w Polsce na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin. W opracowaniu Czerwona lista roślin i grzybów Polski (2006) umieszczona w grupie gatunków zagrożonych wyginięciem (kategoria zagrożenia V). W wydaniu z 2016 roku otrzymała kategorię VU (narażony). 
Według klasyfikacji Międzynarodowej Unii Ochrony Przyrody gatunek zagrożony (kategoria zagrożenia VU). Zagrożony jest głównie poprzez wyrąb lasów i ich gospodarcze użytkowanie. Część jego stanowisk jest chroniona w parkach narodowych i rezerwatach przyrody.

</doc>
<doc id="200693" url="https://pl.wikipedia.org/wiki?curid=200693" title="Chubsuguł">
Chubsuguł

Chubsuguł (, "Chöwsgöl nuur"; zwane potocznie Małym Bajkałem, w przeszłości w j. polskim używano także nazwy Koso-Goł) – słodkowodne jezioro tektoniczne w północnej części Mongolii, w pobliżu granicy z Rosją.
Jest to drugie co do wielkości jezioro Mongolii i zarazem najgłębsze jezioro tego kraju. Chubsuguł jest 16. co do wielkości zbiornikiem słodkiej wody na świecie, ma blisko 70% mongolskich zasobów wody słodkiej i 2% światowych. Należy do jezior ultraoligotroficznych. Powierzchnia jeziora wynosi 2760 km², objętość 380,7 km³, długość 136 km, szerokość do 36,5 km, głębokość maksymalna 262 m, a głębokość średnia 138 m. Lustro wody leży na wysokości 1645 m n.p.m. Chubsuguł jest od grudnia do maja zamarznięty. Do jeziora wpływa 96 rzek i strumieni (34 stałych), a wypływa tylko jedna – Egijn gol.
Chubsuguł pod wieloma względami przypomina Bajkał. Jest wydłużone, bardzo głębokie i leży w tym samym co Bajkał rowie tektonicznym. Łączy się z nim poprzez wspomniany odpływ Egijn gol i Selengę. Ma też wiele elementów fauny i flory spokrewnionej z bajkalską. Zachodnie i wschodnie brzegi jeziora są bardzo strome.
Od 1913 roku latem na jeziorze odbywa się regularna żegluga między portami na południowym i północnym brzegu.
Pierwsze kompleksowe badania jeziora i okolicy przeprowadziła w pierwszej połowie lat 70. XX w. radziecko-mongolska ekspedycja naukowa. W otoczeniu jeziora znaleziono m.in. pokłady rud aluminium i manganu. W górach otaczających jezioro udokumentowano duże złoża fosforytu i grafitu. Na jeziorze rozwinęło się rybołówstwo.
Rejon jeziora w 1992 został ustanowiony parkiem narodowym. 

</doc>
<doc id="200695" url="https://pl.wikipedia.org/wiki?curid=200695" title="Genetycznie modyfikowana żywność">
Genetycznie modyfikowana żywność



</doc>
<doc id="200698" url="https://pl.wikipedia.org/wiki?curid=200698" title="Żywność modyfikowana genetycznie">
Żywność modyfikowana genetycznie



</doc>
<doc id="200700" url="https://pl.wikipedia.org/wiki?curid=200700" title="Tadeusz Gawin (działacz polonijny)">
Tadeusz Gawin (działacz polonijny)

Tadeusz Gawin (ur. 3 lipca 1951 w Łosośnie koło Grodna) – publicysta i działacz polskiej mniejszości narodowej na Białorusi, współzałożyciel i pierwszy przewodniczący Związku Polaków na Białorusi (1990–2000). Obecnie prezes honorowy ZPB i działacz opozycji demokratycznej na Białorusi.
Życiorys.
W 1972 ukończył Wyższą Szkołę Oficerską Wojsk Łączności w Orle. Dziesięć lat później został absolwentem Wojskowej Akademii Łączności w Leningradzie. W 2008 uzyskał na Wydziale Historyczno-Pedagogicznym Uniwersytetu Opolskiego stopień doktora nauk humanistycznych w zakresie historii na podstawie pracy poświęconej historii Związku Polaków na Białorusi.
W latach 1969–1991 odbywał służbę w radzieckich Wojskach Ochrony Pogranicza. Przez wiele lat służył na Dalekim Wschodzie, a od 1987 do 1991 pełnił obowiązki szefa łączności jednostki radzieckich wojsk pogranicznych w Grodnie. Odszedł z wojska w stopniu podpułkownika.
W latach 1988–1990 był prezesem Polskiego Kulturalno-Oświatowego Stowarzyszenia im. Adama Mickiewicza. Od 1990 do 2000 pełnił obowiązki przewodniczącego Związku Polaków na Białorusi. Na początku lat 90. XX wieku był doradcą ds. narodowościowych przewodniczącego Rady Najwyższej Stanisława Szuszkiewicza. Po objęciu władzy w przez Aleksandra Łukaszenkę w 1994 opowiedział się po stronie opozycji demokratycznej i wraz z przedstawicielami wszystkich liczących się ugrupowań opozycyjnych podpisał się pod "Kartą 97", w której zawarto ideę wolnej i demokratycznej Białorusi. Organizował protesty w Grodnie i w Mińsku w przeciwko likwidacji w białoruskich szkołach klas z językiem polskim (1999), a następnie przeciwko innym naruszeniom zasad demokracji w kraju, za co był kilkakrotnie aresztowany i karany grzywnami.
W 1995 startował w wyborach do Rady Najwyższej Białorusi XIII kadencji w okręgu nr 127 w Grodnie. W trzech turach otrzymał największą liczbę głosów, jednak wycofał się przed ostateczną rozgrywką.

</doc>
<doc id="200701" url="https://pl.wikipedia.org/wiki?curid=200701" title="Kasta (zoologia)">
Kasta (zoologia)

Kasta – u zwierząt społecznych wyspecjalizowana grupa osobników w obrębie kolonii, wyróżniająca się swoistą morfologią, zachowaniem lub pełnioną funkcją. 
We wszystkich koloniach eusocjalnych można wyróżnić przynajmniej dwie kasty: 
U pewnych gatunków można wyróżnić więcej niż dwie kasty, np. jeśli wśród robotnic można wyróżnić kilka grup pełniących odmienne funkcje i przystosowanych do nich morfologicznie. U pszczoły miodnej wyróżnia się trzy kasty: niereprodukujące się robotnice, płodne samice (królowe) i samce (trutnie).
Kast nie wyróżnia się u gatunków niespołecznych, nawet jeśli osobniki odmiennych płci różnią się między sobą (dymorfizm płciowy), albo w obrębie gatunku istnieją różne formy morfologiczne.

</doc>
<doc id="200706" url="https://pl.wikipedia.org/wiki?curid=200706" title="Dygowo (gmina)">
Dygowo (gmina)

Dygowo – gmina wiejska w północno-zachodniej Polsce, w północnej części województwa zachodniopomorskiego, w powiecie kołobrzeskim. Siedzibą gminy jest wieś Dygowo.
Według danych z 31 grudnia 2016 r. gmina miała 5646 mieszkańców.
Symbol gminy.
Symbolem gminy jest łosoś królewski. Znajduje się on w herbie gminy Dygowo, jak również ma postawiony pomnik-fontannę w centralnym miejscu wsi – na placu Wolności. Pomnik jest wyrazem miłości dla Parsęty z jej zasobami – łososiami.
Położenie i ukształtowanie terenu.
Według danych z 1 stycznia 2010 powierzchnia gminy wynosi 128,52 km².
Gmina jest położona w północno-zachodniej Polsce, w północnej części województwa zachodniopomorskiego, we wschodniej części powiatu kołobrzeskiego. Gmina Dygowo leży w dorzeczu Parsęty. Położona jest w południowo-wschodniej części powiatu kołobrzeskiego, na łączeniu Wybrzeża Słowińskiego z Równiną Białogardzką, które wchodzą w skład Pobrzeża Koszalińskiego.
Gmina Dygowo jest w większości gminą rolniczą. Tereny leśne zajmują 17,8 procent powierzchni gminy (w dorzeczy Parsęty, Łosiej, Pysznicy i na torfowiskach „Stramniczka”), użytki rolne 71 procent. Gmina sąsiaduje z trzema gminami powiatu kołobrzeskiego (od południa z gminą Gościno, od zachodu z gminą Kołobrzeg i od północy z gminą Ustronie Morskie) i po jednej z powiatów: białogardzkiego (od południowego wschodu z gminą Karlino) i koszalińskiego (od wschodu z gminą Będzino).
Sąsiednie gminy: Gościno, Będzino, Karlino, Kołobrzeg, Ustronie Morskie.
Pod względem powierzchni gmina w województwie zajmuje 83. miejsce, a pod względem ludności 70. Obszar gminy stanowi 17,7% powierzchni powiatu kołobrzeskiego, a zamieszkuje ją 7,4% ludności tego powiatu.
Całość obszaru jest słabo rozwinięta geologicznie. Najwyższym miejscem w gminie jest wzniesienie koło wsi Bardy, mające 46 m n.p.m. Od wsi Stramniczka, aż po Stojkowo ciągnie się pas pagórków, z których najwyższy ma 45,2 m n.p.m.
Do końca 1998 roku wchodziła w skład województwa koszalińskiego.
Hydrografia.
Główną rzeką przepływającą przez gminę jest Parsęta (21 km na jej terenie), ale są tu też inne rzeczki i strumyki: Pysznica (13,3 km), Bogucinka (12,6 km), Olszynka, Łosica, Malechowska Struga, oraz inne bezimienne dopływy Parsęty.
Największymi jeziorami na terenie gminy są jezioro Stojkowo I (11,2 ha) oraz Stojkowo II (4,5 ha).
Gleby.
Największą część gminy zajmują gleby strefowe. Po nich drugą pozycję zajmują gleby brunatnoziemne, które od wschodu i południa otaczają Wrzosowo. Na wzniesieniach morenowych od Stramnicy do Stojkowa, oraz koło wsi Jazy, Czernin, Dębograd i Bardy występują gleby brunatne kwaśne. W górnym biegu Pysznicy, oraz w dolinie Parsęty są gleby bielicowe należące do gleb bielicoziemnych.Lokalnie występują gleby bagienne i mady (w dnach dolin rzecznych), gleby torfowisk niskich i przejściowych (na zachód od Dygowa, koło Świelubia, na zachód od Czernina), gleby torfowisk wysokich (na terenie torfowiska Stramniczka).
Surowce mineralne.
Gmina na swoim obszarze ma część 560-hektarowego obszaru górniczego ze złożami ropy naftowej i gazu ziemnego „Daszewo” (część jest w gminie Karlino). Szacuje się, że zasobność złoża wynosi 1114,5 tysiąca ton ropy. Na obszarze gminy są też złoża gazu i ropy „Wrzosowo”. Obszar ten ma jednak zaledwie 11 hektarów. Oprócz tego na terenie gminy wydobywa się kruszywa: obszar górniczy Włościbórz, Bardy i Miechęcino.
Przyroda.
Na terenie gminy utworzony został rezerwat przyrody Stramniczka, a dodatkowo planuje się stworzenie dwóch obszarów chronionego krajobrazu: dolina Parsęty i Dolina Pysznicy. Torfowisko w Gąskowie pełni funkcje użytku ekologicznego.
Na terenie gminy zarejestrowanych jest 20 pomników przyrody, m.in. Dąb Barnim w Kłopotowie oraz aleja dębowa we Włościborzu.
W gminie występuje kilka zespołów roślinnych:
Klimat.
Gmina położona jest w strefie klimatu bałtyckiego, charakteryzującego się chłodnym latem, łagodną zimą i stosunkowo znaczną ilością opadów atmosferycznych. Klimat w mikroregionie kształtuje powietrze napływające znad oceanu Atlantyckiego. W gminie są łagodne zimy, późne i chłodne wiosny, chłodne lata oraz długie, ciepłe jesienie.
Przeciętna roczna temperatura w gminie wynosi około 7,5 °C. Najcieplejszym miesiącem jest lipiec (średnia ok. 17 °C), najzimniejszym styczeń (średnia ok. –1,5 °C). Przeciętnie w ciągu roku notuje się zaledwie dziesięć dni gorących (w tym tylko dwa dni upalne). Liczba dni mroźnych również równa jest około dziesięciu. Notuje się około 15–20 dni burzowych, a pokrywa śnieżna utrzymuje się około 45 dni. Roczna suma opadów wynosi około 675 mm. Na terenie gminy dominuje wiatr północny i północno-zachodni, a jego średnia prędkość wynosi 5,3 m/s.
Transport.
Przez gminę Dygowo prowadzi droga wojewódzka nr 163 Kołobrzeg-Wałcz łącząca Dygowo z Kołobrzegiem (11 km) oraz przez Karlino (18 km) z Białogardem (26 km).
Dygowo uzyskało połączenie kolejowe w 1859 r. po wybudowaniu odcinka z Kołobrzegu do Białogardu, w latach późniejszych powstały kolejne odcinki przez Szczecinek, Piłę do Poznania. W latach 1988–1990 linia została zelektryfikowana. Na terenie gminy istniała także kolej wąskotorowa z Karlina Wąskotorowego do Włościborza otwarta w 1915 roku. W latach 50. XX w. została zamknięta, a wkrótce potem rozebrana. Obecnie w gminie czynne są 3 stacje: Dygowo, Jazy i Wrzosowo.
W gminie czynne są 2 urzędy pocztowe: Dygowo (nr 78-113) i Wrzosowo k. Białogardu (nr 78-114).
Turystyka.
Przez teren gminy przechodzi odcinek czerwonego szlaku Solnego (Czernin-Bardy-Włościbórz-Piotrowice-Kłopotowo-Wrzosowo-Łykowo i dalej w kierunku Karlina). Jest tu także Szlak Śladami Historii Ziemi Dygowskiej. Rozpoczyna się on w Dygowie. Biegnie do Bardów, Mięchęcina, przez Świelubie do Pustar. Dalej pokrywa się ze szlakiem solnym i przebiega przez Piotrowice, Kłopotowo i Wrzosowo. Dalej samodzielnie do Skoczowa, gdzie się kończy.
Demografia.
Według danych z 31 grudnia 2016 r. gmina miała 5646 mieszkańców, co stanowi 7,1% ludności powiatu. Gęstość zaludnienia wynosi 43,9 osoby na km².
Dane z 31 grudnia 2016 r.:
Zabytki.
Czernin:
Dębogard:
Dygowo:
Kłopotowo:
Piotrowice:
Pustary:
Skoczów:
Stojkowo:
Świelubie:
Włościbórz:
Wrzosowo:
Na terenie Gminy Dygowo znajdują się liczne stanowiska archeologiczne: osady oraz cmentarzyska z okresu średniowiecza. Obiekty te znajdują się w miejscowościach:
Administracja i samorząd.
W 2016 r. wykonane wydatki budżetu gminy Dygowo wynosiły 23,6 mln zł, a dochody budżetu 23,4 mln zł. Zobowiązania samorządu (dług publiczny) według stanu na koniec 2016 r. wynosiły 13 mln zł, co stanowiło 55,4% poziomu dochodów.
Gmina jest obszarem właściwości Sądu Rejonowego w Kołobrzegu. Sprawy z zakresu ubezpieczeń społecznych oraz sprawy gospodarcze są rozpatrywane przez Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat kołobrzeski) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Dygowo razem z mieszkańcami gminy wiejskiej Kołobrzeg i gminy Ustronie Morskie wybierają 4 radnych do Rady Powiatu w Kołobrzegu, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
Gmina Dygowo utworzyła 15 jednostek pomocniczych, będących sołectwami
Miejscowości.
Na obszarze gminy Dygowo znajduje się 22 miejscowości.

</doc>
<doc id="200708" url="https://pl.wikipedia.org/wiki?curid=200708" title="Rumi">
Rumi

Rumi (), Dżalaluddin Muhammed Balchi, Dżalal ad-Din Muhammed Balchi, Maulana, Mevlana; () (ur. 30 września 1207 w Wachszu, zm. 17 grudnia 1273 w Konyi) – najwybitniejszy poeta suficki, mistyk perski, teolog islamski; założyciel bractwa „wirujących derwiszy” (maulawijja).
Życiorys.
Poeta urodził się 30 września 1207 roku w Wachsz, położonym dwieście pięćdziesiąt kilometrów od Balchu. Pierwsze pisma mistyków islamskich pojawiły się około trzystu lat przed jego narodzinami. Ojciec Rumiego Baha ad-Din Walad był uznanym teologiem, mistykiem i autorem Ma’ārif (Poznania Boga), stanowiącym kompendium duchowych nauk, z którymi Rumi był zapoznany i które wpłynęło na kształt myśli zawartych w jego utworach. Balch był ówcześnie jednym z centrów islamskiej nauki i odegrał ważną rolę w okresie, w którym wykształcił się wschodni sufizm. Wcześniej miasto stanowiło centrum zoroastryzmu, a w wiekach późniejszych – również i buddyzmu, manicheizmu, chrześcijaństwa nestoriańskiego i mozaizmu. Atmosfera miasta i wpływ jego mieszkańców przyczyniły się do przemieszania się niektórych koncepcji pomiędzy religiami. W 1219 roku ze względu na groźbę najazdu mongolskiego, rodzina Waladów wyjechała z Balchu i przez pewien czas podróżowała po Bliskim Wschodzie. W tym okresie Rumi miał ponoć okazję spotkać Farida ud-Din Attara z Niszapuru, a potem – w Damaszku – przedstawiciela spekulatywnego sufizmu w islamie, Ibn Arabiego (autora "Traktatu o miłości" czy "Księgi o podróży nocnej do najbardziej szlachetnego miejsca"). Ich twórczość była w późniejszych latach inspiracją dla Rumiego.
W roku 1225 Maulana poślubił córkę Ibn-Arabiego Samarkandę. Rodzina Waladów żyła wówczas w Armenii, gdzie urodzili się dwaj synowie Rumiego: Sułtan Walad i Alladyn. Cztery lata później Baha ad-Din Walad przyjął zaproszenie sułtana Konii, na objęcie stanowiska szejka w szkole dla derwiszy. Od tego czasu Dżalal ad-Din stał się rozpoznawalny jako "Rumi" tzn. "z Rum" (od tureckiej nazwy dla prowincji odebranych Rzymianom tj. Cesarstwu Bizantyńskiemu, na których Seldżukowie stworzyli Sułtanat Rum ze stolicą w Konii).
W 1231 Baha ad-Din zmarł, a jego stanowisko na następne trzynaście lat objął Rumi, który w 1244 roku miał prawdopodobnie około dziesięciu tysięcy uczniów. Przez następną dekadę jego nauczycielem duchowym był Sayyid Burhan al-Din Muhaqqiq Tirmidhi. W listopadzie 1244 roku Rumi spotkał wędrownego derwisza z Tabryzu, który wywarł olbrzymi wpływ na jego dalsze życie i twórczość. Shams Ad-Din był oświeconym, charyzmatycznym mistrzem sufickim, podróżującym po Bliskim Wschodzie w poszukiwaniu ucznia godnego przekazu jego nauk duchowych. Opis ich pierwszego spotkania przedstawiany jest w wielu wersjach. Wspólne dla nich wszystkich jest to, że postać Shamsa natychmiast przyciągnęła uwagę Rumiego. Od tamtej pory podróżnik z Tabryzu stał się dla poety najdoskonalszą manifestacją boskości w człowieku. Shams i Rumi żyli w odosobnieniu przez wiele dni i oddawali się mistycznej konwersacji - sobbetowi. 
Sobbet był postrzegany przez sufich jako najbardziej zaawansowana faza doskonalenia ludzkiej duszy i doświadczania bliskości Boga. To, co dokładnie działo się pomiędzy mężczyznami do tej pory pozostaje tajemnicą, której Rumi – mimo ponoć niezliczonych pytań jego uczniów – nie chciał wyjawić. Tłumaczył, że przeżycia i doświadczenie, jakie zdobył były poza zdolnością rozumienia innych ludzi: "Nie proście o to, czego nie jesteście w stanie unieść | Źdźbło trawy nie udźwignie ciężaru góry." Atmosfera ich spotkań została zawarta w tomach poezji, zainspirowanej nimi i samą postacią Shamsa. Uczniowie Rumiego w tym czasie czuli się zaniedbywani i odnosili się z niechęcią do nowego przyjaciela. Po około czterdziestu dniach Szams, ku rozpaczy Dżalal ad-Dina, nagle zniknął. Od tego momentu Rumi zaczął recytować poezję i wprowadzać swoje ciało w szybki obrót wokół słupa w ogrodzie, co następnie dało początek praktyce zakonu wirujących derwiszy. Po trzech latach poszukiwań Rumi odnalazł Szamsa w Damaszku i zaprosił go do swojego domu w Konii. Sprowadziło to na derwisza z Tabryzu nowe fale zazdrości. Pewnej nocy Szams zniknął bezpowrotnie. Uważa się za prawdopodobne, że został zamordowany przez lokalną społeczność z cichym przyzwoleniem syna Maulany – Alladyna. Rumi ponownie pogrążył się w rozpaczy, przez wiele miesięcy wyczekując na jakiekolwiek wieści o swoim mistrzu. W tym czasie stopniowo zachodziła w nim wewnętrzna transformacja, która doprowadziła do uświadomienia sobie przez poetę mistycznej unii z Szamsem. Sułtan Walad zanotował w tym okresie następujące słowa, które wypowiedział Rumi: 
"„Choć jesteśmy teraz od niego oddzieleni ciałem, oddzieleni w duszy, to w istocie jesteśmy wszyscy jednym i tym samym światłem. Jeżeli chcesz, możesz ujrzeć go we mnie, tak jak ja widzę siebie w tobie. Ja jestem nim, a on jest mną. (...) Wszystko jest nim, a ja zawieram się w nim... Skoro jestem nim, po co mam dalej szukać? Jestem nim teraz i mówiąc o nim mówię o sobie“." 
Rumi zmarł w mieście Konya, 17 grudnia 1273 roku. Niedługo przed śmiercią napisał w liście do jednego ze swoich uczniów: "Gdy nasi przewodnicy i ci, których kochamy odchodzą, nie są unicestwieni – stają się podobni do gwiazd, które za dnia rozpływają się w świetle słońca rzeczywistości." W pogrzebie Maulany uczestniczyli wyznawcy różnych religii – oprócz muzułmanów także i grekokatolicy, Ormianie, Persowie i Żydzi. Zapewne miało to związek z przeświadczeniem Rumiego zawartym w jego poezji, że wszystkie religie stanowią drogę do tego samego boga. Mauzoleum utworzone po śmierci Maulany jest do tej pory miejscem pielgrzymek ludzi z całego świata.
Najbardziej znanym jego dziełem poetyckim jest "Masnawi i Manawi" ("Masnavi-e Maanavi"), sześcioczęściowy, złożony z dwuwierszy poemat uważany przez sufich za drugą co do ważności świętą księgę po Koranie. 
Dżalal ad-Din Rumi jest nazywany „poetą miłości“, ponieważ myślą przewodnią jego dzieł jest przeświadczenie, że miłość jest mocą stwórczą istnienia wszechświata, a kochanie i bycie zakochanym w bogu – ostatecznym celem na drodze do absolutu. Maulana jest autorem ponad trzech i pół tysięcy ód, około dwóch tysięcy czterowierszy, Maktubat (Listów), Madżalis Saba’a (Siedmiu Kazań), Dīwān-i Shams-i Tabrīzī (Zbioru wierszy na cześć Szamsa z Tabrizu lub Zbioru Szamsa Tabriziego) oraz Masnawi (Poematu Duchowego). Jego twórczość została przetłumaczona na wszystkie naczelne języki konferencyjne świata, a pierwsze polskie przekłady ukazały się w okresie modernizmu. Poeta jest uważany za założyciela bractwa mawlawijja – wirujących derwiszy. Wywarł ogromny wpływ na życie literackie i duchowe ziem krajów islamskich, a jego dorobek artystyczny jest uznawany za szczytowe osiągnięcie sufickiej poezji mistycznej. 
Co roku, 17 grudnia, w rocznicę śmierci Rumiego, odbywa się w Konyi uroczysty pokaz ku jego czci kosmicznego tańca mistycznego tzw. sema, polegającego na ruchu wirowym dookoła własnej osi oraz obiegowym po okręgu wokół szejcha zgromadzenia, niczym planet wokół słońca. Zapewnia on osiągnięcie stanu ekstazy jako bezpośredniego doświadczenia Absolutu, celu praktyk sufizmu, mistycznego odłamu islamu.
Mauzoleum Rumiego w Konya jest celem corocznych pielgrzymek. Rok 2007 został ogłoszony przez UNESCO rokiem Rumiego.
Polskie tłumaczenia.
Pierwszym tłumaczem poezji Rumiego na język polski był Tadeusz Miciński, który opierał się na przekładach niemieckich. 
Fragmenty wierszy Rumiego w jego tłumaczeniu wykorzystał Karol Szymanowski w swojej "III Symfonii „Pieśń o nocy”", op. 27.
Pierwszym tłumaczem z oryginału perskiego był Władysław Dulęba, który zamieścił je w zbiorowych wydaniach wierszy perskich, kolejno w: "Dywanie perskim" (1977), "Drugim dywanie perskim" (1980) i "Trzecim dywanie perskim" (1986).
W 2002 r. Wydawnictwo Nowy Świat opublikowało tom poezji Rumiego () zatytułowany "Wszystkie głosy w jednym". Wiersze przetłumaczył z języka angielskiego i opatrzył wstępem Adam Szyper mieszkający w USA poeta pochodzenia żydowskiego urodzony w Łodzi.
W 2008 Marek Smurzyński opublikował zbiór tłumaczeń poezji Rumiego pt. "W mgnieniu słów. Poezje", Wydawnictwo Homini, .
Od 1998 roku Rumiego przekłada na język polski z oryginału perskiego Ivonna Nowicka. W roku 1998 dwie przypowieści z "Duchowego masnawi" w jej tłumaczeniu przeczytała podczas wieczoru poświęconego mistykowi Katarzyna Miernicka, podówczas aktorka Teatru Ateneum. W latach 2006-2007 Nowicka tłumaczyła fragmenty przypowieści mistycznych z "Duchowego masnawi" na potrzeby cyklu prelekcji o Rumim wygłaszanych przez Mahmuda Wahediana w Muzeum Azji i Pacyfiku w Warszawie.
W 2009 roku ukazał się wybór z "Duchowego masnawi" w tłumaczeniu Nowickiej zatytułowany "Anioł upojony" (Wydawnictwo Akademickie „Dialog”, Warszawa). W 2015 roku przełożyła ona gazale Rumiego do kompozycji Michała Górczyńskiego "Zin do hezaran" z cyklu "Muzyka do języków – inspirowane poezją Dżalaloddina Rumiego". Górczyński wykorzystał do swoich pieśni oryginały perskie; polskie przekłady wierszy ukazały się we fragmentach w książeczce do płyty CD, w całości natomiast zamieszczone zostały w 2016 roku na stronie wydawcy płyty.
Irańska piosenka do kompilacji kilku wierszy Rumiego w tłumaczeniu Nowickiej z 1998 roku weszła do repertuaru duetu Sol et Luna. Jeden rubajjat w swoim przekładzie Nowicka wykorzystała w piosence do słów Rumiego, którą skomponowała w 2006 roku.
W roku 2018 wydane zostało przez Wydawnictwo Antares tłumaczenie początku Masnawi: "Tęsknota i język kłamstwa". Następnie w 2019 drugi tom tego tłumaczenia "Wejście w ogień i zwierzyna łowna".

</doc>
<doc id="200712" url="https://pl.wikipedia.org/wiki?curid=200712" title="Francois Rabelais">
Francois Rabelais



</doc>
<doc id="200718" url="https://pl.wikipedia.org/wiki?curid=200718" title="Dziwnów (gmina)">
Dziwnów (gmina)

Dziwnów – gmina miejsko-wiejska położona jest w północnej części powiatu kamieńskiego. Siedzibą gminy jest miasto Dziwnów.
Według danych z 31 grudnia 2016 r. gmina miała 4003 mieszkańców.
Położenie.
Według danych z 1 stycznia 2014 r. powierzchnia gminy wynosiła 37,62 km². Gmina stanowi 4,0% powierzchni powiatu.
Sąsiednie gminy:
Do 31 XII 1998 r. wchodziła w skład województwa szczecińskiego.
Demografia.
Dane z 30 czerwca 2004:
Gminę zamieszkuje 8,8% ludności powiatu. 
Gospodarka.
W 2013 r. wydatki budżetu gminy Dziwnów wynosiły 35,0 mln zł, a dochody budżetu 25,6 mln zł. Zadłużenie (dług publiczny) samorządu według danych na koniec 2013 r. wynosiło 17,0 mln zł, co stanowiło 66,2% wartości wykonywanych dochodów.
Przyroda i turystyka.
Gmina leży na Wybrzeżu Trzebiatowskim i w regionie fizycznogeograficznym Uznam i Wolin, na Wyspie Wolin, półwyspach Międzywodzkim i Dziwnowskim, pomiędzy Morzem Bałtyckim oraz Zatoką Wrzosowską (częścią Zalewu Kamieńskiego) przy ujściu rzeki Dziwny do Zatoki Pomorskiej oraz na stałym lądzie. Przez gminę przechodzi czerwony szlak turystyczny prowadzący wzdłuż polskiego wybrzeża. Tereny leśne zajmują 22% powierzchni gminy, a użytki rolne 15%.
Komunikacja.
Przez gminę prowadzą drogi wojewódzkie: nr 102 łącząca Dziwnów przez Dziwnówek (5 km) z Kamieniem Pomorskim (13 km), a także z Międzyzdrojami (25 km) oraz nr 103 z Dziwnówka do Rewala (16 km).
W gminie czynne są 3 placówki pocztowe (Dziwnów, Dziwnówek, Międzywodzie).
Administracja i samorząd.
W 2016 r. wykonane wydatki budżetu gminy Dziwnów wynosiły 34,3 mln zł, a dochody budżetu 38,1 mln zł. Zobowiązania samorządu (dług publiczny) według stanu na koniec 2016 r. wynosiły 21,3 mln zł, co stanowiło 55,9% poziomu dochodów.
Gmina Dziwnów utworzyła 6 jednostek pomocniczych, tj. sołectw. 
Sołectwa obszaru wiejskiego gminy: Dziwnówek, Łukęcin i Międzywodzie.
Sołectwa miasta Dziwnów: Dziwna, Dziwnów Dolny, Dziwnów Górny.

</doc>
<doc id="200719" url="https://pl.wikipedia.org/wiki?curid=200719" title="CrossFire">
CrossFire

CrossFire, CrossFireX (dla platformy "Spider") – marketingowa nazwa technologii graficznej opracowanej przez firmę ATI. W podwójnej konfiguracji dzieli ona obraz idący do pierwszej karty graficznej (master) tak, że mniej więcej połowa (w zależności od konfiguracji) trafia do karty wspomagającej (slave). Umożliwia to znaczne przyspieszenia aplikacji 3D. Według ATI jej rozwiązanie jest w pełni kompatybilne ze wszystkimi tytułami gier oraz wszystkimi programami do obróbki grafiki 3D. CrossFireX jest kontynuacją technologii wspierającą karty z serii HD 3800 i współpracującą z chipsetami z serii AMD 7.
Jest to odpowiedź na technologię SLI wprowadzoną przez firmę nVIDIA.
Z technologii tej można skorzystać tylko na specjalnie przygotowanych do tego płytach głównych obsługujących technologię CrossFire i CrossFireX.
Obecnie większość kart ATI ma wbudowany układ CrossFire.

</doc>
<doc id="200720" url="https://pl.wikipedia.org/wiki?curid=200720" title="Prowokator">
Prowokator

Prowokator – osoba, która nakłania inną osobę do popełnienia czynu zabronionego, nie po to, aby ten został popełniony, ale po to, by skierować postępowanie karne przeciwko nakłanianej osobie (art. 24 KK). Prowokacja jest zatem bardzo podobna do podżegania, lecz jest odrębną instytucją prawną. Prowokator ponosi odpowiedzialność karną, która przewidziana jest za dane przestępstwo, do którego nakłaniał inną osobę. Tak więc, jeśli prowokator nakłaniał drugą osobę do popełnienia np. zabójstwa, to zgodnie z obowiązującymi przepisami (Kodeks karny z 1997 roku) jego postępowanie będzie zagrożone sankcją kary pozbawienia wolności na czas nie krótszy niż 8 lat, karą 25 lat pozbawienia wolności albo karą dożywotniego pozbawienia wolności (patrz: art. 148 KK). Nie ma znaczenia, czy osoba, którą prowokował, w ogóle przystąpiła do popełnienia czynu.
Przykład prowokacji: X nakłania Y-ka do popełnienia kradzieży z włamaniem, z góry zakładając, że w odpowiednim czasie powiadomi policję, która przyłapie Y-ka na gorącym uczynku.

</doc>
<doc id="200721" url="https://pl.wikipedia.org/wiki?curid=200721" title="Resampling">
Resampling

Resampling (z ang. "przepróbkowanie") – transformacja sygnału jedno- lub wielowymiarowego (na przykład dźwięku cyfrowego lub bitmapy) polegająca na utworzeniu nowych próbek (ang. "sample") wyjściowych na podstawie już istniejących próbek wejściowych, pozwalająca na zmianę częstotliwości próbkowania.

</doc>
<doc id="200726" url="https://pl.wikipedia.org/wiki?curid=200726" title="Robert Musil">
Robert Musil

Robert Musil (ur. 6 listopada 1880 w Klagenfurt am Wörthersee; zmarł 15 kwietnia 1942 roku w Genewie) – austriacki pisarz i krytyk teatralny. Najbardziej znany jako autor niedokończonej powieści eseistyczno-psychologicznej pt. "Człowiek bez właściwości" ("Der Mann ohne Eigenschaften", 1930-1943). Motywem przewodnim twórczości Musila był kryzys wartości oświeceniowych, który ogarnął Europę na początku XX wieku oraz problem etyki.
Życiorys.
Był jedynym synem inżyniera Alfreda Musila i Herminy Bergauer. W latach 1882-1897 uczęszczał do szkół w wielu różnych miastach, do których był delegowany jego ojciec w sprawach zawodowych. Przerywając edukację w Wojskowej Akademii Technicznej w Wiedniu i rezygnując z kariery oficerskiej, rozpoczął studia na wydziale budowy maszyn politechniki w Brnie (ojciec Musila był wykładowcą na tejże uczelni). W 1901 Musil uzyskał dyplom inżyniera. Studiował również filozofię i psychologię w Berlinie. W 1938 wyemigrował do Szwajcarii, gdzie umarł w biedzie i osamotnieniu.
Muzeum Roberta Musila.
W Muzeum Roberta Musila w Klagenfurcie zwiedzający mają okazję zobaczyć wystawę poświęconą temu pisarzowi, opatrzoną dużą liczbą zdjęć, dokumentów i pamiętników autora i informacji na temat jego życia prywatnego. W muzeum znajduje się jeszcze ekspozycja dotycząca twórczości Christine Lavant i znanej eseistki Ingeborg Bachmann, znanej w świecie literatury pod pseudonimem Ruth Keller. Muzeum ma w swojej ofercie szeroki wybór szkoleń bądź warsztatów. Największą popularnością cieszą się „Klagenfurckie Kursy Literatury”, czyli letnie warsztaty czytania i rozumienia współczesnej literatury. Wśród uczestników komisja muzealna wybiera najlepszych 10 autorów, których dzieła prezentowane są w czasie Dni Literatury Niemieckojęzycznej, a następnie publikowane. Do dodatkowych atrakcji muzeum można zaliczyć wieczory tematyczne poświęcone twórczości znanych austriackich pisarzy.

</doc>
<doc id="200728" url="https://pl.wikipedia.org/wiki?curid=200728" title="VODcast">
VODcast

Vodcast (ang. "Video-On-Demand broadCAST") – technologia transmisji nagrań wideo w postaci plików dostępnych w Internecie i katalogowanych w technologii RSS. Vodcasty stanowią formę telewizji internetowej, analogicznie do podcastów będących rodzajem audycji radiowych. Ze względu na niewielką różnicę techniczną, vodcast uznaje się czasem za typ podcastu. 
Inne nazwy vodcast: videocast, vidcast, vcast, videopost, vpost.

</doc>
<doc id="200730" url="https://pl.wikipedia.org/wiki?curid=200730" title="Vodcast">
Vodcast



</doc>
<doc id="200737" url="https://pl.wikipedia.org/wiki?curid=200737" title="Pierścień dookoła Poznania">
Pierścień dookoła Poznania



</doc>
<doc id="200739" url="https://pl.wikipedia.org/wiki?curid=200739" title="Stefan Dzierżek">
Stefan Dzierżek

Stefan Dzierżek (ur. 23 września 1913 w Szymanowicach, zm. 3 sierpnia 2005 w Kaliszu) – polski duchowny katolicki, jezuita, działacz opozycyjny w PRL, honorowy obywatel Kalisza.
Życiorys.
Do nowicjatu jezuickiego wstąpił w 1928. W 1937 rozpoczął studia fizyczne na Uniwersytecie Stefana Batorego w Wilnie. Wziął udział w kampanii wrześniowej jako ochotnik. Przez pewien czas był więziony (aresztowany przez gestapo w marcu 1942). 3 października 1944 przyjął w Wilnie święcenia kapłańskie.
W 1946 na polecenie przełożonych zakonnych przyjechał do Polski. Pełnił wiele funkcji w zakonie jezuitów, w latach 1962-1967 był prowincjałem w Kaliszu. Działał w kaliskich środowiskach opozycyjnych, był kapelanem, pomagał represjonowanym. W stanie wojennym naraził się władzom państwowym wystawieniem żłóbka o wymowie politycznej. Był dwukrotnie aresztowany, skazywano go na rok więzienia w zawieszeniu oraz dwa miesiące więzienia. Swoją działalność w opozycji opisał we wspomnieniowej książce "Gdy odwaga kosztowała" (1991).
Został odznaczony m.in. Złotym Krzyżem Zasługi z Mieczami (1944), Krzyżem Walecznych (czterokrotnie), Medalem Wojska, Krzyżem Armii Krajowej, Krzyżem Kawalerskim Orderu Odrodzenia Polski. Otrzymał również odznakę "Zasłużony dla miasta Kalisza" (1991), tytuł honorowego obywatela tego miasta, tytuł Honorowego Członka NSZZ „Solidarność” (1995).

</doc>
<doc id="200740" url="https://pl.wikipedia.org/wiki?curid=200740" title="Louder Than Hell">
Louder Than Hell

Louder Than Hell – album Manowar, który ukazał się 4 lata po premierze ostatniego materiału studyjnego grupy, "The Triumph of Steel". Najbardziej znaną z koncertów kompozycją jest "The Gods Made Heavy Metal", podczas której często zapraszani byli na scenę fani by grać wraz z członkami zespołu. Album był promowany przez teledysk do piosenki "Return Of The Warlord".

</doc>
<doc id="200741" url="https://pl.wikipedia.org/wiki?curid=200741" title="Jens Nowotny">
Jens Nowotny

Jens Nowotny (ur. 11 stycznia 1974 w Malsch) – niemiecki piłkarz grający na pozycji obrońcy, reprezentant kraju.
Życiorys.
Kariera klubowa.
W czasach juniorskich trenował w klubach: SV Spielberg (1979–1985), FC Germania Friedrichstal (1985–1990) i Karlsruher SC (1990–1992). W 1992 roku dołączył do seniorskiego zespołu tego ostatniego. W Bundeslidze zadebiutował 2 maja 1992 w wygranym 1:0 meczu z Hamburgerem SV. W 1996 roku wraz z KSC zdobył Puchar Intertoto UEFA oraz zagrał w przegranym 0:1 finale Pucharu Niemiec z 1. FC Kaiserslautern. 1 lipca 1996 został zawodnikiem Bayeru 04 Leverkusen. W sumie grał w nim w latach 1996–2006. W tym czasie dwukrotnie zdobył wicemistrzostwo kraju (1999/2000, 2001/2002), wystąpił w finale Ligi Mistrzów (2001/2002) oraz w finale Pucharu Niemiec (2001/2002). Zagrał w 295 meczach, w których zdobył 5 goli. 1 lipca 2006 odszedł do chorwackiego Dinama Zagrzeb. W sezonie 2006/2007 zdobył wraz z nim mistrzostwo i puchar kraju. W 2007 roku postanowił zakończyć karierę piłkarską.
Kariera reprezentacyjna.
Jako junior występował w reprezentacjach juniorskich RFN i Niemiec. W seniorskiej reprezentacji zadebiutował 30 kwietnia 1997 w wygranym 2:0 meczu z Ukrainą. Grał w nim od 16. minuty, gdy zastąpił Frediego Bobica. W 62. minucie zanotował asystę przy golu Olivera Bierhoffa. Wraz z reprezentacją wystąpił na Euro 2000 i 2004 oraz na mistrzostwach świata 2006, na których Niemcy zajęli 3. miejsce. Ostatni mecz w reprezentacji rozegrał 16 sierpnia 2006 przeciwko Szwecji (3:0 dla Niemiec). W sumie zagrał dla niej w 48 meczach i zdobył jedną bramkę.
Życie prywatne.
Jest żonaty z Michaelą, z którą ma dwoje dzieci: Mię i Niklasa. Udziela się społecznie, jest ambasadorem stowarzyszenia "Multige Kinder".

</doc>
<doc id="200747" url="https://pl.wikipedia.org/wiki?curid=200747" title="Paranoid (album)">
Paranoid (album)

Paranoid – drugi album zespołu Black Sabbath. Został wydany we wrześniu 1970 roku.
Początkowo album miał nosić nazwę "War Pigs", lecz wytwórnia płytowa skojarzyła ten tytuł z wojną w Wietnamie i nakazała zmianę nazwy. Nie zmieniono jednak okładki.
"Luke's Wall" i "Jack the Stripper" to utwory instrumentalne, wykorzystane w roli wstępów do utworów (odpowiednio: "War Pigs" i "Fairies Wear Boots") i zwykle nie są wymieniane.
Na limitowanej edycji płyty był również dołączony ponad 18-minutowy utwór koncertowy z popisami solowymi na gitarze i perkusji wplecionymi w utwór "Wicked World" z poprzedniej płyty.
W 2003 album został sklasyfikowany na 130. miejscu listy 500 albumów wszech czasów magazynu Rolling Stone.

</doc>
<doc id="200749" url="https://pl.wikipedia.org/wiki?curid=200749" title="Metawszechświat">
Metawszechświat



</doc>
<doc id="200751" url="https://pl.wikipedia.org/wiki?curid=200751" title="Eleonora Habsburżanka">
Eleonora Habsburżanka

Eleonora Maria Józefa Habsburżanka (ur. 21 maja 1653 w Ratyzbonie, zm. 17 grudnia 1697 w Wiedniu) – arcyksiężniczka austriacka, królowa Polski, księżna lotaryńska, córka cesarza Świętego Cesarstwa Rzymskiego Narodu Niemieckiego, króla Czech i Węgier Ferdynanda III Habsburga i Eleonory Gonzagi.
Życiorys.
Po abdykacji Jana II Kazimierza, brat Eleonory cesarz Leopold I poparł kandydaturę następcy tronu lotaryńskiego, Karola V. W razie zdobycia przez Karola tronu, Eleonora miała poślubić go i zostać królową polską. Ostatecznie władcą został jednak Michał Korybut Wiśniowiecki i to jego małżonką została arcyksiężna. 26 grudnia 1669 zawarto układ małżeński pomiędzy Michałem a Eleonorą, który został przez nią potwierdzony następnego dnia. 27 lutego 1670 na Jasnej Górze odbył się ślub obojga, którego udzielał nuncjusz papieski Galeazzo Marescotti. 19 października tegoż roku została koronowana na królową w kolegiacie św. Jana w Warszawie. Przyczyną koronacji królowej w Warszawie, a nie w Krakowie mogła być zaawansowana ciąża Eleonory, zakończona przedwczesnym porodem martwego syna 29 listopada. Jesienią 1671 królowa ponownie była w ciąży, jednak zakończyła się ona kolejnym niepowodzeniem. Przeciwnicy króla twierdzili, że Michał zmuszał żonę do udawania ciąż, jednak były to tylko absurdalne plotki.
Eleonora była królową bardzo lojalną w stosunku do męża i dworu. Nauczyła się języka polskiego, lecz pisała głównie po łacinie. Uważana była za wzór dobroci i łagodności, jednak potrafiła zranić innych ludzi. Towarzyszyła mężowi w jego podróżach, które odbywały się głównie na terenie Polski. Po śmierci Wiśniowieckiego we Lwowie, królowa przebywała jeszcze kilka lat w Polsce, po czym powróciła do Austrii.
6 lutego 1678 Eleonora poślubiła swojego dawnego narzeczonego, Karola V Lotaryńskiego w Wiener Neustadt. Małżonkowie osiedli na stałe w należącym do Habsburżanki Innsbrucku. Była królowa polska urodziła Karolowi sześcioro dzieci. Po wyprawach na Turków pod dowództwem Jana III Sobieskiego i śmierci Karola w 1690, Eleonora ponownie została wdową. Zmarła siedem lat później. Została pochowana w krypcie Habsburgów w kościele Kapucynów w Wiedniu.

</doc>
<doc id="200752" url="https://pl.wikipedia.org/wiki?curid=200752" title="Hell on Stage">
Hell on Stage

Hell on Stage – drugi koncertowy album Manowar. Pierwsza płyta zawiera wyłącznie kompozycje z pierwszych czterech albumów, natomiast płyta druga zawiera utwory z lat 1988-1996.

</doc>
<doc id="200753" url="https://pl.wikipedia.org/wiki?curid=200753" title="Sojuz TMA-3">
Sojuz TMA-3

Sojuz TMA-3 (ros. "Союз ТМА-3") – rosyjska załogowa misja kosmiczna, stanowiąca siódmą wizytę pojazdu Sojuz na pokładzie Międzynarodowej Stacji Kosmicznej i trzeci lot jej najnowszej wersji, Sojuz-TMA.
Dowódcą pojazdu był Kaleri (Rosja), inżynierem pokładowym Foale (USA), a Doque (Hiszpania) pełnił rolę drugiego inżyniera. Astronauci zmienili na pokładzie dotychczasową załogę stacji i zamienili się rolami - dowódcą załogi stacji został Foale, a Kaleri - inżynierem pokładowym. Foale stał się pierwszym Amerykaninem, który służył na pokładzie zarówno Międzynarodowej Stacji Kosmicznej, jak i stacji kosmicznej Mir. Pedro Duque wykonał na pokładzie serię firmowanych przez ESA eksperymentów pod nazwą "Cervantes" i powrócił na Ziemię z siódmą załogą stacji na pokładzie kapsuły Sojuz TMA-2.

</doc>
<doc id="200754" url="https://pl.wikipedia.org/wiki?curid=200754" title="Master of Reality">
Master of Reality

Master of Reality – trzeci album zespołu Black Sabbath. Został wydany w lipcu 1971 roku.
W 2003 album został sklasyfikowany na 298. miejscu listy 500 albumów wszech czasów magazynu Rolling Stone.

</doc>
<doc id="200755" url="https://pl.wikipedia.org/wiki?curid=200755" title="Anna Olichwierczuk">
Anna Olichwierczuk



</doc>
<doc id="200759" url="https://pl.wikipedia.org/wiki?curid=200759" title="Hell on Wheels">
Hell on Wheels

Hell on Wheels – pierwszy album Manowar na żywo. Nie jest to jednak zapis zwykłego koncertu. Każdy utwór pochodzi z innego miejsca, które gościło grupę podczas trasy "Hell on Wheels World Tour 1996-1997". Ostatnia pozycja z pierwszej płyty, "Warriors of the World", jest kompilacją krzyków fanów oraz wypowiedzi lidera zespołu Joeya DeMaio.

</doc>
<doc id="200760" url="https://pl.wikipedia.org/wiki?curid=200760" title="Sojuz TMA-2">
Sojuz TMA-2

Sojuz TMA-2 (Союз ТМА-2) – rosyjska załogowa misja kosmiczna, stanowiąca szóstą wizytę pojazdu Sojuz na pokładzie Międzynarodowej Stacji Kosmicznej i drugi lot jej najnowszej wersji, Sojuz-TMA.
Dowódcą misji był Malenczenko, Lu inżynierem pokładowym. Po połączeniu ze stacją zmienili dotychczasowych mieszkańców i stali się jej siódmą stałą załogą. 
Podczas pobytu na pokładzie stacji, Malenczenko został pierwszą osobą, która w kosmosie zawarła związek małżeński. Jego narzeczona znajdowała się w Teksasie, gdzie prawo dopuszcza zawieranie małżeństw na odległość. 
Początkowo wyprawy kapsuł Sojuz na pokład Międzynarodowej Stacji Kosmicznej miały mieć za zadanie jedynie dostarczanie co pół roku nowych Sojuzów, pełniących na stacji rolę kapsuł ratunkowych. Załogi Sojuzów miału w tym planie jedynie odwiedzać stację, nie miały stanowić jej załogi. Plany zmieniono po katastrofie promu kosmicznego Columbia. 
Załoga Sojuza TMA-2 miała według oryginalnych założeń składać się z dowódcy Giennadija Padałki i astronauty ESA Pedro Duque. Astronauci mieli spędzić na pokładzie stacji tydzień i powrócić na pokładzie kapsuły Sojuz TMA-1. Trzecie miejsce w Sojuzie TMA-2 mógł zająć chilijski turysta kosmiczny Klaus von Storch, lecz nawet przed katastrofą Columbii szanse na jego lot malały. Jego miejsce mógł zająć rosyjski kosmonauta Oleg Kotow lub zapasy dostarczane na stację.

</doc>
<doc id="200763" url="https://pl.wikipedia.org/wiki?curid=200763" title="Houses of the Holy">
Houses of the Holy

Houses of the Holy – piąty album brytyjskiej grupy rockowej Led Zeppelin, wydany w roku 1973.
W 2003 album został sklasyfikowany na 149. miejscu listy 500 albumów wszech czasów magazynu Rolling Stone.

</doc>
<doc id="200764" url="https://pl.wikipedia.org/wiki?curid=200764" title="Trampling">
Trampling

Trampling (ang. "deptanie") oznacza deptanie partnera w celu odczucia satysfakcji erotycznej z pogranicza masochizmu.
Trampling może mieć różne formy, od lekkiego deptania bosymi stopami po plecach lub brzuchu, aż do ekstremalnych form angażujących do tego celu buty na wysokim i ostrym obcasie. 
Trampling może być połączony z wiązaniem lub innymi formami tzw. sadomasochizmu.

</doc>
<doc id="200765" url="https://pl.wikipedia.org/wiki?curid=200765" title="Warriors of the World">
Warriors of the World

Warriors of the World – album studyjny grupy Manowar wydany w 2002. Oprócz standardowych utworów na płycie znalazły się dwa covery. Pierwszym jest "Nessun Dorma", które oryginalnie zawierało się w operze Giacomo Pucciniego "Turandot". Drugim coverem jest "An American Trilogy", będący dziełem Elvisa Presleya. Album był promowany przez teledysk do "Warriors Of The World United".

</doc>
<doc id="200766" url="https://pl.wikipedia.org/wiki?curid=200766" title="European Space Agency">
European Space Agency



</doc>
<doc id="200768" url="https://pl.wikipedia.org/wiki?curid=200768" title="Kipu">
Kipu

Kipu, quipu, khipu (w języku „węzeł”) – forma trójwymiarowego zapisu stosowana przez Indian prekolumbijskiej Ameryki Południowej. Nazywane „pismem węzełkowym”, ze względu na swoją formę: zbiór wykonanych z bawełny lub włosia lamy i alpaki kolorowych sznurków z supełkami. 
Charakterystyka.
Służyło do zapamiętywania liczb (najprawdopodobniej w systemie dziesiętnym), a zapewne także i innych informacji. Opisane w magazynie "Science" z 12 sierpnia 2005 wyniki badań wskazują, że kipu mogło przechowywać także dane nienumeryczne, takie jak nazwy geograficzne, imię twórcy lub właściciela oraz przedmiot obliczeń, co czyniłoby z niego pierwotny rodzaj pisma.
Posługiwali się nim członkowie klasy panującej oraz specjalni rachmistrze (w języku keczua "khipukamayuq") z imperium Inków oraz – jak wynika z nowych odkryć – także wcześniejsze kultury Indian Ameryki Południowej z obszaru Andów. Istniało kilka odmian kipu, które umożliwiały administratorom imperium m.in. ewidencję ludności, obliczanie podatków, zapisywanie stanów magazynowych, składanie sprawozdań, przechowywanie danych historycznych, kalendarzowych, itp. Jedno kipu mogło liczyć od kilku do nawet 2000 sznurów. 
W początkowym okresie podboju kontynentu było wykorzystywane także przez hiszpańskich kolonizatorów, służąc np. do ustalania zobowiązań podatkowych i rozstrzygania sporów majątkowych. Z czasem zostało porzucone jako „pogańskie” i wymagające korzystania z podejrzewanych o nielojalność keczuańskich rachmistrzów na rzecz pisma europejskiego. Zapomniane i w znacznej części zniszczone (współcześnie zachowało się mniej niż 1000 egzemplarzy), przetrwało jako system ewidencyjny w uproszczonej formie na peruwiańskich wyżynach. Prekolumbijskie kipu, rozszyfrowane tylko częściowo, pozostaje obiektem badań i różniących się między sobą interpretacji. Obecnie badania nad kipu są bardzo trudne, gdyż w czasie podboju większość egzemplarzy została spalona.
Niedawne odkrycia na północnym wybrzeżu Peru wskazują, iż kipu było stosowane już przez lud Caral – jedną z najstarszych znanych obecnie prekolumbijskich cywilizacji istniejących przed ok. 5000 lat. Byłoby więc jednym z najstarszych – obok pisma klinowego z Mezopotamii – systemów zapisywania informacji na świecie.
Według artykułu z magazynu Science odczytane zostały tylko zapisy liczbowe (najprawdopodobniej ułamki dziesiętne), ale nadal nie wiadomo w jaki sposób zapisywane były nazwy zwierząt, nazwy geograficzne, nazwy własne czy też ważniejsze informacje. Istnieje też hipoteza, że aby odczytać zapis kipu, trzeba było mieć dodatkowe informacje przekazywane drogą ustną poprzez posłańców.
Wizje artystyczne.
Motyw "kipu" wykorzystany został w czwartej części przygód chłopca o przydomku Dzika Mrówka.

</doc>
<doc id="200773" url="https://pl.wikipedia.org/wiki?curid=200773" title="Coda (album)">
Coda (album)

Coda – kompilacja niepublikowanych wcześniej utworów zespołu Led Zeppelin, wydana w 1982, dwa lata po jego rozpadzie. Wydawnictwo to klasyfikowane jest jako album studyjny. Znalazły się na nim głównie utwory odrzucone z poprzednich albumów. Powodem publikacji płyty był prawdopodobnie podpisany kontrakt zobowiązujący grupę do wydania kolejnej płyty.

</doc>
<doc id="200781" url="https://pl.wikipedia.org/wiki?curid=200781" title="Torba (Turcja)">
Torba (Turcja)

 
Torba – niewielka miejscowość turystyczna w południowo-zachodniej Turcji nad Morzem Egejskim 6 km od Bodrum. Oprócz licznych hoteli znajdują się tu między innymi: restauracje, sklepy spożywcze, market Tansas, agencja turystyczna, kawiarenka internetowa, posterunek żandarmerii, sklepy z pamiątkami, przystań.
Miejscowość szybko się rozrasta, powstaje wiele nowych hoteli, a turystyka stanowi główne źródło utrzymania. W Torbie, typowo turystycznej wiosce, panuje klimat śródziemnomorski, latem temperatury powietrza przekraczają 40 stopni, zaś wody 25 stopni.
Z wioski, zwłaszcza w sezonie turystycznym, do pobliskiego Bodrum kursują liczne dolmusze i taksówki, istnieje również możliwość transferu na pobliskie lotnisko.
Najbardziej charakterystycznym punktem jest nadmorski deptak, przy którym skupia się życie w wiosce. Na całej jego długości znajdują się liczne restauracje i sklepy, zaczyna się on w centrum, koło sklepów i kawiarenki internetowej, kończy zaś w niewielkim porcie.

</doc>
<doc id="200790" url="https://pl.wikipedia.org/wiki?curid=200790" title="Miś (typ jachtu)">
Miś (typ jachtu)

Miś – popularny jacht żaglowy przeznaczony do budowy amatorskiej według projektu Zbigniewa Milewskiego. Konstrukcja w 1970 r. zwyciężyła w ogłoszonym przez redakcję Żagli, konkursie "Jacht moich marzeń". W 1976 plany opublikowano w książce Z. Milewskiego, "Budowa popularnego jachtu żeglowego typu Miś" (WM, Gdańsk).

</doc>
<doc id="200792" url="https://pl.wikipedia.org/wiki?curid=200792" title="Scyntygrafia">
Scyntygrafia

Scyntygrafia (również: scyntylografia) – obrazowa metoda diagnostyczna medycyny nuklearnej, polegająca na wprowadzeniu do organizmu środków chemicznych (najczęściej farmaceutyków) znakowanych radioizotopami, i rejestracji ich rozpadu i graficznym przedstawieniu ich rozmieszczenia (topografii). Scyntygrafia umożliwia ocenę morfologiczną (położenie, wielkość, kształt, strukturę) i funkcjonalną (klirens, przepływ, zdolność gromadzenia – np. w przypadku jodu w tarczycy) narządu.
Podstawą tej techniki jest znajomość zachowania się niektórych farmaceutyków w organizmie. Stosowane w śladowych koncentracjach pełnią one rolę środka transportowego dla użytego radioizotopu. Znakowany farmaceutyk dobierany jest tak, aby gromadził się w narządzie, który ma zostać zbadany. Radioizotop emituje promieniowanie jonizujące (najczęściej gamma), które dzięki wysokiej energii (optimum 100 - 450 keV) przenika z organizmu pacjenta na zewnątrz jego ciała, gdzie zostaje rejestrowane przez detektor (np. gammakamerę).
Do najczęściej stosowanych znaczników promieniotwórczych należą: jod-131, jod-125, złoto-198, złoto-190, rtęć-207, hafn-197, chrom-51, stront-85, selen-75.
Komputer połączony z detektorem rejestruje informację i (obecnie najczęściej dopiero po zakończeniu ujęcia lub badania) generuje obraz przedstawiający rozkład kumulacji izotopu w organizmie - scyntygram. 
Jednym z rodzajów scyntygramu jest asymetrogammagram (AGG), będący rezultatem gammaencefalografii pozytonowej. AGG uwidacznia różnice w emisji promieniowania gamma w rzucie prawej i lewej półkuli mózgu, wskazując przewagę stężenia wskaźnika promieniotwórczego w jednej z półkul.

</doc>
<doc id="200796" url="https://pl.wikipedia.org/wiki?curid=200796" title="Mroczne przygody Billy’ego i Mandy">
Mroczne przygody Billy’ego i Mandy

Mroczne przygody Billy’ego i Mandy (, skrótowo "") – amerykański serial animowany.
Początkowo "Mroczne przygody Billy’ego i Mandy" wraz z kreskówką Zło w potrawce (ang. "Evil Con Carne") wchodziły w skład serialu Mroczni i źli (ang. "Grim &amp; Evil").W późniejszym czasie autor serialu Maxwell Atoms postanowił rozdzielić obie kreskówki na 2 odrębne seriale.
Wersja polska.
Opracowanie i udźwiękowienie wersji polskiej: Studio Sonica
Reżyseria:
Dialogi polskie:
Dźwięk i montaż:
Organizacja produkcji:
Wystąpili:
oraz
i inni
Kierownictwo muzyczne i tekst piosenki: Marek Krejzler
Lektor:

</doc>
<doc id="200797" url="https://pl.wikipedia.org/wiki?curid=200797" title="Zbigniew Milewski (inżynier)">
Zbigniew Milewski (inżynier)

Zbigniew Jan Milewski (ur. 8 lipca 1927 w Toruniu, zm. 29 lipca 2005) – polski konstruktor jachtów, inżynier budowy okrętów.
Życiorys.
Był synem inżyniera architekta, projektanta budynków w powstającej Gdyni. Od 1930 mieszkał wraz z rodziną w Lublinie, gdzie rozwinęło się jego zamiłowanie żeglarskie – był członkiem Ligi Morskiej i Kolonialnej, wspólnie z kolegą zbudował drewnianą łódź, której dokumentację wydano w formie książkowej. W czasie II wojny światowej był żołnierzem Armii Krajowej; w ramach tajnego nauczania zdał tzw. małą maturę. W 1945 brał udział w obozie Centralnego Ośrodka Wodnego Ligi Morskiej w Giżycku, na którym zajmowano się poszukiwaniem, wydobywaniem i zabezpieczaniem zatopionych jachtów i statków.
W 1947 zdał maturę państwową i podjął studia na Wydziale Budowy Okrętów Politechniki Gdańskiej. Oskarżony o "wrogą postawę w stosunku do władzy ludowej", został w 1949 usunięty z uczelni gdańskiej i kontynuował naukę na Wydziale Mechanicznym (w sekcji lotniczej) Politechniki Warszawskiej, gdzie mimo dalszych prześladowań ze strony służby bezpieczeństwa udało mu się obronić dyplom. Podjął po studiach pracę w Polskim Rejestrze Statków.
W 1948 kupił uszkodzony jacht Kumka IV konstrukcji Tadeusza Sołtyka (zbudowany jako nowatorski prototyp w 1937) i do 1950 żeglował nim po Bałtyku. Od 1966 Milewski był kierownikiem sekcji kadłubowej Biura Konstrukcyjnego w stoczni "Wisła". Od 1957 prowadził, wspólnie z Mieczysławem Plucińskim, prywatne biuro konstrukcyjne "Szkutnik". W ramach prac tego biura wykonał kompletną dokumentację techniczną kilku typów jachtów i łodzi; wraz z Leonem Tumiłowiczem zaprojektował jacht Tom – prototyp tego jachtu, pod nazwą POLONIA, był pierwszym jachtem zaprojektowanym i wykonanym w Polsce.
W swoim dorobku konstruktorskim Milewski ma 32 typy łodzi, jachtów żaglowych i motorowych, statków rybackich, łodzi inspekcyjnych i innych jednostek pływających. Podsumowaniem jego wiedzy konstruktorskiej jest książka "Projektowanie i budowa jachtów żaglowych", stanowiący podstawowy podręcznik budowy jachtów, z którego korzysta wielu współczesnych konstruktorów. 
Niektóre z konstrukcji były bardzo popularne, na przykład King's Ametyst produkowany przez Gdańską Stocznię Jachtową (75 jednostek) był w latach 60. jej głównym produktem eksportowym. Był to typowy jacht rodzinny, średniej wielkości, który jednak nie odpowiadał ówczesnemu modelowi żeglarstwa w Polsce. W kraju pozostały tylko 3 takie jednostki. Jacht Topaz był pierwszą prototypową jednostką z laminatu budowaną w Polsce w Stoczni "Oksywie" w Gdyni. Jacht Alek zbudowany według formuły One Tone Cup w 1965 zdobył wyróżnienie na konkursie "Yachting World", w 1966 ten projekt zdobył I nagrodę na konkursie PZŻ. Jacht typu Zośka dowodzony przez R. Konkolskiego dwukrotnie startował w regatach transatlantyckich i opłynął Ziemię z jednoosobową załogą. 
W 1970 redakcja "Żagli" ogłosiła konkurs "Jacht moich marzeń", który głosami czytelników wygrał Zbigniew Milewski, ze swoim projektem małego jachtu sklejkowego o nazwie Miś. W 1976 Wydawnictwo Morskie wydało dokumentację jachtu jako książkę "Budowa popularnego jachtu żaglowego typu Miś". 
Otrzymał m.in. odznaki Weterana Walk o Niepodległość, Zasłużonego Pracownika Morza i Zasłużonego Działacza Żeglarstwa. Został pochowany na cmentarzu Witomińskim w Gdyni (kwatera 66-15-11).

</doc>
<doc id="200802" url="https://pl.wikipedia.org/wiki?curid=200802" title="Louis-Alexandre Taschereau">
Louis-Alexandre Taschereau

Louis-Alexandre Taschereau (1867-1952) – kanadyjski polityk, premier prowincji Quebec z ramienia Liberalnej Partii Quebecu.
Życiorys.
Tascherau urodził się 5 marca 1867 w ziemiańskiej (senioralnej) rodzinie frankofońskiej. Ojciec Louisa-Alexandre'a, Jean-Thomas Taschereau, był prawnikiem, członkiem składu sędziowskiego sądu najwyższego Quebecu. Młody Taschereau ukończył z wyróżnieniem prawo na Uniwersytecie Lavala. Praktykę rozpoczął w biurze adwokackim Charlesa Fitzpatricka i Simona-Napoleona Parenta. W czasie swej praktyki prawniczej, reprezentując duże przedsiębiorstwa przemysłowe, zaangażował się w zarządzanie. Zasiadał w radach nadzorczych wielu instytucji finansowych i ubezpieczeniowych.
Wprowadzony do partii liberalnej przez swego szefa, po raz pierwszy został wybrany do parlamentu w 1900 r. W 1907 został ministrem pracy w gabinecie Lomera Gouin. Z czasem wyrósł na jego najbliższego współpracownika i zastąpił go w 1920 na stanowisku szefa partii i premiera. Fotel premiera zachował do 1936. W czasie swego urzędowania dbał o rozwój gospodarki prowincji. Ponownie otworzył ją na inwestycje zagraniczne, powodując znaczny napływ kapitału amerykańskiego. Był pierwszym, który zwrócił uwagę na możliwości wykorzystania energii rzek na północy prowincji w celach energetycznych, inicjując tym samym szeroko zakrojony program budowy elektrowni wodnych. Stymulując rozwój rynku pracy, udało mu się zatamować znaczną emigrację do USA. W odpowiedzi na prohibicję w USA, utworzył komisję kontroli produkcji i sprzedaży alkoholu – "Commission des liqueurs". Dynamicznie rozwijająca się gospodarka Quebecu została zahamowana w dobie wielkiego kryzysu. Rząd Taschereau, nie mając jasnej wizji zwalczania kryzysu, naraził się na krytykę tak konserwatystów, jak i frakcji wewnątrz partii liberalnej. Problemy gospodarcze oraz oskarżenia o nepotyzm i antyklerykalizm spowodowały gwałtowny spadek popularności premiera. Tarcia wewnątrzpartyjne spowodowały odejście znacznej liczby posłów liberalnych do nowo utworzonego klubu Akcja Narodowo-Liberalna, z którego, po dołączeniu doń części posłów konserwatywnych powstała nowa partia, Unia Narodowa. W 1936 Taschereau przekazał kierownictwo partii i rząd swemu następcy Adélardowi Godboutowi. Nie zahamowało to jednak negatywnego dla partii liberalnej trendu – w 1936 przegrała z kretesem wybory parlamentarne, zdobywając zaledwie 14 (na 90) mandatów i ustąpiła pola Unii Narodowej. W tych wyborach parlamentarnych Taschereau już nie wystąpił, kończąc trzydziestopięcioletni okres nieprzerwanego zasiadania w zgromadzeniu narodowym.
Po zakończeniu czynnej działalności politycznej nie zrezygnował z udziału życiu społecznym. Pełnił wiele zaszczytnych funkcji, między innymi w Czerwonym Krzyżu oraz w innych stowarzyszeniach społecznych, kulturalnych i religijnych. Otrzymał doktorat honorowy uniwersytetu w Laval. Otrzymał brytyjskie szlachectwo oraz francuską Legię Honorową. Zasiadał także w Senacie.
Zmarł 6 lipca 1952. Pochowany w Sainte-Foy, na cmentarzu "Our-Lady-of-Belmont".

</doc>
<doc id="200804" url="https://pl.wikipedia.org/wiki?curid=200804" title="Anna Cylejska">
Anna Cylejska

Anna Cylejska (ur. kon. 1380 lub pocz. 1381, zm. 20 lub 21 marca 1416 w Krakowie) − królowa Polski od 1402 r. jako druga żona Władysława Jagiełły, córka hrabiego cylejskiego Wilhelma von Cilli i Anny Kazimierzówny, wnuczka króla polskiego Kazimierza Wielkiego.
Życiorys.
Pochodzenie.
Anna urodziła się pod koniec 1380 lub na początku 1381 Była jedyną córką Wilhelma, hrabiego Celje oraz Anny, córki króla Polski Kazimierza Wielkiego i jego czwartej żony Jadwigi Żagańskiej, jednak legalność tego małżeństwa była kwestionowana; matka Anny dopiero w 1369 została legitymizowana przez papieża Urbana V, jednak bez prawa do dziedziczenia tronu polskiego.
Młodość w Celje.
W 1392 r. zmarł jej ojciec. Matka Anny w 1394 r. opuściła hrabstwo i ponownie wyszła za mąż za Ulryka, księcia Teck. Wobec tego Anna trafiła pod opiekę kuzyna swego ojca Hermana II Cylejskiego. Anna wychowywała się wraz z córkami hrabiego m.in. Barbarą, przyszłą cesarzową.
Prawdopodobnie pod koniec 1400 r. do Celje przybyło poselstwo polskie, w skład którego wchodzili Jan z Obichowa, Hinczka z Rogowa i Jan z Ostrowca. Przybyli oni z polecenia króla polskiego Władysława II Jagiełły dla zawarcia z hrabią Hermanem wstępnego porozumienia w sprawie małżeństwa Władysława i Anny. Hrabia był zaskoczony taką propozycją, jednak natychmiast wyraził swoją zgodę. 
Według tradycji, umierająca Jadwiga Andegaweńska miała wyrazić życzenie, ażeby Anna została jej następczynią na tronie polskim. 23 kwietnia 1401 papież Bonifacy IX udzielił dyspensy przyszłym małżonkom, ponieważ Anna była w trzecim stopniu spokrewniona z pierwszą żoną Jagiełły.
Małżeństwo z Władysławem Jagiełłą.
16 lipca 1401 r. Anna przybyła do Krakowa, ślub jednak odłożono na okres ośmiu miesięcy. Oficjalnym tego powodem była konieczność nauki języka polskiego przez niemieckojęzyczną Annę, w istocie Władysław Jagiełło rozważał zerwanie zaręczyn (prawdopodobnie z powodu niedostatków urody przyszłej małżonki. Annę umieszczono w klasztorze, gdzie uczyła się polskiego; bardziej jednak prawdopodobnie z powodu niepewnej sytuacji na Węgrzech, których król (Zygmunt Luksemburski) miał problemy z utrzymaniem się u władzy, a ewentualność taka niweczyła polityczne korzyści z zawarcia małżeństwa).
5 listopada 1401 r. w Bieczu potwierdzono zawarty układ małżeński pomiędzy Anną a królem Polski. Nie jest znana wysokość posagu hrabianki ani wiano, które zostało jej ofiarowane przez Władysława Jagiełłę. 
29 stycznia 1402 r. w katedrze krakowskiej Anna Cylejska została drugą żoną Władysława Jagiełły, na ślubie zjawił się Witold Kiejstutowicz z małżonką Anną, a także wielu książąt i hrabiów z różnych krajów, którzy zostali zaproszeni. 25 lutego 1403 r. w tej samej katedrze koronowano ją na królową Polski. Na koronacji pojawiła się długo niewidziana przez Annę jej matka - Anna księżna Teck.
Dzięki małżeństwu z Anną król wzmacniał swe stanowisko w Koronie, żeniąc się z Piastówną po kądzieli, jednak monarcha raczej stronił od częstego kontaktu z Anną, a także nie angażował jej w sprawy bieżącej polityki Korony, a jej rola ograniczała się do funkcji czysto reprezentacyjnych wobec obcych poselstw. W 1405 r. zaprosiła na Wawel swego dalekiego kuzyna Hermana von Cilli, zaś w 1410 r. swego byłego opiekuna hrabiego Hermana, który był posłem króla Zygmunta Luksemburskiego. W 1412 r. wraz z mężem zorganizowała wesele księżnej mazowieckiej Cymbarki i księcia austriackiego Ernesta Żelaznego. W latach 1413–1414 przebywała na Litwie w związku z misją chrystianizacyjną na Żmudzi. Anna utrzymywała kontakt z dworem węgierskim, gdzie królową była jej daleka kuzynka Barbara.
Zarzuty i pomówienia.
W okresie małżeństwa z Jagiełłą królową kilkakrotnie posądzano o niewierność mężowi. W 1407 starosta krakowski Klemens z Moskorzewa oskarżył królową o romans z polskimi rycerzami: Jakubem z Kobylan i Mikołajem Chrząstowskim. Oskarżenia te uznano za niesłuszne, a arcybiskup gnieźnieński Mikołaj Kurowski oczyścił Annę z zarzutów. Rok później królowa została oskarżona o cudzołóstwo z Janem Tęczyńskim. W 1411 zarzucano jej romans z niedawnym obrońcą, arcybiskupem Kurowskim, choć istnieje też wersja wydarzeń, według której to Anna oskarżyła duchownego o niewłaściwy stosunek do jej osoby. Wezwany przez Władysława Jagiełłę dla złożenia wyjaśnień, w drodze na dwór królewski wskutek upadku z konia zmarł.
Śmierć i pochówek.
Pod koniec 1415 r. Anna zachorowała i 20 lub 21 marca 1416 zmarła w Krakowie. Została pochowana w katedrze na Wawelu w pobliżu ołtarza Świętej Doroty. Z małżeństwa Anny i Władysława pochodziła urodzona 8 kwietnia 1408 r. córka Jadwiga, którą w 1413 r. na zjeździe w Jedlni ogłoszono następczynią tronu. Jagiełło uroczyście uhonorował pamięć zmarłej małżonki poprzez powszechną żałobę na dworze królewskim, ale stan ten nie trwał długo, ponieważ już 28 marca nie było króla w Krakowie, dlatego, że ruszył w coroczny objazd Wielkopolski.

</doc>
<doc id="200805" url="https://pl.wikipedia.org/wiki?curid=200805" title="Simon-Napoleon Parent">
Simon-Napoleon Parent



</doc>
<doc id="200809" url="https://pl.wikipedia.org/wiki?curid=200809" title="Wilq">
Wilq



</doc>
<doc id="200814" url="https://pl.wikipedia.org/wiki?curid=200814" title="Elżbieta Granowska">
Elżbieta Granowska

Elżbieta z Pilczy (Pilicy) Granowska (ur. ok. 1370, zm. 12 maja 1420 w Krakowie) – królowa Polski od 1417 r. jako trzecia żona Władysława Jagiełły, wojewodzianka sandomierska, starościanka ruska i sandomierska, generałówna-starościanka wielkopolska.
Pochodzenie.
Urodziła się około 1370 r. Była jedynym dzieckiem Ottona z Pilczy i Jadwigi Melsztyńskiej. Jej ojciec był bliskim współpracownikiem króla Kazimierza Wielkiego oraz sprawował urzędy starosty oraz wojewody. Po śmierci ojca, która nastąpiła przed 5 września 1385 r., stała się spadkobierczynią olbrzymiego majątku: odziedziczyła dobra łańcuckie oraz Pilicę (zob. Zamek w Smoleniu). W okresie niepełnoletności Elżbiety kuratelę nad nią sprawowała jej matka Jadwiga, która w 1386 r. została matką chrzestną króla Władysława Jagiełły.
Porwanie przez Wisła Czambora.
Najpewniej po 9 maja 1389 r. Elżbieta została porwana i zaślubiona przez śląskiego rycerza i tenutariusza kruszwickiego Wisła Czambora, syna Henryka Czambora z Kazanowa i Księginic. W dawnej literaturze uważano go za przedstawiciela czesko-morawskiego rodu Wisenburgów. Król Władysław II Jagiełło wysłał jej na ratunek Jana z Jičina, pana z Kravař, który przed 14 grudnia 1390 uwolnił Elżbietę.
Małżeństwo z Janem z Jičina.
Wkrótce po uwolnieniu Jan z Jičina, otrzymawszy błogosławieństwo od króla, poślubił Elżbietę. Wiseł po uwolnieniu go latem 1392 z Przedcza, gdzie był więziony przez Bartosza z Odolanowa, zaczął upominać się o swą małżonkę. Zapewne pod koniec 1393 Jičiński mając zgodę króla, zasadził się na Wisła w Krakowie. Gdy Czambor wychodził z łaźni, 12 kuszników Jičinskiego zastrzeliło go. W 1395 zmarł Jičiński i Elżbieta ponownie została wdową.
Paprocki w Herbarzu podaje małżeństwo z Wincentym Granowskim „Helżbieta córka jego była za Granowskiego, a potem będąc wdową szła za Jagiełłę”, nie ma wzmianki o innych małżeństwach, być może do wcześniejszych małżeństw nie doszło.
Małżeństwo z Wincentym Granowskim.
Po owdowieniu Elżbieta zamieszkała u swego wuja, wojewody krakowskiego Spytka z Melsztyna, który przed 2 października 1397 r. wydał ją za mąż za kasztelana nakielskiego Wincentego Granowskiego. Wincenty z Granowa najprawdopodobniej był wdowcem i pochodził z wpływowej rodziny. Z małżeństwa tego pochodziło pięcioro dzieci:
Pomiędzy 10 lipca a 9 grudnia 1410 r. Wincenty Granowski zmarł, prawdopodobnie otruty.
Małżeństwo z Władysławem II Jagiełłą.
W 1416 r. Jagielle zmarła małżonka Anna Cylejska, więc zaczęto obmyślać plany jego kolejnego małżeństwa. Według relacji Jana Długosza Elżbieta i król rozwinęli znajomość dzięki siostrze monarchy, księżnej mazowieckiej Aleksandrze. 2 maja 1417 r. w Sanoku miał miejsce ich ślub. Po wyjeździe z Sanoka przebywała z królem we Lwowie, a tego samego roku 19 listopada została koronowana na Wawelu. O posagu królowej nie ma żadnej informacji. 
Wiele osób miało za złe Jagielle to małżeństwo, wytykając Elżbiecie niemłody wiek, dużą liczbę dzieci, zmarłych mężów oraz brak królewskiego pochodzenia. Ponadto uważano ją za „chrzestną siostrę” króla, a zatem związek za niejako kazirodczy. Jagiełło postarał się o uzyskanie papieskiej dyspensy.
Stanisław Ciołek, sekretarz królewski, napisał z kolei alegoryczną bajkę, w której lew (Władysław Jagiełło) poślubia świnię (Elżbietę) po tym, jak ta rzuciła na niego czary. Pochodzenie królowej, niekrólewskie choć jak najbardziej dostojne, było powodem wielu złośliwych plotek na jej temat.
„Helżbieta, córka Ottona, była za Granowskim; ta potem będąc wdową, dla pięknej urody, acz w leciach podeszła, szła za Jagiełłę”...
Królowa była inicjatorką zjazdu króla i księcia Witolda z wielkim mistrzem krzyżackim, który odbył się 17 października 1418 r., jednak to jej jedyna zanotowana aktywność polityczna. Sporo czasu spędzała z jedyną córką króla, Jadwigą.
Choroba i śmierć.
W dwa lata później u Elżbiety zaczęły się ujawniać objawy gruźlicy, na którą zmarła 12 maja 1420 r. w Krakowie. Została pochowana w kaplicy Mansjonarskiej katedry wawelskiej. Po dwustu latach szczątki królowej usunięto, aby przygotować miejsce na pochówek Stefana Batorego. Nie wiadomo, gdzie je przeniesiono. Marcin Bielski zanotował jednak, że z kości "znać jeszcze było, że ta białogłowa musiała być subtelna i cudna".
Jej potomkinią była królowa Polski Barbara Radziwiłłówna.
Elżbieta w literaturze historycznej.
Istnieją jednak prace naukowe (np. Klemensa Kanteckiego), które zupełnie inaczej przedstawiają życie Elżbiety. Jako datę jej urodzenia podawany jest rok 1382. Byłaby więc o 10 lat młodsza i w momencie ślubu z Jagiełłą liczyłaby 35 lat. Dwa jej pierwsze małżeństwa są podawane w wątpliwość. Istnieje hipoteza, że drugi mąż Elżbiety Jańczyk Hińczyński (Jan z Jičina) jest postacią fikcyjną. Historię o wcześniejszych związkach królowej wymyślił być może Jan Długosz, aby zdyskredytować Elżbietę, niepochodzącą z rodziny królewskiej.
Elżbieta w filmie.
W serialu "Korona Królów" w postać Elżbiety Pileckiej wciela się Karolina Chapko oraz Karolina Porcari w kontynuacji "Korona królów. Jagiellonowie".

</doc>
<doc id="200819" url="https://pl.wikipedia.org/wiki?curid=200819" title="Św. Teresa z Lisieux">
Św. Teresa z Lisieux



</doc>
<doc id="200821" url="https://pl.wikipedia.org/wiki?curid=200821" title="Pamięć dyskowa">
Pamięć dyskowa



</doc>
<doc id="200822" url="https://pl.wikipedia.org/wiki?curid=200822" title="Pakt Paryski">
Pakt Paryski



</doc>
<doc id="200823" url="https://pl.wikipedia.org/wiki?curid=200823" title="Układ Brianda-Kellogga">
Układ Brianda-Kellogga



</doc>
<doc id="200824" url="https://pl.wikipedia.org/wiki?curid=200824" title="Prawa wyborcze">
Prawa wyborcze

Prawa wyborcze – uprawnienia do głosowania bądź do kandydowania w wyborach.
Czynne prawo wyborcze oznacza uprawnienie do głosowania. W państwach demokratycznych jest najczęściej uzależnione od posiadania obywatelstwa danego państwa oraz osiągnięcia odpowiedniego wieku (najczęściej 18 lat). Prawa wybierania nie mają osoby pozbawione praw publicznych oraz ubezwłasnowolnione.
Bierne prawo wyborcze to uprawnienie do kandydowania w wyborach. Granica (cenzus) wieku jest najczęściej wyższa niż w przypadku czynnego prawa wyborczego (np. 35 lat w wyborach prezydenckich w Polsce, 30 lat w przypadku kandydowania na senatora). Stosowane są także inne ograniczenia, np. konieczność zamieszkiwania na danym terytorium przez określony czas (domicyl) lub wpłacenie odpowiedniej kaucji.

</doc>
<doc id="200825" url="https://pl.wikipedia.org/wiki?curid=200825" title="Wojna meksykańsko-amerykańska">
Wojna meksykańsko-amerykańska



</doc>
<doc id="200826" url="https://pl.wikipedia.org/wiki?curid=200826" title="Cornelius Lanczos">
Cornelius Lanczos

Cornelius Lanczos (węg. Lánczos Kornél, ur. jako Kornél Löwy 2 lutego 1893; zm. 25 czerwca 1974) – węgierski matematyk i fizyk.
Życiorys.
Jego praca doktorska, którą napisał w 1921 r., dotyczyła teorii względności. W 1924 r. znalazł rozwiązanie ogólnego równania pola, które pozwala na geometryczną interpretację grawitacji. To samo rozwiązanie zostało ponownie znalezione przez Willem Jacob Van Stockuma i zwane jest powszechnie mgłą Van Stockuma ("Van Stockum dust"). Stanowi ono jedno z łatwiejszych, jednoznacznych rozwiązań równań ogólnej teorii względności. Popularność tego rozwiązania wiąże się po części ze znanymi przykładami, takimi jak zamknięta pętla czasu (ang. "closed timelike curve") czy też paradoks bliźniaków. W latach 1928-1929 Lanczos pracował jako asystent Einsteina. 
Był pionierem prac nad szybką transformatą Fouriera (1940), ale jego wkład nie przetrwał próby czasu. Dziś uważa się za początek prac w tym zakresie dopiero rok 1960. Niektórzy uważają jednak, że ojcem tej metody analitycznej był Carl Friedrich Gauss. 
Jego uznany wkład to: 
Był wybitnym nauczycielem fizyki. Był autorem m.in. "The Variational Principles of Mechanics" (1949). W czasie ery Makkartyzmu podejrzewano Lanczosa o kontakty z komunistami, co skłoniło go do opuszczenia USA i udania się do Dublina w 1952 r., gdzie trafił do Institute for Advanced Science. 
Historycznie należy on do generacji węgierskich uczonych końca XIX i początku XX w. (1890-1910), którzy uznanie i sławę zdobyli poza granicami Węgier. Należeli do niej tacy uczeni jak: Edward Teller, John von Neumann, Eugene Wigner, Zoltán Bucht, Albert Szent-Györgyi i inni.

</doc>
<doc id="200828" url="https://pl.wikipedia.org/wiki?curid=200828" title="Przodek (wojskowość)">
Przodek (wojskowość)

Przodek – jednoosiowy pojazd, przede wszystkim konny, służący do ułatwienia holowania dział. Do przodka zaprzęgane były konie oraz doczepiane było działo lub jaszcz. Na przodku jechała część obsługi działa, mógł on także zawierać pojemnik na sprzęt i część amunicji. W lżejszych działach, przodek pełnił także funkcję jaszcza, zawierając całość zapasu amunicji. W cięższych działach oraz dawnej artylerii (od połowy XV wieku) przodek miał prostszą konstrukcję i służył do podtrzymywania ogonowej części działa.
Przodek używany był również dla niektórych dział o ciągu motorowym, holowanych przez ciągnik artyleryjski – jego rolą było wtedy zmniejszenie obciążenia haka ciągnika. Przodek dla dział o ciągu motorowym był zwykle większy i pełnił zarazem rolę jaszcza. We współczesnej artylerii działa z reguły nie posiadają przodków.
Czynność podczepienia działa do przodka i odczepienia nazywa się zaprzodkowaniem i odprzodkowaniem.

</doc>
<doc id="200830" url="https://pl.wikipedia.org/wiki?curid=200830" title="Jakub Salicki">
Jakub Salicki

Jakub Salicki (ur. 19 listopada 1865 w Buczaczu, zm. 21 listopada 1947 w Penley) – tytularny generał brygady Wojska Polskiego.
Życiorys.
Jakub Salicki urodził się 19 listopada 1865 roku w Buczaczu. Studiował prawo na Uniwersytecie Lwowskim, a później pracował jako urzędnik cesarskiej i królewskiej armii.
Od lipca 1919 roku służył w Wojsku Polskim, w charakterze urzędnika wojskowego VI rangi, początkowo jako szef Centralnego Zarządu Poczt Polowych w Naczelnym Dowództwie. Pełnił tę funkcję w czasie wojny z bolszewikami. Od kwietnia 1921 roku, po likwidacji Naczelnego Dowództwa, był wojskowym komisarzem pocztowym w Oddziale IV Sztabu Generalnego. 26 września 1923 roku został przydzielony do Oddziału V Sztabu Generalnego. Z dniem 1 grudnia 1923 roku został przeniesiony w stan spoczynku, w stopniu tytularnego generała brygady. Mieszkał we Lwowie. Był działaczem Polskiego Towarzystwa Opieki nad Grobami Bohaterów. Latem 1939 został członkiem sądu koleżeńskiego okręgu lwowskiego Związku Byłych Ochotników Armii Polskiej.
W grudniu 1939 był więziony i wywieziony w głąb ZSRR. Został zwolniony po ogłoszonej 12 lipca 1941 tzw. amnestii dla obywateli polskich i przyjęty do Polskich Sił Zbrojnych w ZSRR. Ze względu na wiek pozostawał bez przydziału. Przebywał w Iraku. W październiku 1947 roku osiadł w Wielkiej Brytanii, gdzie wkrótce zmarł. Został pochowany w Chester.

</doc>
<doc id="200832" url="https://pl.wikipedia.org/wiki?curid=200832" title="Rezerwat przyrody Las Murckowski">
Rezerwat przyrody Las Murckowski

Rezerwat przyrody „Las Murckowski” – leśny rezerwat przyrody chroniący pozostałości dawnej Puszczy Śląskiej, znajdujący się w Katowicach.
Historia.
Został utworzony 18 grudnia 1953 roku na powierzchni 7,04 ha, a w 1989 powiększony do 100,67 ha. Po kolejnym powiększeniu z 2022 obejmuje powierzchnię 141,56 ha. Obszar rezerwatu podlega ochronie czynnej. Każdy z fragmentów rezerwatu otoczony został strefą ochronną tzw. otuliną, której łączna powierzchnia stanowi 256,06 ha.
Położenie.
Rezerwat składa się z trzech części. W ramach powiększenia rezerwatu z 2022 r. włączona w jego obszar została nowa część lasu (wysunięta najdalej na wschód) o powierzchni 14,72 ha, dotychczasowa część wschodnia została poszerzona do 119,78 ha. Zachowany bez zmian został najstarszy, zachodni fragment o powierzchni 7,06 ha.
Fragment rezerwatu graniczący z kopalnią „Murcki” i drogą stanowi najstarszą część rezerwatu, odgraniczony jest czteropasmową drogą szybkiego ruchu Katowice-Bielsko Biała (ulica Bielska) z druga częścią rezerwatu (powiększenie z 1989 r.). 
Charakterystyka.
Obszar rezerwatu posiada urozmaiconą rzeźbę terenu. Znajduje się on na stokach Wzgórza Wandy (350 m n.p.m.) pofałdowanych dolinami potoków. Na terenie rezerwatu znajdują się źródliska potoku Przyrwa. Na obszarze rezerwatu rośnie bukowy starodrzew mający ponad 150 lat z licznymi pomnikowymi okazami buków i dębów. Bogaty jest świat zwierzęcy, reprezentowany m.in. przez wiele gatunków ssaków i ptaków. 
Cel ochrony.
Celem ochrony jest zachowanie ze względów naukowych, dydaktycznych i społecznych fragmentu lasu mieszanego o cechach naturalnych, położonego w bezpośrednim sąsiedztwie aglomeracji miejskiej.
Szata roślinna.
Flora naczyniowa rezerwatu liczy 210 gatunków, w tym objęte ochroną ścisłą i częściową.
Gatunki roślin objęte ochroną ścisłą:
Gatunki roślin objęte ochroną częściową:
Dominującym zespołem roślinnym jest kwaśna buczyna niżowa ("Luzulo pilosae-Fagetum"). W warstwie podszytu rośnie: jarzębina, kruszyna, dziki bez czarny, bez koralowy. W runie występują: śmiałek pogięty, kosmatka owłosiona, nerecznica krótkoostna, konwalijka dwulistna, sałatnik leśny, borówka czarna.
Mykobiota.
Na terenie rezerwatu spotyka się chronione gatunki grzybów:
Mszaki.
W wyniku przeprowadzonych w latach 1995-1997 badań briologicznych ustalono, że brioflora rezerwatu liczy 7 gatunków wątrobowców i 45 gatunków mchów. Jako najrzadsze w skali regionu określono: "Atrichum angustatum", "Aulacomnium androgynum", "Brachythecium campestre", "Callicladium haldanianum", "Calypogeia azurea", "Calypogeia integristipula", "Dicranella cerviculata", "Diphyscium foliosum", "Pseudotaxiphyllum elegans" i "Scapania irrigua". Florystycznie najuboższe były siedliska wodne i bagienne, gdzie zidentyfikowano cztery gatunki mszaków. Najbogatsze były zaś siedliska naziemne, na których stwierdzono 31 gatunków.
Świat zwierzęcy.
Bogactwo świata zwierzęcego reprezentują m.in.:
Rzadkie gatunki zwierząt są reprezentowane przez 33 gatunki objęte ochroną prawną.
Zagrożenia.
Zagrożeniem dla rezerwatu, a zwłaszcza jego części położonej na zachód od ul. Bielskiej, jest niekorzystne oddziaływanie ruchu samochodowego, sąsiednich terenów przemysłowych i rekreacyjnych oraz wpływów podziemnej eksploatacji węgla (prognozowane odkształcenia II i III kategorii oraz osiadania do 6 m).

</doc>
<doc id="200834" url="https://pl.wikipedia.org/wiki?curid=200834" title="Metoda Sainte-Lague'a">
Metoda Sainte-Lague'a



</doc>
<doc id="200837" url="https://pl.wikipedia.org/wiki?curid=200837" title="Indyk zwyczajny">
Indyk zwyczajny

Indyk zwyczajny, indyk, indyk dziki ("Meleagris gallopavo") – gatunek dużego ptaka grzebiącego z rodziny kurowatych (Phasianidae), zamieszkujący pierwotnie różne części Ameryki Północnej.
Systematyka.
Wyróżniono kilka podgatunków "M. gallopavo":
Indyki introdukowano również m.in. w Niemczech i na Nowej Zelandii.
Morfologia.
Długość ciała samców 100–125 cm, masa ciała samców 5000–11 200 g (w niewoli nawet do 13 100 g); długość ciała samic 76–95 cm, masa ciała samic 2200–4200 g; rozpiętość skrzydeł ok. 120–180 cm. Samce są do 30% większe od samic. Upierzenie samca jest czarne, pokryte brązowo-białym prążkowaniem. Głowa i szyja naga, pokryta brodawkami. Korale i grzebień dobrze wykształcone. W zależności od pory roku naga skóra zmienia kolor od niebieskiego i czerwonego po niemal biały. Nogi szaro-zielonkawo-żółte. Samice mniejsze i mniej kontrastowe. Istnieją różnice w wielkości i upierzeniu między poszczególnymi podgatunkami.
Wiele otrzymanych ras indyka domowego znacznie odbiega ubarwieniem i rozmiarami od ptaków dzikich.
Status i zagrożenia.
Międzynarodowa Unia Ochrony Przyrody (IUCN) uznaje indyka zwyczajnego za gatunek najmniejszej troski (LC – "least concern") nieprzerwanie od 1988 roku. Trend liczebności populacji jest wzrostowy.
W wielu stanach gatunek łowny.

</doc>
<doc id="200845" url="https://pl.wikipedia.org/wiki?curid=200845" title="Leśny pas ochronny GOP">
Leśny pas ochronny GOP

Leśny pas ochronny GOP – określenie pasma leśnego otaczającego Górnośląski Okręg Przemysłowy.
Pasmo leśne ciągnie się od północy GOP-u, od górnej części powiatu gliwickiego, biegnie wzdłuż powiatu tarnogórskiego i nad powiatem będzińskim. W okolicach Zawiercia zwęża się i zakręca na południe (wschodnia część GOP-u), wąskim pasem wzdłuż Jaworzna biegnie do okolic Oświęcimia. W okolicach Oświęcimia zakręca na zachód (południowa część GOP-u), ciągnie się szerokim pasmem wzdłuż powiatu bieruńsko-lędzińskiego, pod Tychami i powiatem mikołowskim do miasta Czerwionka-Leszczyny. W tych okolicach zakręca na północ (zachodnia część GOP-u) i ciągnie się dalej na północ wzdłuż powiatu gliwickiego. Leśny pas ochronny GOP w okolicach Gliwic i Tarnowskich Gór jest częścią Lasów Lublinieckich.
Wiele miast GOP-u jest otoczona przez lasy z wielu stron. Część z nich ma również lasy w samych granicach administracyjnych. Do miast obejmujących znaczną część lasów należą m.in.: Miasteczko Śląskie, Tychy, Łaziska Górne, Czerwionka-Leszczyny oraz Katowice. Lasy w Katowicach obejmują 1,7% wszystkich lasów w województwie czyniąc Katowice najbardziej zalesionym miastem województwa śląskiego.
W ramach leśnego "Pasa Ochronnego GOP" występują parki i rezerwaty przyrody:
W latach PRL, kiedy powstał "Pas Ochronny GOP" wiele zakładów pracy budowało zakładowe ośrodki rekreacyjno-wypoczynkowe, często nad zbiornikami wodnymi i stawami. Jednym z najpopularniejszych był ośrodek Starganiec utworzony przez Hutę Baildon położony przy granicy Katowic z Mikołowem.

</doc>
<doc id="200847" url="https://pl.wikipedia.org/wiki?curid=200847" title="Teresa z Lisieux">
Teresa z Lisieux

Święta Teresa od Dzieciątka Jezus i Najświętszego Oblicza, znana też jako Mała Teresa, Mały Kwiatek; właśc. (ur. 2 stycznia 1873 w Alençon, Francja, zm. 30 września 1897 w Lisieux) – francuska karmelitanka bosa (OCD), córka świętego Ludwika i świętej Marii Martin, dziewica i święta Kościoła katolickiego oraz doktor Kościoła.
Życiorys.
Dzieciństwo.
Teresa Martin urodziła się jako ostatnia z dziewięciorga dzieci Zelii Guérin i Ludwika Martin. Jej ojciec był zegarmistrzem, matka zaś koronkarką. Rodzice byli pobożnymi ludźmi. Ludwik miał zostać mnichem, lecz z powodu braku znajomości języka łacińskiego nie został przyjęty do zakonu. Matka chciała wstąpić do zakonu Sióstr Miłosierdzia św. Wincentego à Paulo, ale jej kandydatura została odrzucona ze względu na problemy z oddychaniem i nawracające bóle głowy. Ludwik i Zelia poznali się w 1858, a trzy miesiące później wzięli ślub. Mieli dziewięcioro dzieci, z których tylko pięć córek – Marie, Pauline, Leonie, Céline i Thérèse – dożyło wieku dorosłego.
Biznes koronkarski Zelii był na tyle dochodowy, że Louis sprzedał swój sklep zegarmistrzowski siostrzeńcowi i zaczął współpracować ze swoją żoną. Zelia zmarła na raka piersi w 1877, kiedy Teresa miała zaledwie cztery lata. W listopadzie jej ojciec sprzedał warsztat koronkarski i przeniósł się do Lisieux w Normandii, gdzie mieszkał brat Zelii, Izydor Guérin, z zawodu farmaceuta.
Gdy Teresa skończyła osiem lat, rozpoczęła naukę w szkole klasztornej sióstr benedyktynek. Rok później jej siostra Paulina, z którą była zżyta, wstąpiła do miejscowego klasztoru karmelitanek. Także Teresa chciała być członkinią tego zgromadzenia, ale z powodu młodego wieku nie została przyjęta. W czternastym roku życia, gdy jej kolejna siostra Maria wstąpiła do tego samego zgromadzenia, ponownie starała się wstąpić do Karmelu, ale bezskutecznie. Następnie razem z ojcem odbyła pielgrzymkę do Rzymu, gdzie podczas audiencji generalnej poprosiła papieża Leona XIII, aby ten wprowadził ją do zakonu w piętnastym roku życia. Na jej prośbę papież powiedział: „Cóż, moje dziecko, rób to, co powiedzą przełożeni”.
Karmel.
9 kwietnia 1888 wstąpiła do Karmelu w Lisieux, przyjmując imię Teresa od Dzieciątka Jezus, do którego 10 stycznia 1889, w dniu obłóczyn rozpoczynających nowicjat, dodała predykat „od Najświętszego Oblicza”. W ceremonii obłóczyn uczestniczył jej ojciec. 8 września 1890 złożyła śluby zakonne. Rok później odkryła „małą drogę dziecięctwa duchowego”. Pragnęła, by jej życie stało się aktem doskonałej miłości, a cierpienie możliwością jej pogłębienia i wykazania. W lutym 1893 została mistrzynią nowicjatu. 29 lipca 1894, po kilku latach walki z chorobą będącą następstwem udaru mózgu, zmarł jej ojciec.
Autobiografia.
Pod koniec 1894 matka Agnieszka od Jezusa (będąca jednocześnie jej rodzoną starszą siostrą Pauliną) poprosiła ją, by spisała wspomnienia z dzieciństwa (rękopis „A”). W następnym roku Teresa została duchową siostrą kleryka, który przygotowywał się do misji. Pierwszy rękopis „A”, wraz z jej kolejnymi rękopisami „B” (spontaniczny list do Jezusa, wyrażający głęboką miłość) i „C” (opisujący życie zakonne) opublikowane po jej śmierci, stanowią autobiografię.
Autobiografia św. Teresy, zatytułowana później „Dzieje duszy”, należy do klasyki karmelitańskiej.
Choroba i śmierć.
Rankiem w Wielki Piątek 1896 r. pojawił się pierwszy krwotok z płuc, objaw zaawansowanej gruźlicy. Z powodu choroby nie mogła skorzystać z zaproszenia do ośrodka karmelitańskich misjonarzy w ówczesnych Francuskich Indochinach, gdzie miała wyjechać tworzyć nowy Karmel w Hanoi.
W lipcu 1897 została przeniesiona do klasztornego szpitala, gdzie zmarła 30 września w wieku 24 lat. Została pochowana na miejskim cmentarzu w Lisieux, na którym jej wuj wykupił koncesję na pochówki dla karmelitanek. Doczesne szczątki Teresy spoczywają dziś w bazylice pod jej wezwaniem, konsekrowanej w 1954 r. w Lisieux.
Patronat.
Od 14 grudnia 1927 jest główną patronką misji katolickich (obok św. Franciszka Ksawerego).
W roku 1944 Pius XII ogłosił św. Teresę drugą, obok św. Joanny d’Arc, patronką Francji.
Jest również patronką zakonów: karmelitanek, karmelitanek Dzieciątka Jezus oraz terezjanek ("Zgromadzenia Sióstr świętej Teresy od Dzieciątka Jezus", CST).
W Polsce patronuje archidiecezji łódzkiej.
Patronuje również chorym na AIDS.
Ikonografia i atrybuty.
W ikonografii św. Teresa przedstawiana jest na podstawie autentycznych fotografii.Jej atrybutami są: Dziecię Jezus, księga, pęk róż, pióro pisarskie.
Relikwie.
Relikwie świętej peregrynują po całym świecie. W 2005 roku, od 1 maja do 15 sierpnia, były w Polsce.
Bazylika Świętej Teresy w Lisieux.
11 lipca 1954 konsekrowano bazylikę w rodzinnym mieście św. Teresy. Pierwotnie bazylika została poświęcona w 1937 przez kardynała Pacellego, późniejszego papieża Piusa XII. W świątyni znajduje się cztery tysiące miejsc siedzących. Do Lisieux rocznie pielgrzymuje ponad dwa miliony ludzi.
Beatyfikacja i kanonizacja.
29 kwietnia 1923 papież Pius XI ogłosił ją błogosławioną, a 17 maja 1925 dokonał jej kanonizacji, nazywając ją jednocześnie gwiazdą swojego pontyfikatu.
Z kolei 30 września 1997, w setną rocznicę jej śmierci, papież Jan Paweł II nadał jej tytuł doktora Kościoła powszechnego. Św. Teresa jest najmłodszym doktorem Kościoła w historii, a także 3 kobietą z kolei, której przyznano ten tytuł (obok św. Teresy z Avili i św. Katarzyny ze Sieny). W 2012 czwartą kobietą doktorem została Hildegarda z Bingen.
Dzień obchodów.
W 1927 roku jej święto zostało ustanowione na 3 października. W zwyczajnej formie rytu rzymskiego wspomnienie obchodzi się 1 października, dzień po rocznicy śmierci świętej.

</doc>
<doc id="200850" url="https://pl.wikipedia.org/wiki?curid=200850" title="Udomowione">
Udomowione



</doc>
<doc id="200851" url="https://pl.wikipedia.org/wiki?curid=200851" title="Udomowiony">
Udomowiony



</doc>
<doc id="200854" url="https://pl.wikipedia.org/wiki?curid=200854" title="Henryk Ludwik Plater">
Henryk Ludwik Plater

Henryk Ludwik Plater (ur. 10 kwietnia 1817, zm. 4 lipca 1868 w Łowiczu) – hrabia, polski duchowny rzymskokatolicki, biskup pomocniczy warszawski w latach 1859–1868.
Życiorys.
Wnuk dwóch braci: po mieczu Kazimierza Konstantego, po kądzieli Augusta Jacka, syn Jana i Karoliny z Broel-Platerów.
Studiował w seminarium duchownym w Warszawie. Święcenia kapłańskie przyjął 4 kwietnia 1840. Pracował jako wikariusz w Nadarzynie, Mszczonowie i Wiskitkach, w Łodzi (w parafii Wniebowzięcia Najświętszej Maryi Panny) i Warszawie był proboszczem. Otrzymał kanonię łowicką.
27 września 1858 został mianowany biskupem pomocniczym archidiecezji warszawskiej i biskupem tytularnym Mosynopolis z rezydencją w Łowiczu. Sakrę biskupią odebrał 23 stycznia 1859 z rąk Antoniego Melchiora Fijałkowskiego. Prowadził polskie nabożeństwa patriotyczne, był więziony przez Rosjan.
Został pochowany 8 lipca 1868 w Łowiczu.

</doc>
<doc id="200864" url="https://pl.wikipedia.org/wiki?curid=200864" title="Welocyped">
Welocyped

Welocyped (z ) – pierwotny rower nieposiadający łańcucha ani hamulców, często z bardzo dużym kołem przednim oraz z małym kołem tylnym (bicykl), niekiedy z dwoma kołami tylnymi (tricykl), czasem z czterema kołami (kwadrycykl). Pojazdy te najczęściej były napędzane pedałami osadzonymi na osi przedniego koła.
Różne wersje welocypedów opracowywali w 2. połowie XIX wieku wynalazcy we Francji i Stanach Zjednoczonych, wśród nich Francuz Pierre Lallement. Konstrukcje te inspirowane były m.in. „maszyną biegową” (nazwaną przez twórcę „drezyną”, choć dziś nazwa ta określa pojazd innego rodzaju) opracowaną przez niemieckiego wynalazcę, barona Karla Draisa i niezależnie przez Denisa Johnsona z Londynu w 1819.
Drais po raz pierwszy użył swojego pojazdu w czerwcu 1817, a w roku 1818 opatentował swój wynalazek. Pojazd Draisa szybko stał się popularny w Wielkiej Brytanii i Francji, gdzie był nazywany "draisienne" (Francja), "draisine", "dandy horse" lub "hobby horse" (Wielka Brytania). Ze względu na zasadę działania każda draisine musiała być indywidualnie dopasowana dla konkretnego użytkownika. Większość producentów nie znało bowiem wynalazku regulowanego siodełka (poczynionego przez Nicéphore'a Niépce'a w 1818 roku), a więc wielkość pojazdu musiała być dostosowana do wzrostu i długości nóg użytkownika. Maszyna biegowa była w całości zbudowana z drewna, poruszano się nią wyłącznie po dobrze utrzymanych drogach. O jej popularności świadczy fakt, że niektóre samorządy zakazywały korzystania z niej, ponieważ użytkownicy welocypedu nader często powodowali wypadki z udziałem pieszych.

</doc>
<doc id="200865" url="https://pl.wikipedia.org/wiki?curid=200865" title="Teatr Ludowy w Krakowie">
Teatr Ludowy w Krakowie

Teatr Ludowy – krakowski teatr, znajdujący się w dzielnicy Nowa Huta na osiedlu Teatralnym 34, działający od 3 grudnia 1955 r.
Budynek teatru zaprojektowali Janusz Ingarden i Marta Ingarden oraz Jan Dąbrowski. Teatr miał być w założeniach sceną kameralną nowohuckiego teatru, który według planów miał powstać po południowej stronie Placu Centralnego, i w czasie budowy występował pod nazwą Teatr Kameralny.
Rozpoczął działalność premierą sztuki "Krakowiacy i Górale" Wojciecha Bogusławskiego. Teatr prowadzony był przez Krystynę Skuszankę (dyrektor) i Jerzego Krasowskiego (reżyser) oraz Józefa Szajnę (scenograf).
Działalność Teatru Ludowego poprzedził w Nowej Hucie amatorski, robotniczy teatr Nurt, którym kierował literat Jan Kurczab. Scena ta powstała jako zespół amatorski w 1952 r. W maju 1953 r. "Nurt" otrzymał status teatru zawodowego. Działał do lutego 1954 r.
Teatr szybko zdobył dużą popularność mieszkańców Krakowa: poziom zapełnienia widowni na spektaklach wynosił już w roku 1956 81%.
Teatr Ludowy wystawia również sztuki na Scenie Pod Ratuszem w budynku Wieży ratuszowej na Rynku Głównym 1.
Powstała w 2004 r. Scena Stolarnia to najmłodsza scena Teatru Ludowego. Mieści się na parterze w budynku zaplecza na os. Teatralnym 23. Swoją nazwę zawdzięcza wcześniej ulokowanej w tym miejscu teatralnej pracowni stolarskiej.
Aktorzy.
Byli.
Na deskach Teatru Ludowego występowali m.in.:

</doc>
<doc id="200870" url="https://pl.wikipedia.org/wiki?curid=200870" title="Eudoksja Łopuchina">
Eudoksja Łopuchina

Eudoksja Fiodorowna Łopuchina ros. "Евдокия Фёдоровна Лопухина - Jewdokija Fiodorowna Łopuchina" (ur. , zm. ) – caryca Rosji jako pierwsza żona Piotra I Wielkiego w latach 1689-1698, babka cesarza Piotra II Romanowa. 
Życiorys.
Eudoksja pochodziła z bogatej rodziny bojarskiej. Jej ojcem był Fiodor Awramowicz Łopuchin. poślubiła Piotra I krótko przed nieudanym zamachem na życie cara, przygotowanym przez jego przyrodnią siostrę Zofię Romanową (aby przestał jej zagrażać w drodze do tronu). Z tego związku urodziło się 3 synów.
Piotr oddalił Eudoksję w 1698, zamknąwszy ją potem w monasterze Opieki Matki Bożej w Suzdalu (ok. 200 km od Moskwy). Zmuszona do przyjęcia postrzyżyn mniszych, otrzymała imię zakonne Helena. Przełożone klasztoru miały z nią nieco problemów, gdyż podczas swojego pobytu naruszała zasady klasztoru i spiskowała przeciwko mężowi, przez co zesłano ją później do bardziej oddalonego miejsca - monasteru Zaśnięcia Matki Bożej w Starej Ładodze. Za życia Eudoksji, w 1712 r., Piotr I poślubił jedną ze swoich kochanek, Katarzynę Aleksiejewnę.
Z rozkazu Katarzyny I, już jako samodzielnej władczyni po śmierci Piotra I, Eudoksja po prawie 30 latach została uwolniona.
W lutym 1728 r. odbyła się koronacja jej jedynego wnuka, wyznaczonego przez Katarzynę na jej następcę - Piotra II. Eudoksja otrzymała od nowego cara 60 tysięcy rubli rocznej pensji. 
Ostatnie lata życia spędziła w klasztorze Nowodziewiczym, w Moskwie, gdzie też ją pochowano. 
Eudoksja zmarła w 1731 r. przeżywszy o kilka lat swego byłego męża i jego drugą żonę, wszystkie swoje dzieci i wszystkie swoje wnuki. Przeżyła także narzeczoną wnuka - Marię Mienszykową i jej ojca oraz wszystkie dzieci ze związku Piotra i Katarzyny z wyjątkiem przyszłej cesarzowej Elżbiety.
Tuż przed śmiercią Piotra II zaproponowano umierającemu carowi, aby wyznaczył Eudoksję na swą następczynię, jednak ten był już skrajnie wyczerpany i umarł bez podjęcia żadnej decyzji.

</doc>
<doc id="200875" url="https://pl.wikipedia.org/wiki?curid=200875" title="Deutschland Tour">
Deutschland Tour

Deutschland Tour – wieloetapowy wyścig kolarski rozgrywany nieregularnie od 1911 w Niemczech. W latach 2005–2008 rozgrywany w ramach cyklu UCI ProTour.
Wyścig dookoła Niemiec odbywał się nieregularnie w latach 1911–1982. Następnie w 1999 wznowiono go w formule corocznej, włączając do kalendarza UCI, początkowo z kategorią 2.4 (1999), następnie 2.3 (2000–2001) i 2.2 (2002–2004).
W 2005 Deutschland Tour stał się częścią UCI ProTour – cyklu najważniejszych wyścigów kolarskich świata. Pozostał w nim jednak tylko do edycji z 2008, po której organizatorzy poinformowali o zawieszeniu dalszej organizacji imprezy ze względu na liczne przypadki stosowania niedozwolonych środków dopingujących w środowisku kolarskim, w szczególności dyskwalifikacje Stefana Schumachera i Bernharda Kohla z wyników Tour de France 2008.
Deutschland Tour został wznowiony 10 lat później – w 2018 w ramach cyklu UCI Europe Tour otrzymał kategorię 2.1, w 2019 2.HC. Od 2020 został włączony do cyklu UCI ProSeries (edycja z 2020 została ostatecznie odwołana, a Deutschland Tour z kategorią 2.Pro odbył się po raz pierwszy rok później).
Zwycięzcy.
Opracowano na podstawie:

</doc>
<doc id="200879" url="https://pl.wikipedia.org/wiki?curid=200879" title="Paczka (ubiór)">
Paczka (ubiór)

Paczka – spódniczka baletowa. Rozróżnia się dwie formy kostiumu:

</doc>
<doc id="200884" url="https://pl.wikipedia.org/wiki?curid=200884" title="Region Wschodni (Kamerun)">
Region Wschodni (Kamerun)

Region Wschodni (ang. "East Region", fr. "Région de l’Est") – region Kamerunu. Jego stolica to Bertoua. Obszar 109 011 km² zamieszkuje około 517 tys. ludzi (1987).
Geografia.
Geologia.
Dominującym rodzajem gleby w regionie, są gleby laterytowe, bogate w żelazo i glin. Na południu występują gnejsy, łupki, miki i migmatyt. Na północy występuje granit. Mimo bujnej roślinności, region nie jest szczególnie użyteczny dla rolnictwa ponieważ gleby zawierają niewielką ilość próchnicy, co jest spowodowane wysoką wilgotnością, przyczyniającą się do wypłukiwania składników mineralnych.
Warunki wodne.
Najważniejsze rzeki regionu to Nyong na środkowym zachodzie, Dja na południowym zachodzie, Lom na północnym wschodzie, Kadéï na południowym wschodzie, Boumba na południowym wschodzie, Sangha i Ngoko na południowym wschodzie. Do zlewiska Atlantyku należą rzeki Nyong i Lom, pozostałe zaś należą do zlewni Konga. Wszystkie cieki wodne charakteryzują się niewielkim spadkiem.
Ukształtowanie terenu.
Niemal cały obszar regionu zajmuje Wyżyna Południowokameruńska, której wysokość waha się przeważnie między 500 a 1000 m n.p.m. z lokalnymi obniżeniami do wysokości 200–500 m. Teren jest lekko pofalowany, zaś wzniesienia są nazywane przez mieszkańców połówkami pomarańczy, za sprawą podobieństwa do tych owoców.
Klimat.
Klimat na terenie regionu charakteryzuje się wysokimi średnimi temperaturami (24˚ C) i brakiem pór roku. Występują dwie pory suche - od grudnia do maja i lipca do października, oraz dwie pory deszczowe - od maja do czerwca i od października do listopada. Roczna suma opadów wynosi 1500 – 2000 mm.
Demografia.
Rozmieszczenie ludności.
Region z ludnością liczącą 517 198 mieszkańców w 1987 r. pozostaje najrzadziej zaludnionym obszarem Kamerunu. Na większości terenu gęstość zaludnienia jest mniejsza niż 5 osób na km². Jest to spowodowane dużym zalesieniem, występowaniem owadów przenoszących choroby - komarów i meszek.
Większość mieszkańców regionu zamieszkuje wsie i miasteczka wzdłuż głównych dróg przecinających region. Tam gęstość zaludnienia osiąga wartość 20 osób na km², a nawet 20 do 60 osób na km² na obszarze pomiędzy Bertoua a Batouri.
Typowe domy są wznoszone z cegieł suszonych w słońcu i krytych rafią lub blachą.
Gospodarka.
Przemysł.
Główną gałęzią przemysłu regionu jest przemysł drzewny. Warunki naturalne sprawiły, iż europejskie i afrykańskie przedsiębiorstwa intensywnie eksploatowały tutejsze lasy tropikalne. Jednakże taka gospodarka spowodowała wyczerpanie zasobów i zmusiła przedsiębiorców poszukujących surowca odpowiedniej jakości do przeniesienia się w głąb kontynentu - do Kongo i Republiki Środkowoafrykańskiej. Wykorzystują oni wciąż stworzoną wcześniej sieć drogową regionu w swej drodze do kameruńskich portów morskich. W regionie istnieje kilka tartaków - wokół Bélabo, Dimako i Mindourou.
Ostatnio odkryto złoża złota koło Bataré-Oya, kobaltu koło Lomié, żelaza i glinu.
W Bertoua mieści się fabryka oleju z orzechów arachidowych.
Transport.
Rozległe tereny regionu pokrywa bardzo skromna sieć transportowa. Jeśli nie liczyć kilku prywatnych dróg służących transportowi drewna, to przez region biegną jedynie trzy główne drogi. Droga nr 10 biegnąca z Jaunde przez Ayos do Abong-Mbang, Doumé, Dimako, Bertoua i Batouri, potem do Ndélélé w pobliżu granicy Republiki Środkowoafrykańskiej, Gari-Goumbo, Yokadouma i Moloundou na granicy z Kongiem. Kolejna droga biegnie z Abong-Mbang do Mindourou i Lomié. Choć drogi te są utwardzone to ich przejezdność zależy od pory roku. Trzecia droga z Bertoua do Garoua-Boulaï na granicy z Republiką Środkowoafrykańską została utwardzona w 1997 z funduszy Unii Europejskiej. Jedynym transportem publicznym funkcjonującym na tym terenie są prywatne busy.
Przez region, koło Bélabo, przebiega linia kolejowa z Jaunde do Ngaoundéré. W Bertoua jest lokalne lotnisko. Rzeka Nyong jest żeglowna w porze deszczowej od Abong-Mbang do Mbalmayo w Regionie Centralnym.
Turystyka.
Z powodu dużych odległości i słabej infrastruktury transportowej region nie stanowi popularnego celu dla turystów. Dzieje się tak pomimo tego, że można tu zobaczyć niemal nietknięte lasy deszczowe. Organizacje pozarządowe takie jak Ecofac czy World Wildlife Fund podjęły ostatnio starania, by spopularyzować ten region jako cel ekoturystyki. Skupiają się głównie na tutejszych parkach narodowych i rezerwatach, a zwłaszcza Rezerwacie Dja. W 2003 organizacja CIAD rozpoczęła projekt mający przyzwyczaić goryle do obecności turystów, oglądających je w ich naturalnym środowisku, korupcja lokalnych władz przyczyniła się jednak do zakończenia tej inicjatywy.
Administracja i warunki społeczne.
Administracja lokalna.
Region jest podzielony na cztery departamenty: Boumba-et-Ngoko ze stolicą w Yokadouma, Haut-Nyong ze stolicą w Abong-Mbang, Kadey ze stolicą w Batouri i Lom-et-Djérem ze stolicą w Bertoua. Na czele regionu stoi mianowany przez prezydenta gubernator. Na czele departamentu stoi, także mianowany przez prezydenta, prefekt.
Szkolnictwo.
To, jaka część młodzieży regionu uczęszcza do szkoły, jest trudne do oszacowania, lecz z pewnością liczba ta jest wyższa w miastach niż na wsi. Sieć szkół podstawowych jest dość gęsta, ale szkoły średnie mieszczą się jedynie w miastach i większych wsiach, co zmusza uczniów ze wsi do dalekich podróży lub pozostawania przez rok szkolny z dala od domu. To oraz opłaty za szkołę zniechęcają do kontynuowania edukacji.
Opieka medyczna.
Za sprawą gęstych lasów i równikowego klimatu w Regionie Wschodnim występują choroby tropikalne. Jest to przede wszystkim malaria, która jest główną przyczyną zgonów w regionie. Poza tym obecne są denga, nicienica, dur brzuszny i gruźlica. W latach 1997 - 1998 na południowym wschodzie w okolicach Ngoila zanotowano wybuch epidemii gorączki krwotocznej, która mogła być spowodowana przez wirus Ebola. WHO do dziś nie potwierdziła, że to ten wirus ją spowodował.
Jak w niemal całej Afryce subsaharyjskiej złe warunki sanitarne przyczyniają się do rozprzestrzeniania się i innych chorób, a to schistosomatozy, brucelozy, WZW typu A, biegunkę pełzakowatą i lambliozę.
W ostatnich latach rozprzestrzenia się epidemia HIV. Jednym z głównych czynników, które się do tego przyczyniają jest duży ruch ciężarówek przewożących drewno, równolegle do którego rozwija się przydrożna prostytucja. Według rządowych badań aż 18% kierowców i 30% prostytutek jest nosicielami wirusa.
W latach osiemdziesiątych XX wieku rząd podjął starania, by zwiększyć ilość szpitali i poprawić ich jakość, a tym samym zwiększyć dostępność obywateli do opieki zdrowotnej. Szpitale mieszczą się w większych miastach. Dostępność do opieki zdrowotnej jest rzeczywiście lepsza niż dawniej choć w dalszym ciągu nie jest idealna. Wielu ludzi ciągle korzysta z medycyny naturalnej oferowanej przez szamanów i znachorów.
Historia.
Czasy najnowsze.
Granice regionu zostały ostatecznie ustalone po uzyskaniu przez Kamerun niepodległości w 1961. W 1972 przeniesiono stolicę z Doumé do Bertoua. Region jest gospodarczo i politycznie zaniedbywany.

</doc>
<doc id="200886" url="https://pl.wikipedia.org/wiki?curid=200886" title="Dyrekcje Generalne Komisji Europejskiej">
Dyrekcje Generalne Komisji Europejskiej

Dyrekcje Generalne (DG) Komisji Europejskiej – piony administracyjne Komisji Europejskiej, które odpowiadają ministerstwom w strukturach państwowych. To właśnie w DG sporządzane są projekty aktów prawnych, które po serii konsultacji są przyjmowane przez Kolegium Komisarzy jako projekty Komisji. 
Struktura.
Na czele każdej DG stoi Dyrektor Generalny, będący jednocześnie przełożonym administracyjnym wszystkich pracowników danej DG. DG dzielą się z kolei na Dyrekcje a te na Działy/Jednostki (polska terminologia nie została jeszcze ustalona). Pieczę "polityczną" nad poszczególnymi Dyrekcjami Generalnymi sprawują Komisarze. Ich rolą jest stymulacja polityczna danej DG bez formalnej administracyjnej ingerencji w jej funkcjonowanie.
Dyrekcje Generalne.
Obecnie istnieje 24 DG, zasadniczo utworzonych do obsługi poszczególnych polityk wspólnotowych np.:
Istnieją jednak Dyrekcje Generalne pełniące zadania ogólne np.:
Inne służby.
Oprócz Dyrekcji Generalnych, struktura administracyjna Komisji Europejskiej przewiduje istnienie służb: np. Służba Audytu Wewnętrznego, Służba Prawna. Sumując DG oraz służby struktura organizacyjna Komisji składa się z 36 departamentów.
Wszystkie Dyrekcje Generalne, z wyjątkiem DG Tłumaczenia, częściowo DG Zatrudnienie, DG Społeczeństwo Informacyjne, DG Energia i Transport, DG Edukacja – które to położone są w Luksemburgu – mieszczą się w Brukseli.

</doc>
<doc id="200888" url="https://pl.wikipedia.org/wiki?curid=200888" title="Region Dalekiej Północy">
Region Dalekiej Północy

Region Dalekiej Północy (ang. "Far North Region", fr. "Région de l’Extrême-Nord") – region Kamerunu. Jego stolica to Maroua. Obszar 34 246 km² zamieszkuje około 1 855 tys. ludzi (1987). 
Gospodarka.
Transport.
Przez region przebiegają trzy główne drogi. Droga nr 1 prowadząca z Jaunde przez Maltam i dalej do Mora, Kousséri i Nigerii. Droga nr 12 prowadzi z Maroua do Yagoua. Droga nr 14 wiedzie z Mora do Nigerii przez Kerawa. Odcinki pomiędzy Maroua i Kousséri, Maroua i Mokolo i z Maroua na południe do Garoua są utwardzone. Pozostałe drogi regionu są nieutwardzone i ich przejezdność zależy od pogody. Sytuację dodatkowo utrudnia fakt, iż w porze deszczowej bywają problemy z dostawami paliwa. 
Transport zbiorowy na głównych trasach jest obsługiwany przez autobusy, zaś na mniej popularnych kierunkach ich rolę pełnią prywatne samochody i motocykle. Narastającym problemem jest bandytyzm na drogach.
W miastach Maroua, Koza, Méri, Waza, Yagoua i Kaélé funkcjonują lotniska.
Rzeki Logone i Szari są żeglowne w czasie pory deszczowej.
Turystyka.
Na terenie regionu znajduje się wiele spośród atrakcji turystycznych Kamerunu. Park narodowy Waza jest najpopularniejszym i najlepiej zarządzanym parkiem w Kamerunie. Inną atrakcją przyciągającą turystów są piękne krajobrazy. Góry Mandara wraz z Rhumsiki Peak są celem dla miłośników górskich wycieczek.
Administracja i warunki społeczne.
Administracja lokalna.
Region jest podzielony na sześć departamentów: Diamaré ze stolicą w Maroua, Mayo-Kani ze stolicą w Kaélé, Logone-et-Chari ze stolicą w Kousséri, Mayo-Danay ze stolicą w Yagoua, Mayo-Sava ze stolicą w Mora i Mayo-Tsanaga ze stolicą w Mokolo. Na czele regionu stoi mianowany przez prezydenta gubernator. Na czele departamentu stoi, także mianowany przez prezydenta, prefekt.

</doc>
<doc id="200889" url="https://pl.wikipedia.org/wiki?curid=200889" title="Region Nadmorski">
Region Nadmorski

Region Nadmorski (ang. "Littoral Region", fr. "Région du Littoral") – region Kamerunu. Jego stolica to Duala. Obszar 20 239 km² zamieszkuje około 2 202 340 ludzi (2004).
Administracja i warunki społeczne.
Administracja lokalna.
Region jest podzielony na cztery departamenty:
Na czele regionu stoi mianowany przez prezydenta gubernator. Na czele departamentu stoi, także mianowany przez prezydenta, prefekt.

</doc>
<doc id="200893" url="https://pl.wikipedia.org/wiki?curid=200893" title="Prowincja Nadmorska">
Prowincja Nadmorska



</doc>
<doc id="200894" url="https://pl.wikipedia.org/wiki?curid=200894" title="Dynastia salicka">
Dynastia salicka

Dynastia salicka, niem. "Salier" – ród książąt frankońskich panujący w Niemczech w latach 1024–1125. Nazwa pochodzi od Franków salickich.
Panowanie pierwszych dwóch władców z tej dynastii to apogeum potęgi Świętego Cesarstwa Rzymskiego, w skład którego wchodziły:
Zwierzchnictwo cesarza rzymskiego w tym okresie uznawały również przejściowo Polska, Węgry, Chorwacja, Dania, Neapol.
Panowanie dwóch ostatnich władców to okres stagnacji politycznej, regresu, walki z papiestwem, wojen domowych wewnątrz Niemiec, panowanie antykrólów, upadek prestiżu i powagi cesarskiej w Europie.
Ponadto członkowie dynastii salickiej panowali w Lotaryngii, Karyntii, Bawarii i Dolnej Lotaryngii:

</doc>
<doc id="200895" url="https://pl.wikipedia.org/wiki?curid=200895" title="Region Północny (Kamerun)">
Region Północny (Kamerun)

Region Północny (ang. "North Region", fr. "Région du Nord") – region Kamerunu. Jego stolica to Garoua. Obszar 65 576 km² zamieszkuje około 832 tys. ludzi (1987). 
Geografia.
Warunki wodne.
Na charakter wszystkich rzek regionu istotny wpływ ma klimat. Intensywne opady w porze deszczowej zwiększają poziom wód i mogą powodować powodzie, na co szczególnie podatne są Benue, Mayo Oulo i Mayo Godi. Z kolei w porze suchej poziom wód obniża się, co uniemożliwia żeglugę śródlądową. Niektóre mniejsze rzeki wysychają zupełnie.
Benue jest głównym szlakiem wodnym północnej części kraju. Najważniejszym portem jest ten w Garoua. Benue wpływa na teren regionu z Wyżyny Adamawa, po czym jest zasilana przez Mayo Rey, Mayo Kebi, Mayo Louti i inne. Rzeka wyrzeźbiła dolinę Benue. Te rzeki leżą w dorzeczu Nigru.
Zalew Lagdo powstały po wzniesieniu zapory zbiera wody Benue. Hydroelektrownia wybudowana przy okazji jest ważnym źródłem energii eletrycznej dla trzech północnych regionów. Okoliczni mieszkańcy pozyskują z akwenu ryby.
Inną ważną rzeką jest Vina, mające swe źródło w regionu Adamawa, a będąca dopływem Logon. Jej dopływem jest Mbéré. Te rzeki leżą w zlewni Jeziora Czad.
Gospodarka.
Transport.
Transport w regionie odbywa się po dość dobrze rozbudowanej sieci dróg, z których duża część jest utwardzona.
Po regionie można również podróżować samolotem. W Garoua znajduje się międzynarodowe lotnisko, zaś w Poli, Tcholliré i Guider są lotniska lokalne.
Rzeka Benue jest żeglowna w porze deszczowej od Garoua aż do Port Harcourt w Nigerii.
Administracja i warunki społeczne.
Administracja lokalna.
Region jest podzielony na cztery departamenty: Benue ze stolicą w Garoua, Faro ze stolicą w Poli, Mayo-Louti ze stolicą w Guider i Mayo-Rey ze stolicą w Tcholliré. Na czele regionu stoi mianowany przez prezydenta gubernator. Na czele departamentu stoi, także mianowany przez prezydenta, prefekt.

</doc>
<doc id="200896" url="https://pl.wikipedia.org/wiki?curid=200896" title="Ultra wideband">
Ultra wideband

UWB (ang. "Ultra WideBand") – technika radiokomunikacji bazującą na szybkim wysyłaniu krótkotrwałych impulsów, gdzie czas trwania pojedynczego impulsu jest rzędu kilkudziesięciu pikosekund, a to pozwala uzyskać bardzo szerokie widmo emisji. System pracuje w paśmie 3,1÷4,85 GHz oraz 6,2÷9,7 GHz (Direct Spread UWB) lub 3,1÷10,6 GHz (Mutli Band OFDM).
Ultra wideband jest rozwijającą się techniką telekomunikacji bezprzewodowej, która charakteryzuje się wysoką szybkością przesyłania danych (do 2 Gb/s) na niewielkich odległościach rzędu 10 metrów. Pracuje na niskim poziomie mocy, co eliminuje interferencje z innymi systemami radiokomunikacyjnymi oraz pozwala budować urządzenia o niskim poborze mocy. Pomimo tego, że prędkość transmisji szybko spada w funkcji odległości, UWB ma spore szanse zastąpić w niedalekiej przyszłości połączenia kablowe między urządzeniami w domu czy w biurze.

</doc>
<doc id="200898" url="https://pl.wikipedia.org/wiki?curid=200898" title="Region Północno-Zachodni (Kamerun)">
Region Północno-Zachodni (Kamerun)

Region Północno-Zachodni (ang. "Northwest Region", fr. "Région du Nord-Ouest") – region Kamerunu. Jego stolica to Bamenda. Obszar 17 812 km² zamieszkuje około 1 237 tys. ludzi (1987).
Geografia.
Ludność.
Region jest zamieszkany przez liczne grupy etniczne. Część z nich żyje na tych terenach od dawna, część to ludność napływowa – zarówno z zagranicy, jak i z sąsiednich regionów. Najważniejsze ludy to Tikari, Widikum i Fulanie, natomiast najpowszechniejsze języki to Bafmen, Oku, Lamso, Ngemba, kamtok (żargon na bazie angielskiego), Balikumbat i Nkom. Pewnym problemem jest podział terenów poszczególnych ludów przez granice państwowe.
Miasta.
Wybrane miasta: Babanki
Gospodarka.
Przemysł.
Przemysł nie odgrywa istotnej roli w życiu gospodarczym regionu. Jest to spowodowane niewielką liczbą zakładów przemysłowych i co za tym idzie małą liczbą ludności zatrudnionych w tej gałęzi gospodarki. Należy odnotować istnienie zakładów spożywczych, drzewnych, narzędziowych oraz lokalnego rzemiosła.
Turystyka.
Główną atrakcją przyciągającą turystów jest bogata przyroda – rzadkie gatunki roślin i zwierząt, bujne lasy deszczowe, ciekawa rzeźba terenu, w tym liczne malownicze jeziora jak choćby Nyos i Wodospady Menchum.
Administracja i warunki społeczne.
Administracja lokalna.
Region jest podzielony na siedem departamentów: Boyo ze stolicą w Fundong, Bui ze stolicą w Kumbo, Donga Mantung ze stolicą w Nkambé, Menchum ze stolicą w Wum, Mezam ze stolicą w Bamenda, Momo ze stolicą w Mbengwi i Ngo-Ketunjia ze stolicą w Ndop. Na czele regionu stoi mianowany przez prezydenta gubernator. Na czele departamentu stoi, także mianowany przez prezydenta, prefekt.
Tradycyjne struktury polityczne.
Tradycyjni przywódcy lokalni zwani Fon, uważani za ziemskich przedstawicieli przodków, czasami odgrywają istotną rolę, ciesząc się większym szacunkiem i poważaniem niż przedstawiciele administracji państwowej.

</doc>
<doc id="200899" url="https://pl.wikipedia.org/wiki?curid=200899" title="UWB">
UWB



</doc>
<doc id="200900" url="https://pl.wikipedia.org/wiki?curid=200900" title="Driss Jettou">
Driss Jettou

Driss Jettou (ur. 24 maja 1945) - polityk marokański, premier Maroka w latach 2002-2007.
Życiorys.
Urodził się w El-Jadida w rodzinie kupieckiej. Studiował chemię i fizykę. Po ukończeniu w 1966 studiów rozpoczął pracę w Bata-Maroc, filli czeskiej fabryki obuwia. Po ukończeni dwuletniego stażu w Londynie zakłada własną firmę. W 1993 roku mianowany ministrem handlu, przemysłu i rzemiosła w rządzie Mohammeda Karima Lamraniego. Z rządu odszedł w 1998 roku. W 1999 roku został doradcą króla Muhammada VI. 
Król Muhammad VI mianował go premierem 9 października 2002, co było pewnym zaskoczeniem, gdyż Jettou nie jest członkiem żadnej partii. Bazę parlamentarną jego gabinetu stanowi koalicja Socjalistyczna Unia Sił Postępowych - Partia Niepodległości. 
Driss Jettou przestał pełnić funkcję szefa rządu w następstwie wyborów parlamentarnych z 7 września 2007 roku. 19 września 2007 na stanowisku zastąpił go Abbas El Fassi, lider zwycięskiej Partii Istiqlal.

</doc>
<doc id="200903" url="https://pl.wikipedia.org/wiki?curid=200903" title="Region Zachodni (Kamerun)">
Region Zachodni (Kamerun)

Region Zachodni (ang. "West Region", fr. "Région du Ouest") – region Kamerunu. Jego stolica to Bafoussam. Obszar 13 872 km² zamieszkuje około 1 339 tys. ludzi (1987). 
Gospodarka.
Transport.
Niewielką powierzchnię regionu pokrywa gęsta sieć, przeważnie utwardzonych, dróg. Droga nr 4 prowadzi do Jaunde. Droga nr 5 wiedzie z Békoko do Bandjoun. Droga nr 6 prowadzi z Ekok, Mamfe i Bamenda w Regionie Północno-Zachodnim przez Mbouda i Foumban do Banyo w regionie Adamawa. 
W regionie funkcjonują lotniska w Bafoussam, Koutaba i Dschang.
Administracja i warunki społeczne.
Administracja lokalna.
Region jest podzielony na osiem departamentów: Bamboutos ze stolicą w Mbouda, Haut-Nkam ze stolicą w Bafang, Hauts-Plateaux ze stolicą w Baham, Koung-Khi ze stolicą w Bandjoun, Menoua ze stolicą w Dschang, Mifi ze stolicą w Bafoussam, Ndé ze stolicą w Bangangté i Noun ze stolicą w Foumban. Na czele regionu stoi mianowany przez prezydenta gubernator. Na czele departamentu stoi, także mianowany przez prezydenta, prefekt.

</doc>
<doc id="200906" url="https://pl.wikipedia.org/wiki?curid=200906" title="Region Południowy (Kamerun)">
Region Południowy (Kamerun)

Region Południowy (ang. "South Region", fr. "Région du Sud") – region Kamerunu. Jego stolica to Ebolowa. Obszar 47 110 km² zamieszkuje około 373 tys. ludzi (1987). 
Gospodarka.
Transport.
Jak na region tak bardzo zalesiony, sieć drogowa regionu jest stosunkowo gęsta. Przechodzą przez niego cztery główne drogi. Droga nr 2 prowadzi z Jaunde do Ambam i granicy z Gabonem i Gwineą Równikową. Droga nr 7 wiedzie z Kribi do Campo. Droga nr 9 prowadzi z Jaunde przez Mbalmayo do Sangmélima, Djoum i Mintom. Droga nr 17 wiedzie z Sangmélima do Megong i granicy z Gabonem. Inne ważne odcinki łączą Mbalmayo z Ebolowa i Kribi z Edéa. Spośród nich te pomiędzy Edéa i Kribi oraz między Ebolowa i Sangmélima są utwardzone. Reszta dróg w regionie jest nieutwardzona i ich przejezdność zależy od pogody.
Transport lotniczy obsługują lotniska w Kribi, Ambam, Campo, Ebolowa i Sangmélima.
Porty morskie to Kribi i Campo.
Administracja i warunki społeczne.
Administracja lokalna.
Region jest podzielony na cztery departamenty: Dja-et-Lobo ze stolicą w Sangmélima, Mvila ze stolicą w Ebolowa, Océan ze stolicą w Kribi i Valée-du-Ntem ze stolicą w Ambam. Na czele regionu stoi mianowany przez prezydenta gubernator. Na czele departamentu stoi, także mianowany przez prezydenta, prefekt.

</doc>
<doc id="200907" url="https://pl.wikipedia.org/wiki?curid=200907" title="Region Południowo-Zachodni (Kamerun)">
Region Południowo-Zachodni (Kamerun)

Region Południowo-Zachodni (ang. "Southwest Region", fr. "Région du Sud-Ouest") – region Kamerunu. Jego stolica to Buéa. Obszar 24 571 km² zamieszkuje około 838 tys. ludzi (1987). 
Demografia.
Miasta.
Niektóre miasta: Bamusso, Bazou.
Gospodarka.
Turystyka.
Głównymi atrakcjami turystycznymi regionu są nadmorskie ośrodki wypoczynkowe i Park Narodowy Korup. Celem turystów jest również wulkan Kamerun.
Administracja i warunki społeczne.
Administracja lokalna.
Region jest podzielony na sześć departamentów: 
Na czele regionu stoi mianowany przez prezydenta gubernator. Na czele departamentu stoi, także mianowany przez prezydenta, prefekt.
Szkolnictwo.
W Buéa mieści się pierwszy uniwersytet w Kamerunie z angielskim językiem wykładowym.

</doc>
<doc id="200910" url="https://pl.wikipedia.org/wiki?curid=200910" title="Aniela Salawa">
Aniela Salawa

Aniela Salawa (ur. 9 września 1881 w Sieprawiu, zm. 12 marca 1922 w Krakowie) – polska mistyczka, tercjarka franciszkańska, autorka "Dziennika", służąca oraz błogosławiona Kościoła katolickiego.
Życiorys.
Pochodziła z Małopolski. Urodziła się w podkrakowskiej wsi Siepraw 9 września 1881 w wielodzietnej rodzinie kowala Bartłomieja Salawy i Ewy z domu Bochenek, córki piekarza z Sułkowic. Już cztery dni później (13 września) została ochrzczona z rąk ks. Wojciecha Kopińskiego w parafialnym kościele św. Michała Archanioła w Sieprawiu. Rodzicami chrzestnymi byli Paweł Ficek i Wiktoria Salawa. Była dzieckiem chorowitym i niedożywionym, z powodu niedostatku, skłonnym do omdleń.
Podstawowych prawd wiary nauczyła się w domu, w którym jej pobożni rodzice (szczególnie matka) je pielęgnowali, poprzez śpiew godzinek o Niepokalanym Poczęciu NMP, lekturę książek religijnych czy też odmawianie wspólnego różańca. Do szkoły uczęszczała zaledwie przez dwa lata, potem starała się pomagać rodzicom w gospodarstwie, a następnie wyjechała za pracą do Krakowa. Od 1897 utrzymywała się jako pomoc domowa, służąc w kilku krakowskich domach, początkowo w Podgórzu u maszynisty kolejowego Franciszka Kloca, przy ul. Dekerta jako opiekunka małego dziecka, a następnie u innych pracodawców (rodzina Turowskich (1900–1901), rodzina Xawerów (1901–1903)), najdłużej – ponad 11 lat – u adwokata dr. Edmunda Fischera i jego żony Marii.
Kluczowym momentem w życiu i przemianie duchowej Anieli była śmierć, chorującej na gruźlicę, jej siostry Teresy (25 stycznia 1899). Od tego dnia dużo czasu zaczęła poświęcać na modlitwę i kontemplację. Uczęszczała na nabożeństwa u redemptorystów (należała do "Arcybractwa Matki Bożej Nieustającej Pomocy") i franciszkanów, pomagała m.in. w dekoracji kościołów. Ponadto była członkinią Sodalicji Mariańskiej.
Mając 18 lat złożyła ślub czystości. 27 lutego 1900 wstąpiła do Katolickiego Stowarzyszenia Służby Żeńskiej pw. św. Zyty w Krakowie (tzw. Zytek) i współpracowała z tym stowarzyszeniem do końca życia. Codziennie przyjmowała komunię św. oraz bardzo często wstępowała do kościoła na adorację Najświętszego Sakramentu (m.in. do kościoła bernardynek) czy do kaplicy Męki Pańskiej u ojców franciszkanów. 15 maja 1912 rozpoczęła nowicjat Trzeciego Zakonu św. Franciszka, a profesję złożyła 6 sierpnia 1913 na ręce o. Izydora Olbrychta OFM w kongregacji przy bazylice św. Franciszka w Krakowie, przyjmując imię Teresa.
Nosiła zazwyczaj czarną, długą suknię, zapiętą pod szyją wysokim kołnierzykiem, albo ciemną spódnicę i białą bluzkę, również z kołnierzykiem. Gęste, czarne włosy zaczesywała gładko nad czołem i splatała z tyłu głowy. Twarz jej zdobiły silne rumieńce.
W okresie I wojny światowej (1914–1915) pomagała rannym żołnierzom i jeńcom wojennym. Wspierała biednych jałmużną. W tym czasie jej stan zdrowia pogorszył się, zachorowała na stwardnienie rozsiane, później na raka żołądka i gruźlicę. W ostatnich pięciu latach swojego życia, nie mając już środków do życia i nie mogąc wykonywać wyuczonego zawodu, zmieniała kolejne mieszkania w Krakowie, by ostatecznie zamieszkać w suterenie domu przy ul. Radziwiłłowskiej 20. W tym okresie była utrzymywana przez dobroczyńców. 7 października 1920 wyjechała na pielgrzymkę do Częstochowy na Jasną Górę. Wcześniej pielgrzymowała często do sanktuarium Matki Bożej Tuchowskiej. U schyłku życia miała dar jasnowidzenia, przepowiadając wielu osobom ich dalsze losy. 8 lutego 1922, na miesiąc przed śmiercią napisała własnoręcznie "Akt ofiarowania się za Polskę":
Zmarła 12 marca 1922 w szpitalu stowarzyszenia św. Zyty przy ul. Mikołajskiej 30 (dziś nieistniejącym) około godz. 16:00. Została pochowana 15 marca, początkowo na cmentarzu Rakowickim w Krakowie przy licznym udziale duchowieństwa (m.in.: jezuitów, redemptorystów i franciszkanów), jednak po ekshumacji dokonanej 13 maja 1949 na wniosek kard. Adama Stefana Sapiehy, ostatecznie spoczęła w kaplicy Męki Pańskiej bazyliki św. Franciszka z Asyżu. Z jej zwłok zachowały się tylko kości (w dość dobrym stanie), co stwierdziła specjalnie powołana komisja ekshumacyjna.
Publikacje.
Zachowały się jedynie następujące dokumenty pozostawione po niej: 
Staraniem ostatniego jej spowiednika o. Stanisława Maciątka SJ, który uporządkował po jej śmierci pozostawione przez nią notatki oraz sporządził ich maszynopis, zostały one później opublikowane, początkowo w periodyku „Nasza Przeszłość” w 1958, a następnie wydane w pozycji książkowej.
Dziennik.
Aniela Salawa przez lata oddawała się medytacji. Czytała książki klasyków europejskiej mistyki m.in. św. Gemmę Galgani: "Głębie duszy", św. Jana od Krzyża: "Ciemną noc duszy" oraz inne dzieła św. Teresy z Ávili, św. Katarzyny z Genui czy bł. Jana Ruysbroecka. Swoje doznania mistyczne i wewnętrzne przeżycia duchowe opisała w "Dzienniku", prowadzonym przez nią w latach 1916–1921. Według Franciszka Świątka "Dziennik" jako "dokument głębokich przeżyć mistycznych" można zaliczyć do polskiej literatury mistycznej. Natomiast według Jadwigi Stabińskiej dziennika nie można zaliczyć do dzieł literackich. Jak wspomina Joachim Bar, Aniela Salawa w swoich dziennikach często wykorzystywała przeczytane treści z mistycznej literatury jaką czytała i niemal dosłownie ją stosowała we własnym dzienniku:
Proces beatyfikacyjny.
Z inicjatywy ojców franciszkanów oraz ojców redemptorystów (szczególnie o. Franciszka Świątka CSsR) przekonanych o świątobliwości jej życia wysunięto propozycję wyniesienia jej na ołtarze. Proces informacyjny przeprowadzony został w latach 1948–1949 w archidiecezji krakowskiej, a sesja wstępna odbyła się 19 listopada 1948 w kurii metropolitalnej. Odtąd przysługiwał jej tytuł Służebnicy Bożej. Powołano trybunał kościelny w następującym składzie:
W okresie od 22 listopada 1948 do 30 maja 1949 trybunał przesłuchał 40 świadków.
W celu skompletowania pełnej dokumentacji w latach 1955–1956 przeprowadzono proces dodatkowy. Powołano nowy trybunał kościelny w następującym składzie:
W dniach od 13 marca do 22 listopada 1956 trybunał przesłuchał 6 świadków, którzy już zeznawali w procesie pierwszym, a ponadto 44 nowych świadków. Odbyło się 52 sesji procesowych. Na początku 1957 obszerne akta procesu zostały przesłane do Rzymu, celem dalszego postępowania.
20 czerwca 1986 Stolica Apostolska wydała dekret o ważności procesu informacyjnego i dodatkowego, po czym w roku następnym (1987) złożono tzw. "Positio" wymagane w dalszej procedurze beatyfikacyjnej. Postulatorem w procesie rzymskim został początkowo o. Antoni Ricciardi OFMConv., a następnie o. Ambroży Sanna OFMConv..
14 kwietnia 1987 odbyło się w Rzymie posiedzenie konsultorów teologicznych, a następnie 2 czerwca tegoż roku sesja kardynałów i biskupów Kongregacji Spraw Kanonizacyjnych, po czym 23 października papież Jan Paweł II upoważnił Kongregację do upowszechnienia dekretu o heroiczności jej cnót. Odtąd przysługiwał jej tytuł Czcigodnej Służebnicy Bożej. Do beatyfikacji potrzebny był cud za jej wstawiennictwem, jakim okazało się uzdrowienie ośmioletniego chłopca Grzegorza Serafina z Nowego Targu, który uległ tragicznemu wypadkowi podczas zabawy. Po zaakceptowaniu przez Stolicę Apostolską tego cudu, 6 lipca 1991 promulgowano dekret papieża Jana Pawła II zezwalający na jej beatyfikację, która odbyła się podczas uroczystej mszy świętej 13 sierpnia 1991, którą celebrował Jan Paweł II na Rynku Głównym w Krakowie, podczas jednego z etapów swojej pielgrzymki do Polski. W słowie kończącym tę uroczystość powiedział on wtedy m.in.:
Jej wspomnienie liturgiczne wyznaczono na dzień jej urodzin, przypadający 9 września.

</doc>
<doc id="200912" url="https://pl.wikipedia.org/wiki?curid=200912" title="Magdalena Banaś">
Magdalena Banaś

Magdalena Banaś (ur. 7 kwietnia 1973 w Kłodzku) – polska polityk, prawnik, posłanka na Sejm IV kadencji.
Życiorys.
Ukończyła studia na Wydziale Prawa Uniwersytetu Wrocławskiego. W latach 1998–2001 była radną sejmiku dolnośląskiego. Od 1999 należy do Stowarzyszenia „Vox Media” oraz Sojuszu Lewicy Demokratycznej. W latach 2000–2001 pełniła funkcję dyrektora Dolnośląskiego Biura Parlamentarnego SLD.
W wyborach parlamentarnych w 2001 uzyskała mandat poselski z listy Sojuszu Lewicy Demokratycznej – Unii Pracy w okręgu wałbrzyskim (otrzymując 8570 głosów). W wyborach parlamentarnych w 2005 bez powodzenia ubiegała się o reelekcję.

</doc>
<doc id="200914" url="https://pl.wikipedia.org/wiki?curid=200914" title="Reinbern">
Reinbern

Reinbern (zm. 1013(?)) – pierwszy i jedyny biskup kołobrzeski, sprawujący swój urząd od 1000 roku. Osoba Reinberna znana jest jedynie dzięki informacjom w kronice biskupa merseburskiego Thietmara.
Życiorys.
Pochodził z okręgu Hassegau w Turyngii. Gdy w 1000 roku na zjeździe gnieźnieńskim utworzono diecezję kołobrzeską, został jej pierwszym biskupem. Na Pomorzu prowadził akcję chrystianizacyjną. Zdecydowanie walczył z kultem pogańskim (m.in. dokonał oczyszczenia Bałtyku ze złych duchów, wrzucając do morza cztery kamienie, wcześniej namaszczone świętymi olejami i skropione wodą święconą).
W 1004 roku jego kapelan przebywał wraz z Bolesławem I Chrobrym w Czechach; z tego powodu przypuszcza się, że i sam Reinbern w tym czasie przebywał u boku polskiego księcia.
Przed 1013 roku został wysłany na Ruś w charakterze kapelana nieznanej z imienia córki Bolesława Chrobrego, która między 1005 a 1012 rokiem poślubiła Światopełka, syna księcia kijowskiego Włodzimierza. W związku z tą relacją przyjmuje się, że wkrótce przed tym wydarzeniem doszło do reakcji pogańskiej na Pomorzu, która zlikwidowała polskie władztwo na tym terytorium i zaczątki organizacji kościelnej. Upadek diecezji kołobrzeskiej datuje się na około 1007 rok.
Na Rusi biskup wraz ze Światopełkiem i jego żoną został uwięziony po tym, jak młody książę zbuntował się przeciw ojcu. W więzieniu przebywał już do śmierci, której data nie jest znana.

</doc>
<doc id="200916" url="https://pl.wikipedia.org/wiki?curid=200916" title="Lubin (powiat kamieński)">
Lubin (powiat kamieński)

Lubin (niem. "Lebbin") – wieś w Polsce położona w województwie zachodniopomorskim, w powiecie kamieńskim, w gminie Międzyzdroje, na wyspie Wolin. Pierwsze wzmianki o miejscowości pojawiają się w żywotach biskupa Ottona z Bambergu z połowy XII w., co czyni Lubin jedną z najstarszych opisanych w średniowiecznych podaniach osad na Pomorzu Zachodnim. Nazwa "Lubin" pochodzi z dużym prawdopodobieństwem od nazwy osobowej "Luba" bądź "Łuba".
W latach 1975–1998 miejscowość należała administracyjnie do województwa szczecińskiego.
Na terenie współczesnego Lubina w VIII w. p.n.e. funkcjonowała osada kultury łużyckiej.
We wsi znajduje się neogotycki kościół, przy którym rośnie pomnik przyrody, lipa „Babki Proszalne” o obwodzie pnia 750 cm.
Nad klifem znajduje się punkt widokowy zlokalizowany na terenach średniowiecznego grodziska, które w przeszłości pełniło funkcję latarni morskiej dla statków żeglujących po Świnie i Zalewie Szczecińskim.
W 2009 roku w wyniku prac prowadzonych przez naukowców z Polskiej Akademii Nauk i studentów archeologii Uniwersytetu Szczecińskiego odkryto kamienne fundamenty jednej z najstarszych budowli chrześcijańskich na Pomorzu zbudowanej podczas pierwszej misji chrystianizacyjnej św. Ottona w 1124 r. Olbrzymie grodzisko, kontrolujące szlak handlowy przy ujściu Świny do morza i będące kasztelanią, zostało zniszczone w 1173 r. przez wojska króla duńskiego Waldemara I. Kościół przetrwał to wydarzenie i był wzmiankowany w XIV wieku.
We wsi znajduje się również Placówka Opiekuńczo Wychowawcza w Lubinie, przy ul. Głównej 44.
Swoją siedzibą ma tu również Ochotnicza Straż Pożarna, mieszcząca się przy ul. Głównej 2.
W Lubinie znajduje się Kościół parafialny pw. MB Jasnogórskiej wybudowany w 1861 r., ceglany, neogotycki.
W Lubinie przy ulicy Dobrej znajduje się Cmentarz Komunalny, którym zarządza Zakład Ochrony Środowiska w Międzyzdrojach .
Komunikacja.
Do Lubina można dostać się bezpośrednio autobusami PKS ze Świnoujścia oraz z Międzyzdrojów.
Zobacz też.
Gmina Międzyzdroje, powiat kamieński, Świnoujście, Wapnica, Wicko, Wolin (wyspa), Zalesie, Grodzisko w Lubinie.

</doc>
<doc id="200917" url="https://pl.wikipedia.org/wiki?curid=200917" title="Muhammad VI (Alawici)">
Muhammad VI (Alawici)

Muhammad VI (arab. محمد السادس بن الحسن, "", fr. "Mohammed VI", ur. 21 sierpnia 1963 w Rabacie) – król i faktyczny przywódca Maroka. Wstąpił na tron 23 lipca 1999, kilka godzin po śmierci swojego ojca, króla Hasana II. Pierwszy po Muhammadzie w kolejności do tronu był wówczas jego brat książę Maulaj Raszid, lecz od 2005 następcą tronu jest syn Muhammada Maulaj Hassan. W 2007 królowi urodziła się córka – księżna Lalla Chadidża.
Zajmuje 25. miejsce na liście 50. najbogatszych polityków świata sporządzonej przez tygodnik „Angora” jako posiadacz wartego 2,5 miliarda USD majątku osobistego.
Muhammad VI mówi po arabsku, angielsku, francusku i hiszpańsku.
Małżonka.
21 marca 2002 król poślubił Salmę Bennani, będącą z wykształcenia inżynierem-informatykiem, która otrzymała tytuł księżnej – najwyższy, jaki kiedykolwiek nosiła żona władcy Maroka.
Następca.
13 kwietnia 2005 następcą tronu został oficjalnie ogłoszony dwuletni wówczas książę Maulaj Hassan.

</doc>
<doc id="200919" url="https://pl.wikipedia.org/wiki?curid=200919" title="XBE">
XBE



</doc>
<doc id="200921" url="https://pl.wikipedia.org/wiki?curid=200921" title="XCOFF">
XCOFF

XCOFF () – format plików wykonywalnych, ulepszona wersja COFF. Opracowana przez IBM i używana w systemie AIX.

</doc>
<doc id="200923" url="https://pl.wikipedia.org/wiki?curid=200923" title="Parada Krów">
Parada Krów

Parada Krów (ang. Cow Parade) – plenerowa wystawa sztuki współczesnej, organizowana w miastach na całym świecie, polegająca na wystawieniu w metropoliach różnorodnie pomalowanych rzeźb krów. Pierwsza parada odbyła się w 1998 w Zurychu i od tej pory kolorowe krowy zawitały do ponad dwudziestu miast. W czerwcu 2005 stado krów zostało ustawione w Warszawie – na ulicach miasta (głównie w centrum) przez 90 letnich dni można było oglądać 60 rzeźb.
Model krowy przygotował w 1998 Pascal Knapp i przedstawia on krowę mleczną rasy Brown Swiss. Rzeźby przedstawiają krowę wielkości naturalnej (lecz trochę bardziej „płaskie”) i ważą około 60 kg. Są one malowane i dowolnie modyfikowane przez miejscowych artystów, a także przez dzieci. Po zakończeniu wystaw część krów pozostaje u sponsorów, ale większość jest licytowana na aukcjach, zaś dochód zostaje przekazany miejscowym organizacjom charytatywnym. Na pytanie dlaczego akurat krowy, organizatorzy odpowiadają, że te zwierzęta są ogólnie lubiane, a nikt nie spodziewa się ich spotkać w środku wielkiego miasta.
Parada cieszy się dużą popularnością w miastach, w których jest organizowana. Rzeźby są chętnie fotografowane przez mieszkańców i turystów, wiele osób stara się także odwiedzić i sfotografować wszystkie krowy.
Sukces Parady Krów, sprawił, że znalazło się wielu naśladowców i na ulicach miast pojawiły się także kolorowe świnie, łosie, kucyki, delfiny, ryby, dinozaury, anioły, krzesła i wiele innych.
Miasta z Paradą Krów.
Ameryka Północna/Ameryka Południowa
Europa
Afryka/Azja/Australia

</doc>
<doc id="200925" url="https://pl.wikipedia.org/wiki?curid=200925" title="Cow Parade">
Cow Parade



</doc>
<doc id="200926" url="https://pl.wikipedia.org/wiki?curid=200926" title="Cowparade">
Cowparade



</doc>
<doc id="200931" url="https://pl.wikipedia.org/wiki?curid=200931" title="Millī Surūd">
Millī Surūd

Millī Surūd (paszto ملی سرود, tłum. „Hymn narodowy”) – hymn Afganistanu, przyjęty 8 maja 2006 roku. Słowa napisał Abdul Bari Dżahani, a muzykę skomponował Babrak Wassa.
Kontrowersje wokół nowego hymnu państwowego Afganistanu.
Paradoksalnie nowy hymn państwowy, który miał na swym celu połączenie rozmaitych mniejszości narodowych zamieszkujących Afganistan spotyka się z krytyką wielu Afgańczyków i budzi wśród nich kontrowersje. 
Pierwszym z zarzutów jest to iż hymn napisany jest i wykonywany w języku paszto (co jest usankcjonowane w konstytucji Afganistanu), który to obecnie jest językiem jedynie plemion ghilzajskich z mniejszości pasztuńskiej. Znaczna większość obywateli Afganistanu posługuje się językiem dari, który jest językiem łączącym rozmaite mniejszości etniczne. 
Kolejna kwestia kontrowersyjna to wymienienie w słowach nowego hymnu państwowego jedynie części mniejszości narodowych zamieszkujących Afganistan, co automatycznie spotkało się z protestem przedstawicieli mniejszości niewymienionych w słowach hymnu.
Następny zarzut pod adresem słów nowego hymnu państwowego Afganistanu jest natury religijnej i dotyczy ostatniej frazy hymnu będącej zwrotem wymieniającym Allaha. Zdaniem wielu Afgańczyków jest ona niezgodna z zapisami koranicznymi, które jednoznacznie zakazują używać imienia Allaha w tekstach śpiewanych.

</doc>
<doc id="200932" url="https://pl.wikipedia.org/wiki?curid=200932" title="Sououd-e-Melli">
Sououd-e-Melli



</doc>
<doc id="200934" url="https://pl.wikipedia.org/wiki?curid=200934" title="Pieśń bez słów">
Pieśń bez słów

Pieśń bez słów () – typ liryki instrumentalnej, której twórcą jest Felix Mendelssohn-Bartholdy. 
Utwór ten jest ściśle powiązany z pieśnią poprzez swój układ: wyrazistą linię melodyczną z akompaniamentem. Budowa zazwyczaj ABA. Wśród 48 pieśni Mendelssohna, zebranych w ośmiu cyklach po 6 sztuk, znajdują się utwory o różnorodnym charakterze. Niektóre z nich kompozytor opatrzył dodatkowymi tytułami, np. "Pieśń gondolierów weneckich" (op. 19 nr 6, op. 30 nr 8, op. 62 nr 5).

</doc>
<doc id="200935" url="https://pl.wikipedia.org/wiki?curid=200935" title="Animalizm">
Animalizm

Animalizm (łac. "animal" „zwierzę”), inaczej zoolatria (gr. "zoo" „zwierzę” + "lateria" „służba”) – zespół wierzeń występujący w religiach pierwotnych, głównie Egiptu i Indii, którego przedmiotem jest kult zwierząt. Wynika on z idei, że pewni bogowie wcielają się w zwierzęta, a jej konsekwencją jest zoomorfizm, czyli praktyka przedstawiania tych bogów w postaci zwierząt lub z cechami zwierzęcymi. W starożytnym Egipcie wyobrażano sobie bogów pod postacią krokodyla, ibisa, kota, byka lub szakala.
Kult zwierząt uważany jest za pozostałość totemizmu.

</doc>
<doc id="200937" url="https://pl.wikipedia.org/wiki?curid=200937" title="Zoolatria">
Zoolatria



</doc>
<doc id="200940" url="https://pl.wikipedia.org/wiki?curid=200940" title="Colette Besson">
Colette Besson

Colette Besson od 1977 "Colette Noguès" (ur. 7 kwietnia 1946 w Royan, zm. 9 sierpnia 2005 w La Rochelle) – francuska lekkoatletka, sprinterka, mistrzyni olimpijska z 1968.
Kariera sportowa.
Przed igrzyskami olimpijskimi w 1968 Besson nie była w ogóle znana na arenie międzynarodowej. Fakt, że zakwalifikowała się do finału biegu na 400 m już uznano za sporą niespodziankę. W biegu finałowym za niemal pewną faworytkę uważano Brytyjkę Lillian Board, która prowadziła z dużą przewagą przez pierwsze 300 metrów. Na ostatniej prostej zaatakowała Besson, przesuwając się z piątego na pierwsze miejsce, wygrywając z Board o jedną dziesiątą sekundy.
Następnego roku Besson zdobyła dwa srebrne medale podczas mistrzostw Europy. W biegu na 400 m minęła linię mety równo ze swoją rodaczką Nicole Duclos w rekordowym czasie 51,70 s. Fotofinisz wykazał jednak, że złoty medal należał się Duclos. Podobna sytuacja zaszła w sztafecie 4 x 400 m. Besson, która biegła na ostatniej zmianie francuskiej sztafety, wpadła na metę równo z Brytyjką Board. I tym razem analiza fotofiniszu wykazała, że Besson zajęła drugie miejsce. 
W 1971 wywalczyła dwa medale igrzysk śródziemnomorskich: złoty w biegu na 400 m i brązowy w biegu na 800 m.
W 1972 po raz drugi wystąpiła na igrzyskach olimpijskich w Monachium, ale w biegu, w którym miała bronić tytułu mistrzowskiego, odpadła już w biegach eliminacyjnych. Jedynie w biegu sztafetowym udało jej się wraz z koleżankami zająć 4. miejsce.
Była mistrzynią Francji w biegu na 400 m w 1968 i 1971 oraz w biegu na 800 m w 1970, a także halową mistrzynią na 400 m w 1972 i na 800 m w 1973. 
Zmarła po dwuletniej walce z rakiem gardła. Na rozgrywanych w tym samym roku lekkoatletycznych mistrzostwach świata francuscy atleci wystąpili z czarnymi plakietkami na koszulkach, a męska sztafeta 4 x 100 metrów zadedykowała jej złoty medal.

</doc>
<doc id="200945" url="https://pl.wikipedia.org/wiki?curid=200945" title="KEO">
KEO

KEO – sztuczny satelita będący kosmiczną "kapsułą czasu", która ma zostać wyniesiona na orbitę. Zabierze ze sobą wiadomości od dzisiejszych mieszkańców Ziemi dla tych, którzy będą zamieszkiwać ją za 50 tysięcy lat, kiedy powróci na Ziemię. Projekt jest wspierany między innymi przez UNESCO, Hutchison i Europejską Agencję Kosmiczną.
Inne przedmioty.
KEO zabierze ze sobą także diament zawierający kroplę ludzkiej krwi, próbki powietrza, morskiej wody i ziemi oraz wygrawerowany ludzki genom. Zabierze też zegar astronomiczny pokazujący rotację kilku pulsarów, fotografie ludzi wszystkich kultur i encyklopedię zawierającą całą dzisiejszą wiedzę ludzkości.
Szczegóły techniczne.
Wiadomości i biblioteka będą nagrane na szklanych płytach DVD odpornych na promieniowanie. Instrukcja będzie pokazywać przyszłym odkrywcom jak zbudować odtwarzacz DVD, który może już nie istnieć za 50 tysięcy lat.
Satelita sam w sobie jest kulą o średnicy 80 cm z wygrawerowaną mapą Ziemi pokrytą warstwą aluminium, osłoną termiczną, kilkoma warstwami tytanu i innych mocnych materiałów oddzielonych między sobą próżnią. Kula jest odporna na promieniowanie kosmiczne, wejście w atmosferę, zderzenia z kosmicznymi odpadkami itp. Gdy satelita będzie wchodził w atmosferę spalająca się osłona termiczna będzie wytwarzać sztuczną zorzę polarną by dać sygnał o swoim powrocie. Nie będzie miał na pokładzie żadnych urządzeń komunikacyjnych, ani silników korekcyjnych. Zostanie wystrzelony przez rakietę Ariane 5 na orbitę o wysokości 1800 km, która będzie się stopniowo obniżać i sprowadzi go z powrotem za 500 wieków. Taki sam okres upłynął od momentu, w którym ludzie zaczęli rysować na ścianach jaskiń.
Historia projektu.
Projekt KEO został zaproponowany w 1994 roku przez francuskiego naukowca i artystę Jeana-Marca Philippe'a, pioniera sztuki kosmicznej. Początkowo misja miała wystartować w 2001 roku, lecz opóźnienia techniczne spowodowały jej przesunięcie. Satelita wróci prawdopodobnie ok. 52000 roku.
Podobne projekty.
Kilka wcześniejszych satelitów i sond kosmicznych zawierało "kapsuły czasu" dla ludzi lub obcych w dalekiej przyszłości. Satelita LAGEOS (który powróci na Ziemię za ponad 8 milionów lat) ma na pokładzie informacje o przeszłym, teraźniejszym i przyszłym położeniu kontynentów. Sondy Pioneer zawierają praktyczne informacje na temat czasu i miejsca ich pochodzenia. Dwie sondy Voyager 1 i 2 zabierają ze sobą złote płyty, zawierające obrazy i dźwięki Ziemi oraz dane określające położenie naszej planety.

</doc>
<doc id="200948" url="https://pl.wikipedia.org/wiki?curid=200948" title="Fryderyk III Oldenburg">
Fryderyk III Oldenburg

Fryderyk III (ur. 18 marca 1609, zm. 9 lutego 1670) – władca Danii i Norwegii oraz Grenlandii i Islandii. Panował w latach 1648–1670.
Życiorys.
Za jego panowania Dania straciła Skanię (na podstawie traktatu w Roskilde), co uniemożliwiło jej zamykanie cieśnin i tym samym Bałtyku.
W 1660 w wyniku zamachu stanu zniósł tron elekcyjny, wprowadzając monarchię dziedziczną – pierwszy podstawowy krok w budowie absolutyzmu.
W 1643 poślubił Zofię Amelię brunszwicką; mieli ośmioro dzieci:

</doc>
<doc id="200949" url="https://pl.wikipedia.org/wiki?curid=200949" title="Leśny kompleks promocyjny">
Leśny kompleks promocyjny

Leśny kompleks promocyjny – pilotażowy obszar wdrażania proekologicznej polityki leśnej państwa, obejmujący wybrane duży zwarty obszar leśny charakterystyczny dla danego obszaru. Jest jednostką funkcjonalną, nieposiadającą odrębnej administracji. Pierwsze leśne kompleksy promocyjne zostały powołane zarządzeniem dyrektora generalnego Lasów Państwowych nr 30 z dnia 19 grudnia 1994 r. Powołanie LKP nawiązywało do ustaleń „Szczytu Ziemi” w 1992 r. w Rio de Janeiro oraz deklaracji ministrów leśnictwa w sprawie ochrony lasów w Strasburgu w 1990 r. i w Helsinkach w 1993 r. Podstawą prawną ich powstania był statut Państwowego Gospodarstwa Leśnego Lasy Państwowe. Od roku 1997 leśne kompleksy promocyjne ustanawiane są na podstawie art. 13b, ust. 1
i art. 33, ust. 1 ustawy o lasach.
"Celem ustanowienia leśnych kompleksów promocyjnych jest":
"Fragment zarządzenia nr 30 dyrektora generalnego LP z dnia 19.12.1994 r. w sprawie leśnych kompleksów promocyjnych."

</doc>
<doc id="200950" url="https://pl.wikipedia.org/wiki?curid=200950" title="Brzetysław">
Brzetysław



</doc>
<doc id="200953" url="https://pl.wikipedia.org/wiki?curid=200953" title="Jacek Falfus">
Jacek Falfus

Jacek Eugeniusz Falfus (ur. 1 lutego 1951 w Siemianowicach Śląskich) – polski polityk, samorządowiec i geodeta, poseł na Sejm IV, V, VI, VII i VIII kadencji.
Życiorys.
Ukończył studia na Wydziale Geodezji Górniczej Akademii Górniczo-Hutniczej. Pracował w OPGK Kraków, w latach 1978–1990 był kierownikiem robót w przedsiębiorstwie Geoprojekt. Od 1990 do 1998 pełnił funkcję wójta gminy Kozy. W latach 1998–2001 był starostą i radnym powiatu bielskiego.
Jest współzałożycielem i prezesem Stowarzyszenia Instytut Południowy w Bielsku Białej, a także inicjatorem oraz członkiem zarządu polsko-słowacko-czeskiego Euroregionu Beskidy.
Działał w Zjednoczeniu Chrześcijańsko-Narodowym. W wyborach w 1991 bez powodzenia ubiegał się o mandat poselski z listy Wyborczej Akcji Katolickiej. W wyborach parlamentarnych w 2001 i 2005 był wybierany na posła na Sejm, startując z listy Prawa i Sprawiedliwości w okręgu bielskim. W wyborach parlamentarnych w 2007 po raz trzeci uzyskał mandat poselski, otrzymując 18 814 głosów. W wyborach do Parlamentu Europejskiego w 2009 bez powodzenia kandydował w okręgu śląskim. W wyborach do Sejmu w 2011 z powodzeniem ubiegał się o reelekcję, dostał 11 391 głosów. Również w 2015 został wybrany do Sejmu, otrzymując 9439 głosów. Nie wystartował w kolejnych wyborach w 2019.

</doc>
<doc id="200954" url="https://pl.wikipedia.org/wiki?curid=200954" title="Archiwum Państwowe w Katowicach">
Archiwum Państwowe w Katowicach

Archiwum Państwowe w Katowicach – jedno z największych archiwów państwowych w Polsce. W jego zasobach znajdują się dokumenty kancelarii typowej dla średniowiecza, kancelarii pruskiej, austriackiej i rosyjskiej, a także dokumenty województwa śląskiego z okresu międzywojennego.
Dzieje Archiwum.
Lata 1932–1939.
Utworzenie Archiwum poprzedzone zostało wieloma próbami zorganizowania tego typu instytucji, zwłaszcza w okresie planowania przeniesienia Urzędu Wojewódzkiego do nowego gmachu. Czynnikiem, który przyspieszył jego powstanie, był napływ dużej ilości akt pruskich oraz austriackich, dla których trzeba było znaleźć właściwą opiekę oraz pomieszczenie.
Oficjalne powołanie katowickiej placówki archiwalnej datuje się na 10 listopada 1932 r., kiedy to wojewoda śląski dr Michał Grażyński podpisał "Tymczasowy Regulamin Archiwum Akt Dawnych Województwa Śląskiego". Do powstania Archiwum przyczynili się: dr Antoni Rybarski, dr Edward Kostka oraz dr Eugeniusz Barwiński. Archiwum ze względu na autonomię Śląska było wewnętrzną komórką organizacyjną Urzędu Wojewódzkiego Śląskiego. Jego zadaniem było gromadzenie i przechowywanie akt wytworzonych przez urzędy państwowe i samorządowe, akt dawnego na tym terenie państwa pruskiego i austriackiego, a także wszelkich zabytków piśmiennictwa dotyczących dziejów życia i kultury Górnego Śląska. Stanowisko kierownika objął z dn. 16 grudnia 1932 r. dr Michał Antonów, historyk i archiwista ze Lwowa.
Zasób Archiwum w początkowej fazie jego funkcjonowania składał się z trzech głównych części:
Z czasem archiwum miało przejąć archiwalia władz kościelnych, wyznaniowych, organów samorządu, instytucji publicznych i prywatnych z terenu województwa śląskiego. Archiwum swoje zbiory udostępniało do celów urzędowych i naukowych.
W latach 1934–1935 przeprowadzona została przez Ludwika Musioła z Oddziału Śląskiego Polskiego Towarzystwa Historycznego rejestracja archiwaliów znajdujących się na terenie województwa śląskiego.
W latach 1936–1938 zasób archiwum powiększył się do prawie 1000 mb akt. Były to głównie akta pruskich landratur, wydziałów powiatowych i inspektoratów szkolnych. Czyniono starania aby odzyskać zdeponowane w Archiwum Państwowym we Wrocławiu akta miejskie Tarnowskich Gór i Pszczyny, czemu przeszkodził wybuch II wojny światowej. Starano się także pozyskać jedno z największych na Górnym Śląsku archiwów prywatnych zawierające m.in. akta księstwa pszczyńskiego, co zostało zrealizowane w lutym 1939 r.
Latem 1939 r. kierownik archiwum dr Antonów w obawie przed przewidywanym wkroczeniem wojsk niemieckich zarządził częściową ewakuację materiałów archiwalnych (25 skrzyń) w kierunku południowo-wschodnim. Wśród nich znalazły się, uznane za szczególnie cenne, najstarsze akta z Archiwum Książąt Pszczyńskich, akta Sejmu Śląskiego oraz wywiezione z powodów politycznych, dokumenty związane z plebiscytem. Wraz z archiwaliami ewakuowano wówczas w również zbiory rękopiśmienne, materiały bibliograficzne i inwentarz (32 skrzynie) Biblioteki im. Józefa Piłsudskiego w Katowicach
Lata 1939–1945.
Od września 1939 r. podczas przeprowadzanej konfiskaty mienia polskich instytucji i organizacji, władze okupacyjne przejęły m.in. akta Związku Powstańców Śląskich, organizacji strzeleckich, akta i rękopisy Instytutu Śląskiego, akta policyjne i sądowe. W połowie października władza przeszła z rąk zarządu wojskowego w ręce administracji cywilnej. Archiwum przejęła niemiecka służba archiwalna i zostało ono przekształcone w filię Archiwum Państwowego we Wrocławiu (Staatsarchiv Breslau).
Archiwum swoim zasięgiem działań obejmowało obszar rejencji katowickiej i opolskiej, a także nieśląskie tereny włączone do Rzeszy (rejencji katowickiej), a mianowicie powiaty: będziński, chrzanowski, olkuski, miasto Sosnowiec oraz część powiatu częstochowskiego i zawierciańskiego. Jego siedzibą był lokal byłego Archiwum Akt Dawnych Województwa Śląskiego. Dyrektorem został dr Karl Bruchmann, archiwista z Archiwum wrocławskiego. Przybył on do Katowic ok. 20 października 1939.
Po utworzeniu 1 kwietnia 1941 prowincji górnośląskiej ranga Archiwum została podniesiona i stało się ono do Samodzielnym Archiwum Państwowym w Katowicach (Staatsarchiv Kattowitz), podległym bezpośrednio Generalnej Dyrekcji Archiwów Państwowych w Berlinie.
Poczynania dyrektora K. Bruchmanna sprowadziły się do:
Zarządzenia i osobiste starania Bruchmanna doprowadziły do odzyskania części akt nie wywiezionych przez Antonowa na wschód. Jeszcze w 1939 r. napłynęły do katowickiego archiwum skrzynie zawierające akta różnych polskich urzędów z terenów województwa śląskiego odnalezione i zgłoszone przez graniczne posterunki wojskowe m.in. na dworcach Chrzanowa i Bohumina.
W efekcie podjętych działań rewindykacyjnych (zakończenie akcji 18 sierpnia 1942), odzyskane zostały najcenniejsze archiwalia, ewakuowane przez władze polskie na wschód przed wybuchem wojny. Nastąpiło to przy znacznym poparciu i zaangażowaniu się dr. Ericha Randta, który przejął zarząd nad archiwami polskimi po Witoldzie Suchodolskim i kierował dyrekcją archiwów przy rządzie Generalnego Gubernatorstwa w Krakowie.
Począwszy od roku 1940 następowało systematyczne powiększenie zasobów. Stosując zasadę pertynencji terytorialnej, przeprowadzono akcję rejestracji, wydzielania i wysyłki do Katowic archiwaliów związanych z prowincją górnośląską. Działania takie przeprowadzone zostały w archiwach Krakowa, Warszawy, Piotrkowa, Kielc i Radomia.
Od roku 1942 RAF i USAAF rozpoczęły ofensywę powietrzną na III Rzeszę siłami nawet ponad 1000 samolotów w jednym nalocie. Naloty alianckie spowodowały wydanie szczegółowych przepisów dotyczących zabezpieczenia cenniejszych zbiorów. Na podstawie zaleceń Berlina, wytypowano miejsca poza strefą gęsto zaludnioną, gdzie przewieziono i ukryto archiwalia. Były to pałace w: Wierzbniku, Trawnikach, Krajnie, Pisarzowicach, Niemodlinie i klasztorze oo. franciszkanów w Prudniku.
Akcja ewakuacji zbiorów archiwalnych rozpoczęła się w 1943 już po odejściu dr Bruchmanna na front. Kierował nią przybyły z Wrocławia archiwista dr Lachmann.
Latem 1944 Generalna Dyrekcja Archiwów Państwowych nakazała przeniesienie tych akt do kopalni soli w Grasleben (obecny powiat Helmstedt). Znalazły się tam archiwalia najcenniejsze, w tym średniowieczne. Pod koniec tego roku wydano wytyczne, według których ewakuacją miały być objęte także archiwa gospodarcze, dworskie, kościelne i zbiory prywatne.
Z końcem grudnia 1944 r. Lachmanna – odwołanego do Wrocławia – zastąpił dr Suhr z Tajnego Archiwum Państwowego w Berlin-Dahlem. Staatsarchiv Kattowitz przestało istnieć 17 stycznia 1945 r.
W końcowym okresie wojny archiwum poniosło nieodżałowane straty. Wśród zaginionych archiwaliów znalazły się akta dotyczące byłej rejencji opolskiej odnoszące się do województwa śląskiego, akta plebiscytowe, a także archiwalia powstałe na Śląsku Cieszyńskim przed rokiem 1919.
Po 1945 r..
Po II wojnie światowej katowickie Archiwum początkowo funkcjonowało
prowizorycznie. Na jego czele stanął ponownie, po powrocie ze Lwowa, dr Michał
Antonów. Siedzibą Archiwum był w dalszym ciągu budynek Urzędu Wojewódzkiego. W jego piwnicach znajdował się magazyn, a dla potrzeb administracyjno-naukowych zajmowano trzy pokoje. Dodatkowy magazyn znajdował się w baraku przy ul. ks. K. Damrota 4. Zbiory przechowywano także w barakach byłego obozu pracy w Świętochłowicach.
Archiwum zostało włączone do polskiej sieci archiwalnej utworzonej na mocy
Zarządzenia Ministra Oświaty podpisanego 19 grudnia 1945 przez ówczesnego ministra Czesława Wycecha. Zadania, które stanęły wówczas przed Archiwum sprowadzały się do:
Pomimo tego, że w ramach porządkowania archiwaliów przekazanych zostało ok. 500 mb akt archiwom w Kielcach, Krakowie, Piotrkowie i Radomiu, Archiwum borykało się z brakiem wystarczającej powierzchni magazynowej. Sytuacja poprawiła się nieco w roku 1948, kiedy to do jego dyspozycji oddano piwnice w budynku Śląskich Technicznych Zakładów Naukowych. Jednak już w 1950 r. przejęto akta z pięciu archiwów miejskich: Bielska, Bytomia, Częstochowy, Gliwic i Opola (ok. 950 mb akt) oraz muzeów w Bielsku, Bytomiu, Chorzowie, Cieszynie, Pszczynie i Zabrzu. Od roku 1952 rozpoczęto również przejmowanie akt przemysłowych.
Kolejne powiększenie powierzchni Archiwum nastąpiło w 1981 r., kiedy to instytucja ta zajęła pomieszczenia na II i III piętrze budynku przy ul. 3 Maja 11 w Katowicach. Powierzchnia Archiwum zwiększyła się wówczas o 430 m². Nie wystarczyło to jednak by pomieścić wszystkie archiwalia i ich część przekazano do placówek zamiejscowych, m.in. akta dotyczące NSDAP przekazano do Malborka, a Deutscher Volksbund do Brzegu.
Po 1989 (upadek komunizmu w Polsce), zasób poszczególnych archiwów znacznie się powiększył, ponieważ przejmowano akta po komitetach PZPR.
Nowa lokalizacja
Starania o nowy gmach, wspólny dla Biblioteki Śląskiej i Wojewódzkiego Archiwum Państwowego, rozpoczął podjął jeszcze w 1949 r. ówczesny dyrektor biblioteki Paweł Rybicki. Starania P. Rybickiego i innych uwiecznione zostały sukcesem dopiero w roku 1991, kiedy to dyrektorem Archiwum był Adam Kałuża. Rozpoczął on – jeszcze przed uzyskaniem oficjalnej zgody – przewożenie archiwaliów na tereny mieszczącej się na Wełnowcu (ul. Józefowska 104), a przeniesionej do Gliwic, filii Ośrodka Szkolenia Specjalistów Wojsk Radiotechnicznych z Chorzowa (JW 3150). W marcu 1991 Archiwum oficjalnie przejęło byłe koszary o obszarze 6 ha wraz z budynkami o powierzchni ok. 10 000 m².
Zakończyły się trwające od początku powstania archiwum nieustannie problemy lokalowe. Otworzyły się nowe perspektywy rozwoju. Przystąpiono do likwidacji części oddziałów terenowych. Zlikwidowane zostały archiwa w Tarnowskich Górach, Bytomiu, Będzinie, Chrzanowie oraz Rybniku. Odzyskano depozyty złożone w archiwum w Opolu i Brzegu.
Przemiany organizacyjne.
Przemiany organizacyjne dotyczyły głównie tworzenia, bądź też likwidacji sieci archiwów powiatowych oraz oddziałów terenowych.
W latach 1950–1951 (Zarządzenie Ministra Oświaty z 21 lipca 1950) nastąpiło rozszerzenie sieci archiwów poprzez utworzenie 12 Powiatowych Archiwów Państwowych: w Będzinie, Bielsku-Białej, Bytomiu, Gliwicach, Częstochowie, Lublińcu, Niemodlinie, Opolu, Pszczynie, Raciborzu, Tarnowskich Górach i Zawierciu. Archiwa te podległe były Wojewódzkiemu Archiwum w Katowicach. Do podstawowych zadań archiwów powiatowych należało: zabezpieczanie, gromadzenie i udostępnianie akt, zakładów i składnic, oraz przekazywanie akt do archiwum wojewódzkiego po pięcioletnim okresie przechowywania ich u siebie.
Jeszcze w 1951 roku Oddział Powiatowy w Częstochowie przekształcono w Archiwum Państwowe w Częstochowie podległe Wojewódzkiemu Archiwum Państwowemu w Katowicach. Wraz z nadaniem w 1956 roku nowego statutu, placówkę przemianowano na Oddział Terenowy w Częstochowie Wojewódzkiego Archiwum Państwowego w Katowicach.
Archiwum w Niemodlinie nie zostało nigdy zorganizowane, a w 1952 je zlikwidowano. W roku tym utworzono Archiwum Powiatowe w Cieszynie, a zlikwidowano w Lublińcu, jego zasoby zostały przekazane do archiwum w Tarnowskich Górach.
Do 1963 r. funkcjonował oddział utworzony w Zawierciu, a jego z kolei zasób przekazano do archiwum w Będzinie.
Na podstawie zarządzenia Rady Ministrów z 2 lutego 1953 r. oddział powiatowy w Opolu przekształcono w Wojewódzkie Archiwum Państwowe w Opolu.
Po reformie administracyjnej z 1975 r. dokonała się zmiana nazewnictwa: od tej pory funkcjonowały Archiwa Państwowe oraz ich oddziały, będące wcześniej Archiwami Powiatowymi. Wówczas też nastąpiły zmiany strukturalne. Archiwum Państwowe w Katowicach objęło swym zasięgiem działania województwa: katowickie i bielskie. Jednocześnie przejęto archiwa w Chrzanowie, Oświęcimiu, Raciborzu oraz Żywcu. W wyniku zmian, w Częstochowie powstało także wtedy samodzielne, Wojewódzkie Archiwum Państwowe, podlegające Naczelnej Dyrekcji Archiwów Państwowych w Warszawie.
Po przyjęciu przez Sejm, dnia 14.07.1983 roku Ustawy o narodowym zasobie archiwalnym i archiwach, w nazwie instytucji pominięto przymiotnik wojewódzkie.
W 1989 roku Archiwum Państwowe w Częstochowie zostało zlikwidowane, a na jego miejsce utworzono Oddział Archiwum Państwowego w Katowicach. Ten stan trwał do 7 czerwca 1994, kiedy to ponownie utworzono Archiwum Państwowe w Częstochowie.
W 2015 roku został wybudowany i oddany do użytku nowoczesny budynek archiwalny w Bielsku-Białej. Do tego obiektu przeniesiono zasoby dotychczasowych oddziałów zamiejscowych w Bielsku-Białej, Oświęcimiu i Żywcu. Z dniem 1 czerwca 2015 roku likwidacji uległ Oddział w Oświęcimiu, a z dniem 1 października 2015 roku Oddział w Żywcu. Zasoby obu zlikwidowanych oddziałów zostały włączone do zasobu Oddziału w Bielsku-Białej, który stał się w ten sposób jednym z największych w Polsce.
Teren (zasięg) działania.
Archiwum Państwowe w Katowicach obejmuje obecnie swym zasięgiem województwo śląskie z wyjątkiem obszaru dawnego województwa częstochowskiego oraz tereny pograniczne województwa małopolskiego.
Placówce podlegają 4 oddziały zamiejscowe w: Bielsku-Białej, Cieszynie, Gliwicach i Raciborzu.
Zasób archiwalny.
Zbiory archiwum obejmują dokumenty począwszy od końca XIII w. Łącznie zgromadzono ponad 20 000 m.b. akt (stan na grudzień 2008 r.).
Archiwum Państwowe w Katowicach jako jedyne w Polsce posiada w swych zasobach akta pochodzące z obszaru trzech zaborów. Powoduje to, ze względu na konieczność znajomości trzech systemów kancelaryjnych oraz posługiwanie się co najmniej dwoma językami, niewątpliwe problemy w opracowywaniu zespołów archiwalnych.
Główny trzon zespołu archiwum stanowią obecnie:
Najstarszy przechowywany w katowickim Archiwum dokument pochodzi z roku 1287. Został wystawiony przez Mieszka raciborskiego, celem potwierdzenia nadań Jana z Grabi i Borka z Łazisk (dwóch ogrodów, lasu i pola) na rzecz kościoła św. Wojciecha w Mikołowie.
Do szczególnie cennych zabytków należą także: księga protokołów miasta Woźniki z l. 1482-1598, posiadająca formę dutki, a zawierająca zapisy języku czeskim, polskim, łacińskim i niemieckim, kronika miasta Tarnowskie Góry sporządzona przez Karla Winklera oraz czerwona księga miejska Mysłowic z l. 1590-1700.
Na wyjątkową uwagę zbioru kartograficznego zasługuje rękopiśmienna mapa Andreasa Hindenberga z 1636 r. przedstawiająca Wolne Państwo Stanowe Pszczyńskie. Uznawana jest ona za najstarszą wielkoskalową mapę gospodarczą ziem polskich.
Na mocy porozumienia z Województwem Śląskim z 18 lipca 2014 wybrane mapy archiwalne publikowane są w Otwartym Regionalnym Systemie Informacji Przestrzennej. Do tej pory opublikowano:
Zadania.
Zadania precyzuje Ustawa z dnia 14 lipca 1983 r. o narodowym zasobie archiwalnym. Do zakresu działania archiwów państwowych, w tym Archiwum Państwowego w Katowicach, należy w szczególności:
Dla realizacji tego zadania w lipcu 2004 w Archiwum został powołany odrębny dział.
Pracownia Masowego Odkwaszania Papieru.
17 listopada 1999 r. Rada Ministrów zaakceptowała wieloletni program rządowy na lata 2000–2008 "„Kwaśny papier. Ratowanie w skali masowej zagrożonych polskich zasobów bibliotecznych i archiwalnych”". Program "„Kwaśny papier”" w archiwach państwowych realizuje Naczelna Dyrekcja Archiwów Państwowych. W ramach tego programu została uruchomiona w Archiwum Państwowym w Katowicach Pracownia Masowego Odkwaszania Papieru. Jej uroczyste otwarcie nastąpiło 7 grudnia 2007 r. Zadaniem pracowni jest ratowanie XIX- i XX-wiecznych dokumentów, które w wyniku działania niekorzystnych czynników wewnętrznych i zewnętrznych uległy zakwaszeniu. Na potrzeby pracowni odkwaszania i związanej z nią masowej konserwacji akt został zaadaptowany oddzielny, parterowy budynek Archiwum, co umożliwiło stworzenie optymalnej linii technologicznej. W pracowni jest stosowana technologia masowego odkwaszania wodorowęglanem magnezu w kąpieli wodnej, opracowana przez firmę Neschen. Zagrożone zniszczeniem akta po oczyszczeniu i kąpieli odkwaszającej są prasowane i reperowane, a następnie przepakowywane do bezkwasowych teczek i pudeł.
Pracownia w katowickim Archiwum jest jedną z czterech tego typu pracowni w polskich archiwach. Pozostałe znajdują się w Archiwum Akt Nowych (Warszawa), Centralnym Laboratorium Konserwacji Archiwaliów (Pracownia w Milanówku), Archiwum Państwowym w Gdańsku (Oddział w Gdyni).
Projekt „Ochrona i konserwacja cieszyńskiego dziedzictwa piśmienniczego”.
Z dniem 1 kwietnia 2007 Archiwum Państwowe w Katowicach wspólnie z pięcioma innymi instytucjami z terenu miasta Cieszyna przechowującymi archiwalia lub księgozbiory, rozpoczęło realizację projektu „Ochrona i konserwacja cieszyńskiego dziedzictwa piśmienniczego”. Należą do nich: Książnica Cieszyńska, cieszyński Oddział Archiwum Państwowego w Katowicach, Muzeum Śląska Cieszyńskiego, Zakon Bonifratrów, Parafia Ewangelicko-Augsburska w Cieszynie.
Głównym celem projektu jest kompleksowa ochrona i konserwacja historycznych księgozbiorów Cieszyna. Projekt jest rozpisany na trzy lata, zakłada inwentaryzację i opracowanie starodruków znajdujących się we wszystkich cieszyńskich placówkach bibliotecznych (ok. 34 000 woluminów) oraz akt z Archiwum Parafii Ewangelicko-Augsburskiej (ok. 60 mb akt). Projekt zakłada zastosowanie jednolitych zasad katalogowania i wykorzystania tego samego programu komputerowego do sporządzania opisów. Umożliwi to stworzenie jednej wspólnej (prezentowanej w Internecie), bazy katalogowej zawierającej opisy wszystkich cieszyńskich bibliotek zabytkowych. Projekt zakłada również digitalizację kilkuset najcenniejszych, a zarazem najbardziej zagrożonych i najczęściej wykorzystywanych obiektów bibliotecznych i archiwalnych, przede wszystkim rękopisów oraz dawnej prasy cieszyńskiej (łącznie ok. 580 000 stron).
Ministerialna komisja przeznaczyła na projekt 8 mln zł, z czego udział Oddziału Archiwum w Cieszynie wynosi nieco ponad 2 mln zł. Środki na realizację projektu pochodzą z funduszy Europejskiego Obszaru Gospodarczego (EOG) i Norweskiego Mechanizmu Gospodarczego. Darczyńcami są trzy kraje spoza Unii Europejskiej: Norwegia, Islandia i Liechtenstein. Wszystkie prace związane z realizacją projektu powinny zakończyć się w pierwszym kwartale 2010.

</doc>
<doc id="200955" url="https://pl.wikipedia.org/wiki?curid=200955" title="Irena Santor">
Irena Santor

Irena Santor de domo Wiśniewska (ur. 9 grudnia 1934 w Papowie Biskupim) – polska piosenkarka wykonująca szeroko pojęty pop tradycyjny.
W latach 1951–1959 solistka Państwowego Zespołu Ludowego Pieśni i Tańca „Mazowsze”, którego twórczość klasyfikowana jest jako muzyka folkowa i świąteczna. Od 1959 artystka solowa, wylansowała wiele przebojów, m.in. „Maleńki znak” (1960), „Embarras” (1960), „Powrócisz tu” (1966), „Tych lat nie odda nikt” (1970) czy „Już nie ma dzikich plaż” (1985). Stworzyła wiele duetów muzycznych, m.in. z Mieczysławem Foggiem, Edytą Górniak, Krzysztofem Cugowskim, Magdą Umer, Andrzejem Sikorowskim, Zbigniewem Wodeckim, Katarzyną Stankiewicz, Pawłem Kukizem, Alibabkami, Wojciechem Gąssowskim, Jerzym Połomskim, Anną Marią Jopek, Grzegorzem Turnauem, Grażyną Łobaszewską i Justyną Steczkowską.
Laureatka międzynarodowych festiwali piosenkarskich. Pierwsza w Polsce piosenkarka uhonorowana doktoratem honoris causa. Koncertowała w większości krajów Europy, w obu Amerykach, Azji i Australii. Dokonała licznych nagrań dla Polskiego Radia, a jednym z pierwszych była piosenka „Straciłam twe serce”, kompozycja Władysława Szpilmana do słów Ludwika Starskiego.
W 2021 ogłosiła zakończenie kariery.
Wczesne lata.
Urodziła się w Papowie Biskupim w 1934, ale już w następnym roku jej rodzice przenieśli się do Solca Kujawskiego. Po wybuchu II wojny światowej członkowie niemieckiej organizacji Selbstschutz zamordowali jej ojca, Bernarda.
W 1948 wraz z matką zamieszkała w Polanicy-Zdroju, gdzie uczęszczała do Gimnazjum Zdobienia Szkła. Następnie uczyła się w Zasadniczej Szkole Zawodowej Przemysłu Szklarskiego w Szczytnej, choć jej nauczycielki już wtedy sugerowały, by poświęciła się śpiewowi. Wykorzystując pobyt w polanickim Domu Zdrojowym Zdzisława Górzyńskiego, ówczesnego dyrygenta opery w Poznaniu, jedna z nauczycielek poprosiła muzyka o przesłuchanie swej uczennicy. Górzyński poznał się na jej śpiewie i dał list rekomendujący nastolatkę Tadeuszowi Sygietyńskiemu, założycielowi Zespołu Pieśni i Tańca „Mazowsze”.
Kariera.
Występy w „Mazowszu” rozpoczęła w 1951. W zespole poznała Stanisława Santora, skrzypka i koncertmistrza orkiestry radiowej, który w przyszłości został jej mężem. Do szkoły w Karolinie uczęszczała wspólnie z Lidią Korsakówną. Techniki estradowego rzemiosła uczyła się u prof. Wandy Wermińskiej.
Po odejściu z „Mazowsza” w 1959 rozpoczęła samodzielną działalność estradową. Po raz pierwszy bez „Mazowsza” wystąpiła publicznie w 50. wydaniu audycji "Zgaduj-Zgadula" w grudniu 1959 w Sali Kongresowej w Pałacu Kultury i Nauki w Warszawie. Zaczęła też nagrywać solowe kompozycje. Na zlecenie Władysława Szpilmana nagrała m.in. utwory „Maleńki znak” i „Embarras”, za który odebrała dwie nagrody na 1. festiwalu sopockim w 1961. W 1963 miała wystąpić na 1. Krajowym Festiwalu Piosenki Polskiej w Opolu, jednak koszt wysłania po nią samolotu do Poznania był zbyt duży dla organizatorów festiwalu.
Współpracowała z kabaretami "Wagabunda", "U Kierdziołka" i "Karuzela Warszawska". W latach 1965–1966 występowała w Teatrze Syrena i Teatrze Ateneum, grając w spektaklach: "Zróbmy coś", "Kram z piosenkami", "Inne czasy" i "Ćwierć za kominem".
W latach 1965–1966 została uznana za najpopularniejszą piosenkarkę Polonii amerykańskiej. Uczestniczyła w festiwalach zagranicznych np. w Rio de Janeiro, na Majorce. W 1966 za utwór „Powrócisz tu” otrzymała dwie nagrody na 4. Krajowym Festiwalu Piosenki Polskiej w Opolu. W marcu 1967 wystąpiła z mężem Stanisławem Santorem w programie "Zgaduj Zgadula" kręconym w Radomskich Zakładach Obuwia. Zrealizowała i wystąpiła w wielu recitalach telewizyjnych, takich jak: "Ja jestem twoja, czyli śpiewa Irena Santor", "Malowanki polskie", "Bez próby – I. Santor", "Dzisiaj śpiewa się inaczej", "Pieśni S. Moniuszki: cz. 1 – Błyszczą krople rosy, cz. 2 – Płyń dźwięczny głosie", "Chęć na życie" czy "Benefis I. Santor". Jej wizerunek medialny w latach 60. umocniła rola w filmie "Przygoda z piosenką" (1968) Stanisława Barei, w którym zagrała gwiazdę piosenki Suzanne Blanche.
W 1978 Estrada Stołeczna przygotowała program "Skąd my się znamy", którego Santor była gospodynią i w którym występowała Orkiestra Polskiego Radia i Telewizji w Katowicach pod dyrekcją Jerzego Miliana. Program był wystawiony kilkakrotnie w Sali Kongresowej w Warszawie oraz w kilku miastach w Polsce. W 1979 związała się z Wojewódzką Agencją Imprez Artystycznych w Katowicach i dała cykl koncertów recitalowych na Śląsku, poza tym wystąpiła w programie estradowym "Gwiazda zaprasza" z udziałem Tadeusza Rossa, Józefa Homika (solisty Opery Śląskiej), Jerzego Miliana i jego orkiestry. Artyści wystąpili czterokrotnie w zabrzańskim Domu Muzyki i Tańca. Ponadto w tym czasie nagrała wiele utworów dla katowickiej Rozgłośni Polskiego Radia oraz dla Telewizji Katowice. Również w 1979 Telewizja Polska zrealizowała 49-minutowy program artystyczny autorstwa Katarzyny Sobol "Gwiazdy estrady – Irena Santor", w którym przedstawiono m.in. przeboje wyśpiewane przez artystkę w latach 1968–1979. Poza tym wystąpiła na 17. KFPP w Opolu w koncercie XXXV-lecia PRL, w którym zaśpiewała dwa utwory: „Embarass” i „Powrócisz tu”; za liryczny walc „Embarass” otrzymała pierwsze w swojej karierze Grand Prix festiwalu. W finale festiwalu Mariusz Walter, realizator telewizyjny przedsięwzięcia, zadecydował, że Santor będzie śpiewać nagrodzoną piosenkę, schodząc z samej góry amfiteatru po kamiennych głazach. W koncercie zatańczyła razem z Jerzym Połomskim do jego piosenki „Cała sala śpiewa z nami”.
W 1991 na 28. KFPP w Opolu odebrała Nagrodę Honorową Grand Prix festiwalu za „wybitne osiągnięcia w sztuce interpretacji piosenki”. W sierpniu 1998 uczestniczyła w nagrywaniu programu telewizyjnego w TVP o festiwalu sopockim. W programie wystąpiła wraz z Ireną Dziedzic, Katarzyną Groniec, Henrykiem Debichem oraz Jerzym Połomskim. Była nominowana do Telekamery 1999 w kat. "Wokalistka roku".
Od 17 do 20 czerwca 1999 na "III Ogólnopolskim Festiwalu Obrzędów Weselnych" w Węgrowie przewodniczyła jury w składzie: Jarosław Kukulski, Maria Koc, Tadeusz Samorski, Longin Kowalczyk, Sławomir Świerzyński. Wręczała wspólnie z Małgorzatą Walewską statuetki "Teraz Polska" 21 maja 2001 w warszawskim Teatrze Wielkim producentom za promowanie polskich produktów.
Z promocją płyty "Jeszcze" związana była trasa koncertowa Santor w marcu i kwietniu 2002. Na koncertach usłyszeć można było głównie premierowe piosenki (takie jak: "Jak fart to fart", "Jak dobrze gdy się nic nie musi" czy "Jeszcze kochasz mnie") z albumu który 6 kwietnia trafił na sklepowe półki. Podczas trasy piosenkarka odwiedziła: Rzeszów, Lublin, Łódź, Bielsko Białą, Gliwice, Chorzów, Piłę, Poznań, Szczecin, Cieszyn i Oświęcim. 23 sierpnia 2002 wystąpiła w Operze Leśnej w finałowej części Sopot Festival 2002. Na sopockiej estradzie przypomniała najbardziej znane przeboje oraz zagrała piosenki z albumu "Jeszcze". Wokalistce towarzyszyła orkiestra Kukla Band. Santor odebrała także nagrodę Bursztynowego Słowika za całokształt twórczości. Koncert trwał 23 minuty, obejrzało go ponad 8 mln widzów. W tym samym roku wystąpiła w transmitowanym przez TVP1 koncercie z okazji 50-lecia Telewizji Polskiej. Zaśpiewała tam piosenki: "Tych lat nie odda nikt" oraz "Embarras".
Brała udział w wielu koncertach charytatywnych m.in. w akcji pomocy powodzianom powodzi tysiąclecia w 1997. 6 lutego 2005, na Placu Teatralnym w Warszawie odbył się koncert charytatywny "Pokonamy fale", na rzecz ofiar grudniowego tsunami w Azji Południowo-Wschodniej. Wystąpili licznie polscy artyści m.in. Santor, która zaśpiewała swoją najnowszą piosenkę „Twarze, twarze”, a także wspólnie ze innymi polskimi artystami zaśpiewała piosenkę „Pokonamy fale” (do słów Jacka Cygana i muzyki Romualda Lipki). Wspomaga Fundację Anny Dymnej Mimo Wszystko na koncertach organizowanych przez tę fundację: "I Festiwalu Zaczarowanej Piosenki", który odbył się 5 czerwca 2005, na "II Festiwalu Zaczarowanej Piosenki" odbytym: 17 czerwca 2006 oraz na "III Festiwalu Zaczarowanej Piosenki" 16 czerwca 2007, jest również Honorową Patronką Festiwalu. 5 października 2005 odebrała nagrodę "Przyjaciela Zaczarowanego Ptaszka", na ceremonii w warszawskiej kawiarni "Kaprys", w gmachu Telewizji Polskiej. Razem ze Zbigniewem Korpolewskim była gościem Sopot Festival 2006, który odbył się w dniach 1–3 września.
Stara się ograniczać swoje występy na scenie, jednak z okazji Dnia Kobiet w 2005 zgodziła się na dwa duże koncerty: 7 marca w Poznaniu w Teatrze Wielkim i 12 marca w Łodzi w Teatrze Muzycznym. Była to kolejna okazja na promocję zdrowego trybu życia.
W 1991 wycofała z czynnego życia artystycznego, zapowiadając, że nie będzie już grać koncertów na żywo z wyjątkiem imprez charytatywnych i promujących zdrowy tryb życia, miała jednak nadal nagrywać dla radia i współpracować z telewizją. Z czasem zmieniła plany muzyczne.
Nagrała szereg solowych albumów, np. "Halo Warszawo, Piosenki stare jak świat, Powrócisz tu, Zapamiętaj, że to ja, Moja Warszawa, Witaj gwiazdko złota, Telegram miłości, Cdn., Biegnie czas, Warszawa, ja i ty", jak również "Duety" (1996), "Santor Cafe" (2000), zawierający największe światowe standardy autorstwa Burta Bacharacha, Michela Legranda i Huberta Girauda. W nowym tysiącleciu ukazały się płyty: "Kolory mojej Warszawy" (2001; zawierająca nagrania artystki z lat 1960–1980, poświęcone w całości Warszawie), "Jeszcze" (2002; promowana singlem „Jeszcze kochasz mnie”), "Kręci mnie ten świat", (2010), "Zamyślenia" (2014) i "Punkt widzenia" (2014).
W latach 1994–2004 była przewodniczącą Stowarzyszenia Polskich Artystów Wykonawców Muzyki Rozrywkowej. Pracowała w nim społecznie. Uczestniczyła również w pracach Rady Artystycznej Polskich Nagrań.
W 1995 ukazały się pamiętniki piosenkarki pt. "Miło wspomnieć" w opracowaniu Violetty Lewandowskiej, wydane przez Grupę Image.
9 grudnia 2004 otrzymała listowne życzenia urodzinowe od wojewody mazowieckiego Leszka Mizielińskiego.
W 2005 i w 2010 brała udział w programie TVP1 "Kawa czy herbata?", w 2006 wystąpiła w programie "Załóż się". Wielokrotnie była bohaterką programów muzycznych w TVP, takich jak "Szansa na sukces" czy "Wideoteka dorosłego człowieka." Wystąpiła również w programie "Porozmawiajmy u ks. Nowaka" (2003) i w teledysku promującym Unię Europejską.
W październiku 2006 była gościem programu TVP1 "Od przedszkola do Opola". Zaśpiewała w nim dwie piosenki ("Już nie ma dzikich plaż" oraz "Złoty pierścionek"). W programie wystąpiło pięć młodych uczestniczek, które zaśpiewały utwory z jej repertuaru, takie jak: "Na moją głowę lecą krople deszczu", "Kalosze szczęścia", "Życie na różowo", "Gąska i żabka" czy "C’est si bon". W programie zwyciężyła 8-letnia Paulina Zambrowska z Augustowa śpiewająca utwór "Życie na różowo". 13 i 14 września 2006 wraz ze Zbigniewem Korpolewskim była gościem 31. Festiwalu Polskich Filmów Fabularnych w Gdyni. Wystąpiła w wyemitowanym 28 września 2006 materiale filmowym, przygotowanym dla "Wiadomości TVP", dotyczącym nowotworów piersi.
23 października 2006 odbyło się spotkanie z piosenkarką w Krakowie, w Klubie Garnizonowym z cyklu "Ludzie estrady – śpiewane rozmowy…" Wystąpiła wraz z Przemysławem Sadowskim w emitowanym 13 listopada 2006 w telewizji TVN programie satyrycznym "Szymon Majewski Show". 7 lutego 2007 wystąpiła w wyemitowanym w TVP2 programie telewizyjnym z okazji Walentynek pt. "Muzyczne historie miłosne", zaśpiewała piosenkę „Embarras” w duecie z Mezo. Wzięła udział w wyemitowanym 8 kwietnia 2007 w telewizji TVN koncercie pt. "Zakochajmy się jeszcze raz". W duecie ze Zbigniewem Wodeckim zaśpiewała piosenkę „Embarras”, a występ połączony był z emisją fragmentu programu telewizyjnego pt. "Jej portret" z 1980 (traktowanego jako całościowy wideoklip do tej piosenki), odmienionego komputerowo. 2 czerwca 2007 w Łazienkach Warszawskich wystąpiła w spektaklu Mazowieckiego Teatru Muzycznego „Operetka” "Dziecko w krainie muzyki". Fragmenty tego spektaklu zostały zaprezentowane 1 czerwca 2008 w Sali Kongresowej w koncercie „Operetka dzieciom”. 16 czerwca 2007 uroczyście otwierała i zamykała III Finał Festiwalu Zaczarowanej Piosenki im. Marka Grechuty w Krakowie. 16 czerwca 2007 podczas koncertu Super Jedynek na 44. KFPP w Opolu wykonała piosenkę „Tych lat nie odda nikt” i wręczyła Robertowi Gawlińskiemu statuetkę dla wokalisty roku. Wraz z laureatami tegorocznej i zeszłorocznej edycji Festiwalu Zaczarowanej Piosenki oraz m.in. Michałem Bajorem i Zbigniewem Zamachowskim 17 czerwca 2007 uczestniczyła w koncercie Fundacji Anny Dymnej „Radość Mimo Wszystko” w Krakowie.
Wiosną 2010 była jedną z jurorek w programie rozrywkowym Polsatu "Tylko nas dwoje". W wielu wywiadach pozytywnie wspomina współpracę z Dorotą Rabczewską, drugą z jurorek programu.
13 października 2012 była bohaterką i honorowym gościem Amadeusza Szklarza-Habrowskiego w varsavianistycznym cyklu spotkań biograficznych pt. "Kto spotyka Warszawę?", zorganizowanym podczas IX Ogólnopolskiego Festiwalu Piosenki Retro im. Mieczysława Fogga w Domu Spotkań z Historią w Warszawie.
16 czerwca 2013 na rozpoczęcie jubileuszowego koncertu pt. "Opole! Kocham Cię! – Gala Jubileuszowa" na 50. KFPP w Opolu zaśpiewała piosenkę „Powrócisz tu”. Po odebraniu z rąk Prezesa Zarządu Polskiego Radia Andrzeja Siezieniewskiego nagrody Diamentowego Mikrofonu, zaśpiewała utwór „Jeszcze jeden świt” z płyty "Kręci mnie ten świat".
W lipcu 2021 oficjalnie zakończyła karierę artystyczną.
Repertuar i głos.
Współpracowała z Orkiestrą Polskiego Radia i Telewizji pod dyrekcją Stefana Rachonia, gdzie jak sama przyznała w wywiadzie pt. "Gwiazdy festiwalu opolskiego", współpraca układała się „nader udanie”, a orkiestra „potrafiła grać w każdej sytuacji”.
W 1966, półtora tygodnia przed rozpoczęciem KFPP w Opolu, Piotr Figiel zaproponował Irenie Santor wykonanie swojej piosenki „Powrócisz tu”. Początkowo uważała, że jest ona dla niej „zbyt ostra”, ale po pierwszym występie z orkiestrą, jak powiedziała w rozmowie "Gwiazdy festiwalu opolskiego", „połknęła bakcyla”. Dzięki piosence zwyciężyła w koncercie "Premier" na festiwalu opolskim. W latach 60. wykonywała też "Cyganerię", polską wersję greckiej piosenki "Oi mortez" nagrodzonej na Międzynarodowym Festiwalu Piosenki w Sopocie w 1966.
Szczególne miejsce w repertuarze artystki zajmuje Warszawa, do której po raz pierwszy przyjechała w 1951. Nagrała szereg utworów o stolicy.
Spełnieniem marzeń artystki była realizacja płyty "Santor Cafe", o której opowiadała w Sali moniuszkowskiej w warszawskim Hotelu Bristol 8 listopada 2000. Odpowiadając na pytania widzów, przyznała, iż myśl o spotkaniu z tak dużą liczbą dziennikarzy bardzo ją tremuje. Powiedziała również, że trema jest powodem tego, iż na razie nie ma planów koncertowych. Wojciech Młynarski, uczestnik spotkania, który tłumaczył większość tekstów na prezentowaną płytę, namawiał Irenę Santor na nowe koncerty. Podczas spotkania została wręczona Santor złota płyta za sprzedaż albumu pt. "Duety".
Obdarzona jest mezzosopranem koloraturowym o szerokiej rozpiętości skali. Jej głos porównywany jest do najlepszych skrzypiec Stradivariusa. Posiada nieskazitelną technikę wokalną, która pozwala jej na perfekcyjne operowanie głosem w każdym jego zakresie.
Życie prywatne.
Pierwszym mężem artystki, od 1958, był Stanisław Santor (zm. 1999), koncertmistrz i pierwszy skrzypek "Orkiestry Polskiego Radia i Telewizji" pod dyrekcją Stefana Rachonia, grający również w "Warszawskiej Operze Kameralnej". Po 19 latach ich związek zakończył się rozwodem, lecz pozostawali w przyjaźni. W styczniu 2021 wyznała, że ze związku ze Stanisławem Santorem miała córkę Sylwię (ur. i zm. 1959), która zmarła po dwóch dniach życia. Przedwczesna śmierć dziecka była przyczyną rozpadu ich małżeństwa. Następnie jej długoletnim partnerem był aktor Zbigniew Korpolewski (1934–2018), którego poznała w warszawskim Teatrze Syrena, gdzie potem był dyrektorem.
5 listopada 1961 uległa poważnemu wypadkowi samochodowemu. Jechała z Ludmiłą Jakubczak, która w nim zginęła.
6 kwietnia 2000 dowiedziała się, że wykryto u niej nowotwór piersi. Nie ukrywała choroby i zaangażowała się w akcję namawiania kobiet do systematycznych badań ginekologicznych i mammograficznych. W jej przypadku nowotwór został ujawniony w pierwszym stadium rozwoju, a operacja w warszawskim "Centrum Onkologii" wypadła pomyślnie.
Jest matką chrzestną Julii, córki piosenkarki Łucji Prus.
Pasjonuje się zbieraniem bursztynów i szlachetnych kamieni. Posiada pokaźną kolekcję własnych karykatur. Mieszkanka Osiedla Stawki w Warszawie.
Dyskografia.
Albumy autorskie:
Gramofonowe pocztówki muzyczne:
Płyty gramofonowe typu extended play:
Płyty gramofonowe typu single play:
Płyty gramofonowe typu long play:
Kasety magnetofonowe:
Płyty kompaktowe:

</doc>
<doc id="200957" url="https://pl.wikipedia.org/wiki?curid=200957" title="Oda (żona Mieszka I)">
Oda (żona Mieszka I)



</doc>
<doc id="200960" url="https://pl.wikipedia.org/wiki?curid=200960" title="Memoriał Huberta Jerzego Wagnera">
Memoriał Huberta Jerzego Wagnera

Memoriał Huberta Jerzego Wagnera – siatkarski turniej towarzyski między czterema reprezentacjami różnych krajów, w tym Polski, rozgrywany latem, zawsze ok. 2 tygodni przed najważniejszą imprezą siatkarską roku (w połowie sezonu reprezentacyjnego). Pierwszy turniej odbył się w roku 2003. Memoriał organizuje Fundacja Huberta Jerzego Wagnera i poza uhonorowaniem samego trenera ma pomóc reprezentacji Polski mężczyzn w piłce siatkowej w przygotowaniu się do sezonu.
W ciągu kilku pierwszych lat był rozgrywany w Olsztynie. Obecnie jest rozgrywany w różnych miastach Polski w celu promocji siatkówki i na stałe został on wpisany do kalendarza rozgrywek siatkarskich w Polsce. Od 2004 roku zawody rozgrywane były tylko w Olsztynie i dodatkowo przez 2 dni w Iławie, od 2006 w Ostródzie, a od 2007 również w Elblągu. W roku 2008 memoriał był jednocześnie turniejem eliminacyjnym do mistrzostw Europy 2009 w siatkówce mężczyzn. W 2009 roku, w dniach 20-23 sierpnia, memoriał został rozegrany w Atlas Arenie w Łodzi. Obok dwóch reprezentacji Polski (A i B) wystąpiły w nim drużyny: Hiszpanii, Serbii, Włoch i Chin. Zwycięską okazała drużyna Polski A. Reprezentacja Polski B wyróżniła się wtedy zwycięstwem nad Mistrzem Europy (Hiszpanią). W reprezentacji B grali wtedy między innymi Michał Kubiak i Grzegorz Kosok. W roku 2010 miejscem rozgrywania turnieju była Bydgoszcz. Udział w nim wzięły reprezentacje: Brazylii, Bułgarii, Czech i Polski. Zwycięstwo odniosła Brazylia (wygrywając wszystkie mecze), drugie miejsce zajęła Bułgaria, natomiast na trzecim stopniu podium stanęła drużyna Polski. IX edycja turnieju była rozgrywana w hali Spodek w Katowicach. Brały w nim udział drużyny z Rosji, Włoch i Czech. Zwyciężyła drużyna włoska. W roku 2012, spośród dziesięciu kandydatur, na miasto rozgrywania jubileuszowej, dziesiątej edycji Memoriału Wagnera została wybrana Zielona Góra. We wtorek, 21 lutego 2012 roku doszło do podpisania umowy organizacyjnej między marszałkiem województwa lubuskiego, prezydentem Zielonej Góry a organizatorem turnieju. Oprócz reprezentacji Polski wzięły w niej udział reprezentacje Niemiec, Iranu i Argentyny.
Liczba występów na Memoriale Huberta Wagnera według konfederacji.
Europa (CEV).
Stan na 21.08.2022
Klasyfikacja medalowa.
Stan na 21.08.2022

</doc>
<doc id="200961" url="https://pl.wikipedia.org/wiki?curid=200961" title="Oda (żona Bolesława Chrobrego)">
Oda (żona Bolesława Chrobrego)



</doc>
<doc id="200964" url="https://pl.wikipedia.org/wiki?curid=200964" title="Andrzej Badeński">
Andrzej Badeński

Andrzej Stanisław Badeński (ur. 10 maja 1943 w Warszawie, zm. 28 września 2008 w Wiesbaden) – polski lekkoatleta, medalista letnich igrzysk olimpijskich w 1964, mistrz Europy i wielokrotny mistrz Polski, producent telewizyjny. Zawodnik Centralnego Wojskowego Klubu Sportowego „Legia” Warszawa – sekcja lekkoatletyka. Wychowanek trenera Gerarda Macha.
Życiorys.
Brązowy medalista olimpijski z Tokio (1964), najlepszy w biegach sztafetowych w latach sześćdziesiątych, 40-krotny reprezentant Polski w meczach międzypaństwowych 1961–1973 (77 startów, 17 zwycięstw indywidualnych), 27-krotny rekordzista kraju (400 m i sztafety: 4 × 400 m – klubowa i reprezentacyjna, 4 × 200 m reprezentacyjna oraz sztafeta szwedzka klubowa i reprezentacyjna) i 10-krotny mistrz Polski: 400 m (1962–1965, 1967), 4 × 400 m (1963, 1965, 1966) i 4 × 100 m (1965, 1969).
Był trzynastokrotnym mistrzem Polski w biegach na dystansie 400 metrów oraz w sztafetach 4 × 100 metrów i 4 × 400 metrów. Rekord życiowy w biegu na 400 m ustanowiony w 1968 – 45,42 s.
Czterokrotnie reprezentował Polskę na mistrzostwach Europy (1962, 1966, 1969, 1971) zdobywając podczas nich 3 medale: złoty w sztafecie 4 × 400 m. i srebrny w biegu na 400 m. w Budapeszcie w 1966 oraz srebrny w sztafecie 4 × 400 m. w Helsinkach w 1971. Był również 3-krotnym uczestnikiem finału Pucharu Europy (1965, 1967, 1970). Trzykrotnie startował w Europejskich Igrzyskach Halowych (1967, 1968, 1969) oraz 3-krotnie w Halowych mistrzostwach Europy (1970, 1971, 1972) podczas których zdobył 9 medali: złoty dwukrotnie w biegu na 400 m (1968, 1971) i pięciokrotnie złoty w sztafetach. Był również 3-krotnym uczestnikiem finału Pucharu Europy (1965, 1967, 1970).
W 1974 wyjechał jako kibic na Mistrzostwa Świata w Piłce Nożnej w RFN. Do Polski już jednak nie powrócił. Niedługo po tym skończył szkołę filmową w Norymberdze i został technikiem dźwięku. Wyuczenie nowego zawodu pozwoliło mu na podjęcie pracy w niemieckich stacjach telewizyjnych.
Od tego momentu komunistyczne władze PRL objęły wszelkie informacje na jego temat cenzurą. Tomasz Strzyżewski w swojej książce o peerelowskiej cenzurze publikuje notkę informacyjną 7 sierpnia 1974 roku Głównego Urzędu Kontroli Prasy, Publikacji i Widowisk z wytycznymi dla cenzorów: "Wszelkie informacje dotyczące polskiego lekkoatlety Andrzeja Badeńskiego, który przedłużył samowolnie swój pobyt w RFN, mogą być podawane wyłącznie za PAP.".
Osiągnięcia międzynarodowe.
Halowe mistrzostwa Europy.
Trener: Gerard Mach

</doc>
<doc id="200967" url="https://pl.wikipedia.org/wiki?curid=200967" title="Łuszczyca">
Łuszczyca

Łuszczyca () – przewlekła, nawracająca choroba układowa mediowana immunologicznie (należy do chorób autoimmunizacyjnych), w której procesy zapalne charakteryzują się obecnością objawów skórnych – łuszczących się wykwitów – i stawowo-ścięgnistych. Wedle niektórych źródeł dotyka 2–4% populacji, wedle innych ocenia się, że dotyczy 16 osób na 1000 populacji ogólnej. Nie stwierdza się predykatyw co do płci. Łuszczyca jest schorzeniem uwarunkowanym genetycznie o dziedziczeniu wielogenowym. Stwierdzone zachorowanie u jednego z bliźniąt jednojajowych daje 70–80% szans na wystąpienie tej przypadłości u drugiego. Wśród bliźniąt dwujajowych ryzyko spada do 15–25%. Łuszczyca u jednego rodzica obarcza potomstwo ryzykiem zachorowania w 25%. Gdy dotyczy obojga rodziców, zagrożenie sięga 60%.
Główną rolę w patogenezie odgrywają czynniki immunologiczne, nieprawidłowe funkcjonowanie składników układu odpornościowego – limfocytów T i wydzielanych przez nie cytokin. Stwierdzono także istnienie wspólnych mechanizmów patogenetycznych w łuszczycy i w chorobach serca i naczyń oraz błony naczyniowej oka. Łuszczyca jest schorzeniem niezakaźnym i niezłośliwym. Cechuje się przewlekłym przebiegiem z tendencją do samoistnego ustępowania i nawrotów. Pierwszy wysiew zmian może wystąpić w każdym wieku. Szczyt zachorowań przypada na drugą i trzecią dekadę życia.
Historia.
Pierwszy opis choroby odpowiadającej objawom łuszczycy z ok. 460–370 roku p.n.e. sporządził Hipokrates. W I w. n.e. Korneliusz Celsus opisał łuszczycę w dzisiejszym rozumieniu pod nazwą "impetigo". Słowa "psoriasis" stosowanego w dermatologii na określenie swędzących zmian skórnych przy łuszczycy użył po raz pierwszy Galen. Długo odrębne schorzenia skóry lub zakaźne choroby ogólnoustrojowe, manifestujące się m.in. na skórze, traktowane były jako jedna jednostka chorobowa. Łuszczycę jako odrębne schorzenie zdefiniował w XX stuleciu Robert Willian. Jeszcze do połowy XIX wieku mylono ją z trądem i chorych izolowano.
Obraz kliniczny.
Charakterystycznym objawem łuszczycy są owalne bądź okrągłe, czerwonobrunatne lub zaróżowione, płaskie grudki o wyrazistych brzegach i zróżnicowanej wielkości pokryte srebrzystą lub srebrzystoszarą, nawarstwiającą się łuską, powstałą w wyniku zrogowacenia ognisk chorobowych. Zmiany mają czasem tendencję do zlewania się. Wykwity występują najczęściej na skórze prostowników kończyn (głównie łokci i kolan), okolicy kości krzyżowej, okolicy pośladkowej, na owłosionej skórze głowy oraz skórze stóp i dłoni. Cechą charakterystyczną zmian w obrębie owłosionej skóry głowy jest ich przechodzenie na gładką skórę czoła, karku czy za uszami. Najczęściej spotykaną, ze względu na obraz kliniczny, formą jest łuszczyca zwykła ("psoriasis vulgaris"), na którą zapada ok. 90% chorych.
Nasilenie choroby jest zróżnicowane: od form z nielicznymi, niewielkimi wykwitami skórnymi, wielkości łebka od szpilki, po ciężkie postacie choroby, charakteryzujące się zmianami zapalnymi i wysiękowymi, często przybierającymi formę uogólnioną (erytrodermia łuszczycowa).
U około 5–20% chorych pojawia się postać stawowa łuszczycy ("psoriasis arthropatica") w której dochodzi do łuszczycowego zapalenia stawów.
Niekiedy łuszczyca bywa mylona z atopowym zapaleniem skóry.
Czynniki wyzwalające manifestację choroby.
Do najczęściej wymienianych czynników wywołujących łuszczycowe reakcje skórne należą:
U wielu pacjentów alkohol, nadwaga, niedobór snu, nikotyna, nieodpowiednie kosmetyki, ciasne, niewygodne ubranie z syntetycznych materiałów, uniemożliwiające skórze oddychanie lub nadmierna higiena, powodują zaostrzenie objawów chorobowych.
Również źle przeprowadzona, zbyt agresywna terapia może spowodować pogorszenie stanu skóry.
Charakterystyka typów łuszczycy.
Łuszczyca pospolita.
Jest najczęściej występującą formą łuszczycy. Dotyczy 80 do 90% osób chorych na łuszczycę. Łuszczyca pospolita typowo objawia się w postaci wypukłych obszarów rozognionej skóry pokrytych srebrnobiałą łuską.
Łuszczyca stawowa.
Łuszczyca stawowa ("psoriasis athropatica") lub inaczej łuszczycowe zapalenie stawów jest jedną z groźniejszych form łuszczycy, należącą do grupy tzw. spondyloartropatii seronegatywnych. Powoduje ona przewlekłe zapalenia stawów, a objawy zapalenia dotyczą również przylegających struktur, takich jak ścięgna, kaletki maziowe i tkanka podskórna. Może prowadzić do trwałego kalectwa. Zazwyczaj jest ona połączona z inną formą tej choroby, objawiającą się zmianami skórnymi, jednak zdarza się, że zmiany skórne pojawiają się później i mogą też być niewielkie. Zmiany skórne poprzedzają objawy stawowe w około 75% przypadków. Typowo, objawy skórne choroby pojawiają się na 10 lat przed początkiem dolegliwości stawowych. Choroba dotyczy 0,02–0,1% populacji i najczęściej ujawnia się ok. 40 r.ż..
Wyróżnia się pięć głównych postaci łuszczycowego zapalenia stawów (dwie pierwsze stanowią większość przypadków):
Czasami nie można wyodrębnić jednej postaci choroby, różne postaci choroby mogą się również na siebie nakładać.
Charakterystycznymi objawami łuszczycowego zapalenia stawów w obrębie narządu są:
Łuszczyca kropelkowata.
Charakteryzuje się licznymi, małymi i owalnymi (kropelkowatymi) punkcikami (od wielkości łebka szpilki do maksymalnie 1–2 cm). Te liczne ogniska łuszczycy występują na dużych powierzchniach takich jak tułów. Ta postać jest powiązana z paciorkowym zapaleniem gardła lub innymi infekcjami.
Łuszczyca plackowata.
Duże, zlewające się wykwity. Zmiany żywoczerwone, ogniska okrągłe lub owalne, często pokryte srebrzystobiałą łuską ze względu na przyspieszony proces rogowacenia w obrębie tarcz chorobowych.
Łuszczyca odwrócona.
("Psoriasis Inversa"): Zajmuje powierzchnie zgięciowe, np. stawów łokciowych lub kolanowych. Zmiany mogą mieć charakter sączący. Nie wykazują obecności łuski. Ten typ łuszczycy częściej występuje u osób w starszym wieku.
Łuszczyca krostkowa.
Objawia się w postaci krost wypełnionych jałową treścią ropną. Skóra okolicy wykwitowej jest objęta odczynem zapalnym. Zmiany są tkliwe i występują na rumieniowym podłożu. Łuszczyca krostkowa jest zlokalizowana na dłoniach, stopach lub rzadziej – występuje w postaci uogólnionej, z rozległymi „łatami”.
Łuszczyca krostkowa uogólniona.
(Łuszczyca typu von Zumbusha) Postać łuszczycy występująca głównie u dorosłych, o najcięższym przebiegu. Wysiewowi zmian towarzyszy wysoka gorączka, osłabienie, zły stan ogólny, w części przypadków z zagrożeniem życia włącznie. Pojawiające się w przeciągu kilku godzin (&lt; 24 godz.) ropne krosty występują na podłożu rumieniowym i są zgrupowane w pakiety. Obecny jest objaw Nikolskiego. We krwi stwierdza się leukocytozę. Objawy są podobne do toksycznej nekrolizy naskórka (zespół Lyella). Schorzenie grozi poważnymi powikłaniami – amyloidozą nerek, zgonem.
Łuszczyca krostkowa dłoni i stóp.
("psoriasis pustulosa palmoplantaris") Rzadka postać łuszczycy, występująca częściej u kobiet niż u mężczyzn (4:1). Choroba zazwyczaj rozpoczyna się w 50–60 r.ż. Wykwity pojawiają się falowo na dłoniach i stopach – najczęściej na kciuku i palcu V, po stronie zginaczy palców, na piętach i łuku stopy. Choroba zazwyczaj nie obejmuje dystalnych części palców dłoni i stóp.
Acrodermatitis continua Hallopeau.
Występują zmiany zlewne rumieniowe-złuszczające i krostkowe, ograniczone do dystalnych części palców rąk.
Łuszczyca paznokci.
Łuszczyca paznokci ("psoriasis unguium") cechuje się obecnością poprzecznych rowków i zagłębień w płytce paznokciowej (niczym w naparstku – skutek zniszczenia łożyska paznokcia), hiperkeratozą podpaznokciową, onycholizą i obecnością żółto-brązowych plam pod płytką paznokciową – patognomonicznych dla łuszczycy tzw. plam olejowych. Płytki mogą być kruche i łamliwe. Może też dojść do onycholizy. Łuszczyca paznokci występuje u 25% chorych – dotyczy 75–86% przypadków łuszczycy stawowej i 20–30% łuszczycy zwyczajnej. Mylona jest z grzybicą paznokci.
Łuszczyca wysiękowa.
Zmiany nietypowe, zlokalizowane w fałdach skórnych (pachowe, pachwinowe) oraz w okolicach narządów płciowych.
Łuszczyca zastarzała.
Zmiany pogrubiałe, pokryte grubą warstwą srebrzystobiałej łuski o hiperkeratotycznej powierzchni; często zmiany utrzymują się miesiącami lub latami.
Łuszczyca brodawkująca.
Charakteryzuje się brodawkowatym, nierównomiernym przerostem naskórka o wzmożonym rozwoju.
Łuszczyca brudźcowa.
Zadawniona postać łuszczycy wysiękowej, ta sama lokalizacja zmian skórnych; strupy są przerosłe, nawarstwione i wilgotne.
Erytrodermia łuszczycowa.
Dotyczy rozległego zapalenia i łuszczenia się skóry na dużych powierzchniach ciała. U chorych w wielu przypadkach stwierdza się tylko niewielkie rezerwy skóry niezmienionej chorobowo. Możliwe jest współwystępowanie uporczywego świądu, obrzęku oraz bólu. Często jest rezultatem zaostrzenia się łuszczycy pospolitej, szczególnie następującego nagłego cofnięcia leczenia ogólnoustrojowego. Często ma ciężki przebieg, z wysoką temperaturą, utrata płynów, zaburzeniami wodno-elektrolitowymi i wtórnymi zakażeniami.
Terapia.
Farmakoterapia.
Leczenie zewnętrzne.
W przypadku łuszczycy zwykłej jest zwykle wystarczające, ale w lżejszych postaciach łuszczycy, obejmujących do 25% powierzchni ciała. Ma na celu usunięcie łusek, a następnie zahamowanie nadmiernej proliferacji naskórka. Ocenia się, że około 70% chorych można leczyć jedynie środkami do stosowania miejscowego.
Leczenie ogólne.
Leczenie ogólne zaleca się po nieskutecznej terapii miejscowej oraz w ciężkich przypadkach zachorowania. Leczenie łuszczycy lekami ogólnoustrojowymi najogólniej można określić jako immunosupresję. Jest ono jednak obarczone ryzykiem wystąpienia poważnych objawów ubocznych (uszkodzenie czynności wątroby i nerek, immunosupresja szpiku, nadciśnienie tętnicze). Stosuje się preparaty:
Nie należy włączać glikokortykosteroidów o działaniu ogólnoustrojowym, gdyż może to spowodować wysiew łuszczycy krostkowej uogólnionej. Wyjątkiem jest łuszczyca zwyczajna zmierzająca do erytrodermii. Dozwolone jest stosowanie glikokortykosteroidów przez 2–4 dni w warunkach ambulatoryjnych w celu opanowania stanu zapalnego.
W 2018 roku, na skutek odkrycia nowego szlaku metabolicznego, którego skutkiem są niektóre objawy łuszczycy pospolitej, amerykańska FDA zaproponowała zastosowanie w terapii przeciwciał monoklonalnych wymierzonych w interleukinę 17 (sekukinumab, iksekizumab i brodalumab) oraz 23 (guselkumab i tyldrakizumab).
Inne sposoby leczenia.
Spożywanie oleju rybiego może mieć umiarkowany wpływ na objawy łuszczycy.

</doc>
<doc id="200968" url="https://pl.wikipedia.org/wiki?curid=200968" title="Pokój utrechcki">
Pokój utrechcki

Pokój utrechcki – porozumienie zawarte 11 kwietnia 1713 w Utrechcie (Holandia), kończące hiszpańską wojnę sukcesyjną (1701–1714). Bezpośrednią przyczyną podpisania pokoju była śmierć cesarza Józefa I Habsburga (17 kwietnia 1711) i objęcie tronu przez jego młodszego brata Karola VI Habsburga, pretendenta do korony Hiszpanii. Pozostałe kraje koalicji antyburbońskiej zaczęły się obawiać odrodzenia potęgi Habsburgów z czasów Karola V (1500–1558).
Uczestnikami kongresu były: Wielka Brytania wraz z Księstwem Hanoweru, Republika Zjednoczonych Prowincji, Francja, Hiszpania, Bawaria, Prusy i Sabaudia oraz inni, pomniejsi uczestnicy koalicji.
Postanowienia.
Z okazji pokoju w Utrechcie Georg Friedrich Händel skomponował uroczyste "Te Deum" oraz "Jubilate"; obydwa utwory zostały wykonane 7 lipca 1713 roku w katedrze św. Pawła w Londynie. Z tej samej okazji William Croft skomponował dwie ody "With Noise of Cannon" i "Laurus cruentas".

</doc>
<doc id="200970" url="https://pl.wikipedia.org/wiki?curid=200970" title="Polski Fiat 126p Bis">
Polski Fiat 126p Bis



</doc>
<doc id="200977" url="https://pl.wikipedia.org/wiki?curid=200977" title="Platerówka">
Platerówka

Platerówka (niem. "Nieder Linde", w 1945 "Platerowo", potem "Lipy Dolne", następnie do 29 marca 1962 "Zalipie Dolne") – wieś w Polsce położona w województwie dolnośląskim, w powiecie lubańskim, w gminie Platerówka. 
Położenie.
Platerówka to wieś łańcuchowa o długości około 1,5 km, leżąca na Pogórzu Izerskim, w dolinie strumienia Lipa, na wysokości około 280–320 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Powstała najprawdopodobniej w XIII wieku, chociaż pierwsze wzmianki o niej pochodzą z 1334 roku. W latach 1945–1954 siedziba gminy Zalipie Dolne. Miejscowość jest miejscem osiedlenia żołnierzy 1. Samodzielnego Batalionu Kobiecego im. Emilii Plater. W Szkole Podstawowej w Platerówce znajduje się Izba Pamięci Samodzielnego Batalionu Kobiecego im. Emilii Plater.
Współczesność.
Większość mieszkańców pracuje w sąsiedniej Kopalni i Elektrowni "Turów". Na terenie gminy działa straż pożarna, która posiada dwa wozy strażackie.
Zabytki.
Do wojewódzkiego rejestru zabytków wpisane są obiekty:
Inne zabytki:

</doc>
<doc id="200979" url="https://pl.wikipedia.org/wiki?curid=200979" title="The Song Remains The Same">
The Song Remains The Same



</doc>
<doc id="200980" url="https://pl.wikipedia.org/wiki?curid=200980" title="The Song Remains the Same">
The Song Remains the Same

The Song Remains the Same – dwupłytowy album brytyjskiej grupy rockowej Led Zeppelin, zawierający muzykę z filmu koncertowego o tej samej nazwie.
Album został nagrany podczas trzech wieczornych koncertów w Madison Square Garden w Nowym Jorku, odbywających się w ramach trasy promującej "Houses of the Holy".

</doc>
<doc id="200981" url="https://pl.wikipedia.org/wiki?curid=200981" title="Kąt między dwiema prostymi">
Kąt między dwiema prostymi



</doc>
<doc id="200982" url="https://pl.wikipedia.org/wiki?curid=200982" title="Walter Hallstein">
Walter Hallstein

Walter Hallstein (ur. 17 listopada 1901 w Moguncji, zm. 29 marca 1982 w Stuttgarcie) – niemiecki polityk, profesor prawa międzynarodowego, pierwszy przewodniczący Komisji EWG w latach 1958–1967.
Życiorys.
Hallstein był synem protestanckiego inspektora budowlanego w Moguncji. Studiował prawo i nauki polityczne w Bonn, Berlinie i Monachium. Po ukończeniu studiów w 1925 r. rozpoczął pracę jako asystent profesora na Uniwersytecie Humboldtów w Berlinie. Od 1927 był egzaminatorem na Uniwersytecie w Rostocku, a dwa lata później został wykładowcą. Począwszy od 1930 r. był przez dziesięć lat kierownikiem tamtejszej katedry prawa prywatnego i prawa spółek, zyskując sławę eksperta w tej dziedzinie. Później objął stanowisko profesora na Uniwersytecie Frankfurckim, jednak w 1942 r. został wcielony do niemieckiej armii. W 1944 r. trafił do alianckiej niewoli i został przetransportowany do obozu dla jeńców wojennych w Stanach Zjednoczonych. Tam uruchomił swoisty obozowy uniwersytet, aby przybliżać współwięźniom wiedzę prawniczą, w tym także dotyczącą ich praw.
W latach 1950–1951 szef Urzędu Kanclerskiego. Twórca doktryny Hallsteina, zakładającej de facto nieuznanie przez Republikę Federalną Niemiec powstałych po II wojnie światowej państw komunistycznych, m.in. Polskiej Rzeczypospolitej Ludowej oraz Niemieckiej Republiki Demokratycznej.
Inicjator Wspólnot Europejskich i struktur unijnych. Jeden z twórców wizerunku i głównych nurtów politycznych współczesnej Unii Europejskiej.

</doc>
