<doc id="200983" url="https://pl.wikipedia.org/wiki?curid=200983" title="Metal Gear Solid">
Metal Gear Solid

Metal Gear Solid (jap. メタルギアソリッド, "Metaru Gia Soriddo", potocznie MGS) – gra komputerowa wydana w 1998 roku przez japońskie studio Konami na konsolę PlayStation. Jej gatunek został określony przez producenta jako "taktyczna akcja szpiegowska". Została zaprojektowana, wyreżyserowana oraz wyprodukowana przez Hideo Kojimę i jest bezpośrednią kontynuacją "Metal Gear" oraz "" wydanych w Japonii na komputery osobiste MSX 2.
Głównym protagonistą gry jest Solid Snake, żołnierz, który infiltruje bazę nuklearną w celu neutralizacji zagrożenia terrorystycznego pochodzącego z tajnej jednostki sił specjalnych – Foxhound. Snake musi uwolnić dwóch zakładników: szefa agencji DARPA i prezesa firmy zbrojeniowej ArmsTech, zmierzyć się z terrorystami i powstrzymać ich przed rozpoczęciem ataku nuklearnego. Przerywniki filmowe zostały oparte na silniku graficznym gry, a wszystkie postacie w niej występujące otrzymały dubbing profesjonalnych aktorów.
Gra została bardzo wysoko oceniona przez recenzentów, zdobywając najwyższe noty. Osiągnęła ponadto komercyjny sukces, sprzedając się w liczbie ponad 6 milionów egzemplarzy. "Metal Gear Solid" jest uważana przez wielu krytyków za jedną z najlepszych i najważniejszych gier wszech czasów, a także jest często postrzegana jako tytuł, który pomógł spopularyzować gatunek skradanek. Sukces komercyjny tytułu doprowadził do wydania wersji rozszerzonej na PlayStation i PC, zatytułowanej "Metal Gear Solid: Integral" oraz remake’u, "Metal Gear Solid: Twin Snakes" wydanego ma konsolę Nintendo GameCube. "Metal Gear Solid" dał również początek licznym sequelom, prequelom i spin-offom, wliczając w to m.in. kilka gier, słuchowisko radiowe, komiksy oraz powieści. Metal Gear Solid pojawił się także na PlayStation Classic.
Fabuła.
Postacie.
Głównym bohaterem "Metal Gear Solid" jest Solid Snake, legendarny żołnierz odpowiedzialny za wykonanie wielu zadań o tajnym charakterze. W czasie wykonywania swojej misji Snake otrzymuje wsparcie i doradztwo poprzez "codec". Pułkownik Roy Campbell, były oficer dowodzący Solid Snake’a, udziela mu rad dotyczących celów misji oraz taktyki. Początkowo ukrywa on przed Snake'iem wiele tajemnic, by wraz z postępem w rozgrywce stopniowo je ujawniać. Naomi Hunter jest odpowiedzialna za porady lekarskie, a Nastasha Romanenko dostarcza informacji o znalezionych przedmiotach i broni. Pomocą służą też Master Miller, były instruktor musztry i trener szkoły przetrwania oraz Mei Ling, która wynalazła system radarowy używany podczas misji. Gracz może się też z nią połączyć, jeśli chce zapisać swój postęp w grze.
Głównym antagonistą gry jest Liquid Snake, lider organizacji terrorystycznej powstałej z Foxhound oraz genetyczny brat Solid Snake’a. W skład elitarnej jednostki sił specjalnych Foxhound wchodzą eksperci specjalizujący się w wykonywaniu unikalnych zadań. Są to Revolver Ocelot, rewolwerowiec używający Colt Single Action Army będący ekspertem od przesłuchań, Sniper Wolf – mistrzyni wśród snajperów, Vulcan Raven – szaman pochodzący z Alaski, uzbrojony w działko M61, Psycho Mantis – ekspert od psychokinezy umiejący czytać w ludzkich umysłach oraz Decoy Octopus – mistrz kamuflażu.
Innymi postaciami pojawiającymi się w grze są Meryl Silverburgh, siostrzenica pułkownika Campbella, będąca początkującym żołnierzem przebywającym na wyspie podczas wybuchu rebelii, Dr. Hal ‘Otacon’ Emmerich – główny programista Metal Gear REXa oraz „Ninja”, tajemniczy cybernetyczny agent, który sam siebie nie określa ani jako przyjaciela, ani jako wroga w stosunku do Solid Snake’a.
Opis fabuły.
Wydarzenia w grze rozgrywają się w 2005 roku, sześć lat po wydarzeniach z "Metal Gear 2: Solid Snake". Siły Specjalne Następnej Generacji ("Next-Generation Special Forces") dowodzone przez elitarny oddział żołnierzy Foxhound przejmują bazę nuklearną na wyspie Shadow Moses w archipelagu Wysp Lisich (Fox Islands) na Alasce. Rebelianci prowadzeni przez najemnika, znanego jako Liquid Snake, są tym samym w posiadaniu broni jądrowej – mecha o nazwie Metal Gear REX i grożą rządowi USA atakiem nuklearnym, jeśli nie otrzymają miliarda dolarów oraz ciała najpotężniejszego żołnierza wszech czasów, Big Bossa, w ciągu 24 godzin. Planują wykorzystać je do wzmocnienia genów przyszłych żołnierzy sił specjalnych, eliminując te najsłabsze, a pozostawiając jedynie „geny żołnierzy”.
Na prośbę ministra obrony, emerytowany pułkownik Roy Campbell wraca do służby, aby dowodzić operacją. Postanawia on ponownie zwerbować do akcji Solid Snake'a. Jego zadaniem jest uratowanie dwóch zakładników – Donalda Andersona (szef DARPA) oraz Kennetha Bakera (prezes firmy zbrojeniowej ArmsTech), poznanie gotowości terrorystów do ewentualnego ataku nuklearnego oraz powstrzymanie ich, jeśli posiadają taką możliwość. Córka płk. Campbella – wtedy uważana za jego siostrzenicę – Meryl Silverburgh również jest przetrzymywana w bazie z powodu odmowy przyłączenia się do rebelii. Snake dostaje się do obiektu poprzez otwór wentylacyjny, po czym odnajduje Andersona uwięzionego w celi. Informuje on protagonistę o obecności Metal Gear REXa na terenie bazy, o dwóch kodach potrzebnych do aktywacji jego głowic nuklearnych oraz o specjalnej karcie PAL ("Powered Access License") będącej alternatywą dla kodów. Chwilę później Anderson umiera na atak serca. Więzionej w sąsiedniej celi Meryl udaje się uwolnić, po czym wraz ze Snake'iem walczy ze strażnikami. Po odparciu ataku ucieka, ponieważ nie jest świadoma, że człowiek, któremu właśnie pomogła to legendarny Solid Snake. Następnie Snake odnajduje Bakera. Podczas uwalniania go, pojawia się Revolver Ocelot i wyzywa komandosa na pojedynek, który zostaje przerwany przez tajemniczego cyborga ninja, który odcina prawą rękę Ocelota. Baker przekazuje Snake’owi informacje o projekcie Metal Gear i radzi mu, aby skontaktował się z Meryl, która posiada jego kartę PAL po czym, podobnie jak Anderson, umiera na atak serca.
Snake kontaktuje się z Meryl poprzez "codec" i dowiaduje się jak dotrzeć do projektanta Metal Geara, doktora Hala „Otacona" Emmericha. W drodze do podziemnego laboratorium, miejsca badań doktora, Snake odbiera anonimowe połączenie. Tajemniczy głos przedstawia się jako „Deepthroat” i ostrzega o nadchodzącej zasadzce. Zaraz po tej informacji, Snake zostaje zaatakowany przez czołg prowadzony przez Vulcan Reaven’a, ale udaje mu się go zniszczyć (tym samym chwilowo powstrzymując wroga), po czym rusza w dalszą podróż. Lokalizuje Otacona w jego laboratorium i ponownie spotyka cybernetycznego ninja, w którym rozpoznaje dawnego kompana – Gray Foxa, o którym sądził, że nie żyje. Otacon zgadza się pomóc Snake’owi zdalnie, używając specjalnego kamuflażu, który pozwala mu pozostać niewidocznym. Snake spotyka się z Meryl, która przekazuje mu kartę PAL Bakera. W drodze do podziemi bazy Meryl zostaje opętana przez psychokinetyczne moce Psycho Mantisa i próbuje zabić Snake’a, jednak ten pokonuje Mantisa. Umierający oponent otwiera Snake’owi tajne przejście oraz informuje go m.in., że zajmuje on „szczególne miejsce” w sercu Meryl. U wejścia do podziemi, dwójka zostaje zaatakowana przez Sniper Wolfa – Meryl zostaje postrzelona, a Snake porwany.
Liquid utwierdza uwięzionego Snake'a w przekonaniu, że są braćmi bliźniakami. Snake jest następnie torturowany przez Ocelota, a gracz może wybrać, czy dalej opierać się torturom. Gdy Snake zostaje zabrany do celi, odkrywa ciało Andersona w stanie zaawansowanego rozkładu. Ostatecznie Snake ucieka z celi. Docierając do wieży łączności zostaje zaatakowany przez śmigłowiec pilotowany przez Liquida, jednak szybko go pokonuje. Po wydostaniu się z wieży po raz kolejny atakuje Sniper Wolf. Tym razem jednak Snake pokonuje ją i zabija – ku rozpaczy Otacona, który był w niej potajemnie zakochany.
W drodze do hangaru, w którym trzymany jest Metal Gear REX, Snake zostaje zmuszony do walki z Vulcan Ravenem. Protagonista pokonuje przeciwnika na terenie chłodni. Umierając, Raven ujawnia, że człowiekiem, który zmarł wcześniej na oczach Snake’a, nie był Anderson, ale Decoy Octopus, członek Foxhound i mistrz kamuflażu. Raven zostawia Snake'a z tajemniczym przesłaniem jego brutalnej przyszłości, po czym zostaje pożarty przez kruki.
Infiltrując hangar, Snake podsłuchuje Liquida i Ocelota przygotowujących sekwencję uruchomienia Metal Gear REXa. Myśląc, że dezaktywuje go za pomocą trzykrotnego użycia karty PAL, Snake tak naprawdę uruchamia Metal Geara. Liquid łączy się przez "codec" ze Snake'iem informując go, że od początku operacji udawał Master Millera – jednego z ludzi wspierających misję. Okazuje się, że cała misja była zmanipulowana przez rebeliantów tak, aby Snake nieświadomie pomógł im w uruchomieniu broni jądrowej. Ujawnia ponadto, że zarówno on jak i Snake są „produktami” sponsorowanego przez rząd projektu z lat 70. o nazwie "Les Enfants Terribles", mającego na celu sklonowanie Big Bossa. Liquid wyjaśnia też, że Snake otrzymał wszystkie geny dominujące, a on wszystkie recesywne. Snake dowiaduje się też, dlaczego naprawdę został wysłany na tę misję – przeprogramowany wirus FoxDie, którego Snake jest nosicielem, mógłby zabić wszystkich członków Foxhound (zarówno protagonistę jak i Liquida), tym samym pozwalając rządowi odzyskać Metal Gear REXa nietkniętego.
Liquid Snake przejmuje kontrolę nad Metal Gear REXem i rozpoczyna się walka. Pojawia się Grey Fox, któremu udaje się zniszczyć osłonę radarową mecha, ale zaraz po tym zostaje zabity. Snake’owi udaje się zniszczyć Metal Gear REXa, po czym staje do walki oko w oko z Liquidem, którą wygrywa. W zależności od tego, czy gracz opierał się wcześniej torturom Ocelota, czy też się im poddał, do Snake’a dołącza Meryl lub Otacon i razem podejmują się ucieczki z bazy w jeepie przez podziemny tunel. Dwójkę bohaterów goni również zmotoryzowany Liquid. Po zderzeniu obu pojazdów przy wjeździe do tunelu, Liquid celuje z pistoletu w Snake’a, jednak zanim udaje mu się wystrzelić – ginie pod wpływem działania wirusa FoxDie. Pułkownik Campbell, na krótko odsunięty od dowodzenia misją, odwołuje nuklearny atak powietrzny, który miał zatrzeć dowody wydarzeń na wyspie Shadow Moses oraz oficjalnie ogłasza Snake’a zabitym w akcji, aby nie dopuścić rządu USA do rozpoczęcia poszukiwań protagonisty w przyszłości.
W ostatniej scenie w grze wychodzi na jaw, że to Solid Snake posiadł wszystkie geny recesywne Big Bossa, a Liquid wszystkie dominujące. Nie wiadomo ile czasu pozostało Snake’owi, zanim zabije go wirus FoxDie. Ocelot okazuje się podwójnym agentem działającym na zlecenie prezydenta Stanów Zjednoczonych. Jego zadaniem było pozyskanie dysku Bakera zawierającego specyfikacje Metal Geara i dostarczenie go prezydentowi oraz pozbycie się każdego, kto dowiedziałby się o motywach jego działania, co było prawdziwym powodem, dla którego szefa DARPA zginął podczas przesłuchania.
Rozgrywka.
Pomimo faktu, że środowisko gry jest stworzone w pełnym 3D, rozgrywka w "Metal Gear Solid" jest tak naprawdę podobna do tej ze swojej poprzedniczki "Metal Gear 2: Solid Snake" stworzonej w technice 2D. Gracz musi prowadzić Solid Snake’a poprzez kolejne lokacje bez pozostania wykrytym przez wrogów. Wykrycie następuje w momencie wejścia bohatera prowadzonego przez gracza w pole widzenia wroga, co z kolei uruchamia alarm, który przyciąga uzbrojonych wrogów. Taki stan określany jest w grze jako „alert mode", a gracz musi znaleźć schronienie i pozostać niewykrytym, co daje początek „evasion mode". Kiedy licznik „evasion mode" osiągnie zero, gra powraca do trybu „infiltration mode", gdzie wrogowie ponownie nie zdają sobie sprawy z obecności Solid Snake’a. Radar, wyświetlający położenie wrogów oraz ich pole widzenia, który towarzyszy graczowi podczas standardowej rozgrywki, jest niedostępny podczas trybu alarmu oraz unikania.
Aby pozostać niewykrytym, gracz może posługiwać się różnymi technikami, wykorzystując zarówno umiejętności Snake’a, jak i otaczające go środowisko. Gracz może się czołgać, przylegać do ścian, nurkować, chować się w pudłach czy odwracać uwagę wrogów. Kamera ustawiona jest pod pewnym kątem nad głową protagonisty, często zmienia swój kąt, aby dać graczowi najlepszy widok na infiltrowany obszar. Solid Snake może również korzystać z wielu przedmiotów i gadżetów, takich jak noktowizor czy pistolet z usypiającymi strzałkami. Rozgrywka "Metal Gear Solid" stawia bardziej na cichą eksplorację lokacji i omijanie przeciwników oraz kamer, a wdanie się w regularną walkę najczęściej przynosi jedynie liczne szkody dla gracza.
Postęp w grze jest przerywany przez przerywniki filmowe, pojedynki z bossami oraz rozmowy prowadzone przez tzw. "codec". Walki z bossami są unikalne i każdy z nich posiada jakiś słaby punkt, którego atakowanie umożliwia jego pokonanie, lub znacznie to ułatwia. Korzystanie z "codecu" umożliwia połączenie się z określonymi ludźmi mogącymi pomóc Snake’owi. Pozwala to chociażby na zapisywanie stanu gry czy też uzyskanie opisu nowo zdobytej broni. Rozmowy prowadzone przez "codec" pomagają również naświetlić złożoną fabułę gry.
Każdorazowe ukończenie gry daje graczowi wgląd do statystyk opisujących jego rozgrywkę oraz wystawia ocenę opartą o te statystyki w postaci „kryptonimu” – zazwyczaj jest to nazwa jakiegoś zwierzęcia.
Po raz pierwszy w serii "Metal Gear" dostępny był tryb treningowy, zwany „VR Mode”. W trybie tym gracz mógł ćwiczyć techniki ukrywania się, używanie broni oraz skradanie. Oprócz elementów skradankowych w grze są określone momenty, które wymuszają wymianę ognia z nieprzyjacielem – zarówno z perspektywy trzeciej, jak i pierwszej osoby.
Obsada.
Większość aktorów podkładających głos pod postacie w wersji angielskiej posłużyło się pseudonimami, gdyż nikt z obsady nie wiedział, czy projekt był wspomagany przez SAG. Tylko trzech aktorów użyło swojego prawdziwego imienia i nazwiska.
Tworzenie.
Kojima pierwotnie planował wydanie trzeciej gry z serii "Metal Gear" na 3DO Interactive Multiplayer w 1994 roku, pod tytułem Metal Gear 3. Grafiki koncepcyjne przedstawiające Solid Snake’a, Meryl Silverburgh (postać pojawiła się później w grze przygodowej "Policenauts") oraz zespół Foxhound zostały stworzone przez grafika Yoji Shinkawe i zawarte w "Policenauts: Pilot Disk" wydanym w kwietniu 1995 roku. Wydanie "Pilot Disk" poprzedziło premierę pełnej wersji gry "Policenauts" na konsolę 3DO, która nastąpiła pięć miesięcy później. Jednakże ze względu na coraz mniejsze wsparcie dla 3DO Interactive Multiplayer produkcja gry została przeniesiona na PlayStation, wkrótce po tym jak wydane zostało "Policenauts".
Roboczy tytuł Metal Gear 3 został wkrótce zastąpiony przez "Metal Gear Solid". Było to spowodowane świadomością, że dwie pierwsze części serii wydane na komputery MSX 2 nie były zbyt dobrze znane. Kojima użył słowa „Solid”, które zostało wybrane ze względu na fakt, że jest to trzecia część serii, wykorzystuje trójwymiarową grafikę komputerową oraz w odniesieniu do Solid Snake’a, czyli głównego bohatera. Kontynuacje gry również noszą tytuły rozpoczynające się od głównego członu – Metal Gear Solid, a ich numeracja pomija pierwsze dwa tytuły serii, odnosząc się do opisywanej gry jako pierwszej.
Prace nad "Metal Gear Solid" rozpoczęły się w połowie 1995 roku, z zamiarem stworzenia „najlepszej gry w historii PlayStation”. Pierwotnie planowana była wersja na Nintendo 64, ale skończyło się jedynie na zamiarach i krótkim artykule na jej temat zamieszczonym przez GameSpot. Twórcy chcieli stworzyć realistyczną rozgrywkę, która jednocześnie daje dużo przyjemności i trzyma gracza w napięciu. W początkowych etapach produkcji twórcy korzystali z pomocy oddziału SWAT z Huntington Beach, którzy demonstrowali im swoje pojazdy, bronie i materiały wybuchowe. Ekspert od broni palnej, Motosada Mori został również wykorzystany jako techniczny doradca, co zaowocowało wizytą twórców gry w Fort Irwin oraz na strzelnicy Stembridge Gun Rentals. Kojima stwierdził, że „jeśli gracz nie nabierze złudnego przekonania, że świat gry jest prawdziwy, to nie ma sensu jej w ogóle tworzyć”. Aby tak się stało, producenci pojedynczo dostosowywali każdy, nawet najmniejszy szczegół świata przedstawionego w "Metal Gear Solid".
Kojima stworzył wszystkie postacie w "Metal Gear Solid". Modyfikacje i mechanika zostały wykonane przez artystę konceptualnego Yoji Shinkawe. Według Shinkawy, budowa ciała Solid Snake’a została oparta na Jean-Claude Van Dammie, a wygląd jego twarzy wzorowany na Christopherze Walkenie. Postacie zostały stworzone przez grafików na podstawie szkiców oraz glinianych modeli wykonanych przez Shinkawe. Kojima chciał osiągnąć większą interakcję z obiektami i otoczeniem, choćby poprzez umożliwienie graczowi chowania ciał przeciwników w różnych miejscach. Dodatkowo chciał zaimplementować w grze system, który na bieżąco modyfikuje elementy odtwarzanego podkładu muzycznego, takie jak tempo oraz frakturę, w zależności od wydarzeń mających aktualnie miejsce, zamiast przełączania na inny, gotowy już utwór. Mimo że nie udało mu się wprowadzić tych zmian, to zostały one wykorzystane w "Metal Gear Solid 2: Sons of Liberty" już na PlayStation 2.
Za ścieżkę muzyczną do gry odpowiada japoński kompozytor TAPPY. Końcowy utwór "The Best is Yet to Come" skomponowała Rika Muranaka, w wykonaniu wokalistki Aoife Ní Fhearraigh.
"Metal Gear Solid" została po raz pierwszy pokazana publicznie na targach gier E3 w 1997 roku jako krótki film. Dopiero na targach Tokyo Game Show w 1998 roku, po raz pierwszy zostało zaprezentowane grywalne demo. W tym samym roku gra została wydana na rynku japońskim, czemu towarzyszyła kampania reklamowa zakrojona na szeroką skalę. Na reklamy w telewizji oraz w prasie, pokazy w sklepach i wersje demo wydano 8 milionów dolarów. Szacuje się, że przed wydaniem gry w 1998 roku do dystrybucji trafiło 12 milionów kopii wersji demonstracyjnej gry.
Odbiór.
"Metal Gear Solid" okazała się sukcesem komercyjnym, sprzedając się w liczbie sześciu milionów egzemplarzy na całym świecie. Gra zdobyła ogromne uznanie wśród krytyków oraz recenzentów, uzyskując odpowiednio wyniki 93,24% i 94/100 w agregatorach GameRankings i Metacritic. Recenzent z PlayStation Magazine opisał ją jako wciągającą i niezapomnianą. Stwierdził także, że jest to najlepsza gra w historii. W recenzji opublikowanej przez IGN, "Metal Gear Solid" została przedstawiona jako gra, której „bliżej do perfekcji niż jakiejkolwiek innej grze na PlayStation z gatunku akcji” i nazwana „piękną, wciągającą i innowacyjną ... w każdej możliwej kategorii”. Krytyk serwisu NGamer porównał ją do „grania w wysokobudżetową produkcję akcji, tylko że jeszcze lepszą”. GamePro nazwał "Metal Gear Solid" „topową ofertą w tym sezonie i grą, w którą każdy szanujący się gracz powinien zagrać”, krytykując jednocześnie okazjonalne spadki liczby wyświetlanych na sekundę klatek animacji. GameSpot krytycznie odniósł się do łatwości, z jaką gracz może unikać wykrycia przez przeciwników, jak również długości gry, nazywając ją „bardziej dziełem sztuki niż... prawdziwą grą”. Recenzent Neo Plus nazwał grę „kolejnym tytułem milowym w dziejach gier”. "Metal Gear Solid" otrzymała nagrodę Excellence Award for Interactive Art na corocznym festiwalu Japan Media Arts Festival w 1998 roku.
"Metal Gear Solid" jest uznana za jeden z najważniejszych tytułów odpowiedzialnych za popularyzację gatunku skradanek m.in. przez redaktorów serwisów Gamasutra, The Guardian, czy Digital Spy. Pomysł, aby nieuzbrojony gracz musiał unikać wykrycia przez wrogów, a nie walczyć z nimi, został wykorzystany w wielu grach. "Metal Gear Solid" jest czasami uznawana za film w równym stopniu jak za grę z powodu długich przerywników filmowych i bardzo złożonej fabuły. Do filmu została porównana między innymi przez recenzenta serwisu GameSpot Jeffa Gerstmanna. Krytyk serwisu GameTrailers stwierdził, że "MGS" „wynalazł skradankę”, a recenzent IGN nazywał go „twórcą gatunku skradanek”. Z kolei Entertainment Weekly określiło grę jako pioniera skradanek w filmowym stylu. Gra jest często wskazywana jako jeden z najlepszych tytułów na PlayStation, pojawiając się w licznych zestawieniach najlepszych gier wideo wszech czasów.
Wydania.
Wydanie oryginalne.
Amerykańskie i europejskie wydania gry (angielskie tłumaczenie Jeremy'ego Blausteina) zawierają kilka różnic w lokalizacji w porównaniu do wersji japońskiej. Wersje te, w przeciwieństwie do japońskiej, zawierają dodatkowy poziom trudności „Extreme”, w którym m.in. przeciwnicy mają większy zasięg pola widzenia oraz wyłączony jest radar. Obecne są też dodatkowy strój dla Solid Snake’a oraz opcja „Demo Theater” umożliwiająca obejrzenie wszystkich przerywników filmowych oraz rozmów przeprowadzonych przez "codec" w trakcie gry. W Europie gra została zdubbingowana na języki: niemiecki, francuski, hiszpański i włoski. Są to dubbingi zastępujące głosy angielskie. W Japonii, Europie i wybranych krajach azjatyckich gra została wydana w limitowanej wersji jako "Metal Gear Solid Limited Edition Premium Package" (japońskie wydanie: "Metal Gear Solid Premium Package"). W Europie w skład wydania wchodziły: t-shirt, nieśmiertelniki, dwustronny plakat, zestaw metalicznych naklejek na kartę pamięci, płyta CD ze ścieżką dźwiękową z gry oraz 6 widokówek. Wersja wydana w Japonii i wybranych krajach azjatyckich nie zawiera plakatu i widokówek – w zamian oferuje książeczkę z informacjami na temat produkcji i fabuły gry, a płyta CD zawiera ścieżkę dźwiękową z pierwszych dwóch odsłon serii na MSX 2 zamiast z omawianej gry. Oryginalne wydanie gry zostało udostępnione w formie cyfrowej do kupienia z PlayStation Store w roku 2008 w Japonii i 2009 w Europie i Ameryce Północnej.
Integral.
Wydany w dniu 25 czerwca 1999 roku na PlayStation w Japonii "Metal Gear Solid: Integral" (jap. メタルギアソリッドインテグラル, "Metaru Gia Soriddo: Integuraru") jest rozszerzoną wersją, która zawiera dodatkową zawartość z oryginalnych wydań amerykańskich i europejskich gry. Japoński dubbing został zastąpiony angielskim, jednocześnie oferując wybór między japońskimi i angielskimi napisami (wszystkie inne teksty pisane w grze są nadal w języku japońskim). Dodatkowa zawartość obejmuje nowy poziom trudności „Very Easy”, po wybraniu którego gracz od początku misji ma dostęp do pistoletu maszynowego MP5 wraz z nieskończoną amunicją (zastępuje on w inwentarzu karabin FAMAS), tryb widoku z pierwszej osoby, inne drogi patroli przeciwników, dwie ukryte częstotliwości "codecu", alternatywny strój dla Meryl i kilka minigier dla PocketStation.
Wydanie "Integral" zawiera ponadto trzecią płytę „VR Disc”, na której znajduje się 300 treningowych misji w wirtualnej rzeczywistości testujących zarówno umiejętności skradania, jak i walki oraz zawierające inne, mniej typowe testy, w tym trzy misje, podczas których gracz steruje cybernetycznym ninją. Na płycie znajdują się ponadto zwiastun "Metal Gear Solid" oraz specjalny tryb „photoshoot”, w którym gracz może robić zdjęcia Mei Ling oraz Naomi. Zaliczenie wszystkich 300 treningów odblokowuje grafikę koncepcyjną mecha Metal Gear RAY, który później pojawił się w "Metal Gear Solid 2: Sons of Liberty". Japoński magazyn Famitsu ocenił "Metal Gear Solid: Integral" na 34 z 40
Zawartość „VR Disc” została wydana również w regionie PAL jako "Metal Gear Solid: Special Missions" 29 października 1999 roku. Wydanie to wymaga posiadania kopii oryginalnego "Metal Gear Solid" (wydanego w PALu). Jest to spowodowane tym, że europejskie wydania "Metal Gear Solid" zawierały jedynie język kraju, w którym się ukazały, a wydanie "Special Missions" korzysta z zapisu dialogów oraz określa język gry właśnie na podstawie kopii oryginalnej wersji "Metal Gear Solid" posiadanej przez gracza. Po uruchomieniu płyty "Special Missions" gra prosi o włożenie do konsoli pierwszego dysku oryginalnego "Metal Gear Solid" w celu załadowania danych głosowych i ustawień językowych, po czym ponownie wymagana jest wymiana płyty na "Special Missions". W Ameryce Północnej płyta z zawartością japońskiego „VR Disc” została wydana jako "Metal Gear Solid: VR Missions" również w 1999 roku, jednak nie wymagała ona posiadania oryginalnej wersji gry, by móc w nią zagrać.
"Metal Gear Solid: The Twin Snakes".
Remake "Metal Gear Solid", zatytułowany "Metal Gear Solid: The Twin Snakes", został opracowany przez Silicon Knights pod nadzorem Hideo Kojimy i wydany na konsolę GameCube w Ameryce Północnej, Japonii i Europie w marcu 2004 roku. Sama gra została w większości wyprodukowana w studiu Silicon Knights, natomiast przerywniki filmowe zostały opracowane przez wewnętrzne studio Konami i wyreżyserowane przez japońskiego reżysera Ryūheia Kitamurę. Chociaż fabuła i miejsce akcji gry pozostały niezmienione (jedynie kilka dialogów zostało zmodyfikowanych, by być bardziej wiernymi oryginalnemu japońskiemu wydaniu), różne elementy rozgrywki pochodzące z "Sons of Liberty" zostały zaimplementowane w tej wersji gry. Należą do nich np. tryb celowania z widoku pierwszej osoby oraz umiejętność zwisania ze ścian i rur. Inną zmianą była redukcja dialogowych wstawek wypowiadanych przez Mei Ling, Naomi oraz Nastashe, jak również nagranie nowych dialogów dla Gray Foxa, w którego postać wcielił się Rob Paulsen zastępując Grega Eagelsa. Również strona graficzna została podciągniętą do standardów reprezentowanych przez "Metal Gear Solid 2".

</doc>
<doc id="200987" url="https://pl.wikipedia.org/wiki?curid=200987" title="Verdana">
Verdana

Verdana – popularny krój pisma dostępny w postaci fontu TrueType, zaprojektowany przez Matthew Cartera, z hintingiem przygotowanym przez Thomasa Ricknera. Celem była maksymalna czytelność na ekranie, nawet przy niewielkim stopniu pisma. Swoją premierę Verdana miała 8 lipca 1996 roku. Nazwa pochodzi od angielskiego przymiotnika "verdant" określającego odcień zieleni. Verdana została zaprojektowana w Seattle charakteryzującym się dużą powierzchnią obszarów zieleni miejskiej.
Cechy.
Verdana cechuje się poszerzonym oczkiem i odstępami międzyliterowymi, co zapobiega optycznemu zlewaniu się liter na ekranie. Zadbano także o łatwą rozróżnialność znaków 1 (cyfra jeden), l (mała litera L) oraz I (wielka litera i).

</doc>
<doc id="200994" url="https://pl.wikipedia.org/wiki?curid=200994" title="Mapa morska">
Mapa morska

Mapa morska - rodzaj mapy będącej graficznym przedstawieniem obszarów morskich i przyległych do nich terenów przybrzeżnych.
Mapa tego typu zawiera informacje o głębokości wody, ukształtowaniu dna, przebiegu linii brzegowej, pływach, prądach, zagrożeniach nawigacyjnych, portach, mostach i wiele innych danych potrzebnych do bezpiecznej nawigacji.
Umiejętność posługiwania się mapą jest niezbędna dla nawigatora.
Odwzorowanie.
Używanie globusa ze zrozumiałych względów nie nadaje się do prowadzenia nawigacji. Z tego powodu:
Budowa mapy morskiej.
Każda mapa morska składa się z kilku ważnych informacji:
Podział map morskich.
Mapy morskie można podzielić w oparciu o skalę i treść jaką przedstawiają. Wyróżniamy głównie:
Oznaczenia na mapach morskich.
Ze względu na konieczność zaznaczania na mapach nawigacyjnych wielu istotnych dla żeglugi szczegółów, z jednoczesnym zachowaniem przejrzystości każdej z map, wprowadzono zestaw znaków i skrótów (ang. symbols and abbreviations), publikowany w broszurze Admiralicji brytyjskiej nr 5011. Znajomość znaków i skrótów jest niezbędna do prowadzenia żeglugi, gdyż duża ich część symbolizuje niebezpieczeństwa nawigacyjne niewidoczne gołym okiem lub inne ważne z punktu widzenia prowadzenia statku miejsca (np. latarnie morskie).

</doc>
<doc id="200995" url="https://pl.wikipedia.org/wiki?curid=200995" title="Lord Durham">
Lord Durham



</doc>
<doc id="200997" url="https://pl.wikipedia.org/wiki?curid=200997" title="Mistycyzm Merkawy">
Mistycyzm Merkawy



</doc>
<doc id="200998" url="https://pl.wikipedia.org/wiki?curid=200998" title="Kopice">
Kopice



</doc>
<doc id="200999" url="https://pl.wikipedia.org/wiki?curid=200999" title="Parma Calcio 1913">
Parma Calcio 1913

Parma Calcio 1913 – włoski klub piłkarski, grający w Serie B i mający siedzibę w Parmie. 
Swoje domowe mecze rozgrywa na stadionie Stadio Ennio Tardini, który może pomieścić 30 tysięcy widzów.
Historia.
Założony 27 lipca 1913 jako "Verdi FC". Nazwa klubu była hołdem ku czci Giuseppe Verdiego, znanego kompozytora, który urodził się w tym mieście. Pod koniec tego samego roku klub zmienił nazwę na "Parma FC". Do lat sześćdziesiątych klub balansował między Serie B a Serie C, by ostatecznie pod koniec dekady z niej spaść. Pobyt klubu, już pod nazwą "Parma AC", w niższych ligach trwał do lat osiemdziesiątych, gdy klub zaczął trenować Arrigo Sacchi, który awansował z Parmą do drugiej ligi. W 1990 trenerem zespołu został Nevio Scala, z którym zespół awansował do Serie A. Rozpoczął tym samym bardzo udaną dekadę dla klubu. W owym czasie w Parmie grali tacy piłkarze, jak: Fabio Cannavaro, Enrico Chiesa, Gianluigi Buffon, Hernán Crespo czy Gianfranco Zola. W 2004 roku nazwa klubu została zmieniona powtórnie na "Parma FC".
W wyniku afery związanej z prezesem Stefano Tanzim, jednocześnie właścicielem koncernu Parmalat, klub stracił głównego sponsora i od tamtego czasu balansował na krawędzi spadku z Serie A. Sytuację finansową uratowała nieco sprzedaż Alberto Gilardino do AC Milan i wyprzedaż wielu zawodników drużyny. Sezon 2007/2008 zespół zakończył na miejscu spadkowym, jednak w sezonie 2008/2009 zajął drugie miejsce w Serie B i powrócił do pierwszej ligi. Kolejne lata w wykonaniu piłkarzy Parmy nie należały do najlepszych. Dopiero w sezonie 2013/14 Parma F.C. zajęła szóste miejsce w Serie A, premiujące ją do gry w europejskich pucharach. Jednak w wyniku kontrowersyjnej decyzji dotyczącej rzekomego niespłacenia w terminie zaległości finansowych, co spowodowane było biurokratycznymi procedurami, a nie winą klubu, Gialloblu zostali wykluczeni przez UEFA z rozgrywek eliminacji Ligi Europejskiej. Odwołania od wyroku okazały się bezskuteczne. W wyniku tych wydarzeń sprzedaż klubu zapowiedział jego prezes i ulubieniec kibiców, Tommaso Ghirardi.
19 marca 2015 roku sąd orzekł bankructwo Parmy. Klubu nie było stać nawet na opłacenie rachunków za energię elektryczną, a dzień wcześniej prezydent klubu został aresztowany pod zarzutem "prania brudnych pieniędzy".
Od sezonu 2015/2016 Parma zaczęła swój powrotny marsz do najwyższej fazy rozgrywkowej. Po awansie z serie D do serie C, a następnie, w sezonie 2016/2017 do serie B, przyszedł czas na walkę o serie A. 18 maja 2018 roku po wyjazdowym zwycięstwie 2:0 nad Spezią zespół z Parmy zapewnił sobie 2 miejsce w tabeli i awans do serie A. We włoskiej prasie ten wyczyn (awans z serie D do serie A w ciągu trzech sezonów) określany był jako" dokonanie niemożliwego".

</doc>
<doc id="201001" url="https://pl.wikipedia.org/wiki?curid=201001" title="Ahmad Ujahja">
Ahmad Ujahja

Ahmad Ujahja (ur. 2 lipca 1952 w Tizi Wuzu) – algierski polityk, sekretarz generalny Zgromadzenia Narodowo-Demokratycznego w latach 1998–2013 i ponownie od 2015, premier Algierii w latach 1995–1998, 2003–2006, 2008–2012 i 2017–2019. 
Kariera polityczna.
Większość jego kariery zawodowej związana jest z algierską dyplomacją. W latach 80. pracował m.in. w misji przy ONZ w Nowym Jorku, zaś na początku lat 90. kierował ambasadą w Mali.
W przerwie między okresami swojego premierostwa był m.in. ministrem sprawiedliwości oraz mediatorem z ramienia OJA w konflikcie między Etiopią a Erytreą.
15 sierpnia 2017 prezydent Abd al-Aziz Buteflika powołał go po raz czwarty na stanowisko premiera, urząd objął oficjalnie następnego dnia. 
Ahmad Ujahja jest żonaty i ma dwoje dzieci.

</doc>
<doc id="201002" url="https://pl.wikipedia.org/wiki?curid=201002" title="System IALA">
System IALA

System IALA – Międzynarodowy Morski System Oznakowania Nawigacyjnego (MMSON). Intensywny rozwój żeglugi morskiej stał się powodem do opracowania niemal jednolitego oznakowania morskich akwenów żeglugowych. Dokonało tego Międzynarodowe Stowarzyszenie Służb Oznakowania Nawigacyjnego IALA w 1976 roku. Różnica dotycząca kolorów stosowanych w oznakowaniu bocznym spowodowała, że świat podzielono na dwa regiony: A obejmujący Europę, Afrykę, Australię i większość Azji oraz B stosowany w obu Amerykach, Japonii, Filipinach oraz Korei.
System IALA składa się z pięciu rodzajów oznakowania skonstruowanych w sposób umożliwiający łatwe rozróżnienie systemów nawet ze znacznej odległości.
Nowo wykryte niebezpieczeństwo (np. nowy wrak) zanim zostanie ogłoszone w księgach locji zostaje oznaczony znakiem "nowe niebezpieczeństwo".

</doc>
<doc id="201004" url="https://pl.wikipedia.org/wiki?curid=201004" title="Tour de Suisse">
Tour de Suisse

Tour de Suisse – wieloetapowy wyścig kolarski rozgrywany od 1933 corocznie w Szwajcarii. Od 2005 należy do najważniejszego cyklu wyścigów kolarskich na świecie – początkowo UCI ProTour, a następnie UCI World Tour.
Pierwsze edycja wyścigu dookoła Szwajcarii odbyła się w 1933 z okazji 50-lecia funkcjonowania krajowego związku sportowego zrzeszającego motocyklistów i kolarzy. Zwycięstwo Austriaka Maxa Bulli na trasie rywalizacji śledziło w sumie około pół miliona widzów. Tour de Suisse jest największym wyścigiem kolarskim odbywającym się w tym kraju, a liczbę widzów pojawiających się przy jego trasie szacuje się na ponad milion osób w jednej edycji. Wspólnie z Critérium du Dauphiné stanowi „rozgrzewkę” przed Tour de France, a późniejszy zwycięzca „Wielkiej Pętli” często w tym samym sezonie triumfuje w Critérium du Dauphiné bądź Tour de Suisse.
W latach 2005–2010 Tour de Suisse należało do cyklu UCI ProTour, a od 2011 jest częścią UCI World Tour.
Zwycięzcy.
Opracowano na podstawie:
Polacy w Tour de Suisse.
W ostatnich kilkunastu latach sukcesy w wyścigu odnosili także polscy kolarze. W 1990 roku Zenon Jaskuła zajął piąte miejsce w klasyfikacji generalnej. W 1993 roku ten sam kolarz był w „generalce” czternasty, lecz wygrał etap (górską czasówkę z Solothurn na górę Balmberg) oraz klasyfikację punktową (sprinterską) wyścigu. W 1995 roku Zenon Jaskuła ponownie znalazł się w najlepszej dziesiątce wyścigu osiągając trzecie miejsce w klasyfikacji generalnej. W 2002 roku największy polski sukces w historii Tour de Suisse osiągnął Piotr Wadecki zajmując w całym wyścigu drugie miejsce (ustąpił tylko Zülle'mu). W 2003 w TdS wystartowała polska drużyna CCC-Polsat, a jej dwóch najlepszych zawodników zajęło miejsca w pierwszej dziesiątce (Czech Ondřej Sosenka dziewiąte a Tomasz Brożyna dziesiąte).

</doc>
<doc id="201005" url="https://pl.wikipedia.org/wiki?curid=201005" title="Pistolet maszynowy TZ-45">
Pistolet maszynowy TZ-45

TZ45 (BA-52) – włoski pistolet maszynowy wyprodukowany w niewielkich ilościach w końcowym okresie II wojny światowej.
Historia.
Podstawowym pistoletem maszynowym włoskiej armii w czasie II wojny światowej była Beretta M1938. Był to jeden z najbardziej udanych wzorów włoskiej broni, ale nie pozbawiony wad. Do najważniejszych należała technologia produkcji tego pistoletu maszynowego (oparta głównie na frezowaniu). Jak na pistolet maszynowy Beretta M1938 posiadała też zbyt dużą długość.
W 1943 r. w firmie Armaguerra Cremona powstał pistolet maszynowy FNAB-43. Była to broń poręczniejsza i celniejsza od M1938 ale jeszcze bardziej skomplikowana w produkcji i droga. Tymczasem sytuacja wojsk utworzonej na północy Włoch Republiki Socjalnej sprawiała, że potrzebowały one broni prostej i łatwej w produkcji.
W 1944 r. pracujący w firmie Armaguerra Cremona bracia Toni i Zorzoli Giandoso przedstawili projekt nowego pistoletu maszynowego. W odróżnieniu od FNAB-43 ich broń była bardzo uproszczona, produkowana z szerokim zastosowaniem technologii tłoczenia. TZ45 był też bronią bardzo bezpieczną ponieważ posiadał samoczynny bezpiecznik wyłączany poprzez mocne uchwycenie gniazda magazynka (pełniącego także rolę przedniego chwytu). Takie umieszczenie bezpiecznika samoczynnego nie było zbyt szczęśliwe ponieważ uniemożliwiało obsługę broni jedną ręką.
W latach 1944-1945 wyprodukowano ok. 6000 pistoletów maszynowych TZ45. Krytyczna sytuacja Republiki Socjalnej sprawiła, że wyprodukowane egzemplarze były niskiej jakości i miały opinię broni niezbyt solidnej. Po wojnie firma Armaguerra Cremona próbowała zainteresować pistoletem maszynowym TZ45 armie włoską, brytyjską i amerykańską, ale staranie te nie przyniosły żadnych zamówień. Na początku lat 50. oprzyrządowanie do produkcji TZ45 wraz z prawami do produkcji tej broni sprzedano Birmie, gdzie otrzymał nazwę BA-52. Prawdopodobnie produkcję w Birmie szybko przerwano ponieważ wszystkie znajdujące się obecnie w kolekcjach egzemplarze pistoletu maszynowego braci Giandoso zostały wyprodukowane we Włoszech.
Opis techniczny.
Pistolet maszynowy TZ45 był bronią samoczynno-samopowtarzalną (na ogień pojedynczy i ciągły) działającą na zasadzie wykorzystania energii zamka swobodnego z nakłuciem spłonki, gdy zamek znajduje się w końcowej fazie ruchu do przodu. To rozwiązanie pozwala na wykorzystanie efektu tzw. wyrzutu zamka, polegającego na tym, że w końcowej fazie powrotu zamek nie uderza w tylne ścięcie lufy, lecz wyhamowywany jest przez wysuwającą się z komory nabojowej łuskę, a następnie pod wpływem dalszego wzrostu ciśnienia – odrzucony w tylne położenie. Zastosowanie takiego rozwiązania łagodzi odrzut broni. Dźwignia do napinania zamka poruszała się w wycięciu z prawej strony komory zamkowej. Zamek wyposażony był w iglicę stałą. Przełącznik rodzaju ognia pełniący rolę bezpiecznika nastawnego po prawej stronie komory spustowej nad chwytem pistoletowym, dodatkowo samoczynny bezpiecznik chwytowy wyłączany przez mocne ujęcie gniazda magazynka. Broń zasilana jest z magazynków pudełkowych o pojemności 20 lub 40 nabojów (magazynki z pistoletu maszynowego Beretta M1938). Stały celownik (nastawa 100 m). Kolba składana teleskopowa. Lufa w metalowej osłonie. Pod środkową częścią osłony występy blokujące złożoną kolbę (ułatwiały one także strzelanie przez otwory strzelnicze pojazdów zapobiegając przypadkowemu cofnięciu lufy do wnętrza pojazdu)

</doc>
<doc id="201009" url="https://pl.wikipedia.org/wiki?curid=201009" title="Samaria (starożytne miasto)">
Samaria (starożytne miasto)

Samaria (hebr. שומרון, akad. "Samerina", "Samirina") − ruiny starożytnego miasta położonego w Samarii, w środkowej części Izraela. Miejsce wykopalisk archeologicznych znajduje się pod administracją Autonomii Palestyńskiej.
Nazwa pochodzi od hebrajskiego słowa „Szomron”, oznaczającego "należące do rodu Szemera" lub "strażnica". Od miasta nazwę wzięło północne państwo Izraela oraz kraina geograficzna Samaria.
Historia.
Miasto Samaria ("Szamir") zostało założone przez izraelskiego króla Omriego (IX wiek p.n.e.) w miejscu kupionym od niejakiego Szemera na górze Samaria na terytorium plemienia Manassesa. Przez około 200 lat było stolicą północnego, dziesięcioplemiennego królestwa Izraela. Rozbudowane przez króla Achaba jako siedziba kultu Baala, pełniło rolę rywalki Jerozolimy, stolicy królestwa Judy, gdzie znajdował się ośrodek oddawania czci Jahwe. Samaria często była potępiana przez proroków Starego Testamentu jako miejsce zepsucia, bałwochwalstwa i fałszywego kultu.
Miasto zostało zdobyte przez Asyryjczyków w 740 i 722 roku p.n.e., a jego ludność wysiedlono do Mezopotamii i Medii. W czasach rzymskich Herod Wielki na ruinach zbudował miasto Sebaste. Dziś pozostałości antycznej Samarii, znane jako Szomeron, lokuje się w okolicach arabskiej wsi Sabastija (55 km na północ od Jerozolimy i 11 km na północny wschód od Szechem – 32°16'34N 35°11'22E). Archeolodzy znaleźli w tym miejscu ponad 500 fragmentów przedmiotów z kości słoniowej, co potwierdza biblijną wzmiankę o „domach z kości słoniowej” i innych przejawach zamiłowania do luksusu w czasach Achaba. W latach 1908–1910 odkryto 102 inskrypcje z VIII wieku p.n.e. zapisane pismem paleohebrajskim zwane „ostrakami z Samarii”, z których 63 można było w pełni odczytać.
Od głównego miasta i stolicy całe dziesięcioplemienne północne królestwo Izraela i jego obszar nazywano niekiedy Samarią; np. Achab jest w Starym Testamencie nazywany „królem Samarii” (1 Krl 21,1).
W VIII wieku p.n.e. królestwo to stało się celem podbojów Asyryjczyków, których władca Tiglat-Pileser III uzależnił Samarię czyniąc ją jednym z terytoriów lennych swojego mocarstwa. Ostatecznie miasto Samaria zostało zdobyte w 722 p.n.e. przez Salmanasara V.
Asyryjczycy deportowali dziesięć plemion północnego Izraela, rozpraszając je po całym terytorium swego mocarstwa. Obszar dawnego królestwa Samarii zasiedlili przedstawicielami innych podbitych ludów. Nowi mieszkańcy stworzyli nową, synkretyczną religię i z czasem zespolili się w naród zwany Samarytanami.
W I wieku n.e. terytorium to w rzymskiej Palestynie (w prowincji Syria) zamieszkałe było przez Samarytan, rozdzielając dwie zamieszkałe przez Żydów prowincje rzymskie: Judeę i Galileę. Ze względu na antagonizmy pomiędzy Żydami i Samarytanami było ono omijane przez Żydów.
Prowincja asyryjska Samerina.
Po podboju krolestwa Izraela przez asyryjskiego króla Salmanasara V (726-722 p.n.e.) z południowej części tego królestwa utworzona została nowa asyryjska prowincja, której stolicą stała się Samaria, nazywana przez Asyryjczyków Sameriną. Stolica dała swą nazwę prowincji, która stała się znana jako prowincja Samerina. Prowincja ta wzmiankowana jest w jednym z tekstów administracyjnych z czasów panowania króla Sargona II (722-705 p.n.e.). Z kolei w asyryjskiej kronice eponimów wymieniany jest gubernator Sameriny o imieniu Nabu-kenu-usur, który za rządów Sennacheryba (704-681 p.n.e.) pełnić miał w 690 r. p.n.e. urząd "limmu". Znany jest też inny gubernator Sameriny o imieniu Nabu-szar-ahheszu, który pełnić miał urząd "limmu" po 648 r. p.n.e. (dokładna data nieznana) za rządów Aszurbanipala (669-627? p.n.e.).
Archeologia.
Badania archeologiczne w Samarii zapoczątkowali w latach 1908–1910 George A. Reisner i C.S. Fisher. W okresie międzywojennym pracami wykopaliskowymi kierował m.in. J.W. Crowfoot.
Archeolodzy wyróżnili siedem warstw archeologicznych z epoki żelaza, z których najstarsza pochodziła z IX w. p.n.e. Organizm miejski składał się z miasta górnego i dolnego. Górne – zajmowane przez rezydencję królewską, otoczone było dwiema liniami murów. Pierwszy mur, przypisywany Omriemu, otaczał obszar o powierzchni 4 akrów. Miał grubość 1,6 m i był wykonany z dokładnie przylegających do siebie bloków kamiennych. Później dobudowano nowy, mocniejszy mur kazamatowy, otaczający większy obszar.
Wewnątrz murów odnaleziono cztery znaczące budowle:
Badania archeologiczne dostarczyły również wiedzy o Samarii z czasów późniejszych – perskich, hellenistycznych i rzymskich.

</doc>
<doc id="201010" url="https://pl.wikipedia.org/wiki?curid=201010" title="Znak nawigacyjny">
Znak nawigacyjny

Znak nawigacyjny – rodzaj urządzenia lub budowli, które zostały ustawione w celu wskazywania bezpiecznej drogi wszelkim uczestnikom ruchu wodnego lub lotniczego. Aby dany obiekt był uznawany za znak nawigacyjny, musi być on oznaczony na mapie nawigacyjnej oraz opisany w pomocach nawigacyjnych (np. locja).
Zastosowanie.
Jako znaki nawigacyjne wykorzystuje się wyraźne, łatwe do rozpoznania obiekty wykonane przez człowieka lub naturalne, które m.in. warunkują bezpieczną żeglugę poprzez odpowiednie oznakowanie mielizn, wraków i innych przeszkód nawigacyjnych oraz wyznaczenie torów wodnych o wystarczającej głębokości, ułatwiających pokonywanie wąskich przejść czy podejść do portu. Często wykorzystywane są również do wyodrębnienia pewnych rejonów zamkniętych dla żeglugi.
Zasady i sposoby oznakowania nawigacyjnego polskich obszarów morskich reguluje Rozporządzenie Ministra Transportu, Budownictwa i Gospodarki Morskiej.
Na polskich obszarach stosuje się Oznakowanie Morskie System IALA (Region A).
Często jako znaki nawigacyjne wykorzystuje się też obiekty zbudowane z myślą o innym przeznaczeniu, lecz dobrze widoczne z morza i łatwe do zidentyfikowania, jak: kościoły, wysokie kominy, wieże, maszty, charakterystyczne budynki, a także obiekty naturalne (np. górskie szczyty, klify, przełęcze).
Dla lotnictwa znakami nawigacyjnymi są radiolatarnie, światła na kominach itd.
Rodzaje znaków nawigacyjnych.
Ze względu na konstrukcję wyróżniamy dwa rodzaje znaków: stałe — usytuowane na lądzie lub wbudowane w dno z częścią wystającą ponad wodę (tyki, nabieżniki, latarnie morskie, stawy), i pływające — zakotwiczone w określonych miejscach (pławy, latarniowce).
System IALA przewiduje sześć rodzajów znaków, które mogą być stosowane w różnych kombinacjach:
Podział ze względu na rolę oznakowania:

</doc>
<doc id="201012" url="https://pl.wikipedia.org/wiki?curid=201012" title="Kopice (województwo opolskie)">
Kopice (województwo opolskie)

Kopice (, w latach 1936–1945 "Schwarzengrund") – wieś w Polsce położona w województwie opolskim, w powiecie brzeskim, w gminie Grodków.
W latach 1945–1954 siedziba gminy Kopice. W latach 1954–1968 wieś należała i była siedzibą władz gromady Kopice, po jej zniesieniu w gromadzie Tarnów Grodkowski. 
W lipcu 1936 r. zmieniono nazwę miejscowości na "Schwarzengrund".
Przysiółkami wsi są Dębina i Lesie.
Nazwa i historia.
Według niemieckiego nauczyciela Heinricha Adamy’ego nazwa miejscowości pochodzi od polskiego słowa - "kopiec" oznaczającej usypisko ziemne. W swoim dziele o nazwach miejscowych na Śląsku wydanym w 1888 roku we Wrocławiu jako starszą od niemieckiej wymienia on dwie nazwy zlatynizowaną nazwę "Coppicz" oraz polską "Kopiec" podając jej znaczenie "Grenzhugel, Markstein" czyli po polsku "Graniczna górka, graniczna skała". Niemcy zgermanizowali nazwę na "Koppitz" w wyniku czego utraciła ona swoje pierwotne znaczenie.
W księdze łacińskiej "Liber fundationis episcopatus Vratislaviensis" () spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "villa Copitz".
W lutym 1945 wieś była miejscem licznych mordów dokonanych na robotnikach przymusowych różnych narodowości, zarówno kobiet i mężczyzn oraz na jeńcach wojennych. Sprawcami zbrodni byli niemieccy bandyci, m.in. żołnierze Wehrmachtu. Nielicznych pomordowanych udało się zidentyfikować, wśród nich byli: Robert Grzybek, Elżbieta Urbańska oraz Tadeusz Kościański pochodzący z okolic Częstochowy. Wkraczające oddziały radzieckie 229 Dywizji Strzeleckiej dopuściły się we wsi licznych zbrodni wojennych, gwałcąc kobiety (w tym siostry zakonne), rozstrzeliwując licznych chłopów oraz rozpruwając brzuchy i odcinając ręce kobietom.
Zabytki.
Do wojewódzkiego rejestru zabytków wpisane są:
Transport.
Przez wieś przechodzi droga wojewódzka nr 385

</doc>
<doc id="201019" url="https://pl.wikipedia.org/wiki?curid=201019" title="Emilian Stańczyszyn">
Emilian Stańczyszyn

Emilian Stańczyszyn (ur. 1 czerwca 1963 w Polkowicach) – polski samorządowiec, burmistrz Polkowic w latach 1994–2001 i w latach 2003–2006, marszałek województwa dolnośląskiego w latach 2001–2003, przewodniczący Sejmiku Województwa Dolnośląskiego I kadencji.
Życiorys.
Ukończył studia z zakresu organizacji i zarządzania oraz elektrotechniki na Politechnice Wrocławskiej. Na początku lat 90. powołano go na stanowisko przewodniczącego polkowickiej rady miasta, został też wówczas dyrektorem przedsiębiorstwa komunalnego.
Od 1994 do 2001 sprawował urząd burmistrza Polkowic. W okresie pełnienia przez niego tej funkcji w mieście powstały inwestycje m.in. Volkswagena i pierwszy w regionie aquapark.
Należał do Kongresu Liberalno-Demokratycznego, następnie przystąpił do Unii Wolności. W latach 1998–2002 sprawował mandat radnego sejmiku dolnośląskiego I kadencji, do 2001 jako przewodniczący. W grudniu tego samego roku objął stanowisko marszałka województwa, które zajmował do stycznia 2003.
W bezpośrednich wyborach w 2002 został już w pierwszej turze ponownie wybrany na urząd burmistrza.
W 2005 został oskarżony o przestępstwa korupcyjne. Proces karny w tej sprawie rozpoczął się w 2008 przed Sądem Okręgowym w Legnicy. W 2016 został prawomocnie uniewinniony w przedmiotowej sprawie.
W 2006 nie ubiegał się o reelekcję, został jednocześnie radnym z ramienia lokalnego komitetu. Pełnił funkcję dyrektora w spółce prawa handlowego. Został przewodniczącym zarządu Związku Gmin Zagłębia Miedziowego, pełnił tę funkcję do 2019. W 2010, 2014 i 2018 ponownie wybierany na radnego Polkowic.
Zasiadł w radzie stowarzyszenia Wszystko dla Gdańska.
Odznaczenia.
W 2000, "za wzorowe, wyjątkowo sumienne wykonywanie obowiązków wynikających z pracy zawodowej", został odznaczony Złotym Krzyżem Zasługi.

</doc>
<doc id="201021" url="https://pl.wikipedia.org/wiki?curid=201021" title="Atlas V">
Atlas V

Atlas V – rakieta nośna z rodziny Atlas. Konstrukcyjnie zbliżona do rakiet Titan, wykorzystuje jednak technologie zapożyczone z rakiet Atlas II i Atlas III. Dawniej obsługiwana przez firmę International Launch Services, obecnie jest eksploatowana przez United Launch Alliance (ULA) – przedsiębiorstwo joint venture firm Lockheed Martin i Boeing.
Rakiety typu Atlas III i Atlas V w członie napędowym pierwszego stopnia wykorzystują skonstruowany przez NPO Energomasz silnik rakietowy RD-180. Silniki są sprowadzane do USA przez spółkę joint venture ich producenta oraz amerykańskiego przedsiębiorstwa Pratt &amp; Whitney Rocketdyne. Wraz z pogorszeniem wzajemnych stosunków, spowodowanym rozwojem sytuacji na Ukrainie, wprowadzaniem przez USA i kraje UE sankcji przeciw Rosji i groźbą wprowadzenia przez Rosję sankcji odwetowych, zapisano w budżecie USA środki na prace projektowe nad amerykańskimi zespołami napędowymi do rakiet Atlas V. Przedsiębiorstwo Aerojet Rocketdyne zapowiedziało, że gotowy silnik planują wprowadzić na rynek w 2019 roku.

</doc>
<doc id="201023" url="https://pl.wikipedia.org/wiki?curid=201023" title="Agitacja">
Agitacja

Agitacja – działalność prowadząca do zjednania sprawy, idei, poglądów; propagowanie haseł albo ideologii.
Jako forma propagandy ma służyć osiągnięciu doraźnego, konkretnego celu. Sposobami prowadzenia agitacji są: reklamy, ulotki, słowa, plakaty i przemówienia wiecowe (najstarsza forma).
W Polsce prowadzona (i prawnie dozwolona) jest m.in. agitacja związkowa na terenie zakładów pracy, co zagwarantowane jest w Konstytucji jako wolność zrzeszania się pracowników.
Zakaz agitacji.
W wielu krajach istnieje ustawodawstwo zabraniające agitacji politycznej ze względu na określone warunki, np. w niektórych miejscach. W Polsce agitacja polityczna jest zabroniona na terenie szkół, gdyż zgodnie z art. 86 ustawy o systemie oświaty w szkole mogą "działać, z wyjątkiem partii i organizacji politycznych, stowarzyszenia i organizacje, których celem statutowym jest działalność wychowawcza albo rozszerzanie i wzbogacenie form działalności dydaktycznej, wychowawczej i opiekuńczej szkoły lub placówki". Zgodnie z kodeksem wyborczym agitacja wyborcza jest zabroniona również na terenie urzędów administracji rządowej, administracji samorządu terytorialnego oraz sądów (art. 108). Złamanie tego zakazu stanowi wykroczenie zagrożone grzywną.
Za agitację wyborczą, niedozwoloną w trakcie tzw. ciszy wyborczej, uznawane może być również m.in. udostępnianie profili polityków na portalach społecznościowych, czy też klikanie znaczników typu "Lubię to" pod ich postami internetowymi.

</doc>
<doc id="201027" url="https://pl.wikipedia.org/wiki?curid=201027" title="Jezioro Jeziorsko">
Jezioro Jeziorsko



</doc>
<doc id="201029" url="https://pl.wikipedia.org/wiki?curid=201029" title="Lokomotiw Moskwa (piłka nożna)">
Lokomotiw Moskwa (piłka nożna)

Lokomotiw Moskwa (ros. «Локомотив» Москва, trb. «Łokomotiw» Moskwa) – rosyjski klub piłkarski z siedzibą w Moskwie, grający w rozgrywkach rosyjskiej Priemjer Ligi.
Historia.
Lokomotiw Moskwa został założony w 1923 roku jako "KOR Moskwa" (Клуб Октябрьской Революции, Klub Rewolucji Październikowej), w 1931 roku jego dotychczasową nazwę zmieniono na "Kazanka" (od nazwy moskiewskiego Dworca Kazańskiego), zaś w 1936 na Lokomotiw (tzn. „Lokomotywa”, nazwa jest związana z tym że to był klub resortowy ministerstwa transportu kolejowego; temu tradycyjnie zawodnicy klubu są nazywani „kolejarze”). W czasach Związku Radzieckiego klub występował w Pierwszej i Drugiej Dywizji (2. i 3. liga), nigdy nie udało mu się awansować do najwyższej klasy rozgrywkowej. Sukcesy odnosił jedynie w krajowym pucharze, który zdobył dwukrotnie. Zupełnie inaczej potoczyły się losy klubu po rozpadzie Związku Radzieckiego. Od początku istnienia Rosyjskiej Premier Ligi Lokomotiw nie zajął miejsca niższego niż szóste. W 2002 roku przerwał dominację Spartaka Moskwa i zdobył mistrzostwo kraju. Reprezentował Rosję w Lidze Mistrzów i Pucharze UEFA. W 2004 roku ponownie wygrał Premier Ligę, wyprzedzając o punkt CSKA Moskwa. W 2005 roku wieloletni trener Lokomotiwu Jurij Siomin został selekcjonerem reprezentacji Rosji i zastąpił go Władimir Esztrekow. Przez długi czas w sezonie 2005 klub prowadził w tabeli, jednak ostatecznie został wyprzedzony zarówno przez CSKA, jak i przez stołeczny Spartak, kwalifikując się jedynie do Pucharu UEFA.
Obecny skład.
"Stan na 15 maja 2021 roku"

</doc>
<doc id="201042" url="https://pl.wikipedia.org/wiki?curid=201042" title="Golczewo (gmina)">
Golczewo (gmina)

Golczewo (1945–46 "gmina Goliszewo") – gmina miejsko-wiejska położona w zachodniej części województwa zachodniopomorskiego, w powiecie kamieńskim. Siedzibą gminy jest miasto Golczewo.
Według danych z 31 grudnia 2016 r. gmina miała 5925 mieszkańców.
Miejsce w województwie (na 114 gmin):
powierzchnia 65., ludność 64.
Gmina stanowi 17,4% powierzchni powiatu.
Położenie.
Gmina jest położona w zachodniej części województwa zachodniopomorskiego, w południowo-wschodniej części powiatu kamieńskiego.
Sąsiednie gminy:
Do 31 grudnia 1998 r. wchodziła w skład województwa szczecińskiego.
Demografia.
Dane z 30 czerwca 2004:
Gminę zamieszkuje 12,7% ludności powiatu.
Przyroda i turystyka.
Gmina leży na równinach: Gryfickiej i Goleniowskiej. Przez gminę przepływają rzeki Niemica i Wołczenica dostępne dla kajaków od Golczewa (Niemica) oraz od wsi Czarnogłowy (Wołczenica) do ujścia do Zalewu Kamieńskiego. Tereny leśne zajmują 44% powierzchni gminy, a użytki rolne 46%. Samo miasto Golczewo leży w dolinie między dwoma jeziorami: górnym, „Szczuczym” i dolnym „Okonie” o łącznej powierzchni ponad 95 ha lustra wody w pierwszej klasie czystości. Z uwagi na ich walory przyrodnicze utworzono na terenie gminy zespoły przyrodniczo-krajobrazowe:
Obszary chronione stanowią 4% obszaru gminy. Ich zadaniem jest ochrona cennych leśnych zespołów biocenotycznych. Są to m.in. szczególnie bogate przyrodniczo tereny podmokle, bagienne, mszarne i torfowiska oraz mało zniszczone i szczególnie pielęgnowane obszary leśne z bankiem genów drzew tj. jawor, dąb, buk, sosna, modrzew, świerk. Usytuowane są one wzdłuż cieków wodnych, półnaturalnych łąk, ekologicznymi zespołami źródliskowymi z unikalną zoocenozą ptaków (gągoły, dzięcioł czarny) i ssaków drapieżnych (kuna leśna, borsuk i wydra). W niżej położonych partiach lasu na bagniskach i przy źródłach rosną olchy czarne. Na szczytach wzgórz zobaczyć można przede wszystkim modrzew europejski, który wraz z podlegającymi całkowitej ochronie gatunkowej roślinami (wiciokrzew pomorski, grążel żółty, barwinek czerwony, śnieżyczka, przebiśnieg, bluszcz pospolity) tworzą malowniczy krajobraz. Spacerując drogami leśnymi można napotkać kwitnącą konwalię majową, marzankę wonną i turówkę leśną. W zespołach spotkamy również zwierzęta: jeża, sarnę, wydrę i jelenia europejskiego oraz symbol Golczewa – zieloną żabę. Ogromne trzcinowiska to baza pokarmowa dla trzciawa, strumieniówki oraz błotniaka stawowego. Wody jeziora Okoniego i rzeki Niemicy to miejsce polowań orła bielika i kani rudej. W bagnach, po zarośniętym jeziorze Samlińskim żyją czaple, żurawie, kaczki ogorzałki, głowienki, tracze oraz remizy i rybołowy. Klejnotem przyrodniczym są liczne śródleśne jeziorka dystroficzne oraz w wyniku postępującej erozji powstały tutaj jary, wąwozy i liczne źródliska.
Komunikacja.
Przez gminę prowadzą drogi wojewódzkie nr 106 łącząca Golczewo z Kamieniem Pomorskim (22 km) i Nowogardem (22 km), nr 108 przez Wysoką Kamieńską (11 km) do Parłówka (skrzyżowanie z drogą krajową nr 3; 18 km) oraz do Płotów (21 km).
Przez węzłową stację Wysoka Kamieńska prowadzą 3 linie: pierwsza, otwarta w 1892 r. z Goleniowa do Wolina (wcześniej wybudowano fragment do Szczecina Gł.), linia została wydłużona w 1901 r. do Świnoujścia. Druga do Kamienia Pomorskiego także otwarta w 1892 r., w 1906 r. wydłużona do Trzebiatowa. Trzecią jest otwarty w 1910 r. ostatni odcinek linii z Worowa (koło Łobza) przez Golczewo Pomorskie. Po II wojnie światowej rozebrano odcinek Kamień Pomorski – Trzebiatów. W latach 1979-1982 zelektryfikowano linie przez Szczecin Główny – Świnoujście i Wysoka Kamieńska – Kamień Pomorski. W 1992 r. zamknięta została linia przez Płoty do Worowa.
Przez Golczewo istniała prowadziła także kolej wąskotorowa. W 1901 r. otwarto odcinek z Popieli (koło Gryfic Wąsk.) do Golczewa Wąsk., wydłużony 2 lata później przez Łoźnicę Wąsk. do Stepnicy. W 1905 r. otwarto odcinek do Śniatowa, zamknięty i rozebrany w latach 60. W 1979 r. zamknięto inny odcinek Łoźnica – Stepnica, a w 1996 r. pozostały fragment. Obecnie w gminie czynna jest 1 stacja: Wysoka Kamieńska.
W gminie czynny jest 1 urząd pocztowy: Golczewo (nr 72-410).
Zabytki.
Obszar gminy jest bardzo bogaty w elementy kultury materialnej i duchowej. Do walorów antropogenicznych Golczewa należą:
Poza tym wartymi miejscami do zwiedzania na terenie gminy są:
Rekreacja.
Nad Jeziorem Szczuczym znajduje się wypożyczalnia sprzętu pływającego, mały amfiteatr, sceny na występy podświetlane fontanny tryskające z lustra wody oraz od tego roku 70 m molo, na którego końcu znajduje się kawiarenka. Również od tego roku została dopuszczona do zwiedzania baszta w Golczewie, z której rozpościera się wspaniały widok na całą okolicę. Nad jeziorem Okonim usytuowano punkt ornitologiczno-widokowy z tablicą informacyjną w południowej części jeziora. Gęsta sieć dróg w tym, także utwardzonych, duża lesistość oraz specyficzne ukształtowanie terenu czynią Golczewo potencjalnym obiektem zainteresowania dla kolarstwa szosowego, przełajowego i również górskiego. Dla pasjonatów wędkarstwa są dwa jeziora w Golczewie, rzekę Wołczenicę o I klasie czystości, prywatne stawy hodowlane oraz liczne małe leśne jeziorka, gdzie można w ciszy i spokoju łowić ryby. Duża powierzchnia lasów sprawia, że myślistwo rozwija się bez przeszkód. Bogactwem lasów są również owoce runa leśnego. Dla spragnionych wędrówek po leśnych bezdrożach w otoczeniu pięknej przyrody wytyczono trzy ścieżki dydaktyczne:
Również przygotowano ok. 66,5 km długości szlaków turystycznych (żółty, czerwony, zielony). Prowadzą one przez najpiękniejsze leśne tereny Nadleśnictwa Rokita. W Imnie (5 km od Golczewa) znajduje się jedyna w Polsce hodowla kucy szetlandzkich oraz śródleśne jeziorko Imno. Otoczone jest z trzech stron torfowiskami, a od wschodniego brzegu znajduje się piaszczysta plaża oraz pole namiotowe. W Golczewie na pd-zach. Brzegu jeziora Szczuczego znajduje się prywatne pole kempingowe z pełnym węzłem sanitarnym. W otoczeniu pięknych lasów wyznaczono leśne parkingi: na drodze Golczewo-Nowogard, Golczewo-Parłówko. Przy leśnych trasach wyznaczone zostały miejsca wypoczynku. Każdy turysta może w tych miejscach po trudach wędrówek pieszych, rowerowych, odpocząć w ciszy i podziwiać leśne krajobrazy. Gmina posiada również na swym terenie trzy biblioteki: Biblioteka Miejska w Golczewie (14076 woluminów); Biblioteka Publiczna w Wysokiej Kamieńskiej (13034 woluminów); Biblioteka szkolno-publiczna w Mechowie (8287 woluminów). Na terenie gminy znajdują się wysokiej klasy obiekty sportowe m.in. trzy sale sportowo-widowiskowe: dwie w Golczewie oraz jedna w Wysokiej Kamieńskiej i również stadiony sportowe z pełnymi zapleczami socjalnymi, które są wykorzystywane przez trzy zespoły piłkarskie:
Również na terenie gminy działają dwa kluby kolarskie:
Administracja i samorząd.
W 2016 r. wykonane wydatki budżetu gminy Golczewo wynosiły 23,5 mln zł, a dochody budżetu 24,7 mln zł. Zobowiązania samorządu (dług publiczny) według stanu na koniec 2016 r. wynosiły 8,5 mln zł, co stanowiło 34,4% poziomu dochodów.
Miejscowości.
Sołectwa gminy Golczewo:
Pozostałe miejscowości: Barnisławice, Dargoszewko, Dargoszewo, Dobromyśl, Gacko, Gadom, Golczewo-Gaj, Imno, Kłodzino, Koplino, Książ, Niwka, Ronica, Sosnowice, Strażnica, Zielonka, Żabie.

</doc>
<doc id="201046" url="https://pl.wikipedia.org/wiki?curid=201046" title="Piotrowice (Katowice)">
Piotrowice (Katowice)

Piotrowice (, ) – część Katowic, położona w południowo-zachodniej części miasta, w dzielnicy Piotrowice-Ochojec.
Jest to jedna z najstarszych osad w granicach współczesnych Katowic, którego historia sięga historycznej osady Uniczowy. Pierwsza zaś wzmianka o wsi Piotrowice pojawia się zaś w dokumencie z połowy XV wieku. Piotrowice było do początków XX wieku osadą typowo rolniczą, w której działały także młyny, w tym kilka na Ślepiotce. Z biegiem czasu wieś ta przekształciła się w osadę przemysłową, rosła także liczba mieszkańców, a wraz z tym rozwijała się działalność oświatowo-kulturalna. W 1907 roku uruchomiono w Piotrowicach fabrykę maszyn górniczych – późniejszy „Famur”. W kwietniu 1951 roku Piotrowice włączono do Katowic, a w czasach Polski Ludowej powstawały w dzielnicy nowe osiedla mieszkaniowe: Targowisko i Odrodzenia.
Głównymi arteriami drogowymi Piotrowic są: ulica Tadeusza Kościuszki (fragment DK81), ulica Armii Krajowej oraz ulica gen. Z. Waltera-Jankego, zaś północną częścią osady przebiega także linia kolejowa, na której znajduje się przystanek osobowy Katowice Piotrowice – sam zaś budynek dworca kolejowego jest siedzibą Teatru Żelaznego. W Piotrowicach działa szereg przedsiębiorstw różnego typu, a ponadto znajdują się tutaj siedziby Szkoły Policji w Katowicach oraz Akademii Górnośląskiej im. Wojciecha Korfantego w Katowicach.
Geografia.
Piotrowice znajdują się w południowo-zachodniej części miasta, w granicach dzielnicy Piotrowice-Ochojec. Od północy graniczą z Zadolem i Ochojcem, od wschodu z Murckami, od południa z Kostuchną, zaś od zachodu z Zarzeczem. Piotrowice pod względem regionalizacji fizycznogeograficznej Polski znajdują się w mezoregionie Wyżyna Katowicka (341.13), natomiast pod względem historycznym we wschodniej części Górnego Śląska.
Historyczna gmina Piotrowice poza samą osadą sięgała także obszarów Zadola, Ochojca i Kostuchny. W Piotrowicach wyróżniano następujące osady i osiedla: Skały, Piasek, Kempa, Zadole, Skotnica, Targowisko, Gać i Kąty, a także kolonie: Kostuchna i Ochojec. Północna granica dawnej gminy Piotrowice biegła wzdłuż Ślepiotki, od wschodu w rejonie linii kolejowej w kierunku Murcek, od południowego wschodu gmina obejmowała tereny Kostuchny, granica Piotrowic z Podlesiem od południowego wschodu biegła na potoku wypływającym do Mlecznej za dzisiejszą ulicą K. Stabika, zaś na zachodzie znajdują się Kąty, które graniczą z Zarzeczem.
Pod względem budowy geologicznej Piotrowice położone są w zapadlisku górnośląskim, które wypełnia utwory pochodzące z karbonu (głównie zlepieńce, piaskowce i łupki ilaste zawierające pokłady węgla kamiennego). Dzielnica położona jest na terenie trzech jednostek morfogenetycznych. Północna część znajduje się w Rowie Kłodnicy, stanowiącym obniżenie tektoniczne wypreparowane w utworach karbonu. Tereny Piotrowic bezpośrednio wzdłuż doliny Mlecznej zawarte są w Obniżeniu Górnej Mlecznej, zaś wschodnia część Piotrowic położona jest na Płaskowyżu Murcek, które jest zbudowane z utworów karbońskich.
Klimat Piotrowic nie wyróżnia się zbytnio od warunków panujących w całych Katowicach, a jedynie jest modyfikowany przez lokalne czynniki (topoklimat). Występuje tu klimat umiarkowany przejściowy z przewagą prądów oceanicznych nad kontynentalnymi. Tereny dzielnicy położone są w dorzeczu dwóch głównych dorzeczy Polski: Wisły i Odry, a pomiędzy nimi przebiega dział wodny I rzędu. Dorzecze Wisły obejmuje południową część dzielnicy, która odwadnia Mleczna, zaś północną część wpływająca do Kłodnicy Ślepiotka.
Współcześnie w strukturze przyrodniczej Piotrowic główną rolę odgrywa zieleń urządzona w formie nasadzeń przyulicznych, zieleni podwórek, cmentarzy, placów i skwerów. Na siedliskach zurbanizowanych rozwinęły się m.in. zbiorowiska ruderalne, zasięgiem sięgająca cały obszar dzielnicy. Południowe tereny dodatkowo porasta roślinność terenów porolnych, zaś wschodnia obejmują bory mieszane i lasy mieszane, mające charakter lasów gospodarczych. W Piotrowicach zaznacza się niedostatek ogólnodostępnych terenów zielonych do codziennego wypoczynku. Brak jest tutaj także parków o randze dzielnicowej. Jedynym pomnikiem przyrody w Piotrowicach jest grusza pospolita rosnąca przy ulicy A. Grottgera 10c.
Na wschód od Piotrowic znajduje się rezerwat przyrody „Ochojec”, powołany w 1982 roku dla ochrony roślin górskich o reliktowym zasięgu na obszarze Górnego Śląska. Obejmuje on ponad 25-hektarowy fragment rozległego kompleksu lasów w dolinie Ślepiotki.
Historia.
Do XIX wieku.
Najstarsze ślady osadnictwa na terenie obecnych Piotrowic pochodzą z okresu neolitu (ok. 5000 lat temu). Zostały one odkryte w latach 1925–1938 na północnych krańcach, przy granicy z Ochojcem w dolinie Ślepiotki. Była to osada kultury przedłużyckiej. Kultura ta znała ogień i garncarstwo, wykopano także narzędzia krzemienne.
Pierwsza historyczna wzmianka w dokumentach o terenach współczesnych Piotrowic datowana jest na rok 1287 i pochodzi z dokumentu wystawionego w Rybniku przez księcia raciborskiego Mieszka. Dokument ten wskazuje m.in. na las – Popowe Kąty, które znajdowały się na północ od Głębokiego Dołu i na wschód od szosy do Zarzecza. Las ten znajdował się rejonie Kątów Piotrowickich.
Same zaś Piotrowice są jedną z najstarszych osad w granicach współczesnych Katowic. Tworzyły one wraz z Podlesiem i Zarzeczem jedną wieś – Uniczowy. Wsie te z biegiem czasu się usamodzielniły, zaś początkowo były ona pisane wraz z określeniem "Uniczowy". Dawna zaś nazwa Uniczowy z biegiem czasu ulegała natomiast zapomnieniu – przetrwała ona natomiast w nazwie jednej z katowickich ulic – ulica Uniczowska.
Pierwsza wzmianka o wsi komornej Piotrowice pochodzi z połowy XV wieku, w którym ówczesny książę pszczyński Janusz Raciborski zatwierdził wolnemu sołtysowi Piotrowic ("Petrowicz-Uniczowa") Piotrowi Ostrzeżonemu prawo do posiadania karczmy, młyna, stawików i gruntów. Sama zaś nazwa "Piotrowice" przypuszczalnie pochodzi od imienia sołtysa Piotra, który stał się wolnym sołtysem i otrzymał dziedziczną funkcję sołtysa. Właścicielami wsi Piotrowice, po usamodzielnieniu się Podlesia i Zarzecza, był ród Promnitzów, a następnie kolejni właściciele ziemi pszczyńskiej – książęta Anhalt-Köthen i Hochbergowie.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Petrowicze Vnicziowy" (bądź "Petrowicze Unitzowy"). W dokumentach dotyczących Piotrowic w XVI wieku człon Uniczowy nie był już przeważnie używany. Według urbarza pszczyńskiego z 1593 roku, w Piotrowicach mieszkało 10 kmieci, sołtys Maciej i 5 zagrodników. Działał wówczas również należący do sołtysa młyn. W 1629 roku w Piotrowicach działała karczma, zaś w początkach XVIII wieku funkcjonowały tutaj cztery tego typu zakłady.
W dniu 28 sierpnia 1644 roku podczas wojny trzydziestoletniej doszło w rejonie Piotrowic do bitwy wojsk szwedzkich z połączonymi wojskami, zgromadzonymi w ramach układu księcia pszczyńskiego Zygfryda II Promnitza i biskupa krakowskiego Piotra Gembickiego w celu wypędzenia wojsk szwedzkich z okolicy. Wojska te zebrały się pod Tychami. Jeden z dwóch hufców pod dowództwem Żogoły ruszył w stronę Piotrowic, atakując znajdujący się we wsi szwedzki obóz sztabowy. Wojska te wyparły Szwedów w kierunku Mikołowa. Jeszcze w tym samym roku w rejonie dzisiejszej ulicy A. Grottgera 3 postawiono na mogiłach poległych żołnierzy kaplicę.
W XVII wieku obszar Piotrowic był znacznie większy niż obecnie. Z zachowanego dokumentu wystawionego 22 lipca 1649 roku w Pszczynie wynika, że Piotrowice graniczyły bezpośrednio z Mysłowicami, Załężem i Kuźnicą Bogucką. W połowie XVII wieku wieś posiadała folwark na terenie obecnego Ochojca oraz kolonię – obecne Zadole. Od XVII wieku w Piotrowicach funkcjonowały trzy młyny wodne: dwa na Ślepiotce oraz jeden w centrum wsi, na rzece Mlecznej, wówczas zwanej Dupina.
Od połowy XVIII wieku następował rozwój miejscowości w związku z uruchomieniem traktu handlowego wiodącego z Mikołowa do Mysłowic, który wykorzystywano m.in. do przewozu wielickiej soli. Piotrowice były miejscowością graniczną ziemi pszczyńskiej, zaś na granicy Piotrowic i Ochojca znajdował się punkt poboru cła drogowego. W 1795 roku w Piotrowicach na Ślepiotce działał młyn – ówczesnym właścicielem był Jan (Jonek) Gruszka.
Od XIX wieku do II wojny światowej.
W XIX wieku wieś liczyła już blisko 800 mieszkańców – w 1830 roku Piotrowice liczyły 751 mieszkańców. W 1819 (bądź w 1818) roku założono pierwszą szkołę, w której w latach 1847–1850 uczył Karol Miarka – pisarz i działacz narodowy. Starania o budowę nowej szkoły rozpoczęto w 1856 roku. W dniu 28 czerwca 1885 roku doszło do pożaru, w którym spłonęła szkoła oraz kilka sąsiednich domów.
W 1874 roku podczas pruskiej reformy administracji ustanowiono okręgi urzędowe, obejmujące kilka gmin i obszarów dworskich – Amtsbezirk. Powołano także okręg urzędowy Piotrowice (niem. "Amtsbezirk Petrowitz"), w skład którego weszły gminy wiejskie Ligota i Piotrowice i obszar dworski Piotrowice. Do gminy Piotrowice zaś poza samą wsią należała także Kostuchna, zaś do obszaru dworskiego Piotrowice należał m.in. przysiółek Ochojec.
W 1879 roku powstała droga łącząca Mikołów z Katowicami przez Piotrowice. Piotrowicki odcinek tej drogi to obecna ulica gen. Z. Waltera-Jankego.
Na początku XX wieku Piotrowice zaczęły zmieniać swój charakter wsi rolniczej, stopniowo przekształcając się w osadę przemysłową. W 1910 roku liczyły już około 3500 mieszkańców, z których część znalazła zatrudnienie w przemyśle i górnictwie. Dało to początek zorganizowanej aktywności związkowej, politycznej i kulturalnej w gminie. Jeszcze w tym samym roku powstała w Piotrowicach filia Związku Zawodowego Polskiego, działała także komórka Polskiej Partii Socjalistycznej założona w 1908 roku. Zorganizowano oddziały Towarzystwa Czytelni Ludowych. Już od 1912 roku działało tu Towarzystwo Śpiewu „Jutrzenka” (powołane w 1911 roku), Rada Chłopska, a od 1920 roku Związek Towarzystw Polek i Towarzystwo Gimnastyczne „Sokół”. Centrum kulturalnym stał się wówczas park w Zadolu, z amfiteatrem. Z kolei część ludności niemieckiej, zwłaszcza nauczycieli i urzędników, działała w Ostmarkenverein, organizacji której programowym celem było propagowanie kultury niemieckiej.
W dniu 19 lutego 1919 roku w Piotrowicach i Kostuchnie z inicjatywy Piotra Gierlotki i Karola Stabika powołano oddział Polskiej Organizacji Wojskowej Górnego Śląska. Oddział piotrowickiej grupy POW przekształcono w kompanię powstańczą 1. Pułku Pszczyńskiego 2. Baonu pod dowództwem Leopolda Kocmy. W Piotrowicach w dniu 18 czerwca 1919 roku zorganizowano spotkanie komendantów POW powiatu pszczyńskiego, w którym domagano się rozpoczęcia powstania jeszcze w czerwcu 1919 roku. Spotkanie w Piotrowicach zorganizowano także 12 sierpnia tego samego roku. W dniu 17 sierpnia 1919 roku doszło do wybuchu pierwszego powstania śląskiego. W Piotrowicach grupa powstańców zebrała się, by połączyć się z grupą POW z Kostuchny. W lasach pod Czułowem doszło do wymiany ognia pomiędzy powstańcami a oddziałami Grenzschutzu. Drugie powstanie śląskie wybuchło 19 sierpnia 1920 roku. Dzień później grupa powstańców z Piotrowic przeprowadziła atak w lesie na przejeżdżający szosą mikołowską 15-osobowy oddział niemieckiej policji Sipo. W plebiscycie 89% mieszkańców gminy oraz prawie wszyscy mieszkańcy obszaru dworskiego (58 przeciwko 1 głosowi) opowiedziało się za przynależnością Górnego Śląska do Polski. Do trzeciego powstania śląskiego doszło w nocy z 2 na 3 maja 1921 roku. Komendantem powstańców z Piotrowic był Piotr Gierlotka, a dowódcą kompanii Wilhelm Widuch. Kompania ta wchodziła w skład I Batalionu Pułku Pszczyńskiego. Powstańcy walczyli m.in. w Strzebniowie i pod Górą św. Anny. Piotrowice po powstaniach znalazły się w Polsce, w autonomicznym województwie śląskim.
W okresie międzywojennym nastąpiła rozbudowa miejscowości. Nowe domy budowano m.in. wzdłuż dzisiejszych ulic Armii Krajowej i gen. Z. Waltera-Jankego. Jeszcze 1907 roku powstała tutaj fabryka urządzeń i maszyn górniczych (późniejszy „Famur”). W 1933 roku rozpoczęło działalność kino „Piast”. W 1936 roku ustanowiono w Piotrowicach parafię katolicką pw. Najświętszego Serca Pana Jezusa. W 1938 roku część obszaru gminy Piotrowice wcielono do Katowic, zaś pozostałą część 1 kwietnia (bądź w marcu) 1939 roku decyzją Sejmu Śląskiego zmieniła przynależność administracyjną, przechodząc z powiatu pszczyńskiego do powiatu katowickiego.
II wojna światowa i okres powojenny.
W okresie niemieckiej okupacji Polski, w Piotrowicach działało tajne harcerstwo pod przywództwem Karola Kornasa, aresztowanego przez Niemców i straconego w Berlinie w 1942 roku oraz Związek Walki Zbrojnej – później Armia Krajowa. Z Piotrowiczan działali w niej bracia Bolesław i Władysław Wiechułowie, obecnie patronujący jednej z ulic. W pobliżu stacji kolejowej, w budynkach ZNTK, okupant zorganizował obóz pracy dla więźniów narodowości polskiej, rosyjskiej i ukraińskiej.
Po 1945 roku Piotrowice ponownie zaczęły się rozwijać. Otwarto pierwszą szkołę średnią: Zespół Szkół Poligraficznych, rozbudowywała się „Piotrowicka Fabryka Maszyn” (późniejszy „Famur”), wzrastała liczba mieszkańców – zaraz po II wojnie światowej sięgała ona w całej gminie poziomu 10 tysięcy osób. W dniu 1 kwietnia 1951 roku zniesiono powiat katowicki, a jednocześnie w granice Katowic włączono m.in. gminę Piotrowice. Mimo tego faktu nadal funkcjonował w Piotrowicach Urząd Stanu Cywilnego, udzielano ślubów i prowadzono ewidencję zgonów aż do roku 1974 roku, gdy piotrowicki USC zlikwidowano. Natomiast nigdy jak dotąd Piotrowice nie były dzielnicą administracyjną. W podziale takim, ustanowionym 5 października 1954 roku, Piotrowice znalazły się w dzielnicy administracyjnej Ligota. Podział Katowic na dzielnice został zniesiony w 1973 roku.
W związku ze wzrostem liczby mieszkańców budowano nowe bloki mieszkalne i osiedla. W latach 70. zbudowano bloki mieszkalne przy ulicy T. Kościuszki, w latach 80. XX wieku w Piotrowicach znalazła się siedziba spółdzielni mieszkaniowej „Silesia”, pod jej administracją znajdują się wzniesione w tej dekadzie osiedle Targowisko, zbudowane na terenie dawnego targowiska gminnego (między ulicami Szewską, Jastrzębią, Zbożową, Targową i gen. Jankego) oraz os. Żurawia (ul. Żurawia i Sobocińskiego). Na granicy z Ochojcem, na terenie dawnych pól uprawnych, wzniesiono osiedle mieszkaniowe dla 20 tysięcy mieszkańców: osiedle Odrodzenia. Równolegle rozwijało się budownictwo indywidualne, a od lat 90. XX wieku także deweloperskie, zagospodarowano pod budowę domków szeregowych teren między ulicami A. Kostki-Napierskiego a Głuszców oraz przy ulicy K. Kornasa i ulicy ks. S. Wilczewskiego. 
Dnia 16 września 1991 roku Rada Miejska w Katowicach przyjęła uchwałę, na mocy której podzielono Katowice na 22 pomocnicze jednostki samorządowe i 22 obszary ich działania. W tym czasie powołano także jednostkę samorządową nr 19 Ochojec – Piotrowice (późniejsza dzielnica Piotrowice-Ochojec), w której znalazły się Piotrowice&lt;ref name="Uchwała nr XXVI/148/91"&gt;&lt;/ref&gt;.
W dniu 21 listopada 2001 roku oddano do użytku wiadukt nad ulicą Armii Krajowej, którym obecnie odbywa się ruch pociągów. W latach 80. i 90. szlabany przed funkcjonującym wówczas przejazdem kolejowo-drogowym w Piotrowicach były opuszczone 13-14 godzin na dobę, a czas oczekiwania samochodów przed przejazdem sięgał 50 i więcej minut. W dniu 12 kwietnia 2021 roku z udziałem premiera Mateusza Morawieckiego i prezydenta Katowic Marcina Krupy oddano do użytku węzeł drogowy na skrzyżowaniu ulic T. Kościuszki i Armii Krajowej. Prace modernizacyjne rozpoczęto w 2018 roku, a w ramach tej inwestycji powstało dwupoziomowe skrzyżowanie ulic, z czego dołem poprowadzono ciąg DK81.
Demografia.
W 1840 roku w Piotrowicach znajdowały się 42 domy, w których mieszkało 751 osób, zaś w 1871 roku gmina liczyła 1403 osoby, z czego urodzonych w Piotrowicach było 1073, zaś przybyłych 330. W strukturze wyznaniowej dominowali mieszkańcy wyznania rzymskokatolickiego – 1382 osoby. Ponadto żyło 9 ewangelików i 12 Żydów. W 1910 roku podczas pruskiego spisu powszechnego odnotowano w Piotrowicach 3659 osób mówiących tylko w języku polskim, 304 mówiących po niemiecku i 3 mówiące obydwu językach. W 1934 roku w gminie Piotrowice, a której znajdowały się także: Ochojec, część Kostuchny, Zadole i Kąty, mieszkało 8195 mieszkańców, w tym 86 ewangelików i 11 Żydów. Gmina Piotrowice w 1936 roku liczyła 8066 mieszkańców. Po II wojnie światowej w Piotrowicach mieszkało około 7,5 tysiąca osób, zaś w całej gminie około 10 tysięcy.
Na poniższym wykresie przedstawiono rozwój demograficzny wsi i późniejszej gminy Piotrowice w latach 1629–1938:
Gospodarka.
Początki przemysłu w Piotrowicach sięgają XX wieku. W 1907 roku powstała tutaj fabryka urządzeń i maszyn górniczych – w późniejszych latach jeden z największych zakładów przemysłu metalowego. Fabryka ta od 1930 roku nosiła nazwę Piotrowickiej Fabryki Maszyn. Zatrudniała ona około 80-250 pracowników. W 1966 roku zakład zmienił nazwę na „Famur”. Piotrowicka Fabryka Maszyn „Famur” w latach 60. i 70. XX wieku przeszedł dalszą modernizację. W 1975 roku wyprodukowano w niej 168 kombajnów górniczych, 700 pomp i 350 silników hydraulicznych. W tym czasie zakład ten był w światowej czołówce producentów sprzętu dla górnictwa.
Wraz z powstaniem gminy rozwijało się w Piotrowicach także rzemiosło. Na początku XX wieku działały tutaj warsztaty wszystkich podstawowych rzemiosł. Jeszcze w XIX wieku działało tu kilka kuźni. Ponadto przed I wojną światową swoje zakłady mieli tutaj: stolarze, elektrycy, szewcy, piekarze, krawcy, rzeźnicy i fryzjerzy. Po I wojnie światowej, przy ulicy Kasztanowej Boronowscy otworzyli zakład fotograficzny „Gloria”, zaś ich synowie byli fotografami zawodowymi. Zakład fotograficzny powstał także przy ulicy gen. Z. Waltera-Jankego 167. Warsztat w Piotrowicach miał także od 1923 roku kamieniarz Józef Mendecki, a po II wojnie światowej jego syn. W okresie międzywojennym działała tutaj betoniarnia. Ponadto znajdowały się tutaj dwie rozlewnie piwa i wód mineralnych, a także działał wyrób konserw. Na początku lat 60. XX wieku w rejonie późniejszego osiedla Targowisko powstała giełda owocowo-warzywna. Była to całodobowa hurtownia, działająca do czasu wybudowania w jej miejscu nowego osiedla mieszkaniowego.
W Piotrowicach występują pod ziemią bogate pokłady skały wapiennej, co doprowadziło do rozwoju w przeszłości do rozwoju górnictwa tych kruszyw. W pracach topograficznych z 1860 roku wskazano, iż na obszarze powiatu pszczyńskiego w tamtym czasie działało 26 dużych pieców wapiennych, w tym w Piotrowicach. W 1896 roku książę pszczyński wydał koncesję na wydobywanie wapienia w Piotrowicach. Wapienniki wybudowano po obydwu stronach obecnej ulicy Armii Krajowej, w okolicy cmentarza. Najwięcej wapna palonego sprzedano w 1908 roku – 2538 m³. Ostatni piec wapienny rozebrano w 1959 roku.
W 1921 roku w Piotrowicach w miejscu zakładów konstrukcji żelaznych „Elevator” powstały Warsztaty Naprawcze Taboru Kolejowego. W warsztatach przeprowadzano naprawy wagonów kolejowych. Po II wojnie światowej zakłady te przekształcono w Kolejowe Zakłady Zabezpieczenia Ruchu i Łączności PKP.
W 1931 roku, pomiędzy Piotrowicami a Kostuchną, w lesie brzozowym przy Skotnicy, zaczęły powstawać biedaszyby. Wydobywano w nich węgiel kamienny z pola „Emanuel”, z pokładu 318 o miąższości 2,8 m, a szyby były kopane do 18 m głębokości. Wydobywanie w nich węgla kamiennego trwało do 1938 roku. Przy piotrowickim cmentarzu kopalnia „Murcki” w październiku 1983 roku rozpoczęła budowę szybu wentylacyjnego „Zygmunt”. Szyb ten oddano do użytku 28 lutego 1989 roku.
Placówki handlowo usługowe w Piotrowicach współcześnie koncentrują się w rejonie skrzyżowania głównych ulic w obrębie dawnych, silnie przekształconych wsi – w tym przypadku to skrzyżowanie ulic Armii Krajowej i Z. Waltera-Jankego.
Transport.
Głównym ciągiem komunikacyjnym w Piotrowicach jest , w przebiegu której w dzielnicy przebiega ulica Tadeusza Kościuszki. Droga ta stanowi wylot w kierunku południowym do Mikołowa, Żor i Skoczowa. Stanowi ona także bezpośrednie połączenie Piotrowic ze Śródmieściem. Droga ta krzyżuje się z biegnącą południkowo ulicą Armii Krajowej. Ulica ta jest drogą powiatową o klasie drogi zbiorczej (Z) i łączy Piotrowice od północy z Ligotą przez Zadole, zaś na południe z Kostuchną i Podlesiem. W centrum Piotrowic ulica Armii Krajowej krzyżuje się z inną ważną drogą w dzielnicy: ulicą generała Zygmunta Waltera-Jankego. Łączy ona od zachodu część Piotrowic – Kąty Piotrowickie z Ochojcem i dalej z Brynowem. Ulica ta jest także drogą powiatową klasy Z. Do pozostałych ważniejszych dróg w Piotrowicach należą m.in.: ulica Aleksandra Kostki-Napierskiego, ulica księdza Stanisława Wilczewskiego i ulica Wojska Polskiego.
W Piotrowicach znajduje się węzeł kolejowy, w którym rozchodzą się linie kolejowe z Katowic w dwóch kierunkach: do Bielska-Białej oraz Rybnika, a dalej Zebrzydowic i granicy państwa. Przez tereny Piotrowic przebiegają linie: Katowice – Zwardoń i Katowice Ligota – Nędza. Pierwsza trasa kolejowa na terenie Piotrowic została otwarta 20 stycznia 1858 roku. Był to fragment linii kolejowej, który połączył Mikołów z Ligotą (obecnie Katowice Ligota) o długości 9 km (bądź też była to otwarta 30 kwietnia 1856 roku linia na odcinku Ligota – Orzesze). Trasę tę wybudowało Towarzystwo Kolei Wilhelma. Linię tę na polecenie prezesa Rejencji Opolskiej przedłużono do Katowic. Po połączeniu Katowic z Mikołowem przez Piotrowice kursowały 22 pociągi dziennie.
W 1900 roku ruszyły prace nad budową linii łączącej Katowice z Tychami przez Piotrowice. Pierwsze pociągi uruchomiono w 1910 roku – z uwagi na niepewne nasypy wybudowane na byłych stawach, kursowały początkowo tylko lekkie pociągi towarowe. Pociągi pasażerskie ruszyły w 1912 roku (otwarcie linii na odcinku Ligota – Tychy nastąpiło 2 listopada 1902 roku), zaś dopiero po I wojnie światowej w Piotrowicach zatrzymywały się także pociągi do Tychów.
Przystanek kolejowy w Piotrowicach oddano do użytku w 1895 roku. Peron znajdował się wówczas po wschodniej stronie ulicy w kierunku Ligoty, zaś przy peronie postawiono budynek dróżnika, w którym także sprzedawano bilety – w pierwszym roku sprzedano ich ponad 3000. Budowę dworca kolejowego na piotrowickim przystanku rozpoczęto w 1912 roku.
Największe natężenie ruchu kolejowego przez Piotrowice trwało pod koniec lat 80. XX wieku, zaś w latach 90. ruch ten zmalał na rzecz transportu samochodowego. Uciążliwością był przejazd kolejowy z ulicą Armii Krajowej. W 1999 roku rozpoczęto prace nad budową wiaduktów pod tą ulicą. Ruch samochodowy pod nowymi wiaduktami został uruchomiony 21 listopada 2001 roku.
Organizatorem miejskiego transportu zbiorowego na terenie Piotrowic jest Zarząd Transportu Metropolitalnego (ZTM), a transport zbiorowy w granicach osady realizowany wyłącznie w formie połączeń autobusowych. Głównymi przewoźnikami na liniach przebiegających przez Piotrowice są: Przedsiębiorstwo Komunikacji Miejskiej w Katowicach i Przedsiębiorstwo Komunikacji Miejskiej w Tychach.
W Piotrowicach znajduje się łącznie 13 przystanków: Piotrowice Barcelońska, Piotrowice Bukszpanowa Kaplica, Piotrowice Cmentarz, Piotrowice Dworzec PKP, Piotrowice Działowa, Piotrowice Fabryka Maszyn, Piotrowice Miłe Zacisze, Piotrowice Osiedle, Piotrowice Pętla, Piotrowice Skrzyżowanie, Piotrowice Szkoła, Piotrowice Tyska i Piotrowice Wojska Polskiego. Na znajdującym się w centrum Piotrowic, na skrzyżowaniu ulic Armii Krajowej i gen. Z. Waltera-Jankego, czterostanowiskowym przystanku Piotrowice Skrzyżowanie zatrzymywało się, według stanu z połowy maja 2022 roku, 9 linii autobusowych, w tym jedna nocna. Linie te łączą Piotrowice z innymi częściami Katowic, a część z nich także z innymi miastami Górnośląsko-Zagłębiowskiej Metropolii: z Czeladzią, Mikołowem, Mysłowicami i Tychami
Architektura i urbanistyka.
Rozwój urbanistyczny.
Pierwsze osadnictwo w Piotrowicach było lokalizowane w dolinie Mlecznej. Historyczne centrum osady, gdzie ulokowano pierwsze domy, wyznaczają ulice: Kasztanowa, Świerkowa i Wojska Polskiego. Ulice te stanowiły fragment dawnego traktu zwanego Furmańcem. Tradycyjne budownictwo w XVIII i XIX wieku składało się przeważnie z drewnianych budynków o konstrukcji zrębowej i dwutraktowym układem wnętrza, zaś na nadprożu umieszczano napis fundacyjny i datę budowy. Stawiano także domy z cegieł i kamienia, które były kryte dachówką. W 1830 roku w Piotrowicach znajdowały się łącznie 42 domy.
Najstarszym budynkiem w Piotrowicach jest pochodzący z przełomu XIX i XX wieku wiejski dom mieszkalny przy ulicy Załogowej 1. Ponadto do najstarszych budynków na terenie Piotrowic, których historia sięga II połowy XIX wieku, należą domy przy ulicy: A. Grottgera 28, A. Kostki-Napierskiego 15, gen. Z. Waltera-Jankego 183 i 216 oraz Wojska Polskiego 48. Na początku XX wieku Piotrowice ze wsi zaczęły się przekształcać w osadę podmiejską. Wraz ze wzrostem liczby mieszkańców wsi, w tym czasie także zaczęto budować domy wielokondygnacyjne, murowane i otynkowane. Zabudowa powstała w latach 1900–1922 znajduje się w różnych miejscach Piotrowic, a koncentruje się głównie w rejonie ulic: K. Darwina, Kasztanowej, A. Grottgera, gen. Z. Waltera-Jankego i Wojska Polskiego. W latach międzywojennych nastąpił znaczny rozwój urbanistyczny Piotrowic. Nowa zabudowa powstawała wzdłuż ulicy Armii Krajowej oraz ulicy gen. Z. Waltera-Jankego. Po 1934 roku budowano rocznie ponad 200 domów.
W czasach Polski Ludowej pierwsze bloki mieszkalne w Piotrowicach zaczęto budować w drugiej połowie lat 60. XX wieku pomiędzy ulica T. Kościuszki a ulicą Żurawią. W latach 70. XX wieku Wydział Architektury wspólnie z Komitetem Wojewódzkim KW PZPR przygotował plany wyburzenia historycznych domów celem budowy nowoczesnego centrum Katowic. W wyniku działań miejscowych komitetów oraz kryzysu gospodarczego w 1982 roku odstąpiono od tych planów. Pomimo tego dochodziło do wyburzeń pod nową zabudowę – najwięcej w rejonie Skotnicy oraz przy targowisku.
W marcu 1977 roku rozpoczęto prace nad budową osiedla Targowisko, powstałego w rejonie ulic A. Fredry oraz gen. Z. Waltera-Jankego. Zostało ono zaprojektowane przez Zygmunta Fagasa. Osiedle to budowano do 1980 roku. Rozwijało się także budownictwo indywidualne i spółdzielcze w postaci domów jednorodzinnych.
Na początku lat 80. XX wieku na pograniczu Piotrowic i Kostuchny, w rejonie ulic: Tyska, S. Łętowskiego, A. Kostki-Napierskiego i M. Radockiego, rozpoczęto budowę osiedla Odrodzenia, zaprojektowanego przez wrocławski zespół architektów przy współpracy z katowickim „Inwestprojektem”. Prace budowlane przy osiedlu rozpoczęto w 1979 roku. Było ono fragmentem założenia architektoniczno-urbanistycznego z końca lat 70. XX wieku, przewidujący budowę dużego zespołu osiedli mieszkaniowych na 120 tysięcy osób.
Pomniki i tablice pamiątkowe.
Na terenie Piotrowic znajdowały się bądź znajdują następujące miejsca pamięci:
Oświata.
Początki szkolnictwa w Piotrowicach sięgają 1765 roku, kiedy to w Prusach zaczęła obowiązywać ustawa o powszechnym obowiązku szkolnym. W dniu 18 czerwca 1810 roku inspektor szkolny Nygo z Mysłowic podjął decyzję o założeniu w Piotrowicach szkoły. W tym czasie dzieci uczęszczały pieszo do szkoły w Mikołowie. W dniu 19 lutego 1819 (bądź w 1818) roku otwarto w Piotrowicach pierwszy budynek szkolny przy skrzyżowaniu ulic Wojska Polskiego i Armii Krajowej. Pierwszym nauczycielem w nowej placówce został Antoni Hartmann. W 1865 roku dobudowano piętro oraz mieszkanie dla nauczyciela. W piotrowickiej szkole 1 lipca 1847 roku pracę zaczynał nauczyciel Karol Miarka. Nauczał on do maja 1850 roku. Budowę nowej szkoły przy piotrowickim rynku w rejonie ulicy Armii Krajowej rozpoczęto w 1901 roku. Nauczanie w placówce zainaugurowano zaś rok później, a w nowej szkole znajdowały się 4 sale. W 1908 roku do szkoły uczęszczało 462 uczniów, w ty, 15 pochodzenia niemieckiego.
W 1929 roku rozpoczęto prace budowlane nad gmachem nowej szkoły powszechnej przy obecnej ulicy gen. Z. Waltera-Jankego. Nauczanie w niej rozpoczęto 7 grudnia 1931 roku, zaś w styczniu 1936 roku szkołę rozdzielono na dwie części: na Szkołę Powszechną nr 1 Piotrowicach dla chłopców, z wejściem od strony południowej i Szkołę Powszechną nr 2 w Piotrowicach dla dziewcząt, z wejściem od północy. W szkole nr 1 uczyło się 507 chłopców, zaś do szkoły nr 2 chodziło 428 dziewcząt. W tym samym roku gmach szkoły rozbudowano w kierunku północnym. Szkołę scalono w 1953 roku, tworząc Szkołę Podstawową nr 28 w Katowicach.
Przy dzisiejszej ulicy Armii Krajowej w 1950 roku została założona Zasadnicza Szkoła Zawodowa, kształcąca uczniów w różnych profesjach. W 1978 roku szkoła ta przekształciła się w Zespół Szkół Poligraficzno-Mechanicznych. W dniu 1 września 1955 roku zainaugurowano nauczanie w Technikum Centralnego Związku Spółdzielczego z siedzibą przy ulicy Harcerzy Września 1939 2. W szkole tej uczono zawodu technika fotografa i technika radiowo-telewizyjnego. W latach 90. szkołę przemianowano na Zespół Szkół Zawodowych im. Edwarda Abramowskiego.
W styczniu 1960 roku w ramach obchodów Tysiąclecia Państwa Polskiego otwarto gmach Szkoły Podstawowej nr 32 w Katowicach. Gmach ten znajduje się przy ulicy M. Sobańskiego 86.
W latach 60. XX wieku dla szkoły milicyjnej wybudowano nowoczesne obiekty szkolne z basenem i strzelnicą. W tych obiektach w latach 70. Xx wieku skoszarowano oddział ZOMO, a później jednostki specjalne policji. W pomieszczeniach po ZOMO oraz po oddziale antyterrorystycznym policji w dniu 8 lutego 1999 roku uroczyście otwarto Szkołę Policji w Katowicach. Pierwszym komendantem szkoły został Tadeusz Wojtuszko.
W budynku byłego hotelu robotniczego PFM-FAMUR w dniu 1 października 1991 roku powstał Górnośląski Prywatny College Ekonomiczny, który w 1994 roku przekształcił się w Górnośląską Wyższą Szkołę Handlową. Pierwszym rektorem została dr Ewa Piastowska. W dniu 1 czerwca 2022 roku uczelnia zmieniła swoją nazwę na Akademia Górnośląska im. W. Korfantego w Katowicach.
Kultura.
W Piotrowicach jeszcze do czasów I wojny światowej kultywowane były zwyczaje śląskiej wsi. Obchodzono tutaj święta ludowe, jak m.in. sobótkę czy topienie marzanny.
Pierwszą bibliotekę Towarzystwa Czytelni Ludowych na terenie Piotrowic założono przed wybuchem I wojny światowej, a jej organizatorem był Ludwik Widuch – założyciel chóru „Jutrzenka”. W okresie międzywojennym biblioteka znajdowała się przy starej szkole na piotrowickim rynku. Po przeniesieniu Urzędu Stanu Cywilnego do katowickiego Pałacu Ślubów, pomieszczenia po nim zajęła Miejska Biblioteka Publiczna. Drugi z piotrowickich oddziałów MBP powstał w 1984 roku na osiedlu Odroczenia przy ulicy M. Radockiego 70a
W 1911 roku z inicjatywy Ludwika Widucha, Piotra Gierlotki, Henryka Pieczki i Pawła Łaskota powołano Towarzystwo Śpiewu „Jutrzenka”. Grupa ta pierwszy spektakl teatralny wystawiła 9 września 1912 roku w Kostuchnie. W latach 1912–1920 towarzystwo recytowało polskie wiersze i sztuki teatralne. Podczas I wojny światowej „Jutrzenka” zawiesiła swoja działalność, a w grudniu 1918 roku zespół reaktywowano. W 1935 roku nastąpiła reorganizacja chóru mieszanego „Jutrzenka” - powstał wówczas chór męski „Hejnał”. Na początku XXI wieku w Katowicach działało 13 chórów zrzeszonych w Polskim Związku Chórów i Orkiestr, w tym piotrowicki Chór Liturgiczno-Dziecięco-Młodzieżowy przy parafii Najświętszego Serca Pana Jezusa i św. Jana Bosko oraz chór kameralny „Fermata” przy piotrowickiej filii Miejskiego Domu Kultury „Południe” w Katowicach.
W latach 1933–1991 przy ulicy Z. Waltera-Jankego funkcjonowało Kino „Piast” (obecnie Teatr &amp; Klub muzyczny Old Timers Garage).
Z Piotrowicami związany był Roman Pająk. Był to malarz, którego obrazy olejne i freski znajdują się w kościołach w całej Europie oraz w kolekcjach prywatnych. Malował on głównie pejzaże oraz motywy sakralne. Zmarł 8 lipca 1964 roku w Piotrowicach. W Piotrowicach został także założony i zaczynał karierę zespół muzyczny Dżem.
W Piotrowicach znajduje się jedna z czterech filii Miejskiego Domu Kultury „Południe” w Katowicach, założonego w 2000 roku. W tym samym roku powstała także sama piotrowicka filia, którą urządzono w wyremontowanym budynku po dawnej przychodni. Budynek ten wcześniej był siedzibą urzędu gminy Piotrowice. MDK „Południe” jest organizatorem życia kulturalnego dzielnicy, prowadzi zajęcia muzyczne, taneczne, kursy językowe, aerobiku i robótek ręcznych. Udostępnia także pomieszczenia i sprzęt amatorskim zespołom muzycznym.
Od 2014 roku przy ulicy Armii Krajowej 40, w budynku dworca kolejowego na przystanku Katowice Piotrowice, który był przeznaczony do rozbiórki mieści się siedziba Teatru Żelaznego. Teatr ten posiada widownię amfiteatralną. Swoje pierwsze kroki w Teatrze Żelaznym postawiła aktora i tancerka Edyta Herbuś. Zadebiutowała ona spektaklem pt. "Diwa", reżyserii Grzegorza Kempinskyego. Górnośląska Wyższa Szkoła Handlowa im. Wojciecha Korfantego inauguruje rok akademicki wymyślonym przez Krzysztofa Skibę, lidera zespołu Big Cyc "Świętem arbuza", otwartym nie tylko dla słuchaczy tej uczelni.
W Piotrowicach działa Muzeum Najmniejszej Książki Świata, założone przez posiadacza rekordu Guinnessa w tej kategorii Zygmunta Szkocnego. Muzeum to znajduje się przy ulicy Traktorzystów 5.
Religia.
Dominującą religią w Piotrowicach jest katolicyzm. Początkowo rzymskokatoliccy mieszkańcy Piotrowic należeli do powołanej w 1222 roku parafii pw. św. Wojciecha Mikołowie. Próbę wybudowania kościoła w Piotrowcach czynione były od 1898 roku bądź też już w 1870 roku – wówczas zamierzano utworzyć parafię obejmującą Piotrowice, Kostuchnę, Ochojec, Murcki i Podlesie. W międzyczasie na tereny Górnego Śląska sprowadzono franciszkanów i podjęto decyzję o budowie zespołu klasztornego w pobliskich Panewnikach. Związane to było z polityką germanizacyjną prowadzoną przez ówczesnego biskupa wrocławskiego Georga Koppa. Powstanie nowego klasztoru miało odciągnąć ludność i księży od pielgrzymek do Częstochowy. W 1913 (bądź w styczniu 1914) roku ludność Piotrowic przeszła pod opiekę parafii w Panewnikach.
W 1930 roku rozpoczęto w Piotrowicach budowę nowego tymczasowego kościoła z drewna . Poświęcenie tymczasowego kościoła pw. Najświętszego Serca Pana Jezusa odbyło się 26 października 1930 roku. Kurację ustanowiono 1 maja 1931 roku, zaś parafię Najświętszego Serca Pana Jezusa ustanowiono 1 listopada 1936 roku. Do budowy właściwego kościoła jednak nie przystąpiono z powodu wybuchu II wojny światowej. W 1956 roku ponownie rozpoczęto przygotowania do budowy właściwej świątyni. Nie doszła ona jednak do skutku, gdyż nie otrzymano zezwolenia na rozbudowę kościoła. Dopiero w 1974 roku przystąpiono do budowy właściwego kościoła pw. Najświętszego Serca Pana Jezusa i św. Jana Bosko. Poświęcenia dokonał ówczesny biskup katowicki Herbert Bednorz 15 grudnia 1977 roku. Wcześniej, bo w dniu 9 lutego 1976 roku piotrowicka parafia zyskała dodatkowego patrona – św. Jana Bosko. Cmentarz parafialny parafii Najświętszego Serca Pana Jezusa o powierzchni 2,135 ha znajduje się przy ulicy Armii Krajowej.
Ze względu na rozbudowę Piotrowic i wzrastającą liczbę mieszkańców, w 1986 roku podjęto decyzję o budowie nowej świątyni na osiedlu Odrodzenia. W dniu 10 czerwca 1987 roku papież Jan Paweł II podczas pielgrzymki w Tarnowie poświęcił kamień węgielny pod budowę nowego kościoła pw. Najświętszego Ciała i Krwi Chrystusa. Budowniczym kościoła został ks. Janusz Kwapiszewski. Utworzenie parafii nastąpiło 1 stycznia 1990 roku.
W Piotrowicach w latach 1979–1986 żyła Katarzyna Szymon. W dniu 8 marca 1946 roku na jej ciele pojawiały się stygmaty i często przeżywała w ekstazie wizje Męki Pańskiej. Odwiedzali ją ludzie z całego świata.
Sport i rekreacja.
W 1918, kwietniu 1919 bądź w 1920 roku powstało w Piotrowicach i Kostuchnie gniazdo Towarzystwa Gimnastycznego „Sokół”, która należało do okręgu mikołowskiego. Prezesem gniazda został Jan Materla. Towarzystwo prowadziło ćwiczenia na świeżym powietrzu, organizowało wycieczki oraz marsze, zaś w ramach działalności oświatowej wygłaszano referaty i szkolenia w języku polskim. Zjazdy gniazd „Sokoła” organizowano w Zadolu. W latach 1922–1939 w Piotrowicach działało łącznie 13 organizacji sportowych.
Pierwsze bardziej znane boisko piłkarskie w Piotrowicach mieściło się w Gaci przy obecnej ulicy Wspólnej. Wspomina się mecze grane tam w latach 20. i 30. XX wieku. Bardziej reprezentacyjne boisko powstało w Skotnicy – zostało ono uroczyście poświęcone 21 sierpnia 1932 roku. Obecnie tereny dawnego boiska zajmują ogródki działkowe przy ulicy A. Kostki-Napierskiego. Nowe boisko w 1935 roku powstało przy Piotrowickiej Fabryce Maszyn, a zaraz po II wojnie światowej na Targowisku.
Pierwszych latach powojennych w granicach Piotrowic powołano łącznie trzy kluby sportowe:
W okresie Polski Ludowej w latach 50. XX wieku organizowano wyścigi motocyklowe po ulicach Piotrowic, zaś co kilka lat przez dzielnicę przejeżdżał także kolarski Wyścig Pokoju. Dwóch mieszkańców Piotrowic brało udział w igrzyskach olimpijskich: Wanda Kaczmarczyk w Rzymie 1960 roku (florecistka) oraz Henryk Nielaba w Tokio w 1964 roku (również floret).
W 2007 roku w Piotrowicach działało 8 klubów sportowych.

</doc>
<doc id="201048" url="https://pl.wikipedia.org/wiki?curid=201048" title="Broadway (Manhattan)">
Broadway (Manhattan)

Broadway // – ulica w Nowym Jorku, w dzielnicy Manhattan.
W jej środkowej części (Times Square) mieszczą się liczne teatry (rozrywkowe i musicalowe), stanowiące znane na całym świecie centrum kulturalno-rozrywkowe, przyciągające wielu turystów.
Jest to także jedna z głównych ulic dzielnicy Manhattanu i jedno z najbardziej rozpoznawalnych miejsc Nowego Jorku i Stanów Zjednoczonych.

</doc>
<doc id="201050" url="https://pl.wikipedia.org/wiki?curid=201050" title="Poręba">
Poręba

Poręba – miasto w Polsce, położone w województwie śląskim, powiecie zawierciańskim nad Czarną Przemszą.
Od 1933 ścisły obszar Poręby dzieli się na trzy sektory:
W skład miejscowości wchodzą także dawne wsie: Dziechciarze, Krawce, Niwki i Krzemenda.
Demografia.
Dane z 30 czerwca 2004:
Piramida wieku mieszkańców Poręby w 2014 r.:
Historia.
Osada założona została w XIV w. Pierwsza wzmianka o Porębie pochodzi z 1373 r. Do 1954 r. siedziba gminy Poręba. W 1957 r. uzyskała status osiedla. W latach 1973–1975 i od 1982 r. była samodzielnym miastem. W latach 1975–1982 położona w granicach Zawiercia. Na terenie dzisiejszej Poręby istniało dawniej wielkie rozlewisko wodne zwane Czarnym Jeziorem. Od tego jeziora Poręba wzięła część swej pierwotnej nazwy. W 1375 osada nosiła nazwę Czarnej Poręby i należała do morawczyka Krzywosąda, zwanego pospolicie Krzywakiem. W XV w. nazwa została zmieniona na Porębę Mrzygłodzką i przeszła w ręce szlachcica Pileckiego. W XVI w. osadnictwo tych terenów na prawie magdeburskim spowodowało znaczny rozkwit Poręby. Bujne tereny leśne, złoża węgla brunatnego i rudy sprzyjały rozwojowi przemysłu. W miejscowych lasach wypalano węgiel drzewny. Rozwijał się wytop żelaza oraz stali.
Po III rozbiorze Polski, w 1795 r., wybudowano w zakładzie pierwszy piec do przetapiania rudy. Uruchomienie pieca odlewniczego stworzyło z Poręby ośrodek przemysłowy. Odlewano rury żelazne, elementy do młynów, cegielni oraz innych fabryk, a także na potrzeby rolnictwa.
Odlewnia odlewała naczynia emaliowane i urządzenia sanitarne. Poręba rozwijała się wraz z fabryką. Powstawały nowe osiedla. W latach 1930–1935 wybudowano trzy szkoły podstawowe. W czasie II wojny światowej Niemcy zmienili nazwę Poręby na „Haudorf”. Jeszcze przed I wojną światową w fabryce rozpoczęto produkcję obrabiarek, a po II wojnie obrabiarek ciężkich.
W latach 1975–1982 Poręba była dzielnicą Zawiercia.
Turystyka.
Poręba słynie także z lokalnej potrawy zwanej prażonkami (ziemniaki pokrojone w grube plastry pieczone razem z kiełbasą, boczkiem, cebulą i innymi składnikami). Unikatem jest też naczynie do ich przyrządzania jest to kociołek produkowany w Porębie od ponad 200 lat. Współcześnie ten odlew żeliwny posiada trzy nóżki i pokrywę, która jest do garnka dociskana śrubą. Jednak dawniej potrawę w garnku przykrywano odwróconą darnią trawy. 
Co roku w Porębie urządzany jest Światowy Festiwal Prażonek, gdzie mieszkańcy wspólnie pieką w prażonki. Główną atrakcją festiwalu jest prażenie wielkiego żeliwnego kotła wypełnionego 160 kg ziemniaków.
Transport.
Przez miasto przebiega droga krajowa nr 78 Chmielnik – Chałupki i linia kolejowa Tarnowskie Góry – Zawiercie.
Sąsiednie gminy.
Łazy, Myszków, Siewierz, Zawiercie

</doc>
<doc id="201051" url="https://pl.wikipedia.org/wiki?curid=201051" title="Texas Hold’em">
Texas Hold’em

Poker Texas Hold’em ("teksański klincz") – najpopularniejsza na świecie odmiana pokera, w Polsce znana głównie jako gra hazardowa. W rozgrywce uczestniczy co najmniej 2 graczy, używa się pełnej talii 52 kart.
Zasady gry.
Jeden z graczy jest rozdającym (ang. "dealer"), dwóch graczy siedzących po jego lewej stronie wkłada do puli wymuszone stawki w ciemno – tzw. ciemne. Pierwszy gracz na lewo od rozdającego wkłada małą ciemną ("small blind"), a drugi dużą ciemną (big blind). Najczęściej duża stawka jest dwa razy większa od małej, choć niekiedy są one równe. Następnie każdemu z graczy rozdaje się po dwie zakryte karty (ang. "pocket cards" lub "hole cards"), począwszy od pierwszego gracza na lewo od rozdającego zgodnie z ruchem wskazówek zegara. Karty te mogą widzieć tylko ich posiadacze. Następuje po tym pierwsza runda licytacji zaczynając od pierwszego gracza po lewej stronie od dużej ciemnej. Gracze mają trzy możliwości, mogą:
Dodatkowo gracz może czekać ("check"), jeżeli nikt po nim nie podbił, ponieważ włożył on już do puli równowartość najwyższego zakładu.
Po rundzie licytacji, kiedy wszyscy włożyli taką samą ilość pieniędzy do puli (lub spasowali), na stół wykładany jest "flop". Są to trzy karty wspólne (ang. "community cards"), których może użyć każdy z graczy (karty wspólne są odkryte). Następuje druga runda licytacji począwszy od pierwszego gracza na lewo od rozdającego. Jak poprzednio każdy gracz może czekać (jeżeli nikt wcześniej nie podbił), podbić/przebić lub sprawdzić (jeżeli ktoś podbił przed nim). Kiedy wszyscy aktywni gracze włożą taką samą ilość pieniędzy do puli na stół, wykładana jest czwarta karta – "turn". Analogicznie rozpoczyna się kolejna runda licytacji, po której ostatnia, piąta karta ("river") wykładana jest na stół. Rozpoczyna się ostatnia już runda licytacji, po której następuje wyłożenie kart. Gracze mogą użyć dowolnych 5 kart z 7 dostępnych (5 kart wspólnych i 2 karty własne), aby ułożyć najlepszy układ.
Pokazywanie kart rozpoczyna się od pierwszego gracza na lewo od rozdającego, jeżeli nikt nie podbił w ostatniej rundzie licytacji, lub od podbijającego, jeżeli został sprawdzony. Karty pokazuje się zgodnie z ruchem wskazówek zegara. Najlepszy pięciokartowy układ wygrywa i zabiera pulę. Jeżeli został pokazany wygrywający układ, to następne osoby nie mają obowiązku pokazywania swoich kart.
Kolejność licytacji i struktura zakładów w ciemno zmienia się, gdy w grze pozostaje dwóch graczy (ang. "heads up"). Mała ciemna przypada wtedy rozdającemu (dealerowi), natomiast duża ciemna drugiemu graczowi. Ostatnia karta rozdawana jest dealerowi, jednak to on rozpoczyna licytację przed flopem. Po flopie rozdający zagrywa jako ostatni już do końca rozdania.
Układy kart od najmocniejszego.
Poker królewski (as, król, dama, walet, dziesiątka w jednym kolorze) – najwyższy możliwy układ kart w pokerze.
Poker, czyli strit w kolorze (pięć kolejnych kart w jednym kolorze) – jeżeli dwóch graczy ma pokera, wygrywa ten którego poker zaczyna się od wyższej karty.
Kareta (cztery karty tej samej wartości) – jeśli dwóch graczy ma karetę wygrywa ten którego kareta jest z wyższych kart, jeśli obaj mają tę samą karetę (zdarza się tak, gdy kareta składa się wyłącznie z kart wspólnych), wygrywa ten który ma wyższą piątą kartę (piąta karta może być wybrana zarówno z ręki, jak i ze stołu), jeśli także jest taka sama to jest remis i następuje podział puli.
Full (trójka i para) – jeśli dwóch graczy ma fulla wygrywa ten, który ma wyższą trójkę, jeśli obydwaj mają tę samą trójkę wygrywa ten który ma wyższą parę, jeśli i para jest taka sama to jest remis i następuje podział puli.
Kolor (pięć dowolnych kart w tym samym kolorze) – jeśli dwóch graczy ma kolor wygrywa ten którego kolor ma najwyższą kartę.
Strit (pięć kolejnych kart nie w kolorze) – jeśli dwóch graczy ma strita wygrywa ten, którego strit zaczyna się od wyższej karty (as w stricie może być najwyższą lub najniższą kartą – jedynką).
Trójka (trzy karty tej samej wartości) – jeśli dwóch graczy ma trójkę wygrywa ten którego trójka jest z wyższych kart, jeśli trójka jest taka sama to wygrywa ten którego wyższa jest czwarta karta, jeśli jest taka sama to ten który ma wyższą piątą kartę, a jeśli i ona jest taka sama to jest remis i następuje podział puli.
Dwie pary – jeśli dwóch graczy ma dwie pary wygrywa ten z najwyższą parą, jeśli najwyższa para jest taka sama to wygrywa ten który ma wyższą drugą parę, jeśli też jest taka sama to wygrywa ten który ma wyższą piątą kartę, jeśli i ona jest taka sama to jest remis i następuje podział puli.
Para (dwie karty o tej samej wartości) – jeśli dwóch graczy ma parę wygrywa ten z wyższą parą, jeśli para jest taka sama to decydują po kolei trzecia, a później czwarta i ewentualnie piąta karta. Jeśli wszystkie są takie same dla obydwu graczy to jest remis i następuje podział puli.
Wysoka karta (jeśli nie mamy żadnego z powyższych układów to wówczas mamy wysoką kartę) – jeśli dwóch graczy nie ma żadnego układu wówczas wygrywa ten który ma najwyższą kartę, jeśli pierwsza wysoka karta jest taka sama to o zwycięstwie decyduje po kolei druga, trzecia, czwarta i piąta karta, jeśli wszystkie są takie same dla obydwu graczy to jest remis i następuje podział puli.
Ewaluacja ręki.
Jedną z najważniejszych umięjetności w pokerze jest wiedza, jak określić siłę swojej ręki.
Strategia grania każdej ręki może się różnić w zależności od siły kart. Na przykład mając silną rękę gracz może obrać strategię wolnego rozgrywania ręki, tak aby skłonić graczy ze słabymi układami do próby zablefowania w rozdaniu.
Istnieje kilka sposobów oceny siły ręki – poprzez liczenie tzw. autów (kart poprawiających dany układ) lub stosując kalkulatory pokerowe.
Karty te nazywane są „outami”. Siła ręki może być mierzona poprzez ilość outów które są w talii (jeżeli nie posiadamy silnego układu, możemy uważać go za silny jeżeli w talii pozostaje duża liczba kart dramatycznie poprawiających siłę naszej ręki).
Poniższa tabela określa prawdopodobieństwo trafienia outów w zależności od liczby kart w talii i typu dobierania (drawa). Większa liczba autów polepsza procentową siłę naszej ręki.
Dla uproszczenia skomplikowanej matematyki obliczania wartości oczekiwanej stosuje się zasadę „mnożenia przez dwa” lub „mnożenia przez cztery”.
Rodzaje gry.
Rozróżniamy pięć podstawowych rodzajów Hold’ema:

</doc>
<doc id="201053" url="https://pl.wikipedia.org/wiki?curid=201053" title="Atlas II">
Atlas II

Atlas II – seria rakiet nośnych "Atlas", wykorzystywana w latach 1991–2004 na potrzeby zarówno wojska USA, jak i do startów komercyjnych. Uważana była za jedną z najbardziej niezawodnych rakiet nośnych. 
Modele.
Na serię rakiet "Atlas II" składały się 3 modele:
Rozwój technologiczny.
Rakiety "Atlas II" były ostatnimi rakietami tej serii wykorzystującymi technologię „dwuipółstopniową”. Późniejsze rakiety "Atlas III" i "Atlas V" wykorzystywały zamiast zastosowanych w rakietach "Atlas II" 3 silników serii "RS-56" (w tym 2 odłączanych) 1 dwukomorowy silnik "RD-180" produkowany przez rosyjskie przedsiębiorstwo NPO Energomasz. Dodatkowo "Atlas V" ma zmienioną konstrukcję pierwszego członu na CCB.

</doc>
<doc id="201057" url="https://pl.wikipedia.org/wiki?curid=201057" title="Zebu indyjskie">
Zebu indyjskie

Zebu indyjskie, zebu, bydło domowe garbate ("Bos indicus") – forma udomowionego w starożytności bydła domowego o charakterystycznym garbie położonym na grzbiecie i masywnych rogach, rozpowszechniona w krajach podzwrotnikowych jako zwierzęta użytkowe. W Indiach otaczane jest kultem, ma specjalny status jako święta krowa. Jako zwierzę odporne na gorący i wilgotny klimat oraz wiele chorób zebu jest krzyżowane z innymi rasami bydła. Wyhodowano liczne rasy tego bydła.
Pochodzenie i domestykacja.
Wywodzi się prawdopodobnie od †"Bos primigenius namadicus" – podgatunku tura żyjącego w Indiach w epoce lodowcowej. Dokładna data domestykacji zebu nie jest znana. Nastąpiło to w starożytności, prawdopodobnie w Mezopotamii i w Indiach, ale proces udomowienia mógł przebiegać niezależnie w różnych regionach. Wiadomo, że zebu było znane w Mezopotamii i Indiach już w IV w p.n.e.
Cechy charakterystyczne.
Zebu charakteryzuje się podobnym do wielbłądziego garbem mięśniowo-tłuszczowym położonym w okolicy kłębu, workiem skórnym poniżej gardła oraz masywnymi, szeroko rozstawionymi rogami. Osiąga wysokość w kłębie do około 160 cm, długość ciała bez ogona wynosi około 240 cm, a masa – do 700 kg. Ubarwienie płowe, jasnożółte, czerwone, szare lub czarne, również plamiste.
Znaczenie dla człowieka.
Bydło typu zebu jest rozpowszechnione przede wszystkim w Indiach, gdzie znajdują się główne ośrodki hodowli. Są tam uważane za zwierzęta święte i użytkowane jako zwierzęta pociągowe i juczne. W wyniku hodowli wyselekcjonowano liczne rasy różniące się ubarwieniem, umięśnieniem m.in. kankaryjską, bahurską, dandżi, deonio, mizorską oraz najmniejsze – zebu karłowate. Zebu jest przystosowane do życia w środowisku gorącym i wilgotnym, jest też odporne na wiele chorób. Cechy te spowodowały import tych zwierząt na wschodnie wybrzeże Afryki i Madagaskar. Na początku XX wieku zebu zostało również sprowadzone do Brazylii i skrzyżowane z francuską odmianą bydła (Charolaise). .
Nomenklatura zoologiczna.
Nazwa systematyczna bydła zebu odbiega od standardowych zasad taksonomii zoologicznej. Bydło domowe (nazwa naukowa "Bos primigenius" f. "taurus") jest uznawane za formę tura ("Bos primigenius"). Bydło zebu jest typem bydła domowego i w systematyce określane jest nazwą naukową "Bos primigenius" f. "taurus" – tak samo jak bydło domowe i bydło Watussi. Ponieważ bydło domowe – ze względów praktycznych – określane jest nazwą "Bos taurus", a zebu opisano po raz pierwszy pod nazwą "Bos indicus" przyjmuje się obecnie jako poprawną, synonimiczną nazwę systematyczną "Bos taurus indicus", mimo że trynominalna nazwa sugeruje klasyfikowanie w randze podgatunku.

</doc>
<doc id="201058" url="https://pl.wikipedia.org/wiki?curid=201058" title="Mariusz Maszkiewicz">
Mariusz Maszkiewicz

Mariusz Maszkiewicz (ur. 31 maja 1959 w Iławie) – polski socjolog, dyplomata, publicysta, działacz społeczny i gospodarczy. Ambasador RP w Białorusi (1998–2002) i Gruzji (od 2016).
Życiorys.
Wykształcenie.
Szkołę podstawową i średnią ukończył w Goleniowie. Od 1981 do 1986 studiował filozofię, religioznawstwo i socjologię w Krakowie. Jest absolwentem Wydziału Filozoficzno-Historycznego Uniwersytetu Jagiellońskiego, gdzie w 1993 uzyskał stopień doktora nauk humanistycznych w zakresie socjologii na podstawie pracy "Aleksander Wwiedenski i inni przywódcy Cerkwi „odnowicielskiej” jako sukcesorzy tradycji reformatorskich inteligencji rosyjskiej początku XX stulecia i ideowi twórcy koncepcji współistnienia komunistycznego państwa i Cerkwi prawosławnej" (promotor: Włodzimierz Pawluczuk). Studiował także w Poznaniu (1979–1980 – Seminarium Zagraniczne T.Chr.) i kilka miesięcy na Uniwersytecie Georga Augusta w Getyndze (1986). 19 lutego 2018 został doktorem habilitowanym nauk o polityce w zakresie stosunków międzynarodowych na podstawie pracy "Repatriacja czy repatriotyzacja? Wybrane problemy polskich strategii politycznych wobec rodaków za wschodnią granicą (1986–1990)".
Działalność w PRL.
Po nawiązaniu kontaktu z Jerzym Giedroyciem, w czerwcu 1986 opublikował w „Kulturze” opowiadanie „Tyle piwa za darmo” o udziale Ludowego Wojska Polskiego w inwazji na Czechosłowację (1968). Następnie szykanowany przez służbę bezpieczeństwa. W styczniu 1987 powołany do Szkoły Podchorążych Rezerwy w Poznaniu, gdzie odmówił złożenia przysięgi. Po przedstawieniu zarzutów przez prokuratora wojskowego we Wrocławiu skierowany do służby w batalionach inżynieryjno-budowalnych. Był aktywnym uczestnikiem ruchu "Wolność i Pokój". (1986–1990). Prowadził działalność społeczno-polityczną w Częstochowie. Wspólnie z Jarosławem Kapsą założył i wydawał miesięcznik „Dyskurs” (1988–1989). Uczestniczył w Międzynarodowej Konferencji Praw Człowieka w Krakowie-Mistrzejowicach (25–28 sierpnia 1988). Publikował w prasie podziemnej. Współpracował z Regionalnym Komitetem Obywatelskim „Solidarności” w Częstochowie. Był zastępcą kierownika Wojewódzkiego Biura Wyborczego RKO w wyborach kontraktowych 1989.
Działalność w III RP.
Na przełomie lat 80. i 90. był krótko pracownikiem naukowym Instytutu Religioznawstwa UJ oraz wicedyrektorem Wydziału Spraw Obywatelskich Urzędu Wojewódzkiego w Częstochowie (luty – listopad 1990). Następnie rozpoczął pracę w dyplomacji. W latach 1990–1991 kierował Wydziałem ds. Polonii w MSZ. Był pierwszym polskim powojennym oficjalnym przedstawicielem w Litwie (w randze chargé d’affaires) w latach 1991–1992 oraz radcą-ministrem Ambasady RP w Wilnie w latach 1992–1994. Zakładał pierwszy polski konsulat w Grodnie, pełnił funkcję Konsula Generalnego w latach 1994–1997. Od 1998 do 2002 był Ambasadorem RP w Białorusi.
Po powrocie do kraju zajmował się działalnością gospodarczą. W 2002 stworzył firmę doradczą „Biuro Promocji Gospodarczej Europa Wschód”, pomagając polskim firmom w kontaktach gospodarczych na rynkach byłego ZSRR.
24 marca 2006 został zatrzymany na Placu Październikowym w Mińsku przez białoruską milicję w trakcie trwającego protestu młodzieży, po wyborach prezydenckich. Białoruski sąd wymierzył mu karę 15 dni aresztu. W jednej celi więziony wspólnie z Aleksandrem Podrabinkiem i Pawłem Szaramietem. Wobec groźby nowych oskarżeń ze strony KGB i długiego więzienia doszło do międzynarodowej reakcji i licznych protestów, w tym także protest głodowy Jerzego Maszkiewicza – 72-letniego ojca Mariusza Maszkiewicza. Skutkiem nacisków zwolniony z aresztu wrócił do kraju 7 kwietnia 2006.
Od stycznia do listopada 2007 pełnił funkcję doradcy Prezesa Rady Ministrów ds. polityki wschodniej; w kolejnych latach pracował jako wicedyrektor Departamentu Wschodniego Ministerstwa Spraw Zagranicznych.
Od 2007 adiunkt w Katedrze Europeistyki na Wydziale Prawa i Administracji Uniwersytetu Kardynała Stefana Wyszyńskiego. W latach 2010–2016 Przewodniczący Komisji Zakładowej NSZZ „Solidarność” Pracowników Służby Zagranicznej; autor raportu „Godna praca w służbie zagranicznej” (2010). W latach 2013–2016 pracował w Departamencie Dyplomacji Publicznej i Kulturalnej MSZ.
W listopadzie 2016 został mianowany przez Prezydenta RP ambasadorem w Gruzji.
Publikacje.
Jest autorem kilkudziesięciu artykułów naukowych oraz wielu tekstów publicystycznych i eksperckich. Kilkanaście jego artykułów przetłumaczono na języki angielski, rosyjski, białoruski, litewski, ukraiński i hiszpański. W dorobku ma dziesięć książek z dziedziny socjologii, religioznawstwa oraz stosunków międzynarodowych. Najważniejsze:

</doc>
<doc id="201063" url="https://pl.wikipedia.org/wiki?curid=201063" title="Moodle">
Moodle

Moodle () – środowisko nauczania zdalnego za pomocą sieci teleinformatycznych, dostępne przez przeglądarkę internetową. Platforma e-learningowa Moodle została stworzona w oparciu o Apache, PHP i MySQL lub PostgreSQL. Można ją uruchomić w systemach operacyjnych Linux, MS Windows, Mac OS X, NetWare 6. Moodle jest rozprowadzany za darmo jako otwarte oprogramowanie ("open source") zgodnie z licencją GNU GPL.
Do znaczących usług powiązanych z Moodle’em zalicza się MoodleCloud – miejsce przeznaczone do umieszczania goszczących kursów Moodle, oraz Moodle Mobile App – aplikację, która poszerza funkcjonalność platformy Moodle o urządzenia mobilne.
Projekt Moodle jest wspierany przez liczną społeczność on-line, a w styczniu 2016 wystartowało Zrzeszenie Użytkowników Moodle (ang. "Moodle Users Association"), finansowane ze zbiórki dobrowolnych datków zebranych za pośrednictwem Internetu.
W 2015 roku platforma Moodle była prawdopodobnie najbardziej popularnym na świecie Systemem Zarządzania Kształceniem ("Learning Management System") z najliczniejszą liczbą użytkowników, cieszącą się 70 136 zarejestrowanych stron w 222 miejscach na całym świecie.

</doc>
<doc id="201067" url="https://pl.wikipedia.org/wiki?curid=201067" title="Golem (Świat Dysku)">
Golem (Świat Dysku)



</doc>
<doc id="201071" url="https://pl.wikipedia.org/wiki?curid=201071" title="Jaszkotle">
Jaszkotle

Jaszkotle (niem. "Jäschgüttel") – przysiółek należący do wsi Gądów położonej w Polsce, w województwie dolnośląskim, w powiecie wrocławskim, w gminie Kąty Wrocławskie, niecałe 3 km na zachód od Wrocławia.
Na koniec 2017 r. Jaszkotle liczyły 124 mieszkańców.
Nazwa.
Miejscowość wzmiankowana w dokumentach po raz pierwszy w 1155 r. jako Iascotele. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "villa Jescocel" oraz "Jescoczil". Nazwę miejscowości w zlatynizowanej formie "Yeskotel" wymienia spisany ok. 1300 roku średniowieczny łaciński utwór opisujący żywot świętej Jadwigi "Vita Sanctae Hedwigis".
Później występuje do XVI w. jako Iascorle (1245), Jascotel (1309), Jescotil (1314), Jeskutil (1318, 1350), Jeschoczel (1335), Jescotel (1350), Jeschkittel (1485). Przed II wojną światową niemiecka nazwa Jäschgüttel.
Historia.
W XII-XIII w. należała do posiadłości biskupstwa wrocławskiego. W 1293 r. zakupiona od biskupa Jana Romki przez wrocławskiego mieszczanina Heydenricusa de Mulnheim i lokowana na prawie niemieckim. Co najmniej od tegoż roku okoliczne ziemie były własnością alodialną rodziny Reste von der Wede. W latach 1339-1354 majątek poświadczony jako własność mieszczanina wrocławskiego Konrada Uhlenbrucha, a w latach 1354-1362 innego mieszczanina z Wrocławia Sidelinusa Scheitlera. Później, do 1810 r., folwark należał do katedry wrocławskiej.
W latach 1975–1998 miejscowość należała administracyjnie do województwa wrocławskiego.
Zabytki.
Do wojewódzkiego rejestru zabytków wpisane są:

</doc>
<doc id="201074" url="https://pl.wikipedia.org/wiki?curid=201074" title="Jezioro Myczkowieckie">
Jezioro Myczkowieckie



</doc>
<doc id="201083" url="https://pl.wikipedia.org/wiki?curid=201083" title="Jezioro Łąka">
Jezioro Łąka



</doc>
<doc id="201088" url="https://pl.wikipedia.org/wiki?curid=201088" title="Petitio principii">
Petitio principii

Petitio principii (z łac., błąd niedostatecznego uzasadnienia, dosł. żądanie podstawy) – błąd logiczny przybierający dwie formy:

</doc>
<doc id="201091" url="https://pl.wikipedia.org/wiki?curid=201091" title="Fallacia accidentis">
Fallacia accidentis

Fallacia accidentis (błąd uwydatniania przypadkowego szczegółu) – jeden z błędów logiczno-językowych. Polega na tym, że w trakcie dyskusji czy argumentacji zwraca się uwagę na cechę nieistotną dla rozważanego zagadnienia, jednocześnie pomijając cechy dla samej dyskusji istotne. Dużą sztuką jest umieć odnaleźć sedno dyskutowanego zagadnienia i nie tracić go z oczu podczas całej dyskusji, pomimo, niejednokrotnie koniecznych, dygresji, oddalających nas od sedna sprawy. 

</doc>
<doc id="201092" url="https://pl.wikipedia.org/wiki?curid=201092" title="Paradise, znaczy raj">
Paradise, znaczy raj

Paradise, znaczy raj (ang. "Paradise, 1988-90" oraz "Guns of Paradise, 1991") – amerykański serial familijny przygodowo-westernowy, realizowany w USA w latach 1988 - 1991. W Polsce emitowała go Telewizja Polska.
Serial opowiada o przygodach rewolwerowca Ethana Corda, który z dnia na dzień musi zmienić tryb życia i zaopiekować się czwórką swoich osieroconych siostrzeńców.
Obsada.
W mniejszych rolach i epizodach wystąpili m.in.: William Smith, Milla Jovovich, Mako, Charles Napier, Mitch Pileggi.

</doc>
<doc id="201093" url="https://pl.wikipedia.org/wiki?curid=201093" title="Werbalizm">
Werbalizm

Werbalizm (z łac. "verbum" 'słowo' i gr. "-ισμός" 'kierunek, nauka, wiedza'), pustosłowie – wypowiedź beztreściowa lub prawie beztreściowa, czyli zawierająca nieproporcjonalnie wiele słów w porównaniu z przekazywaną treścią. Występuje on między innymi w dyskusjach publicznych, przemówieniach, artykułach prasowych oraz w codziennych rozmowach. Z reguły z błędem tym wiąże się fałszywa intencja przekonania odbiorcy informacji, że ma do czynienia z przekazem istotnej treści. Werbalizm czasami sprawia pozory obszernej informacji lub argumentacji za daną tezą.
Przykład pustosłowia:
Zacytowany fragment nie zawiera żadnej informacji. Werbalizmy mogą być używane celowo, na przykład jako element taktyki dyplomatycznej, gdy istnieje potrzeba zabrania głosu, ale nie ma się zamiaru ujawniać swojego stanowiska.
Innym przypadkiem użycia tego typu wypowiedzi jest stosowanie ich przez satyryków, mające na celu wywołanie pewnego efektu komicznego:

</doc>
<doc id="201094" url="https://pl.wikipedia.org/wiki?curid=201094" title="Motown Records">
Motown Records

Motown Records, Motown (znana także jako Tamla-Motown) – amerykańska wytwórnia muzyczna.
Historia.
Została założona 12 stycznia 1959 roku jako Tamla Records. W ciągu 30 lat działalności Berry Gordy i jego Motown Record Company (skrót od „Motor Town”) oraz bliźniacza wytwórnia Tamla wywierali wpływ na amerykańską i europejską muzykę.
W ciągu następnej dekady liczni artyści, muzycy i zespoły, których nagrania wyprodukowała Motown, zdobywały listy przebojów; wśród nich byli: Martha and the Vandellas, Smokey Robinson and the Miracles, The Temptations, The Four Tops, Diana Ross and the Supremes, Gladys Knight &amp; the Pips, The Jackson 5, Stevie Wonder, Marvin Gaye. Wszyscy stali się częścią fenomenu muzycznego, określanego jako Motown Sound. 
Pierwszym singlem Motown, który osiągnął milionowy nakład (12 lutego 1961), był „Shop Around” zespołu The Miracles. 16 grudnia tego samego roku singel „Please Mr Postman” zespołu The Marvelettes doszedł do 1. miejsca na liście przebojów Hot 100 tygodnika Billboard. 
Nagranie pochodzące z Motown było natychmiast rozpoznawane, gdy grano je w radio. Dużą rolę odegrało wykreowane przez szefa wytwórni charakterystyczne brzmienie, którego elementami była silnie wyeksponowana stopa perkusyjna poprzez 2-3 mikrofony (obecnie taki sposób nagrywania przyjął się na całym świecie), linia basu prowadzona na pierwszym planie, instrumenty klawiszowe traktowane jako instrumenty perkusyjne itp.
W latach 60. Motown i Tamla szczyciły się tym, że ponad 75% wydawanych przez nich płyt zostawało hitami. Pod koniec lat 60. sprzedawały więcej płyt, niż jakakolwiek inna wytwórnia płytowa. Była to też największa firma afroamerykańska.
Aktualnie wytwórnia zajmuje się wydawnictwami takich muzyków jak Swizz Beatz, Mýa czy Lindsay Lohan. Była siedziba wytwórni w Detroit funkcjonuje jako muzeum i nadal jest w rękach rodziny Gordy.

</doc>
<doc id="201095" url="https://pl.wikipedia.org/wiki?curid=201095" title="Jackson Five">
Jackson Five



</doc>
<doc id="201096" url="https://pl.wikipedia.org/wiki?curid=201096" title="Dydaktyzm">
Dydaktyzm

Dydaktyzm (gr. didaktikós – dający się nauczyć) – dążenie do kształtowania u kogoś postaw lub poglądów poprzez pouczanie go lub dawanie wzorów do naśladowania.
Dydaktyzm w sztuce to dominująca postawa dydaktyczna w dziełach sztuki czy utworach literackich, które mają na celu wychowanie człowieka poprzez nauczanie moralności i obowiązujących norm społecznych. Wartości formalne i estetyczne dzieła zostają podporządkowane funkcji dydaktycznej. Sztuka dydaktyczna jako samodzielny nurt, pojawiła się dopiero w XIX wieku. Jednym z propagatorów takiej działalności artystycznej był angielski pisarz John Ruskin.

</doc>
<doc id="201101" url="https://pl.wikipedia.org/wiki?curid=201101" title="Ignoratio elenchi">
Ignoratio elenchi

Ignoratio elenchi (z łac., „niezrozumienie przeciwnika”, dosł. „nieznajomość zarzutu”, „nieznajomość tezy dowodzonej”) – błąd polegający na tym, że dowodzi się (argumentuje się na rzecz) czegoś innego niż to, co ma być udowodnione (niż to, co jest przedmiotem argumentacji). W skrajnych przypadkach ignoratio elenchi prowadzić może do wzajemnego niezrozumienia oponentów i zamiany dialogu w równoległe monologi bez rozpatrywania wysuwanych argumentów. Do kategorii tej zalicza się również fałszywy trop, czyli odpowiedź (poprawną i logicznie spójną), która jednak nie odnosi się do argumentu oponenta, odwraca uwagę, tym samym jest oczywistym błędem, jeśli używa się jej jako kontrargumentu w dyskusjach (przypomina dygresję, z tą różnicą, że ta nie jest „przemycana” pod pozorem argumentu).

</doc>
<doc id="201103" url="https://pl.wikipedia.org/wiki?curid=201103" title="Argumentum ad auditorem">
Argumentum ad auditorem

Argumentum ad auditorem (łac. „argument odwołujący się do audytorium/słuchaczy”) – pozamerytoryczny sposób argumentowania, w którym dyskutant nie zwraca się bezpośrednio do oponenta, lecz do audytorium. Jednocześnie nie odpowiada racjonalnie na zarzuty stawiane przez rozmówcę, w sposób populistyczny odwołując się do gustów i upodobań słuchaczy. Pozyskanie audytorium ma na celu wywarcie presji na oponencie, który nie będzie miał śmiałości przeciwstawić się opiniom grona słuchaczy.

</doc>
<doc id="201104" url="https://pl.wikipedia.org/wiki?curid=201104" title="Argumentum ad auctoritate">
Argumentum ad auctoritate



</doc>
<doc id="201105" url="https://pl.wikipedia.org/wiki?curid=201105" title="Argumentum ad baculum">
Argumentum ad baculum

Argumentum ad baculum (łac. „argument odwołujący się do kija”) – pozamerytoryczny sposób argumentowania, polegający na grożeniu dyskutantowi przykrymi konsekwencjami nieprzyjęcia danej tezy, przy czym zabieg ten ma na celu nie przedstawienie jej logicznych następstw, lecz wywarcie presji na rozmówcy za pomocą emocji. W skrajnych wypadkach argument ten może dotyczyć groźby użycia przemocy ze strony samego dyskutanta. 
Argument można przedstawić zarówno werbalnie, jak i niewerbalnie, np. można powiedzieć "zamknij się, bo oberwiesz", ale można też w sposób niewerbalny, czyli bez użycia słów, a zamiast nich np. gestów przekazać rozmówcy, że spotkają go przykre konsekwencje jeśli będzie dobrze argumentować swoje zdanie podczas dyskusji.

</doc>
<doc id="201106" url="https://pl.wikipedia.org/wiki?curid=201106" title="Argumentum ad hominem">
Argumentum ad hominem

Argumentum ad hominem (łac. „argument do człowieka”) – historycznie, jest to sposób argumentowania, w którym, na poparcie swojej tezy, dyskutant powołuje się na opinie uznane przez oponenta – których sam w rzeczywistości może nie uznawać – wyciągając z tychże twierdzeń oponenta konsekwencje wspierające swoją tezę. W takim rozumieniu „nie jest to typ argumentacji ze swej natury błędny lub zwodniczy. W wielu przypadkach jego użycie jest nie tylko dopuszczalne, ale wręcz jak najbardziej uzasadnione”. Zabieg ten ma pokazać, że w gruncie rzeczy oponent zgadza się z tezą przedstawioną przez dyskutanta, a jeżeli nadal upiera się przy swoim, to znaczy, że jest niekonsekwentny w swoich przekonaniach.
Współcześnie określenie to ma często także inne rozumienie, jako pewien typ nieformalnego błędu argumentacyjnego, w którym dyskutant odwołuje się do cech oponenta bądź okoliczności, w których jest oponent, a nie do opinii uznanych przez oponenta czy argumentów oponenta (w tym znaczeniu argumentum ad personam może być traktowany jako jeden z rodzajów "argumentum ad hominem"; obok "ad hominem" "sytuacyjnego" oraz "tu quoque"). Tym, co można by określić jako wspólne dla obydwu znaczeń definiowanego tu terminu jest fakt, że dyskutant w podanym uzasadnieniu swojego stanowiska odwołuje się do oponenta (jego twierdzeń, faktów z życia, czy cech, które, zdaniem dyskutanta, można przypisać oponentowi), a nie np. własnych opinii/założeń, twierdzeń innych osób lub środowisk (jak środowisko naukowe), albo okoliczności nie dotyczących bezpośrednio życia czy cech oponenta.

</doc>
<doc id="201109" url="https://pl.wikipedia.org/wiki?curid=201109" title="Fear of the Dark">
Fear of the Dark

Fear of the Dark – dziewiąty studyjny album płytowy heavymetalowego zespołu Iron Maiden, wydany 12 maja 1992. Ostatnia płyta z wokalistą Bruce'em Dickinsonem, przed jego 8-letnim rozstaniem z zespołem.
Album zawiera aż 12 utworów, co było największą liczbą ścieżek spośród wcześniejszych wydawnictw jednopłytowych zespołu. Największą popularność zdobyły piosenki: „Be Quick or Be Dead” (otwierająca album) i „From Here to Eternity”, które wydano na singlach (trzeci SP z "Fear of the Dark" to „Wasting Love”).
Według danych z kwietnia 2002 roku album sprzedał się w nakładzie egzemplarzy na terenie Stanów Zjednoczonych. Album "Fear of the Dark" został sklasyfikowany na 8. pozycji (obok takich albumów jak "Dirt" Alice in Chains, "Countdown to Extinction" Megadeth czy "Images and Words" Dream Theater) w zestawieniu magazynu „Guitar World” na najlepszy album 1992 roku.
W Polsce nagrania uzyskały certyfikat złotej płyty.

</doc>
<doc id="201111" url="https://pl.wikipedia.org/wiki?curid=201111" title="Pawlik Morozow">
Pawlik Morozow

Pawlik Morozow (Pawieł Trofimowicz Morozow) (ros. Павел Трофимович (Павлик) Морозов, ur. 14 listopada 1918, zm. 3 września 1932) – chłopiec, który po swojej śmierci został przez stalinowską propagandę wykreowany na patrona ruchu pionierskiego i wzór do naśladowania dla dzieci w ZSRR.
Oficjalna wersja.
Według kolportowanej wersji oficjalnej był organizatorem pierwszego oddziału pionierskiego we wsi Gierasimowka w guberni tobolskiej za Uralem, który pomagał komunistom w organizowaniu kołchozu i skupie zboża. Przypadkowo dowiadując się o spisku kułaków, do którego należał także jego ojciec, zdemaskował plany spiskowców. Z tego powodu dziadek – kułak miał zabić Pawlika i jego młodszego brata. Wersja ta była wykorzystywana propagandowo w okresie tzw. walki z kułactwem i forsowania kolektywizacji na początku lat 30.
Inne wersje.
Oprócz wersji oficjalnej krążyło wiele nieoficjalnych wersji czynu Pawlika Morozowa. Po upadku ZSRR opublikowano wiele alternatywnych historii o Pawliku Morozowie.
Według dziennikarza i literata Jurija Drużnikowa Pawlik nigdy nie należał do organizacji pionierskiej, gdyż taka za jego życia w Gierasimowce nie istniała. Doniósł na ojca nie ze względów ideowych, lecz osobistych. Namówiła go do tego matka, by zemścić się na mężu, który ją porzucił. Ojciec pomagał uciekinierom z łagrów, dając im czyste blankiety dokumentów tożsamości do wypełnienia. Skłócony z ojcem Pawlik wskazał miejsce, w którym ojciec ukrywał blankiety. Gdy ojca aresztowano, okazało się, że matka nie jest w stanie samodzielnie utrzymać Pawlika i jego brata. Wtedy Pawlik za pieniądze zaczął donosić, gdzie chłopi chowają zboże. Pewnego dnia chłopiec i młodszy brat zostali zamordowani, a spośród pięćdziesięciu trzech głównych uczestników wydarzeń związanych z zabójstwem dzieci i powstaniem legendy o Pawliku Morozowie, dziewiętnastu zabito, dwóch najprawdopodobniej otruto, dwudziestu jeden aresztowano na podstawie donosów politycznych, trzech zachorowało psychicznie. Drużnikow nie przedstawił jednak dokumentów na poparcie swojej wersji.
Według niektórych wersji nie ma żadnych dowodów na donosy autorstwa chłopca, a cały konflikt i jego zabójstwo miały charakter wyłącznie rodzinnej tragedii. Są to jednak spekulacje niepoparte jak dotąd świadectwami źródłowymi, podobnie zresztą, jak i wersja oficjalnej propagandy.
Wykorzystanie w propagandzie.
Celem stalinowskiej propagandy było propagowanie postawy donosicielstwa i niszczenie więzi rodzinnych (ostatniej ostoi sprzeciwu wobec totalitarnej władzy partii bolszewików). Idolizacja Pawlika miała oznaczać, że nowy sowiecki człowiek zawsze stawia dobro państwa sowieckiego nad więziami społecznymi i rodzinnymi. Denuncjator Pawlik Morozow został symbolem Pionierów – oficjalnym wzorem do naśladowania dla sowieckich dzieci. Opisywano go w podręcznikach, stawiano mu pomniki, pisano o nim poematy, sztuki, pieśni, symfonie, nawet operę. Morozowa uwieczniano na znaczkach pocztowych i etykietkach pudełek od zapałek.
Isaak Babel napisał scenariusz, na podstawie którego film o chłopcu kręcił Siergiej Eisenstein. Film ten nosił nazwę "Łąki bieżyńskie". Nakręcono 2/3 filmu, który zaginął w archiwach Mosfilmu. Odnaleziony w latach 60., został częściowo odtworzony.
Literatura.
Podobny epizod denuncjacji własnego ojca przez dziecko opisał George Orwell w książce "Rok 1984".

</doc>
<doc id="201115" url="https://pl.wikipedia.org/wiki?curid=201115" title="Centrum Szkolenia Marynarki Wojennej">
Centrum Szkolenia Marynarki Wojennej

Centrum Szkolenia Marynarki Wojennej im. Wiceadmirała Józefa Unruga (CS MW) - ośrodek szkoleniowy Marynarki Wojennej w Lędowie koło Ustki.
Historia Centrum.
W 1954 utworzono Ośrodek Szkolenia Specjalistów Morskich (im. Franciszka Zubrzyckiego), który w maju 1963 przeformowano w Centrum Szkolenia Specjalistów Marynarki Wojennej (CSSMW). Decyzją ministra Obrony Narodowej nr 63 z 07 sierpnia 1992 Centrum otrzymało imię Dowódcy Floty wiceadmirała Józefa Unruga.
W ramach reformy szkolnictwa wojskowego we wrześniu 1994 dokonano zmiany nazwy na Centrum Szkolenia Marynarki Wojennej.
3 września 1994 CSMW otrzymało nowy sztandar, który został ufundowany z inicjatywy Środkowo-Pomorskiej Chorągwi ZHP przez społeczeństwo ziemi słupskiej. Dzień ten decyzją ministra Obrony Narodowej z maja 1995 r. ustanowiono świętem jednostki.
Decyzją Ministra Obrony Narodowej Nr 88/MON z dnia 10 kwietnia 2013 roku, wprowadzono oznakę rozpoznawczą Centrum Szkolenia Marynarki Wojennej.
Profil kształcenia.
Centrum szkoli podoficerów zawodowych w ramach kursów przeszkolenia specjalistycznego, kandydatów na żołnierzy zawodowych w korpusie osobowym marynarzy i podoficerów zawodowych oraz młodszych specjalistów na potrzeby Marynarki Wojennej.
Słuchacze szkoleni są w następujących specjalnościach:
Dla potrzeb jednostek brzegowych Centrum szkoli także w następujących specjalnościach:
Dodatkowo Centrum organizuje kursy języka angielskiego I i II stopnia.
Komendanci.
OSSM
CSSMW
CSMW

</doc>
<doc id="201116" url="https://pl.wikipedia.org/wiki?curid=201116" title="Rafael van der Vaart">
Rafael van der Vaart

Rafael Ferdinand van der Vaart (wym. ; ur. 11 lutego 1983 w Heemskerk) – holenderski piłkarz hiszpańskiego pochodzenia, grający na pozycji ofensywnego pomocnika.
Kariera.
Van der Vaart rozpoczynał piłkarską karierę w roku 1987 w drużynie De Kennemers. Po sześciu latach w tym klubie przeszedł do Ajaksu Amsterdam. Do pierwszej drużyny tego klubu włączony został w roku 2000, zadebiutował w niej 19 kwietnia w meczu z FC Den Bosch. Był to jego jedyny występ w tym sezonie. Rok później Holender był już podstawowym zawodnikiem Ajaksu. W lecie 2005 roku Van der Vaart za 5 milionów euro przeszedł do niemieckiego Hamburger SV. Łącznie w Eredivisie rozegrał 117 meczów i strzelił 52 bramki. W nowym klubie swój debiut zaliczył 6 sierpnia w spotkaniu z 1. FC Nürnberg. Po trzech latach gry w niemieckim zespole, w roku 2008 Van der Vaart za kwotę 13 milionów euro przeszedł do Realu Madryt. W nowej drużynie zadebiutował w przedsezonowym wygranym 2:1 spotkaniu z Independiente Santa Fé, w którym zdobył bramkę i zaliczył asystę. Pierwszy występ w Primera División zaliczył 14 września w spotkaniu z Numancią. 31 sierpnia 2010 roku za kwotę 8 milionów funtów przeszedł do Tottenhamu Hotspur. Od 31 sierpnia 2012 do 15 czerwca 2015 roku znów reprezentował barwy klubu z Hamburga. W dniu 16 czerwca został piłkarzem Realu Betis.
W reprezentacji Holandii Van der Vaart zadebiutował za kadencji Dicka Advocaata 6 października 2001 roku w wygranym 4:0 meczu z reprezentacją Andory. Brał udział w MŚ w Niemczech w 2006 oraz w 2010 w RPA gdzie zdobył wicemistrzostwo.
Statystyki.
"Stan na 15 października 2016."
Życie prywatne.
Był żonaty z modelką Sylvie Meis, ma z nią syna Damiána. Z powodu Sylvie sprowokował żółtą kartkę, ponieważ zamiast jechać do kolejnego, wyjazdowego meczu HSV w Berlinie poszedł na jej urodziny. Sylwia porzuciła go po kłótni podczas sylwestrowej imprezy 2012 roku. Według doniesień prasy, punktem zapalnym konfliktu tej nocy sylwestrowej był związek piłkarza z prezenterką telewizyjną . Po dużej ilości cierpkich słów od Sylwii Rafael stracił kontrolę nad emocjami i powalił swoją małżonkę ciosem. Po odejściu Sylwii jej przyjaciółka i była małżonka Khalida Boulahrouza Sabia Boulahrouz została nową partnerką Rafaela i wytłumaczyła, że Sylwia sama jest winna rozpadu małżeństwa.

</doc>
<doc id="201118" url="https://pl.wikipedia.org/wiki?curid=201118" title="Format plików dźwiękowych">
Format plików dźwiękowych



</doc>
<doc id="201119" url="https://pl.wikipedia.org/wiki?curid=201119" title="Paris Saint-Germain F.C.">
Paris Saint-Germain F.C.

Paris Saint-Germain Football Club – francuski klub piłkarski z siedzibą w Paryżu, rozgrywający mecze na stadionie Parc des Princes. Założony został w 1970 roku i aktualnie występuje w rozgrywkach Ligue 1. Drużyna należy do najbardziej utytułowanych w swoim kraju, mając na koncie m.in. dziesięć mistrzostw Francji, czternaście Pucharów Francji, dzięsięć Superpucharów Francji, dziewięć Pucharów Ligi Francuskiej oraz Puchar Zdobywców Pucharów i Puchar Intertoto.
Historia.
Początki klubu (1970–1978).
Klub PSG utworzony został 26 czerwca 1970 roku na skutek fuzji dwóch zespołów paryskich: Stade Saint-Germain (istniejącego od czerwca 1904 do czerwca 1970 – prawdziwego protoplasty PSG) i Paris FC. Oficjalnie zarejestrowany został 12 sierpnia 1970. Jego nazwa pochodzi od nazwy podparyskiej miejscowości Saint-Germain-en-Laye. PSG miał status klubu zawodowego od lipca 1971 do maja 1972. Ponownie klubem zawodowym PSG został w lipcu 1974 i jest nim do dziś.
W pierwszym swoim sezonie (1970/1971) drużyna wystąpiła w drugiej klasie rozgrywkowej, by już po roku świętować pierwszy historyczny awans do Division 1. Debiutancki mecz Paryżanie rozegrali 11 sierpnia 1971 przegrywając na wyjeździe z zespołem Angers SCO 0:2. Po pierwszym sezonie w najwyższej klasie rozgrywkowej PSG uplasował się zaledwie na 16 pozycji, odnosząc 10 zwycięstw przy 18 porażkach w 38 spotkaniach. W maju 1972 nastąpił rozłam klubu ponownie na Paris FC, który kontynuował występy w Division 1 oraz na dzisiejszy klub PSG, który w nowym sezonie miał występować zaledwie na poziomie 3 ligi. Jednak już po roku udało się wywalczyć awans, by w sezonie 1973/1974 po zajęciu 2. miejsca w grupie B drugiej ligi uzyskać szansę powrotu do ścisłej czołówki we Francji. PSG poprzez fazę play-off wykorzystał ją eliminując w dwumeczu zespół Valenciennes FC (1:2 i 4:2). Ważny odnotowania również jest fakt, że od tego momentu drużyna już zawsze rywalizowała wyłącznie na arenach pierwszoligowych. W lipcu 1974 do użytku klubu oddano stadion Parc des Princes, na którym rozgrywa swe mecze do dziś.
W czerwcu 1973 stanowisko prezesa objął projektant mody Daniel Hechter, który jako pierwszy dokonał zmiany wyglądu strojów meczowych. Dotychczasowe niemal jednolicie czerwone koszulki zastąpione zostały przez niebieskie z czerwonym pionowym pasem pośrodku otoczonym z obu stron białymi prążkami. Debiut nowych strojów miał miejsce już w sezonie 1973/1974 kiedy to zespół występował jeszcze w drugiej lidze. Mimo że włodarze wielokrotnie próbowali zmienić ich wygląd, wzór ten zachował się do dziś stając się jednym z symboli paryskiej drużyny.
Prezes Francis Borelli (1978–1991).
W okresie trzynastu lat, począwszy od stycznia 1978, w którym stanowisko prezesa klubu piastował Francis Borelli klub ze stolicy Francji odnotował swoje pierwsze znaczące sukcesy na arenie krajowej. Pierwszymi osiągnięciami PSG było zdobycie Pucharu Francji w latach 1982 i 1983 oraz mistrzostwo Francji w roku 1986.
15 maja 1982 w finale Pucharu Francji, na stadionie Parc des Princes przy udziale ponad 46-tysięcznej widowni, paryska drużyna zmierzyła się z zespołem AS Saint-Étienne. Po dramatycznym meczu, zakończonym w regulaminowym czasie wynikiem remisowym 1:1 i zdobyciu w ostatniej minucie dogrywki bramki dla PSG na 2:2 (Toko 58', Rocheteau 120'), zwycięzca musiał zostać wyłoniony poprzez konkurs rzutów karnych. Triumfatorem został zespół ze stolicy Francji, który pewniej egzekwując jedenastki wygrał 6:5.
15 września 1982 klub zadebiutował w europejskich rozgrywkach wyjazdowym meczem 1/16 finału Pucharu Zdobywców Pucharów przeciwko drużynie Łokomotiwu Sofia. Z pojedynku tego zwycięsko wyszli gospodarze, zdobywając jedyną bramkę już w 15 minucie. Ostatecznie awans uzyskała jednak drużyna PSG, deklasując w meczu rewanżowym przeciwnika aż 5:1 (Toko 20' i 81', Bathenay 66', N’Gom 85', Lemoult 88'). Przygoda z europejskimi rozgrywkami zakończyła się jednak w 1/4 finału, kiedy to w pojedynku przeciwko Waterschei Thor Genk, po pewnym zwycięstwie 2:0 (Fernández 43', Pilorget 57') na Parc des Princes, Paryżanie w meczu rewanżowym ulegli Belgom po dogrywce 0:3.
11 czerwca 1983, rok po zdobyciu pierwszego w swojej historii Pucharu Francji, PSG obronił zdobyty tytuł pokonując w finale FC Nantes 3:2 (Zaremba 3', Sušić 65', Toko 82').
Sezon 1985/1986 stał się przełomowym w historii klubu. Odnosząc 23 zwycięstwa przy 5 porażkach w 38 spotkaniach PSG po raz pierwszy zwyciężył w krajowych rozgrywkach, uzyskując tym samym prawo startu w ówczesnym Pucharze Europy Mistrzów Krajowych. Jednak już w pierwszej rundzie, po remisie na Parc des Princes 2:2 i rewanżowej porażce 0:1, Paryżanie musieli uznać wyższość czeskiego zespołu Vítkovice Ostrawa.
Zawodnikami tego okresu, którzy stanowili o sile drużyny i na stałe zapisali się w historii klubu są: Carlos Bianchi, Dominique Baratelli, Luis Fernández, Ivica Šurjak, Dominique Bathenay, Dominique Rocheteau, Safet Sušić, Joël Bats oraz Gabriel Calderón.
Do najwybitniejszych trenerów tej kadencji zaliczają się: Georges Peyroche, Gérard Houllier, Lucien Leduc i Tomislav Ivić.
Era Canal+ (1991–2006).
W 1991 nastąpiło przejęcie klubu przez Canal+, który miał stworzyć silną drużynę przeciw dominacji Olympique Marsylii. Po trzech latach, w 1994 roku, PSG świętował zdobycie drugiego w swojej historii mistrzostwa Francji, odnosząc zaledwie 3 porażki w 38 spotkaniach. Dało to tym samym przepustkę by w sezonie 1994/1995, po blisko 10 latach, po raz drugi wystąpić w elitarnej Lidze Mistrzów. Klub zdołał osiągnąć półfinał tych rozgrywek, kiedy po dwóch porażkach kolejno 0:1 i 0:2 musiał uznać wyższość włoskiego A.C. Milan.
Pierwszym sukcesem na arenie międzynarodowej było zdobycie Pucharu Zdobywców Pucharów w 1996 wygrywając 1:0 (N’Gotty 28') w finale przeciwko drużynie Rapidu Wiedeń. Rok później nie zdołano obronić zdobytego trofeum ulegając w tym samym stosunku bramkowym hiszpańskiej FC Barcelonie.
Finał Pucharu Zdobywców Pucharów 1995/1996
Finał Pucharu Zdobywców Pucharów 1996/1997
W latach 1991–2006 PSG pięciokrotnie święcił triumfy w Pucharze Francji (1993, 1995, 1998, 2004, 2006), ponadto zdobywając dwa Puchary Ligi (1995, 1998). W 2000 drużyna została jednym z założycielskich członków grupy G-14. Ponowny powrót na stanowisko trenerskie Luisa Fernándeza w grudniu tego samego roku oraz posiadanie w swoich szeregach wielkiego talentu Ronaldinho nie poprawiło pogarszającej się sytuacji w klubie, wynikającej głównie z lawinowo rosnącego zadłużenia. Dopiero w sezonie 2003/2004 osiągnięto oczekiwany sukces, zdobywając Puchar Francji oraz wicemistrzostwo pod wodzą już nowego trenera Vahida Halilhodžicia, uzyskując tym samym po 4 latach awans do upragnionych rozgrywek Ligi Mistrzów.
W dniu 11 kwietnia 2006 Canal+ ogłosił definitywną sprzedaż swoich udziałów w klubie amerykańskiej firmie inwestycyjnej Colony Capital, amerykańskiemu bankowi inwestycyjnemu Morgan Stanley oraz francuskiej spółce inwestycyjnej Butler Capital Partners.
Przejęcie PSG stało się faktem z dniem 20 czerwca 2006 roku, po którym nowym prezesem klubu został Alain Cayzac.
Do najlepszych zawodników okresu Canal+ zaliczają się: Bernard Lama, Alain Roche, Ricardo Gomes, Patrice Loko, Valdo, David Ginola, George Weah, Raí oraz Youri Djorkaeff.
Nowa era (2006–2011).
Pod nowym kierownictwem PSG nie radził sobie jednak najlepiej. W sezonie 2006/2007 zajmuje ostatecznie daleką 15 lokatę, by również rok później cudem uniknąć historycznego spadku do Ligue 2, wygrywając dwa z czterech ostatnich ligowych meczów. Jedynym pocieszeniem dla kibiców było zdobycie 29 marca 2008 trzeciego w historii zespołu Pucharu Ligi Francuskiej, pokonując w finale drużynę RC Lens 2:1 (Pauleta 19', Mendy 90'k.). Godnym odnotowania jest również fakt strzelenia przez Pedro Pauletę 109 bramki w barwach klubu z Paryża, co tym samym czyni go najskuteczniejszym zawodnikiem we wszystkich rozgrywkach w historii PSG.
Dopiero w maju 2008, po przejęciu stanowiska prezesa klubu przez Charles’a Villeneuve’a, kibice spojrzeli w przyszłość z optymizmem. Wywiązywanie się z wcześniejszych obietnic poskutkowało sprowadzeniem zawodników mających przywrócić PSG zasłużone najwyższe miejsca w tabeli. Do piłkarzy tych zaliczali się: Claude Makélélé, Ludovic Giuly, Mateja Kežman, Stéphane Sessègnon, czy król strzelców Ligue 2 sezonu 2007/2008 w barwach Le Havre AC, Guillaume Hoarau. Na efekty nie trzeba było długo czekać, ponieważ już na półmetku rozgrywek sezonu 2008/2009 paryżanie zajęli wysoką 4. lokatę (zwyciężając w 10 z 19 spotkań), ze stratą zaledwie 5 punktów do prowadzącego Olympique Lyon.
W letnim okienku transferowym sezonu 2009/10 klub pozyskał tureckiego napastnika Mevlüta Erdinga, francuskiego obrońcę Christophea Jallet oraz wykupiony został z Fenerbahçe SK – Mateja Kežman. Kadencja Charles’a Villeneuve’a nie trwała jednak długo, gdyż już w styczniu 2009 do opinii publicznej dotarła zaskakująca wiadomość o jego rezygnacji ze stanowiska prezesa. Jednym z powodów takiej decyzji miała być inna wizja budowy drużyny w stosunku do właścicieli klubu. Oficjalnie 4 lutego 2009 jego miejsce zajął Sébastien Bazin, przedstawiciel głównego akcjonariusza klubu, amerykańskiego funduszu inwestycyjnego Colony Capital. W sezonie 2010/11 zespół zasilili Nenê, Siaka Tiéné i Mathieu Bodmer. Do West Bromwich Albion za 7 mln euro sprzedany został Stéphane Sessègnon
Era prezesa Nassera Al-Khelaifiego (2011–).
W maju 2011 nowym właścicielem klubu został fundusz Qatar Sports Investments. Prezesem klubu został Nasser Al-Khelaifi, natomiast dyrektorem sportowym Leonardo. Katarczycy zwiększyli budżet klubu do 150 mln euro, dzięki czemu możliwe było przyjście m.in. argentyńskiego pomocnika Javiera Pastore za 42 mln euro. Oprócz niego do klubu zostali sprowadzeni Blaise Matuidi, Jérémy Ménez, Maxwell, Thiago Motta oraz Salvatore Sirigu. Dzięki udanym transferom PSG kończył rundę jesienną sezonu 2011/2012 na pierwszym miejscu w tabeli (po raz pierwszy od sezonu 1996/1997), jednak 23 grudnia 2011 zwolniono trenera Antoine’a Kombouaré, którego zastąpił znany z sukcesów odnoszonych z A.C. Milan włoski trener, Carlo Ancelotti. Sezon 2011/2012 PSG zakończył na drugim miejscu co dało awans do Ligi Mistrzów UEFA. W letnim okienku transferowym sezonu 2012/13 do Paris-Saint Germain przybyli: Ezequiel Lavezzi, młody talent Marco Verratti, gwiazdor Zlatan Ibrahimovic oraz Thiago Silva. Pod wodzą Carlo Ancelottiego tak wzmocniony zespół zdobył mistrzostwo ligi francuskiej oraz dotarł do ćwierćfinału Ligi Mistrzów ulegając FC Barcelonie. Ponadto w zimowym okienku tego sezonu do klubu przybyła gwiazda angielskiej piłki David Beckham, holenderski obrońca Gregory van der Wiel oraz młody brazylijski talent Lucas Moura.
W lipcu 2013 ze stanowiska trenera odszedł Carlo Ancelotti, a na jego miejsce zatrudniono Francuza Laurenta Blanca. Do klubu zostali sprowadzeni Edinson Cavani, Marquinhos oraz Lucas Digne za łączną kwotę 108 milionów euro. Klub opuścił Francuz Kévin Gameiro, który przeniósł się do hiszpańskiej Sevilli. Ponadto z zespołem rozstali się tacy zawodnicy jak Mathieu Bodmer, Mamadou Sakho, Mohamed Sissoko czy Diego Lugano. 3 sierpnia 2013 roku zespół, po piętnastu latach wywalczył superpuchar Francji, pokonując w finale Bordeaux 2:1. W sezonie 2013/14 PSG obronił tytuł mistrza Francji. Koronę króla strzelców po raz drugi z rzędu zdobył Zlatan Ibrahimović. Szwed strzelił 26 bramek.
W sezonie 2014/15 zespół dokonał historycznego osiągnięcia. Po raz pierwszy Paryżanie zdobyli wszystko co było do zdobycia na krajowym podwórku. W ręce PSG powędrowało trzecie z rzędu, a piąte w ogóle mistrzostwo kraju, drugi raz z rzędu Coupe de la Ligue, Coupe de France oraz drugi raz z rzędu Superpuchar. Na arenie międzynarodowej PSG wystąpił w Lidze Mistrzów, gdzie po raz trzeci zakończył udział na ćwierćfinale (z Barceloną, porażki 1:3, 0:2), eliminując wcześniej po dramatycznym dwumeczu Chelsea (1:1, 2:2 po dogrywce). Krajową dominację udało się potwierdzić także w następnym sezonie, udanie broniąc wszystkich trofeów. Na drodze do zdobycia piątego z rzędu mistrzostwa kraju w sezonie stanęło AS Monaco. Klubowi z Paryża udało się jednak po raz kolejny zdobyć Coupe de la Ligue, Coupe de France oraz Superpuchar. Od 11 maja 2016 r. Zlatan Ibrahimović jest także samodzielnym liderem klasyfikacji najlepszego ligowego strzelca PSG, strzelając w trakcie 4-letniego kontraktu 113 ligowych bramek (141 w ogóle).
Sezony.
Europejskie puchary.
Pierwszy mecz w europejskich pucharach drużyna PSG rozegrała w sezonie 1982/1983 w ramach rozgrywek Pucharu Zdobywców Pucharów. 15 września 1982 w Sofii, przy udziale piętnastu tysięcy widzów, Paryżanie zmierzyli się z tamtejszym Lokomotiwem, przegrywając 0:1. Pierwsze zwycięstwo przyszło już niespełna 2 tygodnie później, kiedy to w spotkaniu rewanżowym 28 września 1982 Bułgarzy musieli uznać wyższość jedenastki ze stolicy Francji, ulegając wysoko 5:1 (Toko 20' i 81', Bathenay 66', N’Gom 85', Lemoult 88').
Największym sukcesem klubu na arenie międzynarodowej było zdobycie Pucharu Zdobywców Pucharów w sezonie 1995/1996. W meczu finałowym na stadionie Króla Baudouina I w Brukseli Paryżanie pokonali zespół Rapidu Wiedeń 1:0 (Bruno N’Gotty 28').
Klubowa rywalizacja.
Le Classique.
Le Classique, również znany jako Derby Francji, to spotkanie rozgrywane pomiędzy najbardziej prestiżowymi drużynami kraju, Paris Saint-Germain oraz Olympique Marsylia. Główną różnicą „klasyku” w porównaniu do innych krajowych derbów jest nie tylko rywalizacja na linii największych miast, ale również pomiędzy klasami społecznymi. Paryż to mekka francuskiego społeczeństwa i stylu, gdzie mieszkańcy często dominowali w polityce, ekonomii oraz kulturze. Marsylia natomiast to portowe miasto zamieszkiwane w większości przez klasę robotniczą, nie popierającej paryskiej kultury. Każda konfrontacja odbija się również ogromnym echem politycznym, z racji rywalizacji północ-południe oraz opozycji południowych prowincji kraju wobec rządów stolicy Derby mają historyczne, kulturalne oraz polityczne podłoże, zrodzone również z prowokacji międzyklubowej. Nieoficjalnie mówi się, iż piłkarskim założycielem tej rywalizacji jest Bernard Tapie, właściciel OM w latach 80. XX wieku, a jej promotorami m.in. Canal+ w latach 90.
Zarówno PSG, jak i OM, to jedyne drużyny, które mogą pochwalić się zdobyciem europejskich pucharów oraz byciem jedynymi dominującymi klubami we francuskiej lidze do czasów przejęcia schedy przez Olympique Lyon od 2001 roku. Mimo niepokojących rezultatów obu klubów na przestrzeni 8 lat od rozpoczęcia milenium, wciąż wraz z AS Saint-Étienne, posiadały najbardziej rozbudowaną siatkę kibicowską w kraju oraz poza granicami.
Stosunki między kibicami są bardzo napięte przez co często grupy zwolenników klubowych oraz pseudokibice po meczach ustawiają się ze sobą na bójki. Lokalne władze podejmują wszelkie metody doprowadzające do zwiększenia bezpieczeństwa podczas tego szlagieru oraz zapobiegania konfrontacjom kibicowskim, co przekłada się jednakże na różne rezultaty, z racji wciąż pojawiających się niebezpiecznych incydentów. Zgodnie ze statystykami od 11 kwietnia 1995 do 18 marca 2010 roku, w starciach pomiędzy kibicami PSG, a OM zostało aresztowanych 305 osób, a 43 zostały ranne. Śmierć poniosły 2 osoby.
Po przejęciu PSG przez katarskich inwestorów stosunki na linii Paryż-Marsylia jeszcze bardziej się zaostrzyły, głównie przez aspekty finansowe.
Statystyki pomiędzy klubami: (stan na 23.10.2016):
Olympique Lyonnais.
W gronie dwóch najważniejszych rywali PSG znajduje się Olympique Lyon. Podłoże rywalizacji jednak nie ma już nic wspólnego z warstwą społeczną, polityczną czy historyczną, a jedynie sportową. Lyon jest zawsze brany pod uwagę w walce o mistrzostwo Francji, szczególnie po okresie 7 lat zdobywania mistrza z rzędu. Z tego względu spotkania między obiema drużynami są bardzo ekscytujące dla kibiców. Stosunki między kibicami w większości są neutralne, pomijając kilka incydentów pseudokibicowskich.
Statystyki pomiędzy klubami: (stan na 31.05.2015):
Stroje.
Najbardziej rozpoznawalnymi strojami PSG były ciemnoniebieskie koszulki z czerwonym pionowym pasem pośrodku otoczonym z obu stron białymi prążkami. Po raz pierwszy wzór ten zaprezentowany został w 1973, gdy w sezonie 1973/1974 drużyna występowała jeszcze w drugiej lidze, a jego projektantem był ówczesny prezes Daniel Hechter. Stroje te zastąpiły pierwsze noszone przez trzy lata niemal jednolicie czerwone koszulki, które w połączeniu z białymi spodenkami oraz niebieskimi getrami nawiązywały do pochodzenia klubu (biel – Stade Saint-Germain, czerwień oraz niebieski – Paris FC).
W 1981 prezes Francis Borelli postanowił zmienić wzór wprowadzając białe koszulki udekorowane dwoma pionowymi prążkami: czerwonym oraz niebieskim. Tym samym dotychczasowe, wykreowane w 1973, stały się jedynie strojami wyjazdowymi. W 1990 dokonano kolejnej korekty wyglądu koszulek, zmieniając ułożenie pasków, które od tej pory razem kształtem miały przypominać wieżę Eiffla. Wzór ten utrzymał się przez dwa lata, aż do sezonu 1992/1993.
Dopiero w 1994 zdecydowano się powrócić do koszulek projektu Daniela Hechtera, które mimo licznych, lecz nieznacznych przekształceń przetrwały do roku 2009. W sezonie 2009/2010 pierwszymi strojami drużyny zostały ciemnoniebieskie koszulki udekorowane czerwonymi prążkami, ciemnoniebieskie spodenki i getry.
Stadion.
Stade Georges Lefèvre.
Od początku istnienia klubu, aż do roku 1974 PSG rozgrywał swe mecze na stadionie Stade Georges Lefèvre, ulokowanym w podparyskiej miejscowości Saint-Germain-en-Laye. Od tamtej pory obiekt użytkowany jest głównie przez drużyny rezerwowe i wchodzi w skład centrum treningowego klubu – Camp des Loges. Nazwa stadionu nadana została w 1945 i upamiętnia poległego na froncie w 1940 piłkarza zespołu Stade Saint-Germain.
Parc des Princes.
Klub ze stolicy Francji, nieprzerwanie od lipca 1974 roku, rozgrywa swe mecze na stadionie Parc des Princes. Czterogwiazdkowy obiekt, będący własnością miasta Paryża, ulokowany został w 16. dzielnicy, a swą nazwę zawdzięcza dawnemu parkowi, na terenie którego został wybudowany. Rekordową frekwencję zanotowano 2 marca 1983 roku podczas meczu 1/4 finału Pucharu Zdobywców Pucharów, PSG z belgijskim Waterschei Thor Genk (2:0 – Fernández 43', Pilorget 57'), która wyniosła 49 575 widzów. Do dyspozycji kibiców oddano czterotysięczny parking, a sam obiekt został w całości zamknięty i składa się z czterech zadaszonych trybun: północnej – Auteuil, południowej – Boulogne, wschodniej – Paris i zachodniej – Presidentielle Thomson.
Prezesi w historii.
Chronologiczny spis prezesów Paris Saint-Germain od czasu istnienia klubu.
Władze klubu.
Obecne władze Klubu
Trenerzy.
Chronologiczny spis trenerów Paris Saint-Germain od czasu istnienia klubu.
Sztab szkoleniowy.
Sztab szkoleniowy i medyczny w sezonie 2021/22
Obecny skład.
"Stan na 20 lutego 2023"
Piłkarze w historii.
Królowie strzelców.
Królowie strzelców ligi francuskiej występujący w barwach Paris Saint-Germain.
Uczestnicy mistrzostw świata.
Spis piłkarzy uczestniczących w finałach Mistrzostw Świata powołanych z Paris Saint-Germain.
Uczestnicy mistrzostw Europy.
Spis piłkarzy uczestniczących w finałach Mistrzostw Europy powołanych z Paris Saint-Germain.

</doc>
<doc id="201122" url="https://pl.wikipedia.org/wiki?curid=201122" title="Kopalnia węgla kamiennego">
Kopalnia węgla kamiennego

Kopalnia węgla kamiennego (KWK) – rodzaj kopalni, w której wydobywa się węgiel kamienny z pokładów położonych pod ziemią metodą odkrywkową lub głębinową.
Kopalnia.
Kopalnia węgla kamiennego jest zazwyczaj dużym zakładem, zatrudniającym od kilkuset do kilku tysięcy osób, zdolnym do wydobywania, obróbki i przygotowania węgla do transportu. W kopalni znajdują się maszyny i urządzenia umożliwiające wydobycie, obróbkę i załadunek surowca.
Do najważniejszych obiektów na terenie kopalni zalicza się szyby górnicze, wraz z wieżami szybowymi, łaźnie, budynki administracyjne, zakład obróbki węgla, suszarnie, płuczki, sortownie, lampownie, bocznice kolejowe, rampy, place ładunkowe i inne.
W podziemnej części kopalni znajdują się wyrobiska górnicze, które najczęściej zajmują powierzchnię kilku kilometrów kwadratowych na różnych poziomach wydobycia.
Zazwyczaj każda z kopalń posiada również własną zakładową straż pożarną, punkt medyczny oraz drużynę ratowników górniczych. Ponadto nad bezpieczeństwem pracowników kopalń czuwają specjalnie powołane w tym celu zespoły ratownictwa górniczego. W Polsce są one skupione wokół Centralnej Stacji Ratownictwa Górniczego w Bytomiu z oddziałami ratunkowymi w: Jaworznie, Wodzisławiu Śląskim i Zabrzu.
Szkodliwość górnictwa węglowego.
W wyniku eksploatacji złóż podziemnych następuje zwiększone ryzyko licznych zagrożeń mających wpływ dla środowiska, gospodarki, otoczenia społecznego oraz życia samych górników. Należą do nich szkody górnicze, obniżanie poziomu wód gruntowych, zalanie wyrobiska przez kurzawkę, wdarcie się wody, zatrucia toksycznymi gazami, odwrócenie prądu powietrza, pożary zarówno w kopalni, jak i hałd z odpadami kopalnianymi, zawały wyrobiska, wybuchy pyłu węglowego, wybuchy metanu, zalanie kopalń, wyrzut skał i zwiększone ryzyko wypadków przy maszynach będące konsekwencją warunków w kopalni węgla kamiennego.
Osobną kategorię zagrożeń stanowi wpływ spalania węgla zarówno w wyniku niskiej emisji jak i w elektrowniach węglowych.
Wykorzystanie infrastruktury kopalń.
Z uwagi, że kopalnie węgla kamiennego to najczęściej duże zakłady, po restrukturyzacji i zamknięciu kopalń pozostaje często bardzo dużo budynków, które można wtórnie zagospodarować. Wykorzystana może być również energia geotermalna bądź złoża gazu (najczęściej metanu), zalegające w kopalniach.
Już w listopadzie 2001 roku podczas konferencji „Geotermal Energy in Underground Mines” zespół w składzie: Eleonora Solik-Heliasz (Główny Instytut Górnictwa) i Zbigniew Małolepszy (Katedra Geologii Podstawowej Uniwersytetu Śląskiego) przedstawili możliwości wykorzystania energii geotermalnej z wód kopalnianych w Górnośląskim Zagłębiu Węglowym
Na terenach byłych kopalni węgla kamiennego powstają:
Kopalnie węgla kamiennego w Polsce.
W Polsce kopalnie węgla kamiennego znajdują się na Górnym Śląsku i Zagłębiu Dąbrowskim w Górnośląskim Zagłębiu Węglowym obejmującym Górnośląski Okręg Przemysłowy oraz Rybnicki Okręg Węglowy, a także na Dolnym Śląsku i na Lubelszczyźnie – Lubelskie Zagłębie Węglowe.
Kopalnie Węgla Kamiennego w Polsce zrzeszone są w grupach, holdingach i kompaniach węglowych:
Katowicki Holding Węglowy S.A..
Holding powstał 29 czerwca 1993 roku.
Kopalnie wchodzące w skład Katowickiego Holdingu Węglowego S.A.:
1 kwietnia 2017 roku kopalnie przeszły do Polskiej Grupy Górniczej sp. z o.o.
Kompania Węglowa S.A..
Kompania Węglowa S.A. powstała 1 lutego 2003 roku.
Kopalnie wchodzące w skład Kompanii Węglowej S.A w 2003 roku
Kopalnie wchodzące w skład Kompanii Węglowej S.A w 2016 roku:
1 maja 2016 roku kopalnie przeszły do Polskiej Grupy Górniczej sp. z o.o.
Jastrzębska Spółka Węglowa S.A..
Kopalnie wchodzące w skład JSW w 2014 roku:
Spółka Restrukturyzacji Kopalń S.A..
Kopalnie wchodzące w skład Spółki Restrukturyzacji Kopalń S.A. 
Polska Grupa Górnicza sp. z o.o..
Powstała 1 maja 2016 roku. Przejęła kopalnie z Kompanii Węglowej S.A., niecały rok później bo 1 kwietnia 2017 roku przejęła kopalnie Katowickiego Holdingu Węglowego S.A.
1 stycznia 2018 roku - Polska Grupa Górnicza sp. z o.o. przekształciła się w Polska Grupa Górnicza spółka akcyjna

</doc>
<doc id="201123" url="https://pl.wikipedia.org/wiki?curid=201123" title="Zbiornik Rusałka">
Zbiornik Rusałka



</doc>
<doc id="201125" url="https://pl.wikipedia.org/wiki?curid=201125" title="Zbiornik Maltański">
Zbiornik Maltański



</doc>
<doc id="201127" url="https://pl.wikipedia.org/wiki?curid=201127" title="Konrad von Thüringen">
Konrad von Thüringen

Konrad z Turyngii, właściwe Konrad I von Thüringen (ur. ok. 1206, zm. 24 lipca 1240 w Rzymie) – w latach 1231-1234 landgraf Turyngii i palatyn saski (wespół z bratem Henrykiem Raspe), a później także wielki mistrz zakonu krzyżackiego (1239-1240), pochodzący z niemieckiego rodu książęcego Ludowingów.
Życiorys.
Urodził się około roku 1206, jako syn landgrafa Turyngii i znanego mecenasa sztuki, Hermana I, oraz jego drugiej żony, Zofii bawarskiej, a także szwagier św. Elżbiety Węgierskiej. Był zatem pierwszym wielkim mistrzem zakonu krzyżackiego, który pochodził z tak dobrego rodu możnowładczego i mógł legitymować się tak wyśmienitym rodowodem, gdyż wszyscy wcześniejsi przywódcy bractwa wywodzili się ze zubożałego rycerstwa. Konrad miał liczne rodzeństwo – dwie przyrodnie siostry i dwóch starszych braci – Ludwika i Henryka Raspe. Kiedy Ludwik, będący najstarszym z nich, zginął w 1227 roku w południowej Italii podczas V wyprawy krzyżowej, Konrad i Henryk przejęli po nim rozległe posiadłości ziemskie w Turyngii i Hesji, a także zajęli się wychowaniem jego dzieci. W 1231 roku Konradowi nadane zostały dwa prestiżowe tytuły możnowładcze – landgrafa i palatyna, co zapewniło mu bardzo wysoką pozycję w hierarchii Świętego Cesarstwa Rzymskiego.
Współczesnych historyków zadziwia fakt, że Konrad zdecydował się wstąpić do zakonu, skoro zajmował w Niemczech tak ważne stanowisko, tymczasem szeregi Krzyżaków tworzyli przede wszystkim młodsi synowie z pomniejszych rodów rycerskich. Według tradycji krzyżackiej, głównym powodem, dla którego Konrad przyjął śluby zakonne były wyrzuty sumienia, dręczące go od chwili, kiedy kazał zakuć w kajdany arcybiskupa Moguncji po tym, jak popadł z nim w spór, a także od czasu, gdy jego wojska spustoszyły Fritzlar z powodu szyderstw, jakich doznał on od mieszkańców tego miasta. Wkrótce po tych wydarzeniach, 18 listopada 1234 roku w Marburgu, Konrad wstąpił do zakonu krzyżackiego.
Nie są znane funkcje, jakie pełnił przed piastowaniem godności wielkiego mistrza. Z pewnością sprawował jednak jakiś urząd, gdyż zobowiązany był do tego każdy spośród braci. Konrad został obrany wielkim mistrzem zakonu prawdopodobnie latem 1239 roku, najpewniej podczas posiedzenia kapituły generalnej w Marburgu. Choć jest to wersja najbardziej prawdopodobna, nie wyklucza się, że mogło do tego dojść dopiero na początku 1240 roku, gdyż ówczesny papież jeszcze 12 stycznia nic nie wiedział o jego wyborze.
Konrad z Turyngii sprawował najwyższą władzę w zakonie krzyżackim niezwykle krótko – mniej niż rok, nie zdołał więc odcisnąć swego piętna na jego dziejach. Czasy swoich rządów spędził, podobnie jak wcześniej Hermann von Salza, na podróżach dyplomatycznych na obszarze Europy, mniej uwagi poświęcając zarządzaniu zakonem. Nigdy nawet nie był w Palestynie, gdzie aktualnie panował względny spokój, a także nie ingerował w sprawy pruskie, którymi zajmował się mistrz krajowy (a później także wielki mistrz) Poppo von Osterna, przygotowujący się właśnie do podboju Sambii.
Wielki mistrz zmarł 24 lipca 1240 roku w Rzymie, gdzie przebywał w sprawach dyplomatycznych. Jego szczątki zostały przeniesione w rodzinne strony i pochowane w Marburgu, w nowo wybudowanym kościele św. Elżbiety.

</doc>
<doc id="201129" url="https://pl.wikipedia.org/wiki?curid=201129" title="Marek Penksa">
Marek Penksa

Marek Penksa (ur. 4 sierpnia 1973 w Veľkým Krtíšu) – słowacki piłkarz występujący na pozycji pomocnika lub napastnika.
Kariera klubowa.
Poprzednio reprezentował barwy Wisły Kraków (2005–2007), Dukli Bańska Bystrzyca (1989-92), Eintrachtu Frankfurt (1992-93 i 1994-95), Dynama Drezno (1993-94), Grazer AK (1995-96), Rapidu Wiedeń (1996–2000), DSV Leoben (2000), Stuttgarter Kickers (2000), Dunaferr (2001) i Ferencvárosu Budapeszt (2002-05). W oficjalnych meczach Wisły Kraków rozegrał 43 spotkania i zdobył 7 goli.
Dotychczas dwukrotnie zdobył puchar krajowy, a raz mistrzostwo Węgier z klubem Ferencvárosi TC oraz wicemistrzostwo Polski z Wisłą Kraków. 18 lipca 2007 r. podpisał roczny kontrakt z trzecioligowym niemieckim klubem Dynamo Drezno. Po pobycie w Niemczech wrócił na Słowację. W międzyczasie grał jeszcze na Węgrzech, m.in. w klubie Salgótarjáni. Karierę zakończył w roku 2018 w zespole z miejscowości, w której się urodził.
Kariera reprezentacyjna.
Ma za sobą 7 występów w reprezentacji Słowacji w latach 1994–1995.

</doc>
<doc id="201130" url="https://pl.wikipedia.org/wiki?curid=201130" title="Diabelski młyn">
Diabelski młyn

Diabelski młyn (także: diabelskie koło, młyńskie koło oraz koło widokowe) – rodzaj karuzeli obracającej się na poziomej osi. Główne elementy to zorientowane pionowo koło oraz przyczepione do obwodu siedzenia.
Diabelskie młyny uważa się za konstrukcje odmienne od kół obserwacyjnych, np. London Eye. Najistotniejszą różnicą jest mocowanie kabiny. W kołach obserwacyjnych nie są one zawieszone na obwodzie koła, lecz zamontowane na zewnętrznej strukturze obręczy. Ich pozycja musi być stabilizowana mechanicznie, co czyni konstrukcję bardziej skomplikowaną.
Historia.
Ideowym przodkiem diabelskiego młyna jest ręcznie obracana, zbita krzyżowo z drewnianych pali konstrukcja z XVII wieku, do tej pory spotykana w niektórych częściach świata.
Pierwszy, nowoczesny, 75-metrowy diabelski młyn zaprojektował George Washington Gale Ferris Jr. na światową wystawę w Chicago w 1893/ Obiekt miał konkurować z wieżą Eiffla, główną atrakcją wystawy w Paryżu z 1889. Pierwszy diabelski młyn ważył 2200 ton oraz mieścił 2160 osób. Oś konstrukcji składała się największego fragmentu stali, jaki kiedykolwiek wcześniej wyprodukowano. Wysokość obiektu równała się 26 piętrom, co dawało przewagę 4 pięter nad najwyższym w tamtych czasach drapaczem chmur.
Obecnie największy diabelski młyn o średnicy koła 167,5 m znajduje się w Las Vegas w USA.
Największym diabelskim młynem w Polsce jest "Legendia Flower" w Legendii Śląskim Wesołym Miasteczku na granicy Katowic i Chorzowa. Powstał w 1982. Gondole są ośmioosobowe i wynoszą zwiedzających na wysokość ok. 40 m.

</doc>
<doc id="201133" url="https://pl.wikipedia.org/wiki?curid=201133" title="Boris Pesković">
Boris Pesković



</doc>
<doc id="201134" url="https://pl.wikipedia.org/wiki?curid=201134" title="Litawa">
Litawa

Litawa (, ) – rzeka w Austrii i na Węgrzech, prawy dopływ Dunaju. Długość – 191 km, z tego 167 km w Austrii, 24 km na Węgrzech (inne źródła podają 180 km i 182 km).
Litawa powstaje z połączenia rzek Schwarza i Pitten koło wsi Haderswoerth w Dolnej Austrii. Następnie płynie na północ przez Kotlinę Wiedeńską i zmienia kierunek na północno-wschodni, płynąc równolegle do Dunaju. Koło miejscowości Nickelsdorf wpływa na terytorium Węgier, wykorzystując bramę Brucker Pforte między Wzgórzami Hainburskimi a Górami Litawskimi. Na Węgrzech wpada do Dunaju Moszońskiego koło miasta Mosonmagyaróvár.
Rzeka ma charakter nizinny. Wody Litawy wykorzystują małe lokalne kanały, z których największy jest Wiener Neustädter Kanal, łączący Wiener Neustadt i Wiedeń. W środkowym biegu wody Litawy napędzają wiele młynów i małych elektrowni wodnych oraz zasilają liczne małe kanały i zbiorniki irygacyjne. Z tego powodu stan wody w rzece w jej dolnym biegu jest bardzo niski.
Z większych miast nad Litawą leżą tylko Wiener Neustadt, Bruck an der Leitha i Mosonmagyaróvár.
Litawa miała nieproporcjonalne do swej wielkości znaczenie polityczne. Dziś na niektórych odcinkach stanowi granicę krajów związkowych Austrii – Burgenlandu i Dolnej Austrii. Wcześniej od czasu ukształtowania się wschodniej granicy Marchii Wschodniej około 1140 do traktatu w Trianon w 1921 na tym odcinku stanowiła granicę Austrii i Węgier. Od czasu powstania Austro-Węgier w 1867 Litawa stanowiła granicę między Austrią właściwą a pozostającym z nią w unii Królestwem Węgier. Od nazwy rzeki urobiono dwie potoczne nazwy dwóch części monarchii: „Zalitawia” ("Transleithanien") dla Węgier (oficjalnie: kraje Korony św. Stefana), leżących z punktu widzenia Wiednia za Litawą, i „Przedlitawia” ("Cisleithanien") – dla pozostałej części monarchii, która nie miała własnej oficjalnej nazwy (urzędowo były to „Królestwa i kraje reprezentowane w Radzie Państwa”).

</doc>
<doc id="201140" url="https://pl.wikipedia.org/wiki?curid=201140" title="Chungju">
Chungju

Chungju (kor. 충주시) – miasto w Republice Korei w prowincji Chungcheong Północny. W mieście znajduje się góra Namsan (662 m n.p.m.).

</doc>
<doc id="201143" url="https://pl.wikipedia.org/wiki?curid=201143" title="Alberto Gilardino">
Alberto Gilardino

Alberto Gilardino (ur. 5 lipca 1982 w Bielli) – włoski piłkarz występujący na pozycji napastnika.
Kariera klubowa.
Rozpoczynał karierę w Piacenzy. Swój pierwszy mecz w Serie A rozegrał w barwach tego klubu przeciwko A.C. Milan. Następnie przeniósł się do Hellasu Werona, gdzie grał dwa sezony. Po spadku tej drużyny z włoskiej ekstraklasy w 2002 roku został zawodnikiem Parmy, której trenerem był dobrze znany mu Cesare Prandelli szkolący go wcześniej w Hellasie. W pierwszym sezonie w barwach „Gialloblu” strzelił tylko pięć goli, ale następny należał już do Gilardino. W lidze zdobył 23 gole i w klasyfikacji strzelców ustąpił miejsca tylko Andrijowi Szewczence. Rok później znów strzelił 23 gole i znów z był drugim snajperem Serie A. Tym razem wyprzedził go Cristiano Lucarelli z AS Livorno Calcio.
Tak dobra postawa Alberto została oczywiście zauważona i latem 2005 roku biły się o niego najlepsze kluby starego kontynentu. Najbardziej zainteresowane sprowadzeniem gwiazdy Parmy były Chelsea F.C. i AC Milan. Bitwę ostatecznie wygrał ten drugi klub i kupił młodego Włocha za 24 milionów euro.
W sezonie 2006/2007 sięgnął wraz z Milanem po Puchar Europy pokonując w finale Liverpool 2:1. Gilardino po sezonie 2007/2008 został sprzedany przez „Rossonerich” do Fiorentiny za 14 milionów euro. Jej zawodnikiem był do roku 2012. Następnie występował w takich drużynach jak Genoa CFC, Bologna FC, Guangzhou Evergrande, Fiorentina, US Palermo, Empoli FC, Delfino Pescara 1936 oraz Spezia.
Kariera reprezentacyjna.
Gilardino z narodową reprezentacją sięgnął po Puchar Świata na Mistrzostwach Świata 2006 w Niemczech. Sukcesy święcił również z olimpijską reprezentacją Włoch (brązowy medal na Letnich Igrzyskach Olimpijskich w Atenach) i z kadrą do lat 21 (zwycięstwo w Mistrzostwach Europy w tej kategorii wiekowej). W 2006 roku został Mistrzem Świata w piłce nożnej z reprezentacją Włoch. Na Mistrzostwach w Niemczech zdobył jednego gola – w meczu z USA.
14 października 2009 roku w meczu eliminacji do Mistrzostw Świata 2010 z Cyprem Gilardino strzelił hat-tricka, a Włosi zwyciężyli 3:2. Wpisał się na listę strzelców w 78, 80 i 90 minucie.

</doc>
<doc id="201145" url="https://pl.wikipedia.org/wiki?curid=201145" title="Radar dopplerowski">
Radar dopplerowski

Radar dopplerowski – radar, w którym wykorzystywane jest zjawisko przesunięcia dopplerowskiego wywołanego ruchem obiektów, od których następuje odbicie.
Wyróżnia się trzy typy radarów dopplerowskich:
Przy odbiorze wiązki w radarach w zależności od typu radaru analizuje się natężenie odbieranej wiązki, czas powrotu wiązki, a w dopplerowskich dodatkowo jej częstotliwość, na podstawie której określa się prędkość poruszającego się obiektu.
Radar stosowany jest nie tylko do wykrywania obiektów i określania ich położenia, ale także kierunku (zbliżanie, oddalanie) oraz prędkości zbliżania/oddalania się.
Stosowane są w meteorologii do wykrywania chmur, prędkości przesuwania się chmur, ruchu powietrza. Przez policję do określania prędkości poruszania się pojazdów.
Oparty na radarze dopplerowskim system nawigacyjny DISS był stosowany na wielu statkach powietrznych ze Związku Radzieckiego, między innymi na Mi-8, gdzie służył także do kontroli precyzji zawisu, oraz na An-24/An-26 pod nazwą NAS-1. Urządzenie DNS działające na podobnej zasadzie stosowane było także na zachodzie, np. w Boeingu 707, lecz szybko zostało wyparte przez prostszy w obsłudze i dokładniejszy INS (system nawigacji bezwładnościowej).

</doc>
<doc id="201147" url="https://pl.wikipedia.org/wiki?curid=201147" title="Międzynarodowy system oznakowania nawigacyjnego">
Międzynarodowy system oznakowania nawigacyjnego



</doc>
<doc id="201150" url="https://pl.wikipedia.org/wiki?curid=201150" title="Jecheon">
Jecheon

Jecheon (kor. 제천시) – miasto w prowincji Chungcheong Północny w Korei Południowej. Miasto jest ważnym węzłem kolejowym, obsługiwanym przez linie Jungang i Taebaek.

</doc>
<doc id="201151" url="https://pl.wikipedia.org/wiki?curid=201151" title="Maczuga Herkulesa">
Maczuga Herkulesa

Maczuga Herkulesa – zbudowana z twardych wapieni skalistych maczuga skalna znajdująca się w Pieskowej Skale (teren Sułoszowej) na obszarze Ojcowskiego Parku Narodowego znajdującego się w południowej części Wyżyny Krakowsko-Częstochowskiej. Stoi na terasie skalnej o wysokości 8–12 metrów, wysokość samej maczugi wynosi około 25 metrów. Stanowi ona bardzo charakterystyczny element krajobrazu Doliny Prądnika i jest jedną z najbardziej znanych skał w Polsce. Powstała wskutek krasowej działalności wód i nierównomiernej wytrzymałości na wietrzenie budującego skały wapienia skalistego.
Po zachodniej stronie Maczugi Herkulesa znajduje się skała Fortepian. Stoi na niej Zamek w Pieskowej Skale. Fortepian jest częścią terasy, na której stoi także Maczuga Herkulesa. Po wschodniej stronie Maczugi Herkulesa znajdują się jeszcze trzy skały; Skała Mickiewicza, Skała Chopina i Napoleon.
Zdobycie Maczugi Herkulesa.
Według miejscowej ludności jako pierwsi na Maczugę Herkulesa weszli Anglicy w XIX wieku, jednak brak na to jakichkolwiek dowodów. W wielu artykułach i przewodnikach znajduje się informacja, że jako pierwszy na Maczugę Herkulesa wspiął się w 1933 r. Leon Witek, używając drabin i metalowych klamer. Na szczycie zamontował krzyż. Inne źródła podają, że pierwszego prawidłowego wejścia wspinaczkowego (bez użycia drabin) dokonali w 1935 r. krakowscy wspinacze zwani "Pokutnikami": Adam Górka i Kazimierz Paszucha. Weszli na szczyt kominem wschodniego filara, całą drogę pokonując klasycznie, jedynie na trawersie do kominka stawali w pętli. Obydwie te informacje są błędne. Pierwsze potwierdzone zdobycie Maczugi Herkulesa należy do Ludwika Ziemblica, który w towarzystwie Franciszka Żurka wspiął się na jej szczyt w 1913 r. "Pokutnicy" podczas swojego pierwszego wejścia na Maczugę Herkulesa zdemontowali krzyż zamontowany przez L. Witka, w ten sposób protestując przeciwko niesportowemu stylowi zdobycia przez niego tej skały. Ponownie zamontowali oni krzyż podczas swojego drugiego wejścia na skałę.
Od czasu utworzenia Ojcowskiego Parku Narodowego wspinaczka skalna na Maczudze Herkulesa jest zakazana.
Legendy związane ze skałami.
Nazwa Maczuga Herkulesa pochodzi od kształtu skały. W przeszłości była różnie nazywana, a z każdą nazwą wiązała się legenda.
Szlaki turystyki pieszej.
 – żółty z Pieskowej Skały obok Maczugi Herkulesa, przez Sąspów, Dolinę Sąspowską i Dolinę Prądnika do Ojcowa.

</doc>
<doc id="201152" url="https://pl.wikipedia.org/wiki?curid=201152" title="Boeun">
Boeun

Boeun (kor. 보은군, "Boeun-gun") – powiat znajdujący się w prowincji Chungcheong Północny w Korei Południowej.

</doc>
<doc id="201153" url="https://pl.wikipedia.org/wiki?curid=201153" title="Międzynarodowe Stowarzyszenie Służb Oznakowania Nawigacyjnego">
Międzynarodowe Stowarzyszenie Służb Oznakowania Nawigacyjnego

Międzynarodowe Stowarzyszenie Służb Oznakowania Nawigacyjnego (ang. "International Association of Lighthouse Authorities" skrót IALA, pełna nazwa "International Association of Marine Aids to Navigation and Lighthouse Authorities") – powstała w 1957 międzynarodowa organizacja skupiająca narodowe organizacje odpowiedzialne za oznakowanie nawigacyjne, producentów, dystrybutorów lub konsultantów w dziedzinie pomocy nawigacyjnych, których zarekomendują władze danego kraju. Istnieją również członkowie stowarzyszeni, którymi mogą być porty, organizacje naukowe lub inne których działalność ma związek z pomocami nawigacyjnymi. Siedziba organizacji znajduje się w Saint-Germain-en-Laye we Francji.
Największym osiągnięciem IALA było wprowadzenie w 1976 niemal jednolitego międzynarodowego systemu nawigacyjnego oznakowania morskiego, który zyskuje sobie również coraz większą popularność na wodach śródlądowych.
Polskim członkiem IALA jest Urząd Morski w Gdyni oraz Instytut Łączności.

</doc>
<doc id="201154" url="https://pl.wikipedia.org/wiki?curid=201154" title="Cheongwon">
Cheongwon

Cheongwon (kor. 청원군, "Cheongwon-gun") - powiat znajdujący się w prowincji Chungcheong Północny w Korei Południowej.

</doc>
<doc id="201156" url="https://pl.wikipedia.org/wiki?curid=201156" title="Danyang (Korea Południowa)">
Danyang (Korea Południowa)

Powiat Danyang (kor. 단양군, "Danyang-gun") - powiat znajdujący się w prowincji Chungcheong Północny w Korei Południowej.

</doc>
<doc id="201157" url="https://pl.wikipedia.org/wiki?curid=201157" title="Peter Norton">
Peter Norton

Peter Norton (ur. 14 listopada 1943 w Aberdeen) – amerykański inżynier oprogramowania.
Urodzony w Aberdeen w stanie Waszyngton, uczęszczał do Reed College. W 1980 napisał popularne narzędzie do odzyskiwania danych z dysków skasowanych w systemie DOS, a następnie kilka kolejnych narzędzi znanych jako Norton Utilities.
Następnie wydał program Norton Commander – menedżer plików dla DOS, wywodzący się z XTree i Norton Guide – program typu TSR pokazujący informacje asemblera. On i jego firma Peter Norton Computing wydali także kilka innych programów i podręczników. 
W 1990 Peter Norton sprzedał swoją firmę spółce Symantec. Nazwa Norton została użyczona programom Norton AntiVirus, Norton Commander, Norton Internet Security, Norton Personal Firewall, Norton SystemWorks, Norton AntiSpam, Norton GoBack i Norton Ghost.
Do 2001 roku okładki podręczników oraz opakowania oprogramowania przedstawiały podobiznę Nortona w charakterystycznej pozie i koszuli.
Peter Norton i jego żona Eileen Harris-Norton założyli fundację Norton Family Foundation, wspierającą artystów.

</doc>
<doc id="201159" url="https://pl.wikipedia.org/wiki?curid=201159" title="Cesare Prandelli">
Cesare Prandelli

Claudio Cesare Prandelli (ur. 19 sierpnia 1957 w Orzinuovi) – włoski piłkarz, występował na pozycji pomocnika, po zakończeniu kariery zawodniczej trener piłkarski. 
W latach 2010–2014 selekcjoner reprezentacji Włoch, z którą zdobył srebrny medal na Euro 2012 oraz poprowadził ją na Mistrzostwach Świata 2014.
Kariera piłkarska.
Prandelli jest wychowankiem Cremonese. 
Zawodową karierę rozpoczął w tym klubie w 1974. W 1978 trafił do Atalanty BC, gdzie spędził jeden sezon. W 1979 podpisał kontrakt z Juventusem, z którym odnosił największe sukcesy w swojej karierze. Po pięciu latach spędzonych w turyńskiej drużynie Prandelli wrócił do Atalanty BC, gdzie w 1990 zakończył piłkarską karierę.
Kariera trenerska.
Po piłkarskiej karierze Prandelli debiutował w roli trenera w Atalancie. W zespole tym pracował w latach 1990–1997, jednak szkoleniowcem drużyny seniorów był tylko w latach 1993–1994. Lata 1997–1998 spędził w Lecce, następnie przez 2 lata pracował w Hellasie Werona. W 2002 został szkoleniowcem Parmy, gdzie mimo złej sytuacji finansowej dwukrotnie z rzędu zajął piąte miejsce w Serie A. Przed sezonem 2004/2005 został trenerem Romy, ale zrezygnował jeszcze przed startem ligi z powodu choroby żony. Od sezonu 2005/2006 do końca rozgrywek 2009/2010 trenował Fiorentinę.
W lipcu, po zakończeniu Mistrzostw Świata w RPA, Prandelli objął po Marcello Lippim posadę selekcjonera reprezentacji Włoch. W pierwszym meczu pod wodzą nowego szkoleniowca 10 sierpnia 2010 Włosi przegrali towarzyskie starcie z WKS 0:1. Na to spotkanie Prandelli powołał do kadry między innymi pomijanych przez Lippiego Antonia Cassano, Maria Balotellego oraz Amauriego. W półfinale Mistrzostw Europy 2012 Włochy pokonały Niemców 2:1, dwa gole strzelił Mario Balotelli. W finale Euro 2012 drużyna włoska uległa broniącej tytułu Hiszpanii 0:4. Później prowadził kadrę podczas Pucharu Konfederacji 2013, gdzie Włosi w swojej grupie zajęli drugie miejsce dając się wyprzedzić tylko Brazylii, a w półfinale ponownie nie udało się pokonać Hiszpanii tym razem dopiero po rzutach karnych. W meczu o trzecie miejsce również w rzutach karnych tym razem okazali się lepsi od zespołu Urugwaju. Poprowadził również tym razem bez powodzenia kadrę podczas Mistrzostwa Świata 2014, gdzie Włochy trafiły do grupy śmierci i już drugi raz z rzędu na mundialu odpadli w pierwszej fazie rozgrywek. Po zwycięstwie w ładnym stylu 2:1 z Anglią przegrali kolejne dwa mecze (dwukrotnie po 0:1) z Kostaryką i Urugwajem. Po ostatnim meczu przeciwko Urugwajczykom podał się do dymisji, a wraz z nim do dymisji podał się również prezes krajowej federacji piłkarskiej Giancarlo Abete..
7 lipca 2014, Cesare Prandelli został ogłoszony nowym trenerem wicemistrza Turcji – Galatasarayu Stambuł. Jego kontrakt miał obowiązywać przez dwa lata, jednak już 27 listopada 2014 został zwolniony z zajmowanego stanowiska.
1 października 2016 roku został trenerem hiszpańskiego zespołu Valencia CF. 30 grudnia 2016 roku zrezygnował z tej posady.
Od listopada 2020 do marca 2021 po raz drugi prowadził włoski klub ACF Fiorentina.
Sukcesy.
Jako piłkarz.
 Juventus F.C.
Jako trener.
 Atalanta BC (juniorzy)
 Hellas
 Venezia
 Reprezentacja Włoch
 Indywidualne

</doc>
<doc id="201161" url="https://pl.wikipedia.org/wiki?curid=201161" title="Eumseong">
Eumseong

Powiat Eumseong (kor. 음성군, "Eumseong-gun") znajduje się w prowincji Chungcheong Północny w Korei Południowej.
Warto zobaczyć.
W powiecie znajduje się wiele gór, m.in. Ohgap, Wontong, Sureui, Buyong, Gaseop, Sujeong, Baekma, Keun, Hambak, Mai.

</doc>
<doc id="201162" url="https://pl.wikipedia.org/wiki?curid=201162" title="Goesan">
Goesan

Powiat Goesan (kor. 괴산군, "Goesan-gun") znajduje się w prowincji Chungcheong Północny w Korei Południowej.
Gospodarka.
W powiecie uprawia się żeńszeń, jabłka, koreańską odmianę gruszki, ryż, fasolę, sezam, grzyby Songi, kukurydzę, ziemniaki. Produkuje się m.in. kimchi oraz pastę z soi "doenjang".
Warto zobaczyć.
Warto także skosztować lokalnych dań: 

</doc>
<doc id="201163" url="https://pl.wikipedia.org/wiki?curid=201163" title="Adélard Godbout">
Adélard Godbout

Adélard Godbout (ur. 24 września 1892, zm. 18 września 1956) – kanadyjski polityk, dwukrotny premier prowincji Quebec z ramienia Liberalnej Partii Quebecu.
Godbout urodził się 24 września 1892 w farmerskiej rodzinie. Pozostając wierny rodzinnej tradycji został agronomem. Studiował rolnictwo, najpierw w szkole "Holy-Anne-at-the-Pocatière" gdzie otrzymał tytuł licencjata, a potem w "Amhers Collage" w Massachusetts. W latach 1918-1930 był profesorem agronomii w szkole "Holy-Anne-at-the-Pocatière". Był także urzędnikiem państwowym związanym z rolnictwem.
Pochodząc z tradycyjnie liberalnej rodziny, związał się z partią liberalną. W 1929 wystartował wyborach i został wybrany do Zgromadzenia Narodowego Quebecu. W 1930 objął ministerstwo rolnictwa. Godbout, jako minister fachowiec utrzymujący się na uboczu wielkiej polityki, nie był uznawany za człowieka Taschereau, premiera rządu, i w chwili upadku popularności jego linii politycznej okazał się idealnym kandydatem na szefa partii liberalnej, która desperacko poszukiwała nowej twarzy, człowieka niezwiązanego z poprzednim, skompromitowanym nieudolnością rządzenia sobie ze skutkami wielkiego kryzysu, kierownictwem partii. W 1936 objął kierownictwo partii i urząd premiera. W czasie krótkiego okresu kampanii przedwyborczej nie zdołał poprawić wizerunku swej partii. Przegrał z kretesem w wyborach 1936, w których liberałowie zebrali zaledwie 14 (z 90) mandatów. Godbout a okres całej kadencji zasiadał w lawach opozycji. Na szczęście dla liberałów rządy Unii Narodowej okazały się równie nieudolne jak poprzednio liberałów. W wyborach 1939, role się odwróciły. Liberałowie odzyskali władzę zdobywając 70 mandatów (na 86).
Choć Godbout sprawował władzę zaledwie jedną kadencję, jego rządy można uznać za przełomowe tak dla Quebecu jak i partii liberalnej. Włączył się w nowy trend w kanadyjskim liberalizmie adaptując wiele postulatów socjaldemokracji. W szczególności dbał o rozwój darmowej i powszechnej edukacji. Na tym polu starł się z pływowym Kościołem katolickim. Z tego sporu wyszedł zwycięski laicyzując i upowszechniając edukację na poziomie podstawowym i średnim. Spowodował także rozwój francuskojęzycznych uniwersytetów. Zasługą jego było podniesienia języka francuskiego do roli dominującego w prowincji. W 1943 wprowadził nowy kodeks pracy zezwalający na znaczne uzwiązkowienie przemysłu. Zagwarantował prawa wyborcze kobietom.
Godbout dokonał wielu odważnych decyzji gospodarczych, z których najistotniejsza była nacjonalizacja przemysły energetycznego. Utworzył olbrzymi trust energetyczny, dając w ten sposób podwaliny pod przyszłą dominację sektora energetycznego w prowincjonalnej gospodarce. Sytuacja międzynarodowa i wewnętrzna nie były jednak sprzyjające dla jego rządu. Kanada pozostawała w stanie wojny, która nie była zbyt popularna w Quebecu. Specjalne uprawnienia rządu federalnego (liberalny gabinet Kinga) spowodowały utratę części autonomii prowincji, głównie w sferze fiskalnej. To przysporzyło liberałom wielu wrogów wśród nacjonalistycznie nastawionej ludności. Godbout czuł się blisko związany z federalnymi liberałami, za co spotkał się z wielokrotną krytyką za agenturalny charakter jego rządów. Mimo niewątpliwych sukcesów, które miały długofalowy wpływ na życie gospodarcze i społeczne prowincji Goldbout przegrał wybory w 1944 zdobywając tylko 37 mandatów, podczas gdy nacjonaliści z Unii Narodowej 48. Godbout po raz drugi został szefem opozycji parlamentarnej pozostając aktywnym posłem do roku 1948, kiedy to wycofał się z czynnego życia politycznego.
Rząd Godbouta był jednym z najbardziej znaczących w historii prowincji.
Golbout otrzymał doktorat honorowy uniwersytetu w Laval oraz uniwersytetu McGill. Był także honorowy oraz rzeczywistym członkiem wielu organizacji społecznych, kulturalnych i religijnych.
Zmarł 18 września 1956. Pochowany w Frelighsburg.

</doc>
<doc id="201165" url="https://pl.wikipedia.org/wiki?curid=201165" title="Szymon ben Kosiba">
Szymon ben Kosiba



</doc>
<doc id="201166" url="https://pl.wikipedia.org/wiki?curid=201166" title="Szymon Bar-Kochba">
Szymon Bar-Kochba

Szymon bar Kochba, hebr. שמעון בר כוכבא (zm. 135) – dowódca drugiej wojny żydowsko-rzymskiej zwanej Powstaniem Bar-Kochby w latach 132-135. Założył niepodległe żydowskie państwo izraelskie, którym rządził jako nasi (książę). Zostało podbite przez Rzymian w 135 roku po dwóch latach wojny.
Pierwotnie nazywał się Szymon ben Kosiba, otrzymał nazwisko Bar Kochba (co oznacza w języku aramejskim dosłownie „Syn Gwiazdy”; odnosi się to do 17 wersu 24 rozdziału Księgi Liczb, w którym mowa jest o wschodzącej Gwieździe Jakuba) od żydowskiego mędrca rabina Akiby ben Josefa.
Jest autorem 2 krótkich listów odkrytych w Wadi Murabba’at Musa w 1951 r. i 15 znalezionych w Nachal Chewer na początku lat 60. XX w. Żadnego z nich jednak własnoręcznie nie podpisał.
Przez sławnego rabina Akibę został ogłoszony mesjaszem. Jednak po nieudanym powstaniu wielu rabinackich pisarzy obarczyło go przydomkiem Bar Kozeba, co oznacza w języku aramejskim Syna Kłamstwa.
W ocenie Euzebiusza z Cezarei "był on tylko mordercą i rozbójnikiem"
Powstanie Bar Kochby.
Bar Kochba zorganizował je, mając na celu zrzucenie zwierzchnictwa Cesarstwa Rzymskiego nad prowincją Judeą.
Jako "książę Izraela" (hebr. nasi ha-Jisrael) został jego wodzem wraz ze swoim wujem Eleazarem synem Charsoma, którego mianował arcykapłanem.
Przyczyną wybuchu powstania były dwa dekrety cesarza Hadriana o: budowie w miejscu Jerozolimy kolonii Aelia Capitolina ze świątynią Jowisza oraz uznający obrzezanie za formę kastracji, zagrożonej karą śmierci na mocy wcześniejszego prawa cesarza Domicjana (lex Cornelia de sicariis et veneficis).
Pierwsi wojownicy Bar Kochby w dowód oddania swemu władcy wspólnie z nim okaleczyli się, odcinając sobie po jednym palcu. Ku zaskoczeniu cesarza początkowo Żydzi odnosili zwycięstwa nad armią rzymską, dzięki czemu Bar Kochba zyskiwał nowych zwolenników. W wyniku walk Żydzi wyzwolili cały obszar prowincji wraz z Jerozolimą i ruinami Świątyni, w których wznowiono służbę ofiarną. W sumie powstańcy zdobyli ok. 50 twierdz oraz ok. 1000 miast i wsi. Walki były bardzo zaciekłe, a straty Rzymian ogromne.
Powstańcy prześladowali i zabijali chrześcijan za odmowę porzucenia wiary i uznania Bar-Kochby za Mesjasza.
W 135 roku wojska rzymskie zdołały odbić Jerozolimę, a następnie, po długim oblężeniu, zdobyty został ostatni punkt oporu żydowskiego – twierdza Betar, która była również siedzibą sanhedrynu. Zamordowani zostali niemal wszyscy obrońcy, włącznie z Bar Kochbą, a pozostałych przy życiu sprzedano jako niewolników. Według relacji Euzebiusza głowę przywódcy powstania pokazano cesarzowi Hadrianowi.
Rodzina.
Był potomkiem rodu Dawida. Jego wujem był Eleazar, syn Charsoma, którego Bar Kochba miał silnym kopniakiem zabić. Nie wiadomo jednak wiele o jego bliższej rodzinie.
Bar Kochba w sztuce.
Jeszcze w trakcie powstania przeciw Rzymianom Bar Kochba został przedstawiony na jednej z pieczęci (w sumie odnaleziono dwie o tym samym motywie). Wizerunek obrazował brodatego mężczyznę w tunice, walczącego z lwem (Rzymem). W późniejszych wiekach Bar Kochba był tematem operetki pod tytułem "Bar Kochba," napisanej przez Abrahama Goldfadena między 1883 a 1885 rokiem. Inna operetka o tym samym tytule była dziełem rosyjskiego Żyda kompozytora Yaacova Bilanskiego Levanona w Palestynie w 1920 roku. Płytę o nazwie "Bar Kochba" nagrał także amerykański jazzman i kompozytor John Zorn.
Gra Bar Kochby.
Według pewnej legendy do Bar Kochby przyszedł mężczyzna z rozdartym językiem i odciętą dłonią. Niezdolny do mówienia i pisania nie potrafił powiedzieć, kto był jego napastnikiem. Tak więc Bar Kochba zdecydował zadawać mu proste pytania, na które miałby odpowiedzieć kiwnięciem lub pokręceniem głowy, aby odkryć kim byli zbrodniarze.
Na Węgrzech ta legenda znana jest jako gra Bar Kochby, na podstawie której została utworzona zabawa. W niej jeden z graczy wymyśla przedmiot, państwo lub znaną osobowość, a druga ma za zadanie odgadnąć, co jego przeciwnik ma na myśli. Aby znaleźć rozwiązanie, może zadać do 20 pytań, na które odpowiedź musi być przecząca lub twierdząca.

</doc>
<doc id="201168" url="https://pl.wikipedia.org/wiki?curid=201168" title="Bar Kochba">
Bar Kochba



</doc>
<doc id="201169" url="https://pl.wikipedia.org/wiki?curid=201169" title="Szymon ben Koziba">
Szymon ben Koziba



</doc>
<doc id="201170" url="https://pl.wikipedia.org/wiki?curid=201170" title="Ben Koziba">
Ben Koziba



</doc>
<doc id="201171" url="https://pl.wikipedia.org/wiki?curid=201171" title="Jincheon">
Jincheon

Powiat Jincheon (kor. 진천군, "Jincheon-gun") znajduje się w prowincji Chungcheong Północny w Korei Południowej.
Historia.
Podczas okresu dynastii Goguryeo, powiat zwał się Gummulno-gun lub Manno-gun lub Suji / Sinji. W czasie okresu panowania królestwa Silla zmieniono nazwę Hukyang-gun, a następnie zmieniono znów nazwę na Hwangyang-gun.
Geografia.
Od wschodu powiat graniczy z powiatem Goesan, od zachodu z miastem Cheonan, od południa z powiatem Cheongwon a od północy z miastem Anseong. Południowo-zachodnia część powiatu jest górzysta. Część północno-wschodnia to bardzo żyzne pola. W powiecie znajdują się dwa sztuczne jeziora. 
Produkcja.
Użytków rolnych jest 28,5% czyli 11 572 ha (dane z 1991 roku). Z tego na uprawę ryżu przeznaczone jest 7615 ha a warzyw 3957 ha. Powiat jest ważnym ośrodkiem produkcji ryżu w Korei Południowej.

</doc>
<doc id="201173" url="https://pl.wikipedia.org/wiki?curid=201173" title="Okcheon">
Okcheon

Powiat Okcheon (kor. 옥천군, "Okcheon-gun") znajduje się w prowincji Chungcheong Północny w Korei Południowej.
Podział administracyjny.
Powiat Okcheon podzielony jest na jedno miasteczko ("eup"), 8 miejscowości ("myeon"), 218 wsi ("ri") oraz 950 domostw ("ban"). Lasy nieużytki i pola uprawne zajmują 85,35 powierzchni całkowitej obszaru. Poniższy zapis nazw geograficznych jest w transkrypcji poprawionej.
Warto zobaczyć.
Warto spróbować lokalnej potrawy zwanej Doribaengbaeng, czyli małych rybek smażonych z soją i przyprawami.

</doc>
<doc id="201175" url="https://pl.wikipedia.org/wiki?curid=201175" title="Al-Quds">
Al-Quds



</doc>
<doc id="201176" url="https://pl.wikipedia.org/wiki?curid=201176" title="Jeungpyeong">
Jeungpyeong

Powiat Jeungpyeong (kor. 증평군, "Jeungpyeong-gun") – powiat znajdujący się w prowincji Chungcheong Północny w Korei Południowej.
Ze względu na korzystne położenie geograficzne, odpowiednie temperatury jest znaczącym producentem żeńszenia w Korei (25% produkcji ogółem).
Warto zobaczyć.
Warto także skosztować tamtejszych dań z żeńszenia oraz smacznego bekonu.

</doc>
<doc id="201177" url="https://pl.wikipedia.org/wiki?curid=201177" title="Yeongdong">
Yeongdong

Powiat Yeongdong (kor. 증평군, "Yeongdong-gun") znajduje się w prowincji Chungcheong Północny w Korei Południowej.
Podczas wojny koreańskiej w wiosce Nogeun-ri, położonej w Hwanggan-myeon, z rąk amerykańskich żołnierzy zginęło tu wielu koreańskich cywili w trakcie zdarzenia zwanego, od nazwy wioski, Nogeun-ri.

</doc>
<doc id="201178" url="https://pl.wikipedia.org/wiki?curid=201178" title="Saul (król Izraela)">
Saul (król Izraela)

Saul (hebr. שָׁאוּל "Šāʾūl", gr. Σαούλ) – postać biblijna, syn Kisza z plemienia Beniamina (ok. XI wieku p.n.e.), według Biblii pierwszy król Izraela. Swoje panowanie rozpoczął być może w 1042 p.n.e. Zginął w 1010 p.n.e. w walce z Filistynami na wzgórzach Gilboa. Poprzednik Dawida. Powołany przez proroka Samuela na wodza; dokonał zjednoczenia plemion izraelskich. Twórca scentralizowanej monarchii na terenie Palestyny.
Chronologia życia i panowania.
Rok urodzenia Saula oraz rok jego wstąpienia na tron nie są pewne. 1 Sm 13,1 stwierdza: „Saul miał... lat, gdy został królem, a "dwa lata" panował nad Izraelem” (BT). Od dawna krytycy biblijni uważają, iż ten werset jest skażony przez starożytnych kopistów. Nie dość, że brakuje informacji o wieku Saula w chwili intronizacji, to jeszcze liczba "dwa lata", jako określenie długości panowania, jest z całą pewnością wybrakowana. Nigdzie też Biblia nie podaje wieku Saula w momencie śmierci. Gdyby taka informacja była zawarta w tekście biblijnym, to wtedy znając rok śmierci tego króla, to znaczy 1010 p.n.e., można by było ustalić rok jego urodzenia.
Brak bezpośrednich wskazówek w Starym Testamencie rekompensują Dz 13,21: „Później poprosili o króla, i dał im Bóg na "lat czterdzieści" Saula, syna Kisza z pokolenia Beniamina” (BT). Informacja ta padła z ust apostoła Pawła, w którego czasach najwidoczniej fragment 1 Sm 13,1 był jeszcze zachowany w wersji pierwotnej. Przypuszcza się jednak, iż Paweł zaokrąglił liczbę lat panowania Saula i że w rzeczywistości wspomniany fragment 1 Sm zawierał liczbę "32". Na tej podstawie część badaczy przyjmuje, że pierwszym rokiem panowania Saula był rok 1042 p.n.e. Jednak inni twierdzą, że Saul panował krócej i wyznaczają początek jego panowania na rok 1032 p.n.e., 1022 p.n.e. lub 1012 p.n.e.
Jeśli chodzi o rok urodzenia, to wielu biblistów uważa, że Saul miał w momencie intronizacji ok. 30 lat. Gdyby przyjąć to założenie, to prawdopodobną datą jego urodzenia byłby rok ok. 1072 p.n.e.
Daty panowania.
Najczęściej jako daty panowania Saula podaje się – w zależności od przyjętej długości rządów – lata:
Relacja biblijna.
Pochodzenie i namaszczenie na króla.
Saul pochodził z plemienia Beniamina. Był synem Kisza, wojownika z Gibea. Według relacji Pierwszej Księgi Samuela zdarzyło się, że Kiszowi zaginęły oślice. Poszukujący ich Saul przez góry Efraima, ziemię Szalisza, krainę Szaalim, Jemini i ziemię Suf dotarł do Ramatain (Rama), gdzie mieszkał sędzia Samuel. Ten ugościł Saula, a następnego dnia namaścił go na króla. Przepowiedział mu również szereg znaków, mających potwierdzić jego słowa (oślice zostają znalezione, przy dębie Tabor trzej mężczyźni dzielą się z Saulem chlebem, w Gibea wstępuje w niego „duch Pański”).
Saul powrócił do Gibea, zachowując jednak w tajemnicy sam fakt namaszczenia go na króla.
Uznanie przez zgromadzenie w Mispa.
Samuel zwołał lud izraelski do Mispa. Izraelici domagali się ustanowienia króla. Na ich żądania wpłynął także fakt, że synowie Samuela pełniący funkcje sędziowskie – Joel i Abiasz – zasłynęli jedynie z łapownictwa i wypaczania prawa.
Samuel zarządził, że król zostanie wskazany poprzez losowanie. W ten sposób Jahwe miał wskazać tego, który miał objąć panowanie nad Izraelem. Los padł na pokolenie Beniamina, następnie na ród Matriego, a spośród członków tego rodu – na Saula. Po wyborze Samuel ogłosił prawa władzy królewskiej i zapisał je w księdze. Wybór Saula nie spotkał się z powszechną aprobatą. Nowy król powrócił do Gibea.
Przypuszcza się, że wybór króla z małego plemienia Beniamina był pojednawczym gestem wobec rywalizujących ze sobą plemion Judy na południu i Efraima na północy.
Wojna ammonicka.
Miesiąc po zgromadzeniu w Mispa Ammonici pod wodzą Nachasza rozpoczęli oblężenie miasta Jabesz w Gileadzie. Obrońcy wezwali na pomoc Saula, przebywającego w Gibea. Król Izraela skoncentrował wojska w Bezek (obecnie Khirbet Ibziq), a następnie zaskoczył Ammonitów oblegających Jabesz.
Zwycięstwo to podniosło autorytet Saula. Następnie Izraelici – za wezwaniem Samuela – udali się do Gilgal. "Wszyscy wyruszyli do Gilgal i obwołali tam królem Saula, przed obliczem Jahwe w Gilgal. Tam też przed Jahwe złożyli ofiary pojednania". Saul, popierany dotychczas jedynie przez część Izraelitów, został powszechnie uznany za króla. Przy okazji Samuel, ostatni sędzia Izraela, złożył swój urząd.
Pierwsza wojna filistyńska.
Największym wyzwaniem dla Saula było wyzwolenie szeregu miast izraelskich znajdujących się w rękach Filistynów. Akcję rozpoczął Jonatan, syn Saula, który zaatakował załogę filistyńską stacjonującą w Geba (obecnie Jeba). W odpowiedzi Filistyni założyli obóz w Mikmas i zaczęli przygotowywać się do najazdu. Saul przeniósł się z Gilgad do Gibea, a następnie uderzył na Mikmas. Bitwa przeniosła się do Bet-Awen i zakończyła się zwycięstwem Izraelitów. Saul nie zdecydował się jednak na dalszy pościg za Filistynami.
Wojna amalekicka.
Samuel, powołując się na Jahwe, nakazał Saulowi uderzyć na Amalekitów, wszystkie rzeczy na nich zdobyte obłożyć klątwą oraz wymordować zarówno ludzi, jak i bydło. Saul najpierw namówił plemię Kenitów, aby odstąpiło od Amalekitów, a następnie pokonał tych ostatnich. Oszczędził jednak ich króla Agaga. Nie wymordował także bydła, chcąc je złożyć w ofierze Jahwe.
Z tego powodu doszło do konfliktu między Samuelem a Saulem. Ten pierwszy uważał, że posłuszeństwo jest lepsze od ofiary. Zapowiedział Saulowi, że nie będzie już królem Izraela. Później udali się razem do Gilgal. Tam Saul złożył pokłon Jahwe. "Następnie udał się Samuel do Rama, a Saul wrócił do swej posiadłości w Gibea Saulowym. Odtąd już Samuel nie zobaczył Saula aż do chwili śmierci".
Druga wojna filistyńska.
W czasie kolejnego konfliktu Izraelitów z Filistynami pierwsi założyli obóz w Dolinie Terebintu, a drudzy między Soko i Azeka. Do starcia doszło w Efes-Dammim (Pas-Dammim). Poprzedził ją pojedynek filistyńskiego wojownika Goliata z Gat z Dawidem, młodym pasterzem z Betlejem. Po tym jak Dawid odrąbał głowę Goliatowi, wojsko izraelskie zaatakowało Filistynów i ścigało ich aż do Gat.
Konflikt z Dawidem.
Pokonanie Goliata zapewniło Dawidowi wielką popularność. Saul mianował go wodzem nad tysiącem żołnierzy, lecz jego dalsze sukcesy pogłębiały niechęć Saula. Wprawdzie wydał za niego swoją młodszą córkę Mikal, ale później usiłował zabić zięcia. Dawid ukrywał się kolejno w Rama u proroka Samuela, w Nob u kapłana Achimeleka, u Akisza króla Gat, w lesie Cheret, w Keila (obecnie Khirbet Qild), Zif, Maon, Ein-Gedi, Hazezon-Tamar i filistyńskim Siklag.
Represje spotkały ukrywających Dawida. Saul wezwał przed siebie Achimeleka wraz z kapłanami. Kazał ich zamordować. Następnie napadł na miasto kapłańskie Nob; z rzezi uszedł jedynie Abiatar, syn Achimeleka. Szykował się też do wyprawy przeciwko Keili; zrezygnował z niej na wieść, że Dawid opuścił miasto.
Trzecia wojna filistyńska.
Kolejny konflikt zbrojny rozpoczęli Filistyni, wkraczając na ziemie izraelskie i rozbijając obóz w Szunem. Saul zebrał swoje wojska w Gilboa. W przeddzień decydującego starcia miał odwiedzić w Endor kobietę wywołującą duchy. Ta wywołała ducha Samuela, który przepowiedział Saulowi, że następnego dnia zginie w starciu z Filistynami.
W bitwie na wzgórzu Gilboa Filistyni rozbili Izraelitów. Polegli trzej synowie Saula. Nie chcąc zostać zabitym przez Filistynów, poprosił giermka, aby go przebił mieczem. Gdy ten odmówił, Saul "dobył miecza i sam rzucił się na niego".
Następnego dnia Filistyni odnaleźli ciało Saula. Odcięli mu głowę. Zdarli zbroję, którą złożyli w świątyni Asztarty. Ciało powiesili na murze Scytopolis, obecnie Bet-Szean.
Egzegeza relacji biblijnej.
Wśród biblistów występują różne spojrzenia na biblijną relację o Saulu. Według jednego poglądu, obecnego zwłaszcza w egzegezie anglosaskiej, relacja jest jednolita literacko i ocenia władcę zdecydowanie negatywnie. V. Phillips Long uważa, że od samego początku Saul przejawia słabość i niezdecydowanie, którymi później odznaczają się jego rządy. Jeszcze przed decydującym zajściem podczas wojny z Amalekitami Saul popada w izolację, skłócony z ludem, Jonatanem, Samuelem i samym Jahwe.
Według drugiego poglądu w relacji biblijnej dostrzec można starszą tradycję, przychylniejszą Saulowi, której nie przysłoniła całkowicie późniejsza redakcja. Z traktowaniem władcy z sympatią można się spotkać w rozdziałach 1 Sm 9; 11; 13; 14 oraz niektórych dalszych tekstach, także pod koniec rządów (1 Sm 28,20-25). Georg Hentschel sugeruje, że taka pozytywna ocena mogła zachować się w Królestwie Północnym.
Żona i potomstwo.
Żoną Saula była Achinoam, córka Achimaasa, z którą miał trzech synów (Jonatana, Abinadaba i Malkiszuę) i dwie córki. Znana jest też Rispa córka Ajji, nałożnica Saula, z którą miał 2 synów (Armoniego i Meribbaala).
Synowie:
Córki:
W kulturze.
Pierwszy król Izraela był inspiracją różnych dzieł malarskich i rzeźb. Dzieje Saula stały się tematem wielu utworów literackich. Wśród nich znajdują się:
W muzyce tematem Saula zajmował się choćby Georg Friedrich Händel (oratorium Saul).

</doc>
<doc id="201179" url="https://pl.wikipedia.org/wiki?curid=201179" title="Balatonlelle">
Balatonlelle

Balatonlelle – miejscowość turystyczna położona nad południowym brzegiem Balatonu, oddalona 35 km od Siófok, z plażą rozciągającą się na długości 3 km.

</doc>
<doc id="201182" url="https://pl.wikipedia.org/wiki?curid=201182" title="N-Gage">
N-Gage

N-Gage – konsolofon wyprodukowany przez fińskie przedsiębiorstwo Nokia. Urządzenie może pełnić rolę telefonu komórkowego i przenośnej konsoli do gier. Wyposażone jest ono w procesor ARM9 o częstotliwości taktowania 104 MHz, system Symbian 6.1 oraz wyświetlacz o rozdzielczości 176×208 pikseli mogący wyświetlić 4096 kolorów. N-Gage powstał na bazie telefonu Nokia 7650/3650; w zależności od modelu (Classic/QD) telefon jest odpowiednio trój- i dwuzakresowy.
Cechy urządzenia.
Na rynku pojawiły się dwa modele konsoli: N-Gage Classic oraz N-Gage QD. Pomimo iż wersja QD została wypuszczony na rynek dwa lata później, była okrojona w stosunku do pierwowzoru. Jest węższa od poprzednika o 48 mm oraz niższa o 66 mm, ale nie posiada złącza mini USB, została pozbawiona radia i możliwości słuchania MP3. Obie konsole różnią się również paletą barw wyświetlacza.
Oba modele urządzenia są wyposażone w gniazdo kart MMC, co umożliwia rozszerzenie pamięci do 2 GB. Oprócz tego konsolofon ma również możliwość odtwarzania filmów w formacie 3gp (a także mp4 i avi, po uprzednim wgraniu odpowiedniego oprogramowania oraz kodeków).
Obie wersje posiadają GPRS i Bluetooth. Umożliwia to grę bezprzewodową w gry wieloosobowe.
Możliwości.
Dzięki zastosowaniu systemu Symbian możliwe jest używanie komunikatorów internetowych (Gadu-Gadu, Tlen itp).
N-Gage pozwala także na odtwarzanie filmów zapisanych w formacie avi programem SmartMovie, korzystanie ze słowników językowych dzięki programowi Xlator, przeprowadzanie zaawansowanych obliczeń w programie BestCalc, sterowanie odtwarzaczem Winamp przez Bluetooth (Bemused), odtwarzanie mp3 (ultraMP3, MP3player, MP3go), czytanie dokumentów tekstowych i elektronicznych książek (handy book).
Możliwe jest surfowanie po internecie za pośrednictwem komputera (gnubox i net front lub opera).
Odbiór rynkowy.
N-Gage nie odniósł sukcesu komercyjnego. Sprzedaż wyniosła 3 miliony egzemplarzy. Przyczyną porażki konsolofonu było wiele nieprzemyślanych elementów telefonu-konsoli, takich jak konieczność trzymania telefonu bokiem w trakcie rozmowy, pionowy i niepasujący do mobilnych gier wyświetlacz, wtyk słuchawkowy 2,5 mm, konieczność wyjmowania baterii dla wymiany kartridża z grą, niewygodne sterowanie, bardzo wysoka cena (około 1600 zł w dniu premiery) oraz niewielka liczba gier. W efekcie N-Gage trafił na 8. miejsce w rankingu najgorszych konsol, stworzonym przez PC World.

</doc>
<doc id="201184" url="https://pl.wikipedia.org/wiki?curid=201184" title="NOFX">
NOFX

NOFX – amerykański zespół punkrockowy utworzony z inicjatywy Erica Melvina, Erika Sandina oraz Fat Mike'a (właściwie Mike Burkett) w 1983 roku.
Uważani są za weteranów amerykańskiej sceny punkrockowej, wciąż bardzo zaangażowani w jej rozwój. Największą popularność grupa osiągnęła w 1994 roku dzięki płycie „Punk in Drublic”, której przyznano status złotej płyty. NOFX wydał 10 albumów studyjnych, 15 Ep'ek oraz 7 singli. Dotychczas zespół sprzedał ponad 6 mln płyt na całym świecie. W 2008 roku grupa zaczęła kręcić krótkie filmiki na temat tras koncertowych, poszczególnych członków zespołu oraz innych ciekawostek wziętych z życia muzyków. Filmiki zatytułowane „NOFX: Backstage Passport” dostępne są na portalu Youtube. Zespół zagrał jak dotąd dwa koncerty w Polsce: 09.10.1996 w Poznaniu (Eskulap) w ramach trasy „Heavy Petting Eurotour” oraz 07.07.2010 w Warszawskim klubie Palladium (jako support zagrało Eye for an Eye). Fat Mike podczas koncertu zapowiedział, że następnym razem zespół przyjedzie do Krakowa „We'll see You guys in Cracow next time”. Żartując dodał, że koncert odbędzie się za kolejne 14 lat.
Członkowie zespołu.
Byli członkowie zespołu:
Styl muzyczny oraz wpływy.
NOFX brzmi bardzo różnorodnie. Muzyka grupy zawiera w sobie elementy melodyjnego hardcore'u, punk rocka, skate punka, ska oraz reggae. Teksty, bardzo często satyryczne, poruszają kwestie takie jak: polityka, społeczeństwo, rasizm, seksizm, homofobia, nierówność klas społecznych, przemysł muzyczny oraz religia.
Zespoły które wpłynęły znacząco na twórczość zespołu to : The Adolescents, Adrenalin O.D, Rich Kids on LSD, Sex Pistols, Bad Religion oraz Subhumans.

</doc>
<doc id="201185" url="https://pl.wikipedia.org/wiki?curid=201185" title="Discovery (nadawca)">
Discovery (nadawca)

Discovery, oficjalnie Discovery, Inc., do 6 marca 2018 Discovery Communications, Inc., też Discovery Communications – jeden z największych nadawców programów edukacyjnych i dokumentalnych. Jego siedziba znajduje się w Silver Spring w amerykańskim stanie Maryland. Korporacja zatrudnia około 4600 pracowników, natomiast jej programy są oglądane w ponad 180 krajach świata w 39 językach. Posiada ponad 100 stacji telewizyjnych. Pierwszy kanał, Discovery Channel, został uruchomiony 17 czerwca 1985 roku.
8 kwietnia 2022 w wyniku fuzji spółek WarnerMedia i Discovery powstało przedsiębiorstwo Warner Bros. Discovery.
Inne branże i projekty.
Discovery Education.
Discovery Education to zbiór materiałów dydaktycznych, udostępnianych i używanych w amerykańskich szkołach. W ramach projektu organizowane są także zawody naukowe dla młodzieży np. Young Scientist Challenge. Jest także właścicielem portali: Discovery School i Cosmeo.
Discovery Commerce.
Wydawnictwo książkowe i elektroniczne, a także producent sprzętu naukowego i zabawek edukacyjnych. Do Commerce należy sieć sklepów Discovery Store.
Przedstawiciele.
Discovery Communications nadaje swoje programy bezpośrednio jedynie w Stanach Zjednoczonych. W pozostałych krajach stacje są nadawane przez przedstawicieli, m.in. Discovery Networks Europe, który transmituje programy do krajów Europy, Bliskiego Wschodu i Afryki poprzez kwaterę główną w Londynie oraz biura obsługujące kraje Beneluksu, Zachodnią Europę oraz kraje nordyckie; ten oddział nadaje programy Discovery również w Polsce.
Pozostali przedstawiciele to np. Discovery Networks Asia, Discovery Networks Latin America lub Discovery Networks Canada.
Przejęcie Scripps Networks Interactive.
31 lipca 2017 roku firma Discovery Communications ogłosiła, że kupi amerykański Scripps Networks Interactive za 14,6 miliarda dolarów w ramach transakcji gotówkowej i akcyjnej. 6 lutego 2018 roku Komisja Europejska wydała warunkową zgodę na tę transakcję oraz odrzuciła wniosek Polski żeby decyzję w tej sprawie podjął krajowy Urząd Ochrony Konkurencji i Konsumentów. Warunkiem jaki postawiła Komisja Europejska jest udostępnianie przez Discovery Communications operatorom telewizyjnym stacje telewizyjne TVN24 i TVN24 BiS za "rozsądną cenę". 26 lutego 2018 roku Departament Sprawiedliwości Stanów Zjednoczonych zakończył postępowanie dotyczące kupna Scripps Networks Interactive przez Discovery Communications i nie zgłosił zastrzeżeń do tej transakcji. 6 marca 2018 roku Discovery Communication poinformowało o zakończeniu transakcji i tym samym przejęciu firmy Scripps Networks Interactive. Firma ogłosiła też, że będzie działać pod nazwą Discovery, a do rady nadzorczej dołączył prezes i CEO Scripps Networks Interactive Kenneth W. Lowe.

</doc>
<doc id="201186" url="https://pl.wikipedia.org/wiki?curid=201186" title="Warner Bros. Discovery EMEA">
Warner Bros. Discovery EMEA

Discovery Networks Europe (DNE) – europejski przedstawiciel amerykańskiego nadawcy Discovery. Transmituje 12 stacji telewizyjnych m.in. Discovery Channel czy Animal Planet łącznie w 19 językach, do 54 krajów Europy, Afryki i Bliskiego Wschodu. Główne biuro znajduje się w Londynie, ale firma posiada też oddziały w Polsce, Holandii czy Danii.
Discovery w Polsce.
W Polsce w telewizjach kablowych i platformach cyfrowych aktualnie można oglądać 9 stacji należących do Discovery Networks Europe. Wszystkie kanały dostępne w Polsce opatrzone są lektorem w polskiej wersji językowej.
Discovery Polska zostało uruchomione w 1996 roku. Spółka Discovery Communications uruchomiła oddzielne, przeznaczone wyłącznie na polski rynek wersje stacji: Discovery Channel, Animal Planet i Discovery Historia, w lutym 2007 dołączyły do nich Discovery Science i Discovery World, a w październiku 2010 TLC. Siedziba Discovery Networks Polska znajduje się w Warszawie przy ulicy Bielańskiej 12.

</doc>
<doc id="201195" url="https://pl.wikipedia.org/wiki?curid=201195" title="Dobromierz (województwo świętokrzyskie)">
Dobromierz (województwo świętokrzyskie)

Dobromierz – wieś sołecka w Polsce położona w województwie świętokrzyskim, w powiecie włoszczowskim, w gminie Kluczewsko.
Do 1954 roku siedziba gminy Dobromierz. W latach 1975–1998 miejscowość administracyjnie należała do województwa piotrkowskiego.
Przez miejscowość przebiega droga wojewódzka nr 742.
Wierni Kościoła rzymskokatolickiego należą do parafii św. Jakuba w Stanowiskach.
Części wsi.
Około 2 km na północny wschód od Dobromierza znajduje się góra Buczyna (Bukowa Góra, 334 m n.p.m., w Paśmie Przedborsko-Małogoskim) – najwyższe wzniesienie powiatu włoszczowskiego. Bliżej, około 1 km na północny wschód od miejscowości leży rezerwat przyrody Murawy Dobromierskie.
Przez wieś przechodzi czarny szlak turystyczny prowadzący z Białego Brzegu do Mrowiny.
Historia.
Dobromierz stanowił w roku 1540 dwie wsie w powiecie koneckim – Dobromyrz Minor i Major. 
W roku 1540 Dobromierz Minor posiadał 5 działów szlacheckich, 5 folwarków i 4 dwory, na piątym dziale dziedzic Mikołaj Masłomiącki nie mieszkał. Całą wieś wyceniono na 80 grzywien. Dobromierz Minor stanowił własność Mikołaja Masłomiąckiego - płacił on pogłówne od 10 kmieci na półłanach i 3 zagrodników. Zbiory folwarczne zwożono do wsi Rączki. Wieś wyceniona na 180 grzywien.
W latach 1884–1885 na terenie ówczesnych gmin Dobromierz, Przedbórz i Skotniki panowała epidemia ospy naturalnej, tj. ospy prawdziwej. 
W 1943 w Dobromierzu urodził się Edward Zyman, polski poeta i prozaik emigracyjny.

</doc>
<doc id="201198" url="https://pl.wikipedia.org/wiki?curid=201198" title="Przedborski Park Krajobrazowy">
Przedborski Park Krajobrazowy

Przedborski Park Krajobrazowy – park krajobrazowy utworzony w maju 1988 r. na granicy ówczesnego województwa piotrkowskiego i kieleckiego. Obecnie na terenie województwa świętokrzyskiego i łódzkiego. Rozpościera się od doliny Czarnej Włoszczowskiej na południu po północną część Pasma Przedborsko-Małogoskiego.
Wraz z Spalskim Parkiem Krajobrazowym i Sulejowskim Parkiem Krajobrazowym należy do zespołu Nadpilicznych Parków Krajobrazowych.
Powierzchnia Przedborskiego Parku Krajobrazowego wynosi 165,53 km². Jego otulina zajmuje 184,66 km², a funkcję tę spełnia Przedborski Obszar Chronionego Krajobrazu.
Położenie.
Położenie administracyjne.
Teren Przedborskiego Parku Krajobrazowego i jego otulina leżą na pograniczu województw łódzkiego i świętokrzyskiego. Położone są na obszarze czterech powiatów: radomszczańskiego, włoszczowskiego, koneckiego i kieleckiego. Obejmują gminy: Przedbórz, Wielgomłyny, Masłowice, Żytno – powiatu radomszczańskiego w województwie łódzkim oraz gminy: Kluczewsko i Krasocin – powiatu włoszczowskiego, Fałków i Słupia Konecka – powiatu koneckiego oraz Łopuszno – powiatu kieleckiego w województwie świętokrzyskim.
Południowy fragment Przedborza wchodzi w granice Przedborskiego Obszaru Chronionego.
Do największych jednostek osadniczych należą miasto Przedbórz, wsie Oleszno i Góry Mokre. Pozostałe miejscowości są niewielkie z zabudową rozproszoną wśród pól lub ciągnącą się wzdłuż dróg.
Położenie fizycznogeograficzne.
Przedborski Park Krajobrazowy leży na pograniczu pasa wyżyn i nizin, w obrębie Wyżyny Małopolskiej. Od północy graniczy bezpośrednio z Wzniesieniami Południowomazowieckimi, leżącymi w obrębie Nizin Środkowopolskich.
Park leży w środkowej części makroregionu zwanego Wyżyną Przedborską, która stanowi północno-zachodni fragment podprowincji Wyżyna Środkowomałopolska w prowincji Wyżyna Małopolska.
W krajobrazie Parku dominuje Pasmo Przedborsko-Małogoskie, będące przedłużeniem Gór Świętokrzyskich i jednocześnie jego osią. Pilica, która płynie południkowo, stanowi zachodnią granicę Przedborskiego Obszaru Chronionego Krajobrazu. Główny dopływ Pilicy na terenie Parku stanowi Czarna Włoszczowska.
Użytkowanie terenu.
Źródło:
Budowa geologiczna.
Oś morfologiczną Parku w kierunku SE-NW stanowi Pasmo Przedborsko-Małogoskie będące południowo-zachodnim mezozoicznym obramowaniem Gór Świętokrzyskich. Jest ono podwójną monokliną, w której biegną równolegle dwa grzbiety: jeden zbudowany z wapieni górnojurajskich, drugi z piaskowców górnokredowych.
Różnorodność morfologii Parku jest wynikiem nakładania się całego szeregu procesów rzeźbotwórczych od trzeciorzędu do czasów współczesnych i wykazuje związek zarówno z czynnikami strukturalnymi – budową geologiczną i tektoniką podłoża, jak też z działalnością procesów czwartorzędowych. Występują tu obok siebie formy rzeźby o charakterze typowym dla niżu, jak też elementy rzeźby wyżynnej. Do głównych cech wyżynnych Parku należy występowanie utworów mezozoicznych – skał wapiennych i piaskowcowych, triasowych, jurajskich i kredowych, a także wysokości bezwzględne terenu przekraczające 250 m n.p.m. Dodatkowo uzupełniają je znaczne wysokości względne przekraczające 60 m, a także duży spadek głównej rzeki Pilicy przekraczający 0,6%. Deniwelacja terenu sięga maksymalnie 157 m, od 191 m n.p.m. w dolinie Pilicy w rejonie miejscowości Łączkowice do 347 m n.p.m. na Górze Fajna Ryba. Jednocześnie cechom wyżynnym towarzyszą elementy typowe dla nizin: płaskie powierzchnie zbudowane z utworów wodnolodowcowych, rozległe zabagnione obniżenia, bardzo małe, nie przekraczające 1‰ spadki dopływów Pilicy – Czarnej Włoszczowskiej i Nowej Czarnej.
Pomiędzy Przedborzem a przełomem Czarnej Włoszczowskiej pod wsią Zamoście grzbiet piaskowcowy wznosi się ponad 120 m ponad przyległe od wschodu niziny i 80-100 m ponad faliste i zwydmione obszary po jego zachodniej stronie. Dno przełomu w Zamościu leży na poziomie 220 m, a najwyższe wzniesienia to Fajna Ryba (347 m n.p.m.), Góra Kozłowa (336 m n.p.m.) i Góra Krzemycza (334 m n.p.m.).
Po zachodniej stronie grzbietu piaskowcowego biegnie nieciągły grzbiet wapienny. Na powierzchni ukazują się tylko jego najwyższe kulminacje – Góra Bukowa (335 m n.p.m.) i Góra Krzemyk (332 m n.p.m.) – reszta grzbietu wapiennego ukryta jest pod młodszymi osadami.
W południowo-wschodnim odcinku pasma, od wsi Zamoście przez Oleszno po Świdno, grzbiety są niższe i zmienia się ich sekwencja: wapienie zajmują wschodnią część pasma, a piaskowce tworzą grzbiet zachodni. Najwyższe wzniesienia to Góra Świdzińska (311 m n.p.m.), piaskowce i Góra nad Świdnem (300 m n.p.m.), wapienie. Na południowy wschód od Świdna pasmo jest przecięte następną doliną przełomową w poziomie 230 m.
Drugą ważną jednostką morfologiczną Parku jest dolina Pilicy, biegnąca południkowo w zachodniej jego części. Dno doliny, o szerokości 1-2 km, leży od 202 m przy ujściu Czarnej do 190 w Przedborzu. Dolina Pilicy ma łagodne i niewysokie stoki z niezbyt wyraźnie zaznaczającą się terasą nadzalewową. Teren pomiędzy wzgórzami Pasma Przedborsko-Małogoskiego a doliną Pilicy to północny skraj Niecki Włoszczowskiej. Utwory kredowe tej struktury są przykryte płaszczem osadów czwartorzędowych. Falista równina wznosi się 225-235 m n.p.m., a jedyne – poza dolinami – jej urozmaicenie wprowadzają wały i parabole wydm, które osiągają do 10 m wysokości.
Gleby.
Zmienność podłoża skalnego i morfologii terenu, powodując zróżnicowanie warunków hydrologicznych i roślinnych, zdeterminowały przebieg procesów glebotwórczych. Wyrazem wartości użytkowej gleb jest zaliczenie ich do odpowiedniej klasy bonitacji oraz do kompleksów przydatności rolniczej. Gleby na obszarze Parku przedstawiają stosunkowo niską wartość użytkową. Brak jest gleb I i II klasy. Jedynie na obszarze gmin: Kluczewsko, Krasocin i Przedbórz występują bardzo niewielkie, rozproszone płaty rędzin właściwych i brunatnych w III klasie bonitacyjnej, zajmujące łącznie 31,5 ha, z czego 3,6 ha znajduje się w Parku, 25,8 ha w otulinie i 2,1 w projektowanym powiększeniu otuliny.
Gleby klas IVa i IVb występują większymi kompleksami i zajmują łącznie powierzchnię 2130,1 ha, z tego 167,04 ha znajduje się na obszarze Parku, 1594,54 ha w otulinie i 368,52 ha w projektowanym powiększeniu otuliny. Typologicznie są to rędziny węglanowe na kredowych skałach wapiennych.
Zwarty kompleks gleb brunatnych i rdzawych występuje w obniżeniu Piskorzeniec, w rejonie Wojciechowa, na utworach wodnolodowcowych oraz stokowych osadach peryglacjalnych. Występują też niewielkie powierzchniowo obszary gleb brunatnych kwaśnych i wyługowanych.
Dość znaczną powierzchnię zajmują gleby pochodzenia organicznego, tzn. takie, które zostały wytworzone przy udziale materii organicznej w warunkach nadmiernego uwilgotnienia. Są to gleby mułowe, torfowe, murszowe i murszowate. Na terenie parku najliczniej występują gleby murszowo-mineralne, stanowiące w klasyfikacji przydatności rolniczej kompleksy IIIz, tj. użytki zielone słabe, położone w dolinach rzek i naturalnych obniżeniach terenu.
Duża część gleb wykazuje skład granulometryczny piasków słabo gliniastych, ubogich w części spławialne. Występujące tu rędziny właściwie są najczęściej płytkie i przeważnie silnie szkieletowe, natomiast wierzchnia warstwa rędzin mieszanych to głównie piaski słabo gliniaste pochodzenia fluwioglacjalnego. Piaszczysty skład granulometryczny jest jedną z ważniejszych przyczyn, z powodu których większość gleb parku jest okresowo, bądź stale sucha. Zaznacza się to szczególnie wyraźnie we fragmentach parku leżących na obszarach gmin Przedbórz i Kluczewsko. Jest charakterystyczne, że na brak wody cierpią tu nie tylko grunty orne, ale również użytki zielone.
Wzgórzowa i wysokopagórkowa rzeźba terenu – głównie dotyczy to Pasma Przedborsko-Małogoskiego – jest czynnikiem poważnie utrudniającym uprawę mechaniczną gleb. Rzeźba terenu wpływa na zagrożenie gleb, głównie rędzin, erozją wodną w stopniu silnym i bardzo silnym. Erozją wietrzną zagrożone są te obszary parku, na których piaski luźne i słabo gliniaste występują na powierzchni.
Hydrologia.
Wody podziemne.
Obszar Przedborskiego Parku Krajobrazowego obejmuje fragmenty trzech regionów hydrogeologicznych: Łódzkiego, Niecki Nidziańskiej i Wokółświętokrzyskiego.
Podstawowe użytkowe poziomy wód głębinowych związane są z osadami podłoża mezozoicznego. Największe zasoby wodne, występują w seriach wapieni górnej jury i piaskowcowo-marglistych utworach kredy dolnej i górnej. Najmniejsze zasoby związane są utworami triasowymi. Ujmowane wody są czyste, nie wymagają skomplikowanych procesów uzdatniania. Często natomiast konieczne jest stosowanie odżelaziaczy.
Wody występujące w utworach czwartorzędowych należą głównie do kategorii wód gruntowych. W nielicznych tylko przypadkach studnie czerpią wodę z poziomów wód wgłębnych. W licznych miejscach wody gruntowe występują bardzo blisko powierzchni terenu i w sytuacjach gwałtownych roztopów, bądź zwiększonych opadów atmosferycznych, przyczyniają się poprzez podnoszenie zwierciadła, do przyspieszonego powstawania zjawisk zalewów.
Wody powierzchniowe.
Cały obszar Przedborskiego Parku Krajobrazowego leży w zlewni rzeki Pilicy. Pilica jest też największą rzeką znajdującą się w granicach parku. Płynie ona peryferyjnie przecinając otulinę w pobliżu jej zachodniej granicy. Wodowskaz na Pilicy znajdujący się w Przedborzu, na 201,4 km biegu rzeki do ujścia, zamyka zlewnię o powierzchni 2536 km². W granicach otulin parku, od miejsca wpłynięcia na jej teren do miasta Przedborza, rzeka płynie południkowo. W rejonie Przedborza Pilica tworzy ostro zarysowany przełom przez Pasmo Przedborsko-Małogoskie. Szerokość doliny wynosi w tym rejonie 1,5 km. Rzeka do tej pory nie została uregulowana, płynie więc naturalnym korytem silnie meandrując i tworząc starorzecza.
Największym prawobrzeżnym dopływem Pilicy jest rzeka Czarna zwana również Czarną Włoszczowską. Za początek Czarnej Włoszczowskiej zostało uznane połączenie rzeki Czarna Pilczycka i Potoku Borowa. Ten największy dopływ Pilicy odwadnia przeważającą część parku. Jest rzeką osobliwą, którą tworzą 4 rzeki mające własne nazwy. Górną część jej dorzecza tworzy podmokła Niecka Zabrodzka, mająca ogólne pochylenie w kierunku zachodnim. Ponieważ na drodze swobodnego odpływu wód w tym kierunku stoi Pasmo Przedborsko-Małogoskie, wody gromadzą się w niecce. Od północy płynie Czarna Pilczycka, a od południowego wschodu Czarna Mieczyńska. Obie mają minimalny spadek (mniej niż 0,1%), do niedawna ich koryta błądziły wśród rozległych bagien i torfowisk. Obecnie Czarna Pilczycka jest skanalizowana, a większość bagien osuszona. Równolegle do Czarnej Mieczyńskiej wykopano kanał odwadniający, zwany Nową Czarną, który przyjął większość przepływu wód. Nowa Czarna, Czarna Mieczyńska oraz połączone wcześniej na północy Czarna Pilczycka i potok Borowa niosą wspólnie wody, od bramy przełomu koło wsi Zamoście, pod nazwą Czarna Włoszczowska. Warto wspomnieć, że wody Czarnych są rzeczywiście ciemniejsze od wód Pilicy (stąd nazwa). Jest to efekt nie tyle działalności ludzkiej w sensie zanieczyszczenia ściekami, co przede wszystkim wypłukiwania znacznych ilości związków humusowych z obszarów torfowisk, występujących w dolinach. Te zakwaszone wody w okresach wezbrań i związanego z tym burzliwego przepływu ulegają spienieniu.
Charakterystycznym składnikiem parku są torfowiska oraz obszary podmokłe. Są to niestety najbardziej zagrożone i najszybciej znikające ekosystemy parku. Jeszcze kilkadziesiąt lat temu zajmowały setki hektarów. Największy wpływ na niszczenie torfowisk miały melioracje, w wyniku których osuszono ponad 90% tych terenów. Konsekwencją są obecne zmiany zachodzące na ocalałych jeszcze torfowiskach. Polegają one na przyspieszonej sukcesji roślinności, a jej efektem jest zarastanie torfowisk roślinnością krzewiastą.
Rys klimatyczny.
Średnie temperatury obszaru parku uzyskano jako średnie z wartości notowanych w Przedborzu i Kielcach. Najwyższe temperatury notowano w lipcu, a najniższe w lutym. Średnia roczna równa jest 7,1 °C, Na szczytach wzgórz i w nieckach torfowisk temperatura jest nieco niższa, natomiast na zboczach południowych i południowo-zachodnich wyraźnie wyższa. Roczna suma opadów wynosi 662 mm. Okres wegetacyjny trwa 213 dni i zaczyna się około 5 kwietnia, a kończy około 4 listopada.
Kompleksy leśne.
Lasy zajmują ok. 68% powierzchni Parku. Są to przeważnie drzewostany sosnowe na siedlisku borów mieszanych, przeplecione olsami i borami bagiennymi. Występują także większe powierzchnie grądów, buczyn i dąbrów świetlistych. W dolinach rzecznych spotyka się łęgi olszowo-jesionowe, a w bagnistych zagłębieniach – partie olsów. Na uwagę zasługuje udział jodły w wielogatunkowych drzewostanach, a także stanowiska rzadkiego cisa. Na nasłonecznionych zboczach wzgórz Pasma Przedborsko-Małogoskiego występują murawy kserotermiczne oraz ciepłolubne zarośla z udziałem tarniny, kaliny, róż, głogu, derenia świdwy, ligustru i jałowca. Na terenie parku znajduje się kilka par drzew pozornie zrośniętych: zrost sosny z dębem szypułkowym w uroczysku Rączki i zrost sosny z brzozą brodawkowatą przy gajówce Stara Wieś. W północno-wschodniej części Parku znajdują się większe obszary torfowisk, z największym bagnem Piskorzeniec.
Flora.
Flora Parku liczy ponad 900 gatunków roślin naczyniowych, w tym 39 gatunków rzadkich i chronionych. Wśród nich na szczególną uwagę zasługują gatunki stepowe i ciepłolubne: wiśnia karłowata, dziewięćsił bezłodygowy, zawilec wielkokwiatowy, pluskwica europejska, pajęcznica gałęzista, fiołek kosmaty, głowienka wielkokwiatowa, dzwonek syberyjski, goryczki wąskolistna i orzęsiona, czosnek skalny, gorysz siny, rojnik pospolity, oman wierzbolistny, aster gawędka, pszeniec różowy, ośmiał mniejszy, czechrzyca grzebieniasta, miłek letni i miłek szkarłatny, kurzyślad błękitny, macierzanka pannońska, ciemiężyk białokwiatowy, rumian barwierski, przetacznik pagórkowy, koniczyna dwukłosowa i perłówka jednokwiatowa. Do gatunków górskich należą: nerecznica szerokolistna, bez koralowy, liczydło górskie, parzydło leśne, czerniec gronkowy, trybula lśniąca i widłak wroniec. Na torfowiskach w Parku rośnie wiele reliktowych gatunków roślin bagiennych, jak: wierzba borówkolistna, rosiczka okrągłolistna, wąkrota zwyczajna, gwiazdnica błotna, wełnianka wąskolistna i świbka błotna. Inne rzadkie rośliny to: wawrzynek wilczełyko, bluszcz pospolity, pełnik europejski, kosaciec syberyjski, orlik pospolity, lilia złotogłów, rutewki mniejsza i orlikolistna, śnieżyczka przebiśnieg, sasanka wiosenna, jarzmianka większa, kozłek całolistny, barwinek pospolity, pomocnik baldaszkowy, paprotka zwyczajna, widłak spłaszczony, obuwik pospolity, buławniki czerwony i wielkokwiatowy, kruszczyki szerokolistny i rdzawoczerwony, podkolan biały, listera jajowata, gnieźnik leśny, żłobik koralowy, storczyki szerokolistny, samiczy i plamisty, wolffia bezkorzeniowa oraz grzyb szmaciak gałęzisty.
Fauna.
W lasach Parku żyją duże ssaki leśne: łoś, jeleń, sarna, dzik i borsuk. W rzekach żyje wydra, a w uroczysku Piskorzeniec introdukowane zostały bobry. Spośród mniejszych gatunków występują tu: gronostaj, łasica oraz ryjówki malutka i aksamitna. Występuje tu 168 gatunków ptaków, z czego 98 należy do awifauny lęgowej. Najrzadsze z nich to: bielik, rybołów, orlik krzykliwy, błotniak łąkowy, bocian czarny, żuraw, cietrzew, płomykówka, bąk, kulik wielki, rycyk, dzięcioł zielonosiwy, zimorodek i podróżniczek. Wśród ryb występują głównie gatunki pospolite, z rzadszych stwierdzono tu sumika karłowatego i amura białego. W Parku znajdują się także stanowiska rzadkich i chronionych bezkręgowców: mieniaka tęczowca, tęcznika mniejszego, biegaczy łysego, zielonozłotego i fioletowego oraz trzmieli rudoszarego i łąkowego.
W 1992 roku odkryto nad Pilicą czaszkę tura.
Użytki ekologiczne.
Na terenie parku i w jego otulinie spotyka się ciekawe obiekty przyrodnicze w postaci użytków ekologicznych: buczyna w Jeżowcu, Czerwony Kamień, wzgórze w uroczysku Rączki (290 m n.p.m.), Dąbrowa Świetlista w Gustawowie, góra Fajna Ryba (346 m n.p.m.), Jurajskie Wzgórze koło Oleszna (274 m n.p.m.) – woj. świętokrzyskie, Majowa Góra w Woli Przedborskiej (244 m n.p.m.), modrzewie w uroczysku Gustawów, stare dęby i pełnik europejski w uroczysku Gustawów.

</doc>
<doc id="201199" url="https://pl.wikipedia.org/wiki?curid=201199" title="Sodom">
Sodom

Sodom – niemiecka grupa muzyczna grająca thrash metal założona w 1982 roku w Gelsenkirchen przez Thomasa Sucha. Na początku swojej działalności zespół wykonywał muzykę black/speed metalową jednak wraz z dołączeniem Franka „Blackfire’a” Gosdzika do zespołu zespół zmienił styl na thrash metal, który gra aż do dziś. Do dziś zespół wydał 16 albumów studyjnych niejednoznacznie ocenianych przez fanów i krytyków muzycznych. Sodom jest powszechnie uważany za jeden z najważniejszych zespołów w historii thrash metalu i black metalu.
Na tę chwilę Sodom sprzedał łącznie ponad 2 milionów płyt. Pierwszym sukcesem komercyjnym zespołu był album Agent Orange wydany w 1989 roku. Album ten w samych Niemczech sprzedał się w nakładzie ponad 100 tysięcy kopii. Wtedy również Sodom stał się trzecim zespołem tworzącym wielką trójkę niemieckiego thrash metalu wraz z zespołami Kreator i Destruction.
Zespół niejednokrotnie występował w Polsce m.in. w Warszawie czy na Katowickim spodku oraz na festiwalu Metalmania.
Historia.
Początki zespołu (1982–1986).
Zespół został założony w 1982 roku przez Thomasa Sucha, który wówczas pracował w kopalni węgla. Był już jednak zniechęcony tą pracą. Wraz z gitarzystą Frankiem Terstegenem znanym pod pseudonimem Aggressor założył Sodom. Głównymi inspiracjami dla nich były takie zespoły jak Motörhead, Accept, Iron Maiden, Judas Priest, Kiss, AC/DC, Saxon, Venom czy Tank. Do zespołu dołączył jeszcze perkusista Rainer Focke znany jako Bloody Monster. Thomas natomiast przyjął pseudonim Tom Angelripper. Jednak zespół w tym składzie nie nagrał żadnego albumu a miejsce Rainera zajął Christian Dudek znany także jako Witchhunter.
Grupa zaczynała swoją działalność grając Black metal, który w tamtym czasie miał dopiero swoje początki. W 1983 roku ukazało się pierwsze wydawnictwo grupy jakim była kaseta demo o nazwie Witching Metal. Rok później ukazała się kolejna demówka zespołu pod tytułem Victims of Death. Oba wydawnictwa nie miały żadnego wydawcy gdyż zespół nie był wtedy jeszcze w żadnej wytwórni. Dopiero następne wydawnictwo jakim jest minialbum zespołu In the Sign of Evil zostało wydane przez jakąkolwiek wytwórnie jaką w tym wypadku była wytwórnia Devil's Game. Jednak przed jej nagraniem doszło do zmiany gitarzysty jakim wtedy został Josef Dominik znany jako Grave Violator. Album ten obok takich płyt jak Welcome To Hell grupy Venom czy Morbid Tales Celtic Frost jest zaliczany do pierwszej fali Black metalu.
W zespole znowu doszło do zmiany gitarzysty którym został Michael "Destructor" Wulf. Zespół też przeszedł do wytwórni Steamhammer, nakładem której w 1986 roku ukazał się pierwszy album studyjny zespołu o nazwie Obsessed by Cruelty. Na albumie wyraźnie było słychać duże wpływy zespołu Venom, którym w tamtym czasie Tom Angelripper był wielkim fanem. Album tak jak epka In the Sign of Evil jest zaliczana do pierwszej fali Black metalu. Na cześć utworu "Deathlike Silence" norweski muzyk Øystein "Euronymous" Aarseth, który był fanem tego zespołu założył wytwórnię Deathlike Silence Productions.
Przejście na Thrash metal i sukces zespołu (1987–1989).
Pierwsze wydawnictwa Sodom z początku nie zostały dobrze przyjęte, a prasa uznała ten zespół za "średniej jakości klona Venom z mało ambitnymi tekstami". Zespół wydał jeszcze jeden minialbum wykonany w swoim pierwotnym stylu Expurse of Sodomy. Na tym minialbumie po raz pierwszy pojawił się także gitarzysta Frank "Blackfire" Gosdzik, który w tym samym czasie przekonał także lidera kapeli Thomasa Sucha żeby przeszedł na Thrash metal, a także że w tym gatunku przestano śpiewać o takich rzeczach jak okultyzm, satanizm czy horrory, a zaczęto śpiewać o wojnie, polityce i problemach społecznych. Thomas wówczas interesował się wojnami i uważał je za idiotyzm. Tom poszedł tą drogą i zmienił tematykę tekstów jak i styl muzyczny.
Pierwszym albumem nagranym w tym stylu był wydany 1 grudnia tego samego roku album Persecution Mania. Album ten muzycznie prezentował niemiecki thrash metal z wpływami muzyki Black metalowej i heavy metalowej takich zespołów jak Motörhead. Na tym albumie zespół umieścił także cover utworu "Iron Fist" tej grupy. Na tym albumie Blackfire nauczył także grupy inaczej pisać teksty utworów a także skomponował wraz z pozostałymi członkami zespołu sam album. Album ten został lepiej przyjęty niż poprzednie. Po wydaniu tego albumu zespół wyruszył w trasę koncertową z zespołem Coroner. Podczas trasy koncertowej Sodomania Tour zespół nagrał swój pierwszy album koncertowy o nazwie Mortal Way of Live nagrany w Dortmundzie i Düsseldorfie.
W 1989 roku pojawił się kolejny album studyjny zespołu pod tytułem Agent Orange. Nazwa tego albumu odnosi się do broni chemicznej stosowanej podczas wojny wietnamskiej, która była fascynacją założyciela grupy Toma Angelrippera. Teksty na tej płycie opowiadają właśnie o wojnie wietnamskiej. Album ten stał się pierwszym sukcesem komercyjnym zespołu. Został wówczas bardzo dobrze przyjęty przez prasę i w samych tylko Niemczech sprzedał się w nakładzie ponad 100 tysięcy egzemplarzy. Zespół wówczas dołączył do wielkiej trójki niemieckiego thrash metalu którą tworzy obecnie wraz z zespołami Destruction i Kreator. W tym samym roku zespół zagrał koncert w Polsce w Katowicach przed publicznością 10 tysięcy ludzi. W tym samym roku ukazał się również singiel "Ausgebombt" wraz z niemiecką wersją tego utworu oraz minialbumem o tej samej nazwie.
Zmiany w składzie (1989–1990).
Jednak pomimo sukcesu w zespole wówczas nie działo się dobrze ponieważ Thomas i Christian popadli w alkoholizm i często na koncertach grali pijani. Z tego powodu Frank był wściekły a także dlatego, że jego koledzy z zespołu kiepsko grali muzykę na żywo, która była przez niego komponowana. Wówczas Mille Petrozza lider zespołu Kreator zaproponował Frankowi miejsce w swoim zespole. Frank przyjął tę propozycję natomiast do Sodom dołączył nowy gitarzysta Michael Hoffman. Wraz z nim zespół nagrał nowy album Better Off Dead wydany w 1990 roku. Był to również ostatni na pewien czas thrash metalowy album zespołu. W trakcie trasy po Ameryce Południowej Hoffman zdecydował się zostać w Brazylii i jednocześnie zakończył współpracę z Sodom. Jego miejsce zajął Andy Brings.
Odejście od thrash metalu (1991–1997).
Na kolejnych albumach zespół próbował odejść od thrash metalowego brzmienia na rzecz cięższego brzmienia czego doskonałym przykładem jest wydany w 1992 roku album Tapping the Vein. Na tej płycie było wiele wpływów muzyki death metalowej jednak niektóre elementy thrash metalu zostały zachowane. Tapping the Vein to był także ostatni album nagrany z Christianem Dudkiem, który został wyrzucony z zespołu. Tom Angelripper twierdził, że głównym problemem był problem Dudka z narkotykami jednak według samego Dudka problemem była chciwość Angelrippera. Dudek powiedział: "Cóż, jak powiedziałem, Tom był coraz bardziej głodny pieniędzy. Pisałem muzykę głównie z gitarzystą, ponieważ Tom nigdy nie miał czasu przychodzić na próby. Czasami pisał swoje teksty szybko w toalecie i zbierał do niego 60 procent węgla GEMA". Miejsce Dudka zajął Atomic Steif, były członek grup Holy Moses i Living Death.
Przed wydaniem kolejnego albumu ukazał się minialbum Aber bitte mit Sahne zawierający cover piosenki Udo Jurgensa o tej samej nazwie. Rok później ukazał się szósty album studyjny o nazwie Get What You Deserve. Na tym albumie oprócz wpływów Death metalu znalazły się przede wszystkim wpływy muzyki punkowej. Niestety album nie odniósł sukcesu ponieważ w tamtym czasie fani stracili zainteresowanie thrash metalem. Album ten doczekał się również zmienionej okładki ponieważ oryginalna została mocno ocenzurowana z powodu wyraźnej przemocy w jej treści. Przedstawiała ona zamordowanego mężczyznę, natomiast zmieniona przedstawiała członków zespołu. W tym samym roku ukazał się także album koncertowy Maroonned Live nagrany 10 maja w Hamburgu podczas trasy promującej ten album.
Rok później zespół wydal kolejny album studyjny Masquerade in Blood. Na tym albumie zespół zaczął powoli wracać do thrash metalu eksperymentując z takimi gatunkami jak groove metal, death metal czy crossover thrash. Przez wielu ten album jest uważany za jeden z najcięższych w dorobku zespołu. Jednak tak jak poprzedni nie odniósł sukcesu i został kiepsko przyjęty przez fanów i krytyków. Jest to również jedyny album zespołu na którym zagrał Dirk Strahlimeier.
Rok później ukazała się kompilacja Ten Black Years na kasetach i płytach CD. W tym samym roku do zespołu dołączyli Bernd "Bernemann" Kost i Konrad "Bobby" Schottkowski. Wtedy zespół ponownie wkroczył do studia i nagrał nowy album który ukazał się w lutym 1997 roku o nazwie ’Til Death Do Us Unite. Na tej płycie zespół powoli zaczął wracać do korzeni przechodząc bardziej w stronę Crossover thrashu. Album ten posiadał bardzo kontrowersyjną okładkę przedstawiającą ludzką czaszkę zaciśniętą między brzuchem wojownika sumo, a brzuchem ciężarnej kobiety. Na płycie znalazł się także utwór "Fuck The Police" do którego nagrano kontrowersyjny teledysk przedstawiający przemoc wobec więźniów.
Na kolejnym albumie Code Red wydanym w 1999 roku zespół powrócił do klasycznego thrash metalowego stylu. To ucieszyło wielu fanów. W intrze albumu znalazł się także fragment filmu Full Metal Jacket. Album odniósł spory sukces i został dobrze przyjęty.
Dalsze losy zespołu (2001–2006).
W 2001 roku ukazał się dziesiąty album studyjny o nazwie M-16. Jest to kolejna płyta zespołu opowiadającą o wojnie wietnamskiej. Nazwa albumu natomiast odnosi się do broni stosowanej przez wielu amerykańskich żołnierzy w trakcie trwania tej wojny. Po wydaniu tego albumu zespół wyruszył w trasę koncertową wraz z pozostałymi zespołami wielkiej trójki. Wtedy to cała trójka spotkała się podczas wspólnej trasy. 6 stycznia odbył się koncert w klubie Proxima w Warszawie. Podczas trasy koncertowej w Azji zespół nagrał kolejny album koncertowy nagrany podczas występu w Bangkoku. Album One Night in Bangkok ukazał się w 2003 roku nakładem Steamhammer.
W 2006 roku pojawił się kolejny album o nazwie Sodom. W jednym z wywiadów wspominając o tym albumie Tom Angelripper przyznał, że według niego każdy zespół powinien mieć album o tej samej nazwie co zespół. W ramach promocji do utworu "City of God" nakręcono teledysk. Utwór ten stał się jednym z najpopularniejszych utworów zespołu.
Krótki powrót do Black metalu (2007–2009).
Wraz z kolejnym albumem zespół na krótko wrócił do Black metalu. Na wydanym w 2007 roku albumie "The Final Sign of Evil" znalazły się utwory z epki "In the Sign of Evil" a także nienagrane utwory z tego okresu. Specjalnie do nagrania tej płyty do zespołu wrócili Aggressor i Witchhunter. Niestety z powodu niewydolności wielu narządów 7 września 2008 roku Christian „Chris Witchhunter” Dudek zmarł w wieku 42 lat. Na jego cześć 11 kwietnia 2009 roku został zagrany koncert charytatywny. Zagrały wówczas zespoły Holy Moses, Assassin i Artillery. W tym samym roku zespół po raz pierwszy od 20 lat zagrał na Bloodstock Open Air w Wielkiej Brytanii.
Powrót do thrashu i dalsze losy zespołu (2010–2016).
Dopiero w 2010 roku ukazał się nowy album zespołu wydany pod koniec listopada w Europie i na początku 2011 roku w Stanach Zjednoczonych o nazwie "In War and Pieces". Album ten w pierwszym tygodniu od wydania sprzedał się w nakładzie 700 egzemplarzy w Stanach Zjednoczonych czyli mniej niż jakikolwiek inny album zespołu. 30 listopada tego samego roku ogłoszono, że Konrad "Bobby" Schottkowski nie jest już częścią Sodom z powodu pogorszenia się jego relacji z liderem zespołu. 8 grudnia ogłoszono, że jego miejsce zajmie Markus "Makka" Freiwald. Pod koniec 2012 roku zespół zaczął pisanie nowego albumu studyjnego. Pierwotnie zespół planował nagrać ten album w maju i wydać go późnym latem. 29 kwietnia został wydany czternasty album studyjny o nazwie "Epitome of Torture". Był to pierwszy album nagrany z Makką na perkusji. Album ten trafił na 25 miejsce na liście Billboard Heatseakers Chart co jak na tę chwilę jest najwyższym miejscem na liście w USA w historii zespołu. Poza Stanami Zjednoczonymi album był notowany także m.in. w Niemczech czy Szwajcarii.
Przed wydaniem kolejnego albumu w 2014 roku wydano minialbum Sacred Warpath zawierający jeden nowy utwór o tej samej nazwie co album i trzy nagrane na żywo. W sierpniu 2016 roku pojawił się piętnasty album studyjny zespołu o nazwie Decision Day. Album odniósł sukces i był notowany na listach w różnych krajach m.in. w Stanach Zjednoczonych, Czechach, Niemczech czy Austrii. Był to także ostatni album nagrany z Bernemannem i Makką. Krótko po wydaniu tego albumu Tom Angelripper twierdził, że ma pomysł na kolejny album i planuje go wydać w 2018 roku.
Sodom dzisiaj (od 2018).
3 grudnia 2017 roku podczas świętowania 35-lecia istnienia zespół ogłosił ponowne spotkanie z trzema byłymi muzykami – Andym Bringsem, Frankiem Gosdzikiem i Josefem Dominikiem. 26 grudnia zespół dał koncert w Bochum po raz pierwszy z tymi muzykami od czasu ich odejścia. W styczniu 2018 roku ogłoszono, że Makka i Bernemann przestali być częścią Sodom. Według Bernda Kosta i Markusa Freiwalda zostali oni wyrzuceni przez Toma Angelrippera podczas rozmowy przez aplikację WhatsApp. Od tamtego czasu Makka i Bernemann grają w zespole Bonded. Tom natomiast stwierdził, że chce zacząć wszystko od nowa z nowymi muzykami. Ogłoszono wówczas aż trzech nowych członków. Powrócił wówczas Frank "Blackfire" Gosdzik. Wtedy to zespół po raz pierwszy stał się kwartetem. W 2019 roku zespól wydal trzy minialbumy nagrane w nowym składzie jednak nowy perkusista Stefan "Husky" Hüskens musiał odejść z zespołu przed nagraniem nowej płyty studyjnej. W listopadzie 2020 roku został wydany nowy album studyjny kapeli Genesis XIX. Jest to pierwszy album zespołu nagrany jako kwartet a nie jako trio, a także pierwszy od płyty Agent Orange nagrany z Frankiem Gosdzikiem. Album wcześniej przed jego wydaniem zapowiedziały trzy single. Zespół zapowiedział również trasę koncertową która ma się odbyć w 2021 roku.

</doc>
<doc id="201202" url="https://pl.wikipedia.org/wiki?curid=201202" title="Asmodeusz">
Asmodeusz

Asmodeusz lub Asmodeus (także Azmodan) – demon, upadły anioł znany głównie z deuterokanonicznej Księgi Tobiasza. Poza tym wzmianki o nim spotyka się w demonologii i w niektórych legendach talmudycznych, do których trafił prawdopodobnie z zoroastrianizmu w czasie, gdy terytoria Żydów przeszły w ręce perskich Achemenidów. Przed upadkiem przynależał do Chóru Serafinów. Według MacGregora Mathersa Asmodeusz jest kazirodczym dzieckiem Tubal-Kaina i jego siostry Naami.
Perski Asmodeus.
W zoroastrianizmie Aszma-dewa (Asmodeus) jest wodzem wszystkich "dewów" (demonów), podległym jedynie Angra Mainju – zasadzie zła. Jest nieprzyjacielem "sury" (anioła) Sraosza, który służy Ahura Mazdzie – zasadzie dobra. Powołaniem tego złego ducha jest napełnianie serc ludzi złością i mściwością oraz sprawstwo całego zła na Ziemi. Powoduje on, że ludzie opuszczają ścieżkę dobra i wkraczają na drogę zła. Jednak nie udało się dowieść, że był on również demonem pokus cielesnych – tę rolę w zoroastrianizmie przypisuje się demonowi Aziemu.
Asmodeusz w Księdze Tobiasza.
We wchodzącej w skład kanonu katolickiego i prawosławnego "Księdze Tobiasza" (3, 8 i 8, 3), demon ten zabija siedmiu kolejnych mężów opętanej Sary, córki Raguela tuż po weselu, zanim młodzi zdążą skonsumować małżeństwo w noc poślubną. Jakiś czas później Sara zakochuje się w młodzieńcu nazywanym Tobiaszem. Tobiasz również jest nawiedzany przez demona, ale jako prawy żyd uzyskuje wsparcie archanioła Rafała. Archanioł uczy Tobiasza jak poradzić sobie ze złym duchem: w czasie ich wspólnej podróży do domu Sary zatrzymują się nad brzegiem rzeki. Tobiasz wchodzi do niej żeby umyć sobie nogi. W tym momencie wielka ryba podpływa żeby odgryźć Tobiaszowi nogę. Archanioł Rafał każe młodzieńcowi złapać rybę gołymi rękami i wydobyć z jej wnętrza serce i wątrobę. W noc poślubną Tobiasz i Sara oddają chwałę Bogu, a zapach kadzidła zrobionego z wnętrzności ryby powoduje, że Asmodeusz ucieka z ciała Sary do Egiptu, gdzie obezwładnia go Rafał.
Asmodeusz w judaizmie.
Istnieją legendy mówiące o jego związkach z królem Salomonem. Władca ten podobno przechytrzył demona i zobowiązał do pomocy przy budowie Świątyni Jerozolimskiej. Zły duch okazał się bardzo wydajnym robotnikiem: nie używając żelaznych narzędzi obrabiał bloki kamienia tak, że nie było szpary w którą można by włożyć ostrze noża. Inne z kolei legendy przypisują mu rangę porównywalną z zoroastriańskim Aszma-dewą czy chrześcijańskim Samaelem (z którym przez niektórych jest utożsamiany) – miałby być on królem wszystkich demonów i mężem Lilith po tym jak ta opuściła Adama. Krążą też legendy, że był pradawnym wężem, który skusił Ewę. Według innej tradycji żydowskiej jest potomkiem Adama i Lilith.
W Talmudzie babilońskim Asmodeusz (hebr. אשמדאי, "Aszmedaj") pojawia się w dwóch ustępach: w krótkiej wzmiance w traktacie Pesachim 110a, gdzie mówi się o nim, iż jest królem wszystkich demonów oraz w długim ustępie w traktacie Gittin 68a–b opowiadającym o przygodach króla Salomona i Asmodeusza. Zwłaszcza ten drugi ustęp ma duże znaczenie dla późniejszych tradycji dotyczących Asmodeusza. Według tekstu Salomon potrzebował robaka Szamira do budowy Świątyni Jerozolimskiej, a tylko Asmodeusz wiedział, gdzie ów robak się znajduje. Benajasz, sługa Salomona, znalazł legowisko demona, podstępem go upił, spętał łańcuchem z wygrawerowanym tetragramem i sprowadził na dwór królewski. Asmodeusz pomógł Salomonowi zdobyć Szamira i przyczynił się w ten sposób do budowy Świątyni Jerozolimskiej. Nieco później jednak to Asmodeusz podstępem pozbył się Salomona i się pod niego podszył a zdradziły go dopiero królewskie nałożnice. Po interwencji mędrców Sanhedrynu Salomon wraca na tron a demon zostaje przepędzony. Poza Talmudem babilońskim a w ramach wczesnej literatury rabinicznej Asmodeusz pojawia się jeszcze w midraszu Bamidbar rabba 11:3, który wspomina tylko, iż demon brał udział w budowie Świątyni Jerozolimskiej a potem próbował pozbyć się Salomona.
W Kabale Asmodeusz jest demonem dobroczynnym, przyjaznym ludziom. Uważany jest za świadka przysięgi. Cohen Abraham w "Talmudzie" wskazuje, że jest władcą wszystkich spraw dotyczących liczb parzystych.
Asmodeusz w demonologii.
Znaczenie przypisywane Asmodeuszowi w demonologii jest mniejsze niż w judaizmie czy zoroastrianizmie – według "Mniejszego klucza Salomona" plasuje się on dopiero na 32, a w "Pseudomonarchia Daemonum" na 35 miejscu w piekielnej hierarchii. Rozsiewa niezgodę między mężczyzną a kobietą. Jest demonem nieczystości. Według Malleus Maleficarum jest on demonem pożądania. Sebastian Michaelis w "Histoire admirable de la possession et conversion d'une pénitente séduite par un magicien" twierdził, że jest przeciwnikiem Św. Jana i wynalazcą rozrywki, muzyki, tańca, sztuki dramatycznej i „nowych mód francuskich”. Według Johanna Weyera wzywając Asmodeusza należy zdjąć nakrycie głowy, bo inaczej demon oszuka przyzywającego.
Według niektórych XVI-wiecznych demonologów, którzy przypisywali każdemu z miesięcy „patronującego” mu demona, Asmodeusz jest najsilniejszy w listopadzie. Według innych demonologów, czasem przypisanym temu demonowi był okres od 30 stycznia do 8 lutego. Ma on pod komendą 72 legiony demonów i jest jednym z królów Piekła (Lucyfer miałby być cesarzem). Według innych podań jego domeną jest też hazard (jest nadzorcą kasyn), zemsta, uwodzenie, a także prostytucja. Francis Barrett w "The Magus" uważa go za „naczynie gniewu Bożego”.
Asmodeusz w " Sztuce Goecji".
Według "Sztuki Goecji" by go przywołać i podporządkować, potrzebna jest jego pieczęć, która powinna być zrobiona ze złota. Przy przyzywaniu powinno się zachować duży odstęp i zarazem twardo stać na nogach z odsłoniętym kapturem. Gdy już się pojawi trzeba mu zadać następujące pytanie „Czy jesteś Asmodajem?”, on nie zaprzeczy i skłoni się do ziemi. Jest wybrańcem Amaymona, pierwszym z jego świty. Dostarcza magicznych pierścieni, naucza arytmetyki, astronomii, geometrii i wszelkich rzemiosł. Gdy mu się rozkaże, odpowie na każde pytanie. Pokazuje ukryte skarby, a także ich strzeże.
Asmodeusz w "Dictionnaire Infernal".
W "Dictionnaire Infernal" Collina de Plancy jest przedstawiony z ciałem człowieka, kozimi nogami zakończonymi szponami, wężowym ogonem i trzema głowami – jedna człowieka zionącego ogniem, druga barana i trzecia byka. Jego stopy mają błony jak u gęsi, dosiada smoka. Trzyma w dłoniach chorągiew i włócznię. Uczy jak stać się niewidzialnym oraz nauki o ruchu.
Etymologia.
Aszmedaj wywodzi się od hebrajskiego słowa szamad, czyli burzyć, szkodzić, niszczyć. Natomiast Asmodeusz od irańskiego aēszma (gniew, szał) i daēwa (demon).
Inne imiona.
Æszma (mazdaizm), Æszma-dewa (zoroastrianizm), Ashmadia, Ashmodai, Ashmodei, Asimodai, Asmodaeus (łac.), Asmodaios (gr.), Asmoday, Asmodée (fr.), Asmodee, Asmodei, Asmodeios, Asmodeius, Asmodeo (hiszp.), Asmodeu, Asmodi, Aszmadia, Aszmedai (judaizm), Aszmedaj, Chammaday, Chashmodai, Sidonay, Sydonai, Szamada, Szammadai.

</doc>
<doc id="201209" url="https://pl.wikipedia.org/wiki?curid=201209" title="Agencja interaktywna">
Agencja interaktywna

Agencja interaktywna – agencja reklamowa specjalizująca się w przygotowaniu i wdrożeniu strategii budowy wizerunku przedsiębiorstw w Internecie na podstawie założeń marketingowych przedstawionych przez klienta.
W 2017 roku budżety marketingowe obsługiwane przez agencje interaktywne w Polsce osiągnęły sumaryczną wartość 2,69 mld złotych. Najwięcej wydają w ten sposób na reklamę firmy z branży farmaceutycznej – aż 409 mln zł w 2018.
Do najpopularniejszych usług proponowanych przez agencje interaktywne należą: projektowanie serwisów WWW, systemów e-commerce i B2B, e-marketing i konsulting internetowy, przygotowywanie i obsługa kampanii reklamowych, hosting, SEM, SEO, pozycjonowanie stron internetowych oraz prowadzenie kampanii w mediach społecznościowych. Agencje tworzą strategie marketingowe, których celem jest duża widoczność klienta w sieci. Kreują profesjonalny wizerunek poprzez publikowanie wartościowych treści, które promowane są przez wiele kanałów komunikacyjnych i trafiają do sprofilowanych odbiorców. Przedsiębiorstwa, które świadczą tak szeroki wachlarz usług, określa się mianem "agencji full-service".
Agencji interaktywnych nie należy mylić z agencjami public relations prowadzącymi działania E-PR. Przedsiębiorstwa te, mimo nierzadko zbieżnych celów, wykorzystują inne narzędzia i metody działania.

</doc>
<doc id="201213" url="https://pl.wikipedia.org/wiki?curid=201213" title="Konsola do gier">
Konsola do gier



</doc>
<doc id="201214" url="https://pl.wikipedia.org/wiki?curid=201214" title="Gemini South">
Gemini South



</doc>
<doc id="201215" url="https://pl.wikipedia.org/wiki?curid=201215" title="Gad">
Gad



</doc>
<doc id="201216" url="https://pl.wikipedia.org/wiki?curid=201216" title="Halfling">
Halfling



</doc>
<doc id="201218" url="https://pl.wikipedia.org/wiki?curid=201218" title="Kult Matki">
Kult Matki



</doc>
<doc id="201219" url="https://pl.wikipedia.org/wiki?curid=201219" title="Opactwo Thelemy">
Opactwo Thelemy

Opactwo Thelemy – niewielki dom w miejscowości Cefalù na Sycylii, wynajmowany w latach 1920–1923 przez Aleistera Crowleya. Miejsce to służyło jemu i grupie jego uczniów za dom oraz miejsce eksperymentalnych praktyk duchowych, „magicznych” i artystycznych.
Nazwa tego miejsca pochodzi od fikcyjnego opactwa, jakie opisane było w satyrze François Rabelais "Gargantua i Pantagruel", gdzie wszystkie ziemskie przyjemności były dowolnie zaspokajane. Tak jak i było opisane w tej historii, Crowley namalował na drzwiach słowa „Czyń swoją Wolę” („Do What Thou Will”). Słowa te były także wyryte na drzwiach Opactwa Medmenham, miejscu spotkań sławnego „Klubu Ognia Piekielnego” sir Francisa Dashwooda w XVIII wieku, tak więc Crowley mógł swój pomysł wziąć również i z tego źródła. Namalował też wiele fresków na wewnętrznych ścianach. W Opactwie Crowley wraz ze swoją rodziną i innymi mieszkańcami przeprowadzali różne magiczne i religijne rytuały, w zgodności z doktryną Thelemy.
Aleister planował przemienić mały dom w globalne centrum praktyk magicznych, a przy okazji i zarobić na wpłatach wstępujących do Opactwa nowych uczniów, szukających wiedzy o sztukach magicznych. To, czym tak naprawdę stało się Opactwo i jego mistrz, było tematem wielu plotek, częściowo rozprowadzanych przez mieszkających w okolicy Włochów, głównie jednak produkowanych przez brytyjski brukowiec „John Bull”. Wśród stawianych mu zarzutów były m.in. podejrzenia o orgie seksualne, używanie narkotyków, poświęcania zwierząt i dzieci oraz inne okrucieństwa. Crowley nigdy się do tego nie przyznał, ale nigdy też temu nie zaprzeczył, ponieważ lubił, gdy otaczała go mgiełka tajemnicy.
W roku 1923 młody angielski poeta Raoul Loveday (lub Frederick Charles Loveday) zmarł tam z powodu, jak się dziś wydaje, wypicia wody ze strumienia, mimo ostrzeżeń Crowleya o niebezpieczeństwie. Jego żona natychmiastowo złożyła pozew do sądu twierdząc, jakoby Loveday zmarł wkrótce po odbyciu rytuału w Opactwie na skutek wypicia krwi kota. W związku z tym, jak i licznymi plotkami na temat działalności członków Opactwa, rząd Mussoliniego zażądał, by Crowley i jego „współwyznawcy” opuścili Włochy. Opactwo Thelemy zostało opuszczone, a lokalni mieszkańcy zamalowali to, co wyryte było na ścianach budynku.
Willa stoi do dziś, jest jednak w bardzo złym stanie. Kenneth Anger, „wyznawca” nauki Crowleya, odkrył w roku 1955 i sfilmował zamalowane wcześniej freski. Ostatnio odkryto także kolejne z nich, a ukazujące je zdjęcia można znaleźć w Internecie. „Opactwo Thelemy” wciąż pozostaje popularną nazwą dla różnych magicznych społeczności, wikan czy satanistów. Taką nazwę ma także fanklub kontrowersyjnej gwiazdy muzyki - Marilyna Mansona.

</doc>
<doc id="201223" url="https://pl.wikipedia.org/wiki?curid=201223" title="Karabinek szturmowy">
Karabinek szturmowy



</doc>
<doc id="201226" url="https://pl.wikipedia.org/wiki?curid=201226" title="Elżbieta z Turyngii">
Elżbieta z Turyngii

Elżbieta z Turyngii, Elżbieta Węgierska (ur. 1207 w Pożoniu lub w Sárospatak, zm. 17 listopada 1231 w Marburgu) − księżniczka węgierska, tercjarka franciszkańska, święta Kościoła katolickiego.
Biografia.
Elżbieta Węgierska była trzecim dzieckiem króla Węgier Andrzeja II z dynastii Arpadów i Gertrudy z Meran (siostry św. Jadwigi Śląskiej i Agnieszki, królowej Francji).
W wieku 4 lat ówczesnym zwyczajem została zaręczona z Ludwikiem IV, synem Hermana, hrabiego-palatyna saskiego i landgrafa Turyngii. Udała się wtedy do Turyngii i zamieszkała na zamku w Wartburgu. Ślub obojga odbył się dopiero 10 lat później, kiedy Elżbieta miała zaledwie 14 lat. W następnych latach urodziła troje dzieci: Hermana, Zofię i Gertrudę.
Od 1225, zgodnie z życzeniem męża, spowiednikiem i kierownikiem duchowym Elżbiety został Konrad z Marburga, kaznodzieja i inkwizytor. Duchowny z jednej strony kładł pewne granice uczynkom miłosierdzia świętej. Obawiał się także jej praktyk ubóstwa, inspirowanych życiem współczesnych jej świętych Franciszka i Klary. Przypominały mu jednak zbytnio ascezę grup heretyckich (gnostyckich). Z drugiej strony oczekiwał, że nie będzie jadła potraw dworskich, pochodzących z niepewnego źródła, tzn. z danin niesprawiedliwie ściąganych od chłopów. Elżbieta praktykowała z tego powodu wiele postów. Blisko zamku zbudowała szpital, w którym sama usługiwała chorym i ubogim, często spłacając ich długi.
Po 6 latach małżeństwa w 1227 zmarł jej mąż podczas wyprawy krzyżowej do Ziemi Świętej. Elżbieta została odsunięta od życia dworskiego przez regenta jej małoletniego syna, Henryka Raspe, opuściła zamek w Wartburgu i przeniosła się do Eisenach.
Po śmierci męża, z obawy przed rozrzutną wdową, próbowano pozbyć się jej z zamku, nie było dla niej i jej dzieci miejsca także w Wartburgu. Dopiero, gdy towarzysze męża wrócili z wyprawy krzyżowej, ujęli się za nią. Rodzina proponowała jej nowe, korzystne małżeństwo. Elżbieta jednak w Wielki Piątek 1229. w kaplicy zamku w Wartburgu, do którego wróciła na jakiś czas, złożyła na ręce franciszkanów ślub wyrzeczenia się własnej woli, w służbie ubogich i chorych. Następnie, wbrew woli Konrada, przeniosła się do Marburga, gdzie zbudowała nowy szpital, pod wezwaniem św. Franciszka, niedawno kanonizowanego. Konrad próbował wprowadzić ład w jej żywiołową posługę, ograniczając ilość rozdawanej jałmużny i liczbę chorych, którym sama usługiwała. Chciał ją uchronić przed zarażeniem, co niestety stało się faktem, wcześniej niż myślał. 17 listopada 1231 zmarła w wieku zaledwie 24 lat. Jej ostatnie słowa przed śmiercią, gdy zbliżała się północ, brzmiały: "Oto godzina, kiedy Dziewica porodziła swe Dzieciątko!".
Za sugestią Konrada, i z polecenia papieskiego, przeprowadzono badania tych, którzy zostali uzdrowieni przy jej grobie pomiędzy sierpniem 1232. i styczniem 1235. Wyniki badań zostały uzupełnione krótkim żywotem przyszłej świętej i świadectwami służebnic i towarzyszek Elżbiety ("Libellus de dictis quatuor ancillarum s. Elizabeth confectus"). Została kanonizowana przez papieża Grzegorza IX.
Jej ciało złożono w złotym grobowcu, zachowanym do dziś dnia w Marburgu w kościele pod jej wezwaniem.
W okresie Reformacji jej własny potomek, Landgraf Filip I  "Wielkoduszny" z Hesji, wyjął i rozrzucił jej doczesne szczątki. "Elizabeth Kirche" jest obecnie kościołem protestanckim, kaplica Elżbiety z relikwiarzem jest dostępna dla modlitwy katolickiej.
Marburg stał się centrum Zakonu krzyżackiego, który przyjął Świętą za swą drugorzędną patronkę.
W 1228. złożyła śluby jako jedna z pierwszych tercjarek franciszkańskich. Oddała się całkowicie modlitwie, pokucie i uczynkom miłosierdzia. Sprowadziła z rodzinnych Węgier do Turyngii zakonników św. Łazarza. W Marburgu ufundowała przytułek dla opuszczonych, gdzie codziennie posługiwała ubogim, prowadząc jednocześnie bardzo surowy tryb życia.
Została ogłoszona świętą przez papieża Grzegorza IX 27 maja 1235.
Patronka zgromadzenia elżbietanek oraz elżbietanek cieszyńskich.
Kult po śmierci.
Na jej grobie Zakon Krzyżacki wzniósł Kościół św. Elżbiety w Marburgu, który jest jednym z najstarszych gotyckich kościołów w Niemczech. Sława jej świętości była tak wielka, że jej grób zaraz po jej śmierci stał się celem licznych pielgrzymek. W związku z tym, że Marburg stał się miastem protestanckim, w XIX wieku szczątki św. Elżbiety przeniesiono do Andechs w katolickiej Bawarii.
Krótko po kanonizacji kult świętej stał się popularny w ówczesnym królestwie Węgier, gdzie nazywano ją "Elżbietą Węgierską" lub "Elżbietą wdową". Poświęcony jest jej m.in. największy gotycki kościół (i największa świątynia katolicka w ogóle) na Słowacji - katedra św. Elżbiety w Koszycach.
We Wrocławiu znajduje się kościół pod wezwaniem św. Elżbiety Węgierskiej, który został konsekrowany 19 listopada 1257 roku przez biskupa Tomasza I (zwany Farą Elżbietańską lub kościołem Garnizonowym). W styczniu 1991 Jan Paweł II dekretem Kongregacji ds. Biskupów, przywrócił w Polsce, po przeszło pięćdziesięcioletniej przerwie Ordynariat Polowy Wojska Polskiego. Parafia cywilno-wojskowa św. Elżbiety we Wrocławiu została erygowana 15 marca 1998, a 31 maja 2003 roku Jan Paweł II nadał mu status bazyliki mniejszej.
2007 został ogłoszony przez Kościół katolicki "Rokiem św. Elżbiety Węgierskiej" (osiemsetna rocznica narodzin). W Niemczech obchody były organizowanie wspólnie przez kościoły katolicki i ewangelicki. Rok jubileuszowy zainaugurował w bazylice św. Piotra w Rzymie prymas Węgier – kardynał Péter Erdő.
Wspomnienie liturgiczne obchodzone jest w "dies natalis".

</doc>
<doc id="201227" url="https://pl.wikipedia.org/wiki?curid=201227" title="Praszka">
Praszka

Praszka () – miasto w Polsce, położone w województwie opolskim, w powiecie oleskim, w gminie Praszka, której jest siedzibą, nad rzeką Prosną. Historycznie Praszka należy do ziemi wieluńskiej. W dwudziestoleciu międzywojennym miasto należało do województwa łódzkiego. W 1945 ponownie należało do reaktywowanego województwa łódzkiego. W latach 1975–1998 miasto należało administracyjnie do województwa częstochowskiego.
Według danych z 30 czerwca 2008 miasto liczyło 8150 mieszkańców.
Ośrodek usługowy i przemysłowy; zakłady sprzętu motoryzacyjnego (Neapco Europe), oświetleniowego, fabryka maszyn pakujących i kuchni gazowych.
Historia.
Miejscowość historycznie należała do ziemi wieluńskiej i pierwotnie związana była z Wielkopolską. Ma metrykę średniowieczną i istnieje prawdopodobnie od XIII wieku. Pierwsze pewne wzmianki o mieście zapisane zostały w 1392 i 1463 gdzie wymieniono ją jako „Praska”.
Prawa miejskie otrzymała w 1392 kiedy Piotr Kowalski otrzymał od króla polskiego Władysława Jagiełło przywilej na założenie miasta Praszka we wsi Michałów. Miejscowość została odnotowana w historycznych dokumentach prawnych i podatkowych. W 1563 dwóch rzemieślników płaciło po 4. grosze podatku. Miasto natomiast opłacało szos w wysokości 4. florenów i 24. groszy. W 1461 Anna Kowalska wdowa po Piotrze, miała sprawę sądową z Janem oraz Andrzejem Kowalskimi o zapis na Michałowie i Strojcu. W 1473 Jan z Praszki odstąpił za 333 floreny Wieruszowi, chorążemu wielkopolskiemu, 1/3 miasta oraz wsie Kowale i Strojec. W 1497 król polski Jan I Olbracht skonfiskował dobra Anny Praskiej i jej męża Marka za niestawienie się na wojnę i nadał je Janowi Garniszowi. W 1520 miejscowa szlachta oraz gospodarujący na łanach osiadłych uiszczali plebanowi dziesięcinę snopową. Mieszczanie bezrolni oraz chałupnicy uiszczali stołowe w wysokości 1 grosza.
W 1507 parafię praską złączono z parafiami Kowale i Strojec. W 1520 odnotowano kościół Wniebowzięcia NMP oraz istnienie miejskiej szkoły. Według regestu poborowego powiatu wieluńskiego w 1552 miasto było własnością rodu Praskich. Dokumenty odnotowują w mieście młyn wodny o dwóch kołach. W 1542 Praszka otrzymała pobór cła na utrzymanie mostów na rzece Prośnie.
W XV w. ludność miasta trudniła się wytapianiem żelaza z rudy darniowej. Prawdopodobnie była pierwotnie osadą górniczą, należącą do sąsiedniej wsi Strojec Stradziec. Pierwsze dwa wieki istnienia miasta wiążą się z dużym rozwojem gospodarczym, m.in. dzięki położeniu przy granicy ze Śląskiem. Upadek miasta następuje w wyniku wojen w XVII i XVIII wieku. W 1620 w mieście przebywał król polski Zygmunt III Waza, który na prośbę mieszczan miał wydać przywileje na utworzenie cechów rzemieślniczych.
Po II rozbiorze Polski miasto znalazło się początkowo pod zaborem pruskim. W latach 1807–1815 w Księstwie Warszawskim, a od 1815 wraz z ziemią wieluńską w granicach Królestwa Polskiego w zaborze rosyjskim.
Jako osadę miejską, osadę leśną oraz folwark leżące 21. wiorst od Wielunia w powiecie wieluńskim, w gminie i parafii Praszka wymienia ją XIX wieczny Słownik geograficzny Królestwa Polskiego. W 1852 pożar zniszczył całe miasto, które odbudowano według nowego planu regulacyjnego. W 1888 znajdował się w nim murowany kościół parafialny, cerkiew prawosławna, dom przytułku dla 6 ubogich, szkoła początkowa ogólna, sąd gminny okręgu V, stacja pocztowa, komora celna na granicy z Prusami, ochotnicza straż ogniowa, apteka, około 250 domów z czego 60 murowanych. Miasto zamieszkiwało wówczas ok. 3000 mk. Ludność trudniła się wówczas głównie szewstwem i stolarstwem. Z zakładów przemysłowych znajdował się w miejscowości młyn parowy i kilka małych garbarni.
Podczas powstania styczniowego 11 kwietnia 1863 miała miejsce potyczka powstańców z wojskami rosyjskimi, zwana bitwą pod Praszką. W 7 lat po upadku powstania styczniowego, w 1870 r., Praszka w ramach carskich represji utraciła prawa miejskie. Odzyskała je w 1919, po I wojnie światowej, w trakcie której była pod okupacją Cesarstwa Niemieckiego, w granicach II RP.
Po odzyskaniu niepodległości miejscowość stała się graniczną II Rzeczypospolitej, a w miejscowości stacjonowała placówka Straży Celnej „Praszka”, a po reorganizacji placówka Straży Granicznej I linii „Praszka”.
W dniach 18–19 stycznia 1945 Praszka została wyzwolona przez oddziały radzieckie spod okupacji hitlerowskiej.
Zabytki.
W mieście znajduje się kilka zabytków. Do wojewódzkiego rejestru zabytków wpisane są:
inne obiekty:
Transport.
Przez miasto przebiegają drogi krajowe:
Na lata 2013–2014 planowano budowę obwodnicy Praszki w ciągu drogi krajowej 45, jednak prace przerwano na etapie studium techniczno-ekonomiczno-środowiskowego, przekładając realizację na okres późniejszy. Według dwóch spośród czterech rozważanych wariantów, nowa trasa będzie także obwodnicą sąsiedniego Gorzowa Śląskiego. Również dwa warianty zakładają, iż nowy odcinek drogi będzie stanowił obwodnicę miejscowości nie tylko dla drogi krajowej nr 45, ale także dla drogi nr 42.
Przez Praszkę prowadziła też linia kolejowa nr 196 Praszka – Olesno oraz łącząca Praszkę z Wieluniem wąskotorowa Wieluńska Kolej Dojazdowa.
Praszka ma bezpośrednie połączenia autobusowe z Katowicami, Wrocławiem, Łodzią, Opolem, Częstochową, Olesnem, Kluczborkiem i Wieluniem. Obsługiwane są one przez PKS Wieluń, PKS Lubliniec i PKS Częstochowa, PKS Łódź, PKS Opole, a także przez prywatną firmę ABX2.
Szkolnictwo.
W Praszce znajdują się cztery przedszkola, trzy szkoły podstawowe, liceum ogólnokształcące oraz zespół szkół ponadgimnazjalnych.
Przedszkola:
Szkoły podstawowe:
Szkoły średnie:
Sport.
Początki zorganizowanego sportu w Praszce sięgają roku 1928. Powstaje wówczas klub piłki nożnej LZS. W roku 1969 LZS Praszka awansuje do klasy A, a klub przyjmuje nazwę – Zakładowy Klub Sportowy „Motor”.
Największy sukces w Pucharze Polski drużyna odniosła w roku 1983, kiedy po zwycięstwach nad Błękitnymi Kielce i ROW Rybnik odpadła w 1/16, ponosząc porażkę 1:2 z Piastem Gliwice. W roku 1978 awansowała do III ligi, jednak po rocznym pobycie w tej lidze ponownie trafiła do klasy okręgowej. Kolejny awans do III ligi piłkarze uzyskali w sezonie 1983/84.
W Praszce znajduje się hala sportowa oraz basen.
W Praszce istnieje klub sportowy UKS Lider Praszka. Siatkarze tegoż zespołu pod kierownictwem pana Andrzeja Rychtera zostali 3-krotnymi brązowymi medalistami mistrzostw młodzików w województwie opolskim.
Powstała także drużyna dziewcząt w piłce nożnej który reprezentuje – Zakładowy Klub Sportowy „Motor”.
Administracja.
Podział administracyjny.
Obszar miasta Praszki nie jest podzielony na jednostki pomocnicze gminy (np. osiedla lub dzielnice).
W rejestrze TERYT w obrębie Praszki wyróżniono 5 integralnych części miasta:
Współpraca międzynarodowa.
Miasta i gminy partnerskie:

</doc>
<doc id="201229" url="https://pl.wikipedia.org/wiki?curid=201229" title="Gat">
Gat

Gat (hebr. גַּת) – jedno z pięciu starożytnych filistyńskich miast-państw, mieszczące się w północno-wschodniej części Filistei. Miasto jest często wymieniane w Biblii, ponadto jego istnienie potwierdzają również źródła egipskie.
Lokalizacja.
Zdaniem większości archeologów starożytne miasto znajdowało się najprawdopodobniej na terenie Tall as-Safi.
Gat w Biblii.
Stary Testament wymienia je kilkakrotnie: w Księdze Jozuego (Joz 13,3), w opisie o dojściu do władzy króla Dawida (por. 1 Sm 27,2; 1 Krn 18,1; 2 Sm 15,18) oraz w jednym z proroctw Amosa (por. Am 6,2). 
Według Biblii Gat było siedzibą olbrzymów: Anakitów i Refaitów. Z Gat pochodzili bracia Goliat i Lachmi.

</doc>
<doc id="201234" url="https://pl.wikipedia.org/wiki?curid=201234" title="Ordo Templi Orientis">
Ordo Templi Orientis

Ordo Templi Orientis (O.T.O.) ("Zakon Świątyni Wschodu", lub rzadziej "Zakon Wschodnich Templariuszy") – międzynarodowa organizacja religijno-zakonna o charakterze para-masońskim.
O.T.O. założone zostało przez Carla Kellnera oraz Theodora Reussa w 1905. Najbardziej znanym członkiem O.T.O. był angielski okultysta Aleister Crowley. Od śmierci Reussa, z powodu braku jasnej sukcesji, powstało kilka odgałęzień O.T.O. Niektórzy krytycy uważają, że z tego powodu autentyczne O.T.O. umarło wraz z Reussem. Najbardziej znany i największy dziś spośród tych odłamów, nazywany Kalifatem O.T.O., za swoje główne nauki i zasady przyjmuje crowleyowskie prawo Thelemy, które wyrażone jest głównie przez „Czyń swoją Wolę, będzie całym Prawem” (ang. "Do what thou wilt shall be the whole of the Law"). Prawo Thelemy zostało sformułowane podczas zapisu "Księgi Prawa" przez Aleistera Crowleya w 1904 w Kairze, w Egipcie. W skład O.T.O. wchodzi także Ecclesia Gnostica Catholica, czyli Gnostycki Kościół Katolicki, który jest sakramentalnym ramieniem Zakonu. Jego głównym rytuałem, który jest publiczny, jest "Liber XV", czyli Msza Gnostycka (ang. "Gnostic Mass"). Crowleyowskiego E.G.C. nie należy mylić z kościołem Jeana Bricauda o tej samej nazwie. Kalifat O.T.O. twierdzi, iż posiada ok. 4000 członków w 58 krajach.
Niektóre spośród pozostałych odłamów O.T.O., to:
Członkiem Kalifatu O.T.O. był m.in. John Whiteside Parsons
Filozofia O.T.O..
O.T.O. zostało opisane przez Crowleya jako „pierwsze z wielkich stowarzyszeń Starej Ery, które zaakceptowało "Księgę Prawa"”. Początkowo było związane z europejskimi organizacjami masońskimi, lecz Crowley zerwał wszelkie więzy formalne z nimi, głównie z powodu chęci integracji Prawa Thelemy a także tego, by w Zakonie mogło pojawić się równouprawnienie dla kobiet. Ze względu na wspólne korzenie wiele masońskich symboli, a także język, jest wciąż w użyciu, jednak ich kontekst został zmieniony, i pozbawiony starego znaczenia. „Zakon oferuje ezoteryczne instrukcje, poprzez uczestnictwo w rytuałach, wsparcie w nauce systemu oświeconej etyki oraz braterstwo wśród aspirujących do Wielkiego Dzieła, w celu odkrycia boskiej części w człowieku”. O.T.O. posiada dwa główne obszary działalności jeśli chodzi o rytuały: inicjację w misteria, oraz celebracje "Liber XV" (Mszy Gnostyckiej). Dodatkowo, Zakon organizuje spotkania, wykłady, wydarzenia społeczne, produkcje teatralne, wystawy artystyczne, publikuje książki i czasopisma, oraz instrukcje dotyczące nauki hermetycznej, jogi i magii.
Struktura inicjacyjna.
Struktura O.T.O., podobnie jak wolnej masonerii oraz starożytnych szkół misteriów, opiera się na ustrukturalizowanym ciągu inicjacji na poszczególne Stopnie. W trakcie inicjacji O.T.O. wykorzystuje alegorię i symbolikę, aby instruować kandydata co do ostatecznych misteriów Egzystencji, a co za tym idzie, asystować w odkrywaniu jego prawdziwej Natury.
Stopnie i szczeble w Ordo Templi Orientis:
Nauczanie.
W skład nauk O.T.O. wchodzą m.in.:

</doc>
<doc id="201235" url="https://pl.wikipedia.org/wiki?curid=201235" title="OTO">
OTO



</doc>
<doc id="201236" url="https://pl.wikipedia.org/wiki?curid=201236" title="O.T.O.">
O.T.O.



</doc>
<doc id="201237" url="https://pl.wikipedia.org/wiki?curid=201237" title="Ciśnienie bezwzględne">
Ciśnienie bezwzględne

Ciśnienie bezwzględne (absolutne) – ciśnienie wyznaczane względem próżni doskonałej, której ciśnienie wynosi 0.

</doc>
<doc id="201238" url="https://pl.wikipedia.org/wiki?curid=201238" title="Dynamic Random Access Memory">
Dynamic Random Access Memory



</doc>
<doc id="201239" url="https://pl.wikipedia.org/wiki?curid=201239" title="DDR (pamięć komputerowa)">
DDR (pamięć komputerowa)



</doc>
<doc id="201240" url="https://pl.wikipedia.org/wiki?curid=201240" title="Jan Henryk XV Hochberg książę von Pless">
Jan Henryk XV Hochberg książę von Pless

Jan Henryk XV von Hochberg (Hans Heinrich XV. Graf von Hochberg, ur. 23 kwietnia 1861 w Pszczynie, zm. 31 stycznia 1938 w Paryżu) – książę von Pless, hrabia von Hochberg, baron zu Fürstenstein. Mąż (1891–1923) Marii Teresy Oliwii Hochberg von Pless, pszczyńskiej „księżnej Daisy”.
Życiorys.
Urodził się 23 kwietnia 1861 roku w Pszczynie. Był pierworodnym synem Jana Henryka XI von Pless i Marii von Kleist. W 1879 ukończył ekskluzywne wrocławskie gimnazjum św. Marii Magdaleny. Następnie studiował nauki ekonomiczne na uniwersytetach w Berlinie, Genewie oraz Bonn. Studia miały przygotować go do zarządzania olbrzymimi dobrami Hochbergów na Śląsku. W wieku 22 lat Jan Henryk XV, jako syn księcia (Herzog von Pless) otrzymał od cesarza Wilhelma I niższy tytuł książęcy Fürst von Pless. W latach 1881–1882 służył w armii cesarskiej, początkowo jako ochotnik w królewskim pułku huzarów, następnie w pułku huzarów gwardii. Po dwóch latach opuścił szeregi armii w stopniu porucznika, biorąc bezterminowy urlop. W latach 1882–1885 odbył długą, obfitującą w liczne polowania podróż dookoła świata, odwiedził m.in. Indie oraz Amerykę Północną. Po powrocie podjął pracę w Ministerstwie Spraw Zagranicznych w Berlinie. Tam poznał i zaprzyjaźnił się z młodym następcą tronu Wilhelmem Hohenzollernem (późniejszym cesarzem Wilhelmem II). W 1886 Jan Henryk XV przeniesiony został na placówkę dyplomatyczną w Brukseli, a w rok później został attaché w ambasadzie w Paryżu.
W roku 1890 Jan Henryk XV oddelegowany został na stanowisko sekretarza w ambasadzie niemieckiej w Londynie. Tam poznał i oświadczył się dużo od siebie młodszej Marii Teresie Cornwallis-West zwanej "Daisy". Ponieważ rodzina Cornwallis-West, choć koneksjami sięgająca angielskiego domu panującego, była zubożałą szlachtą angielską większą część kosztów ślubu, wesela i posagu opłaciła rodzina Hochbergów. Ślub odbył się 8 grudnia 1891 w kościele św. Małgorzaty w Westminsterze. Świadkami przysięgi małżeńskiej byli Edward ks. Walii (późniejszy król) i jego żona księżna Aleksandra, natomiast królowa Wiktoria osobiście udzieliła młodej parze swego błogosławieństwa. Początek małżeństwa upłynął im na podróżach po Europie, Afryce, Azji i Ameryce. Młoda para otrzymała od seniora rodu, Jana Henryka XI, do dyspozycji zamek w Książu, gdzie urządzali przyjęcia połączone z polowaniami, na których gościła śmietanka arystokracji europejskiej m.in. cesarz Wilhelm II. Z małżeństwa z Marią Teresą narodziło się czworo dzieci: N.N. córka (zmarła po urodzeniu), oraz synowie Jan Henryk XVII, Aleksander i Konrad (zwany Bolko).
Od 1902 roku Jan Henryk XV jako przedstawiciel warstwy junkrów zasiadał w Pruskiej Izbie Panów, był zwolennikiem partii wolnych konserwatystów (Freikonservative Vereinigung) reprezentującej interesy wielkich posiadaczy ziemskich. Na szczeblu prowincji Jan Henryk XV piastował funkcję wiceprezydenta prowincji śląskiej (1897–1918), uczestniczył również w pracach śląskiego sejmu prowincjalnego. Ponadto zasiadał w pszczyńskim sejmiku powiatowym (Kreistagu). W listopadzie 1902 odbył podróż dyplomatyczną do Stanów Zjednoczonych jako przedstawiciel cesarza Wilhelma II: wziął udział w inauguracji Niemieckiej Izby Handlowej, odwiedził kilka zakładów przemysłowych (m.in. Pensylwania Plants), a kulminacyjnym punktem podróży była wizyta w Białym Domu i rozmowa z prezydentem Teodorem Rooseveltem.
Na tronie książęcym.
Po śmierci ojca w 1907 przejął wyższy tytuł książęcy (Fürst) i jeden z największych majątków w Niemczech – dobra pszczyńskie (ok. 40 tys. ha, 6 kopalni węgla kamiennego, browar w Tychach i inne) i wałbrzyskie (ok. 10 tys. ha, 3 kopalnie węgla kamiennego i inne). Majątek ten systematycznie zadłużał wskutek rozrzutnego trybu życia rodziny i ogromnych inwestycji architektoniczno-budowlanych (m.in. przebudowa zamku Książ). Niemniej w latach 1914–1924 dokonał wielu inwestycji przemysłowych na Górnym i Dolnym Śląsku (rozbudowa kopalń i kolonii urzędniczo-robotniczych). Wspierał finansowo niemieckie organizacje nacjonalistyczne (np. Deutscher Flottenverein), sprzeciwiał się jednak działalności Ostmarkenverein w swoich górnośląskich dobrach. W latach I wojny światowej został awansowany do stopnia pułkownika, pełnił rolę oficera ordynacyjnego cesarza Wilhelma II. W latach 1915–1917 użyczył na 21 miesięcy do dyspozycji Niemieckiej Kwatery Głównej swój zamek w Pszczynie.
Po I wojnie miał jako pierwszy wysunąć ideę niepodległości Górnego Śląska, w związku z czym wspierał finansowo i na drodze dyplomatycznej górnośląski ruch niepodległościowy (zwany w polskiej historiografii separatystycznym) Związek Górnoślązaków (1919-1924) i występował przeciw polskiemu ruchowi narodowemu. Na drodze dyplomatycznej próbował przeforsować również niepodległość całego Śląska, aby w postulowanej Republice Śląskiej znalazły się zarówno Pszczyna, jak i Książ. W trakcie plebiscytu prawdopodobnie głosował za Niemcami. Podczas III powstania sam zwerbował i wyposażył kompanię ochotników, którzy pod dowództwem jego syna Jana Henryka XVII zasilili "Kampforganisation Oberschlesien-Selbstschutz" (Samoobronę Górnego Śląska), m.in. podczas zwycięskiej dlań bitwy o Górę św. Anny.
W 1922 roku posiadał majątki ziemskie o powierzchni 42 030 ha. W 1922 przyjął obywatelstwo polskie. Chcąc zaskarbić sobie przychylność polskich władz, powoływał się na swoje piastowskie korzenie oraz gościł na swym pszczyńskim zamku przedstawicieli polskiego establishmentu politycznego. W tym samym roku rozwiódł się z księżną Daisy, a w 1925 zawarł związek małżeński z Klotyldą de Silva y Gonzales de Candamo, który zakończył się w 1936 rozwodem z powodu skandalu rodzinnego – macocha uwiodła najmłodszego syna Jana Henryka XV – Bolka. W II połowie lat 20. ponownie wspierał finansowo górnośląskich separatystów skupionych w Związku Obrony Górnoślązaków i Związku Rodowitych Górnoślązaków. Był również jednym z liderów mniejszości niemieckiej (Volksbund) w Województwie Śląskim. Wskutek światowego kryzysu gospodarczego, jego dolnośląski majątek popadł w długi. W 1936 wobec nacisków wierzycieli Jan Henryk XV opuścił Książ i przybył do Pszczyny, gdzie jego syn Jan Henryk XVII toczył spory podatkowe z polskimi władzami, które dotarły nawet na arenę międzynarodową. Ostatecznie sam Jan Henryk XV doprowadził do ugody z wojewodą śląskim Michałem Grażyńskim i państwem polskim, podpisując w 1937 układ o zrzeczeniu się przywileju górniczego na ziemi pszczyńskiej oraz układ podatkowy. Na mocy tego ostatniego państwo polskie przejęło 56% jego dóbr.
Ostatnie lata.
Zmarł na atak serca 31 stycznia 1938 roku w paryskim hotelu Ritz. Został pochowany 7 lutego 1938 w Parku Zamkowym w Pszczynie. Podczas II wojny światowej jego obydwaj żyjący synowie walczyli przeciwko nazistom, starszy Jan Henryk XVII, jako Henry Pless w brytyjskim lotnictwie, Aleksander Hochberg-Pszczyński, jako strzelec w Armii Polskiej gen. Andersa.
Upamiętnienie.
Na życiu księcia Jana Henryka XV i jego rodziny został oparty w luźny sposób film "Magnat" i serial telewizyjny "Biała wizytówka" w reżyserii Filipa Bajona, w których główną rolę grał Jan Nowicki.

</doc>
<doc id="201241" url="https://pl.wikipedia.org/wiki?curid=201241" title="Pełczyce">
Pełczyce

Pełczyce (niem. "Bernstein") – miasto w woj. zachodniopomorskim, w powiecie choszczeńskim, siedziba gminy miejsko-wiejskiej Pełczyce.
Według danych z 31 grudnia 2010 r. miasto miało 2681 mieszkańców.
Ośrodek usługowy dla rolnictwa i turystyki; letnisko. Prawa miejskie od 1290 roku, obecna nazwa została administracyjnie zatwierdzona 12 listopada 1946.
Położenie.
Miasto położone jest na specyficznym obszarze – pasie polodowcowej moreny czołowej, ok. 20 km na południowy zachód od Choszczna, pomiędzy połączonymi jeziorami: Panieńskim, Krzywym, Stawno, Pełcz. Różnica poziomów w obrębie miasta wynosi ponad 50 m (65 – 119 m n.p.m.), a najwyższe wyniesienie znajduje się na południowy wschód od centrum miasta.
Według danych z 1 stycznia 2010 r. powierzchnia miasta wynosiła 13,07 km². Stanowi 1% powierzchni powiatu.
Pełczyce leżą na historycznym Pomorzu Zachodnim, w dawnej ziemi pełczyckiej.
Od 1816 Pełczyce należą do pow. myśliborskiego ("Kreis Soldin"), do 1975 roku – w woj. szczecińskim, następnie gorzowskim, obecnie w powiecie choszczeńskim w woj. zachodniopomorskim.
W latach 1975–1998 miasto administracyjnie należało do woj. gorzowskiego.
Historia.
Od X do XII w. istniał tu gród kasztelański położony na wyspie znajdującej się na jeziorze (obecny półwysep). Do 1240 należał do Polski, następnie do Pomorza Zachodniego, a od 1280 do Brandenburgii. Równocześnie istniała osada przygrodowa, zajmująca teren obecnego starego miasta. W 1290 gród został zniszczony, nowe miasto powstało z fundacji margrabiego Albrechta III, ufundował on zespół klasztoru cysterek. W 1315 wybudowano zamek, który przetrwał on do wojny trzydziestoletniej. Od XIII do XV w. powstały fortyfikacje otaczające starszą część miasta, nowa część była otoczona bagnami i zamiast murów miała tylko bramy. W 1482 miasto zakupił ród Waldów, Wskutek częstych walk Pomorza z Brandenburgią często zmieniali się tutejsi władcy. Pod koniec XVI w. (1576) miał miejsce bunt mieszczan przeciwko feudałom, którzy stale zwiększali wysokość danin. W XVI i XVII w. miasto słynęło z targów końskich. Od początku XVIII w. stanowiło domenę królewską, w 1723 miasto zostało wykupione przez państwo pruskie, co dało impuls do powolnego rozwoju. W 1898 wybudowano linię kolejową. W 1945 podczas walk Armii Czerwonej z Niemcami zabudowa została w znacznym stopniu zniszczona. Po II wojnie światowej powstało Państwowe Gospodarstwo Rybackie, rozwinął się drobny przemysł budowlany.
Demografia.
Ludność miasta na przestrzeni lat:
Zabytki.
Do wojewódzkiego rejestru zabytków wpisane są:
inne zabytki:
Zamek w Pełczycach.
Zamek w Pełczycach wzniósł pomorski ród von der Osten po roku 1315, wybierając pod budowę cypel położony na południe od miasta, osłaniany przez jezioro Pełcz i moczary. Wcześniej istniejące po północnej stronie zabudowy miejskiej grodzisko od 1290 roku zajmowały cysterki, których klasztor przetrwał częściowo do dzisiaj. Sam zamek miał formę regularnego prostokąta i początkowo skromną zabudowę w postaci domu zamkowego przy kurtynie wschodniej, być może w formie wieży mieszkalnej (wyższa część skrzydła widoczna na rycinie Meriana). Z czasem warownię rozbudowano, czego świadectwem jest siedemnastowieczne przedstawienie zamku, na którym widzimy dom bramny, rozbudowaną zabudowę mieszkalną od wschodu i północy i narożną wieżę, flankującą prowadzące przez most na palach podejście. Wieża na planie cylindrycznym, o wysokości ledwo dorównującej murom obwodowym, wskazuje na niedokończoną budowę, bądź na późniejszą metrykę niż pierwotne ściany zamku (możliwe jedno i drugie).
Zamek w czasie swojego istnienia kilkukrotnie był areną walk. W 1451 roku oblegany był bez skutku przez krzyżackie wojsko Nowej Marchii, a w 1478 roku zdobyły go wojska Marchii Brandenburskiej. Warownia od 1485 roku znajdowała się w rękach rodu von Waldow. Oni też dokonali renesansowej przebudowy zamku ok. 1600 r. Po zniszczeniach III wojny północnej nie podniósł się ze zniszczeń i w 1728 roku został sprzedany, a w kolejnych latach doszczętnie rozebrany. Jedynym reliktem zamku pozostaje wzgórze na planie elipsy.
Kultura i sport.
W Pełczycach znajduje się Szkoła Podstawowa im. Mikołaja Kopernika oraz gimnazjum. Przez dwa lata funkcjonowało również liceum.
Miasto jest siedzibą piłkarskiego Klubu Sportowego „Kłos” Pełczyce, który został założony w 1947 roku i występuje obecnie w lidze okręgowej.
Lokalne imprezy
Administracja.
Miasto jest siedzibą gminy miejsko-wiejskiej. Mieszkańcy Pełczyc wybierają do swojej rady miejskiej 5 radnych (5 z 15). Pozostałych 10 radnych wybierają mieszkańcy terenów wiejskich gminy Pełczyce. Organem wykonawczym jest burmistrz. Siedzibą władz jest urząd miejski przy Rynku Bursztynowym.
Burmistrzowie Pełczyc:
Mieszkańcy Pełczyc wybierają parlamentarzystów z okręgu wyborczego Szczecin, a posłów do Parlamentu Europejskiego z okręgu wyborczego nr 13.

</doc>
<doc id="201243" url="https://pl.wikipedia.org/wiki?curid=201243" title="Główny Urząd Miar">
Główny Urząd Miar

Główny Urząd Miar (GUM) – instytucja powołana 1 kwietnia 1919 podpisanym przez Naczelnika Państwa Józefa Piłsudskiego 8 lutego 1919 dekretem o miarach jako jedna z pierwszych instytucji administracji państwowej w odrodzonej Polsce.
W trakcie budowy jest nowy kampus laboratoryjny Głównego Urzędu Miar w Kielcach, który ma zostać oddany do użytku w 2023 roku.
Historia.
Początki.
Zadaniem powołanego w 1919 urzędu było ujednolicenie systemu miar, gdyż dotąd polskie ziemie podlegały trzem różnym systemom Prus, Austro-Węgier i Rosji. Równocześnie powstawały okręgowe i obwodowe urzędy miar, które obecnie tworzą rządową administrację miar.
Od 1922 siedzibą Głównego Urzędu Miar jest zabytkowy budynek przy ulicy Elektoralnej 2 w Warszawie.
Okres powojenny.
Administracja miar po II wojnie światowej przechodziła szereg zmian organizacyjnych i działalność w dziedzinie metrologii była łączona z działalnością w dziedzinie jakości i normalizacji.
W 1966 jego zadania przejął Centralny Urząd Jakości i Miar (CUJiM). W 1972 połączono go z Polskim Komitetem Normalizacyjnym tworząc Polski Komitet Normalizacji i Miar, przekształcony w 1979 w Polski Komitet Normalizacji, Miar i Jakości (PKNMiJ).
Ustawa z 3 kwietnia 1993 o utworzeniu Głównego Urzędu Miar przywróciła urzędowi historyczną, pierwszą nazwę oraz zakres kompetencji. Stało się to 1 stycznia 1994 w 75-lecie działalności tej instytucji.
Główny Urząd Miar sprawuje nadzór nad administracją miar i administracją probierczą w Polsce. Podstawowym jego zadaniem jest:
Główny Urząd Miar łączy w sobie dwie funkcje: krajowego instytutu metrologicznego zajmującego się metrologią wzorców dla potrzeb przemysłu nauki i systemu laboratoriów wzorcujących oraz centralnego urzędu administracji państwowej w zakresie metrologii prawnej, obejmującej prawną kontrolę metrologiczną, system oceny zgodności i nadzór nad towarami paczkowanymi.
Czynności administracyjne muszą być poprzedzone pracami badawczymi – na odpowiednim stanowisku pomiarowym dokonywane jest badanie danego przyrządu pomiarowego i sprawdzanie, czy jego wskazania są wiarygodne i zgodne z wymaganiami prawnymi lub innymi. Sprawdzane przyrządy są często unikatowe, o wyjątkowo skomplikowanej, często jednostkowej konstrukcji i bardzo wysokiej dokładności pomiaru.
W Głównym Urzędzie Miar gromadzone są zbiory dawnych przyrządów pomiarowych, które stanowią "Historyczne Zbiory Metrologiczne". Kolekcja GUM liczy ok. 3 tysięcy eksponatów. Oprócz muzealiów GUM posiada również bibliotekę fachową, gromadzącą literaturę metrologiczną, probierczą oraz z dziedzin pomocniczych (matematyka, fizyka, chemia, biologia itp.).
Główny Urząd Miar prowadzi współpracę z międzynarodowymi organizacjami metrologicznymi i podobnymi instytucjami w różnych krajach.
Prezesi urzędu.
Na podstawie materiału źródłowego.
Struktura polskiej administracji miar.
W skład administracji miar wchodzą:
Organami administracji miar są: Prezes Głównego Urzędu Miar oraz dyrektorzy okręgowych urzędów miar.
Struktura polskiej administracji probierczej.
W skład administracji probierczej wchodzą:
Struktura Głównego Urzędu Miar.
Organizację Głównego Urzędu Miar określa statut nadany przez ministra właściwego do spraw gospodarki (2021 - Minister Pracy, Rozwoju i Technologii) z dnia 17 marca 2021 r. w sprawie nadania statutu Głównemu Urzędowi Miar oraz regulamin organizacyjny Głównego Urzędu Miar stanowiący załącznik do zarządzenia nr 3 Prezesa Głównego Urzędu Miar z dnia 31 grudnia 2019 roku. Na strukturę organizacyjną Głównego Urzędu Miar w marcu 2021 składały się:
Budżet, zatrudnienie i wynagrodzenia.
Wydatki i dochody Głównego Urzędu Miar są realizowane w części 64 budżetu państwa.
W 2019 wydatki w części 64 Budżetu Państwa wyniosły 50,495 mln zł (GUM) oraz 104,669 mln zł (administracja miar), a dochody 8,374 mln zł (GUM) oraz 64,244 mln zł (administracja miar). Przeciętne zatrudnienie w przeliczeniu na pełne etaty wyniosło 305 osoby (GUM) oraz 1 222 osoby (administracja miar), a średnie miesięczne wynagrodzenie brutto 6 665,2 zł (GUM) oraz 4 752,9 zł (administracja miar).
W ustawie budżetowej na 2020 wydatki Głównego Urzędu Miar zaplanowano w wysokości 57,038 mln zł (GUM) oraz 113,578 mln zł (administracja miar), razem 170,620 mln zł, a dochody 65,552 mln zł.

</doc>
<doc id="201245" url="https://pl.wikipedia.org/wiki?curid=201245" title="Liber AL vel Legis">
Liber AL vel Legis

Liber AL vel Legis (zwana także Księgą Prawa) – główny tekst filozoficzno-magicznego nurtu zwanego Thelema, którego fundamenty zostały ustanowione przez Aleistera Crowleya. Dzieło, a dokładnie jego maszynopis, zostało po raz pierwszy opublikowane w 1909 roku jako drugi tom "Świętych ksiąg thelemy".
Crowley spisał tę księgę w trzech sesjach, pomiędzy godzinami 12 a 13 w dniach 8, 9 i 10 kwietnia roku 1904 w Kairze, które stanowią jej trzy rozdziały. Crowley twierdził, iż pisał pod dyktando głosu, który wydawał się dobiegać zza jego ramienia i nazywał się Aiwass (w późniejszych jego pracach pojawia się również imię Aiwazz lub Aiwaz). Mówił także, iż miał wrażenie, że Aiwazz stoi w rogu pokoju gdzieś za nim, wyglądając przezroczysto jak mglista zasłona, ale także jak wysoki, mroczny mężczyzna z zakrytymi oczyma (by nie zniszczyć tego, na co patrzył). W tamtym czasie, jak pisał, uznawał tę osobę za anioła, takiego jakie często widział w swych wizjach, istotę czysto astralną. W późniejszym okresie znacznie zmienił swoje zdanie w tej sprawie.
Crowley także jasno mówi, że to co wówczas zaszło nie było pismem automatycznym, lecz przebiegało dokładnie tak, jakby przemawiał do niego głos prawdziwej osoby. Przyznawał, iż jest możliwe, że Aiwass był manifestacją jego własnej podświadomości, ale nawet jeśli tak było, to wiadomość przekazana przez Aiwassa tak znacznie wykraczała poza ludzkie doświadczenie i wiedzę, że przypuszczał, iż wymagała ona ingerencji jakiejś wyższej inteligencji.
Interpretacja "Księgi Prawa" jest uznawana jako sprawa indywidualna każdego człowieka, a otwarte promowanie osobistych pomysłów co do jej znaczenia jest przez Crowleya zabronione. Biorąc jednak pod uwagę jego charakter, można podejrzewać, iż jest to jedynie sposób mający spowodować jeszcze więcej dyskusji na temat księgi, w myśl zasady "zakazany owoc lepiej smakuje". Choć Crowley wyrażał nadzieję, iż chciałby zobaczyć Prawo Thelemy rozpowszechnione we wszystkich obszarach społeczeństwa, sukces w tym przedsięwzięciu musi opierać się na ludziach świadomie podążających ścieżką tej filozofii, nie zaś na wymuszonych nawróceniach czy próbach takowych. "Sukces jest ich dowodem: nie argumentuj; nie nawracaj; nie mów o tym za dużo!" (AL III:42)
Wiele lat później Crowley dodał do "Księgi Prawa" komentarz i podpisał go jako "Anhk F N Khonsu" (co znaczy: 'On żyje w Khonsu' — historyczny kapłan który żył w Tebach, w Egipcie, w XXVI dynastii). Komentarz doradza czytelnikowi by nie studiował "Księgi", oraz iż dyskutowanie o jej zawartości jest zabronione. Większość współczesnych Thelemitów ignoruje jednak to pierwsze ostrzeżenie, lecz praktyka utrzymywania swoich opinii o "Księdze" w tajemnicy przed innymi stała się znakiem rozpoznawczym tej kultury. Uznaje się, że interpretacja i zrozumienie tej książki jest powinnością każdego z czytelników, Thelemitów, z osobna.

</doc>
<doc id="201246" url="https://pl.wikipedia.org/wiki?curid=201246" title="Księga Prawa">
Księga Prawa



</doc>
<doc id="201247" url="https://pl.wikipedia.org/wiki?curid=201247" title="Roberto Baggio">
Roberto Baggio

Roberto Baggio (ur. 18 lutego 1967 w Caldogno) – włoski piłkarz grający na pozycji napastnika. Wicemistrz świata 1994 i brązowy medalista mistrzostw świata 1990. Uważany za jednego z najlepszych zawodników w historii piłki nożnej. Znany ze swoich precyzyjnych rzutów wolnych, licznych dryblingów, dynamicznej gry i świetnej kontrolującej piłki. W 1993 został uznany za piłkarza roku FIFA i zdobył Złotą Piłkę dla najlepszego gracza Europy.
Kariera klubowa.
Vicenza oraz Fiorentina.
Karierę rozpoczynał w Vicenzie w 1981 roku. W sezonie 1984/1985 jego zespół awansował do Serie B, a Baggio strzelił 12 bramek w 29 spotkaniach. Następnie przeniósł się do Fiorentiny. 21 września 1986 roku zadebiutował w Serie A w meczu z Sampdorią. Pierwszą bramkę w Serie A uzyskał w meczu przeciwko Napoli 10 maja 1987. W sezonie 1987/1988 Baggio strzelił 9 bramek. W listopadzie 1988 roku otrzymał powołanie na mecz reprezentacji przeciwko Holandii. W kolejnym sezonie Baggio doszedł do finału Pucharu UEFA gdzie jego zespół przegrał z Juventusem.
Juventus.
W roku 1990 Baggio podpisał kontrakt z drużyną Juventusu. W sezonie 1990/1991 strzelił 14 bramek w 33 występach, a w kolejnym sezonie zdobył 18 bramek. W sezonie 1992/1993 Baggio z drużyną Juventusu wygrał Puchar UEFA strzelając w 9 meczach 6 bramek. W lidze zdobył 21 goli w 27 meczach. Swoją setną bramkę w Serie A uzyskał w sezonie 1993/94 przeciwko Genui.
W 1995 roku zdobył swoje pierwsze scudetto z Juventusem. Jednak z powodu kontuzji nie był w tym sezonie wiodącą postacią swego zespołu. Po pojawieniu się w klubie Alessandro del Piero, Baggio przeszedł do A.C. Milan (otrzymał również ofertę od Interu Mediolan), z którym również zdobył Mistrzostwo Włoch.
Bolonia oraz Inter Mediolan.
W 1997 przeniósł się do Bolonii. W barwach tego klubu strzelił w lidze 22 gole.
W 1998 roku przeniósł się do Interu, gdzie grał dwa lata. W meczu w Lidze Mistrzów pomiędzy Interem a Realem Madryt, Baggio wszedł z ławki rezerwowych i strzelił dwie bramki. Inter odpadł w ćwierćfinale LM, a sezon ligowy zakończył na 8. miejscu. W swoim ostatnim meczu dla "Nerazzurich" przeciwko Parmie zdobył dwa gole. Całe spotkanie zakończyło się wynikiem 1:3 tym samym rezultat dał możliwość gry w eliminacjach Ligi Mistrzów klubowi z Mediolanu.
Brescia.
W 2000 roku został zawodnikiem Brescii, gdzie grał do końca kariery w 2004 roku. Po pierwszym sezonie zespół Baggio zajął 7. miejsce w Serie A, zyskując tym samym możliwość gry w Pucharze Intertoto, gdzie Brescia w finale przegrała z Paris Saint Germain. W drugim sezonie Baggio odniósł ciężką kontuzję w starciu z zawodnikiem Vincenzy – Antonio Marasco, w wyniku czego pauzował przez 76 dni. Po wyleczeniu kontuzji wystąpił w meczu z Fiorentiną i strzelił dwa gole. Swój pożegnalny mecz w barwach Bresci zagrał przeciwko Milanowi, w ostatniej kolejce sezonu 2003/2004. Milan świętował wtedy swoje 17-te Scudetto.
Kariera reprezentacyjna.
Baggio wystąpił w kadrze Włoch na mundialu 3 razy: w roku 1990, 1994 oraz 1998.
W 1990 roku na mundialu nie wystąpił w pierwszych dwóch spotkaniach – zagrał w trzecim meczu kadry (z Czechosłowacją.) Włosi odpadli w półfinale z reprezentacją Argentyny i ostatecznie zajęli 3. miejsce.
W roku 1994 na Mistrzostwach Świata w USA był jednym z lepszych piłkarzy włoskiej reprezentacji – Zdobył w turnieju 5 bramek (jedną z Hiszpanią i po dwie z Nigerią i Bułgarią). Włosi dotarli do finału, gdzie przegrali z Brazylią. Zarówno w regulaminowym czasie gry, jak i dogrywce nie padła żadna bramka. W serii rzutów karnych, po pudle Franco Baresiego oraz Daniele Massaro, przy prowadzeniu Brazylii Baggio przestrzelił decydującą jedenastkę.
Na Mundialu we Francji w 1998 roku strzelił dwa gole (w meczu z Chile oraz z Austrią.) W ćwierćfinale reprezentacja Włoch zagrała z późniejszymi mistrzami świata Francuzami. Po regulaminowym czasie gry był remis. W trakcie dogrywki Baggio nie wykorzystał stuprocentowej sytuacji, oddając strzał z woleja obok słupka. Włosi odpadli po serii rzutów karnych.
Ostatni mecz przed pięcioletnią przerwą w grze w reprezentacji rozegrał 10 lutego 1999 z Norwegią, gdzie Włosi w tym meczu bezbramkowo zremisowali. Z powodu mieszanych występów w ekipie "Nerazzurrich" nie został powołany przez Dino Zoffa na Euro 2000. Nie został też powołany przez innego trenera 
włoskiej reprezentacji Giovanniego Trapattoniego na Mistrzostwa Świata 2002 pomimo dobrych występów w Brescii.
Ostatni pożegnalny występ w reprezentacji zaliczył 28 kwietnia 2004 w meczu z Hiszpanią.
Osiągnięcia.
Był trzykrotnym wicekrólem strzelców włoskiej Serie A. W lutym 2005, już po zakończeniu profesjonalnej kariery piłkarskiej zagrał w meczu charytatywnym na rzecz ofiar tsunami w Azji na Camp Nou.
W marcu 2004 znalazł się na liście „FIFA 100” Pelégo.

</doc>
<doc id="201252" url="https://pl.wikipedia.org/wiki?curid=201252" title="Brú na Bóinne">
Brú na Bóinne

Brú na Bóinne – kompleks neolitycznych grobowców korytarzowych, kolumn skalnych oraz innych zabytków prehistorycznych, datowanych na okres około 3000 roku p.n.e., znajdujący się meanderze rzeki Boyne w Irlandii. Kompleks został wpisany w 1993 na Listę światowego dziedzictwa UNESCO.
Najbardziej znane miejsca wykopalisk w Brú na Boinne to grobowce korytarzowe (Newgrange, Knowth i Dowth) znane ze znaczących kolekcji sztuki megalitycznej. 

</doc>
<doc id="201256" url="https://pl.wikipedia.org/wiki?curid=201256" title="Go-honzon">
Go-honzon

 – (1) w buddyzmie japońskim, główny, zasadniczy przedmiot (wizerunek, obraz, posąg, zwoje pisma, mandale) kultu; główny przedmiot kultu w świątyni, zwykle buddy lub bosatsu, umieszczony w głównym pawilonie kompleksu świątynnego; (2) idol, obiekt adoracji.
Znaczenie słowa.
Słowo "go-honzon" składa się z dwóch części: 
Papierowe zwoje wiszące "honzon" nazywają się "kakejiku go-honzon" lub "moji-mandara" → „mandala skryptowa” lub „mandala zapisana znakami”.
Go-honzon Nichirena.
Go-honzon w buddyzmie Nichirena odnosi się do wiszącej, kaligraficznej mandali ("moji-mandara", ilustracja po prawej), którą napisał on sam i do której skierowane są pieśni modlitewne.
Znaczenie słów inwokacji Namu Myōhō Renge Kyō: 

</doc>
<doc id="201259" url="https://pl.wikipedia.org/wiki?curid=201259" title="Pieńsk">
Pieńsk

Pieńsk (tuż po wojnie "Pęczek", do 1945 , gł. "Peńsk") – miasto w południowo-zachodniej Polsce, w woj. dolnośląskim, w powiecie zgorzeleckim, położone nad Nysą Łużycką, przy granicy z Niemcami. Siedziba gminy miejsko-wiejskiej Pieńsk. W latach 1975–1998 miasto administracyjnie należało do woj. jeleniogórskiego.
Historycznie zaliczana do Łużyc Górnych, choć w I połowie XIV w. i od 1815 związana ściślej z Dolnym Śląskiem.
Według danych GUS z 31 grudnia 2019 r. miasto miało 5763 mieszkańców. Według danych z 1 stycznia 2011 r. powierzchnia miasta wynosiła 9,92 km².
Historia.
We wczesnym średniowieczu istniał tu gród Bieśniczan (Bieżuńczan). Najstarsza wzmianka o Pieńsku pochodzi z 965. Od XIII w. Pieńsk był siedzibą łużyckiego rodu von Penzig, który w 1250 wybudował zamek, budowla przetrwała do 1514. Po włączeniu Pieńska do piastowskiego księstwa jaworskiego w 1319, w 1321 książę Henryk I jaworski potwierdził prawa rodu Penzigów do osady. W latach 1491-1492 osada i okoliczne lasy zostały sprzedane radzie miejskiej Zgorzelca, w tym czasie Pieńsk był ośrodkiem hutnictwa żelaza. Do połowy XIX wieku Pieńsk był ośrodkiem rolniczym, a część ludności zajmowała się rzemiosłem – głównie tkactwem.
Od 1815 w granicach rejencji legnickiej prowincji Śląsk Królestwa Prus, a od 1871 do 1945 także Niemiec. W 1841 wybuchł wielki pożar, który zniszczył większą część zabudowy. W drugiej połowie XIX wieku osada stała się ośrodkiem przemysłu szklarskiego, pierwsza huta została uruchomiona w 1858. Do II wojny światowej na terenie Pieńska istniało 13 hut, zatrudniających łącznie około 4000 osób, głównie Niemców. Pieńsk był jednym z największych ośrodków przemysłu szklarskiego w Europie, powstałego na bazie istniejących pokładów polodowcowych piasków szklarskich, oraz zasobów drewna i węgla brunatnego.
Niedaleko Pieńska we wsi Prędocice (Toporów) 16 kwietnia 1945 roku 2. Armia Wojska Polskiego forsowała Nysę Łużycką w ramach operacji łużyckiej, będącej częścią operacji berlińskiej. Obecnie w osadzie nad Nysą, niezamieszkanej od lat 60. XX wieku znajduje się pomnik upamiętniający to wydarzenie.
Zajęcie miejscowości przez wojska radzieckie w 1945 spowodowało znaczne zniszczenia. W wyniku II wojny światowej osada została włączona do Polski, a jej dotychczasową ludność wysiedlono do Niemiec. W 1946 roku istniała w Pieńsku 18 strażnica 4 Komendy Odcinka WOP, obecna nazwa została administracyjnie zatwierdzona 19 maja 1946 Po zniszczeniach wojennych uruchomiono huty szkła "Łużyce" i "Nysa".
Odbudowa Pieńska spowodowała nadanie mu statusu osiedla w 1954, a w 1962 praw miejskich. Obecnie miasto jest ośrodkiem przemysłu szklarskiego – huta szkła "Łużyce" i fabryka form szklarskich – "UniMould".
W miejscowości do 21 grudnia 2007 r. istniało drogowe przejście graniczne Pieńsk-Deschka, kiedy to na mocy układu z Schengen zostało zlikwidowane. Obecnie w miejcu byłego mostu istnieje kładka rowerowo-piesza łącząca miasto z niemiecką wsią Deschka.
Demografia.
Piramida wieku mieszkańców Pieńska w 2014 roku.
Zabytki.
Do wojewódzkiego rejestru zabytków wpisane są:
inne zabytki:
Transport.
W Pieńsku krzyżują się dwie droga wojewódzkie 351 i 353. Przez miasto przebiega też
linia kolejowa nr 278 Węgliniec – Zgorzelec ze stację kolejową.
Wspólnoty wyznaniowe.
W Pieńsku w okresie od 1 czerwca 1987 do 24 lipca 1989 posługę wikariusza w parafii p.w. św. Franciszka z Asyżu sprawował ojciec Michał Tomaszek, męczennik z Peru, zamordowany w 1991 w Pariacoto wraz z o. Zbigniewiem Strzałkowskim. W grudniu 2015 został beatyfikowany. Jego imę nosi ulica w mieście oraz Szkoła Podstawowa nr 2 w której był katechetą.
Współpraca międzynarodowa.
Miasta i gminy partnerskie:

</doc>
<doc id="201263" url="https://pl.wikipedia.org/wiki?curid=201263" title="Bitwa pod Miechowem">
Bitwa pod Miechowem



</doc>
<doc id="201266" url="https://pl.wikipedia.org/wiki?curid=201266" title="François de Rochebrune">
François de Rochebrune

François de Rochebrune, pol. Franciszek Maksymilian de Rochebrune (ur. 1 czerwca, lub 1 stycznia 1830 w Vienne, zm. 19 stycznia 1871 pod Rueil-Malmaison) – francuski wojskowy, polski generał, organizator oddziału żuawów śmierci w powstaniu styczniowym, wolnomularz.
Życiorys.
Urodził się 1 stycznia 1830 w Vienne w departamencie Isère we Francji w ubogiej rodzinie. W wieku 14 lat rozpoczął pracę jako pomocnik drukarza. Następnie z zawodu został majstrem gipsiarskim. W latach 1851–1854 odsłużył 3 lata we francuskim 17 pułku piechoty liniowej. W Krakowie pojawił się około 1855 r. i rozpoczął tutaj pracę jako guwerner nauczając języka francuskiego Jana i Stanisława Tomkowiczów, wnuków Franciszka Wężyka. (Jan Tomkowicz poległ w lutym 1863, walcząc jako oficer Żuawów Śmierci Rochebrune w bitwie pod Miechowem).) Rochebrune pozyskał dużą sympatię wychowanków, jak i pracodawców, dzięki czemu dostał się też do wielu bogatych domów w mieście. Wacław Tokarz opisał go w następujący sposób: jako guwerner był on wesoły, dowcipkujący, bez większej inteligencji i ogłady. Około 1857 r. opuścił Kraków i zaciągnął się do 62 pułku piechoty liniowej francuskiej. Z pułkiem tym popłynął do Chin, gdzie odbył całą kampanię aż do roku 1861. W 1862 r. jako podoficer powrócił z powrotem do Krakowa. Nie powrócił do zawodu nauczyciela języka francuskiego, bo stwierdził, że więcej jest nauczających języka francuskiego niż uczących się go. Otworzył więc w Krakowie szkołę fechtunku, do której przystąpili przeważnie dawni jego uczniowie ze sfer towarzyskich. Szkoła ta przerodziła się w szkołę wojskową. Uczył tam musztry, używając komendy francuskiej i regulaminu piechoty francuskiej.
Po wybuchu powstania, w styczniu 1863, zgłosił swoje usługi polskim władzom powstańczym i wyruszył z grupą wychowanków do obozu powstańczego Apolinarego Kurowskiego w Ojcowie. Tam, opierając się na wzorach francuskich, Rochebrune stworzył oddział nazwany żuawami śmierci. Pierwszy raz weszli do walki 17 lutego w bitwie pod Miechowem, w której, mimo utraty elementu zaskoczenia, Rochebrune osobiście poprowadził atak na bagnety na pozycje rosyjskie na cmentarzu, wyrywając karabiny z rąk Rosjan. Po poniesieniu dużych strat, Rochebrune, który zaczął swoje nazwisko pisać wówczas jako „de Rochebrune”, odtworzył swoją formację w Krakowie. Pod twardą ręką Rochebrune’a, egzekwującego dyscyplinę, żuawi stali się jedną z doborowych formacji powstania. Następnie szkolił także oddziały polskich kosynierów. Według części źródeł, Rochebrune uczestniczył w bitwie pod Małogoszczem, lecz brak relacji o udziale żuawów w tej bitwie. Żuawi pod jego osobistym dowództwem walczyli następnie w marcu 1863 w bitwach pod Chrobrzem i Grochowiskami. Pod Grochowiskami 18 marca Rochebrune faktycznie dowodził całością sił powstańczych biorących udział w bitwie, opanowując chaos, gdy sztab Langiewicza utracił kontrolę nad oddziałami, a następnie, na czele kosynierów poprowadził atak na rosyjską piechotę. Rochebrune został po bitwie mianowany generałem i wyjechał do Krakowa za Langiewiczem. Zwolennicy Mierosławskiego wysunęli wówczas Rochebrune’a na wodza naczelnego powstania, jednak Rząd Narodowy tego nie uznał. Rozczarowany walką polityczną, Rochebrune wyjechał do Francji. Powrócił do udziału w powstaniu pod koniec 1863 roku, obejmując dowództwo IV, V i VI oddziału w organizowanej wyprawie galicyjskiej na Wołyń, zakończonej jednak porażką w bitwie pod Poryckiem (2–3 października 1863). Według wspomnień Filipa Kahane, po przekroczeniu granicy i połączeniu się oddziałów polskich doszło do nieporozumienia pomiędzy Rochebrunem i rotmistrzem Rozwadowskim, którego wsparł głównodowodzący Michał Heydenreich ps. „Kruk”. W rozżaleniu tym Rochebrune zrzucił z siebie mundur, oddał pałasz i wyjechał do Francji.
Po powrocie do Francji, został odznaczony Legią Honorową za udział w polskim powstaniu. Występował także publicznie w sprawie polskiej. Podczas wojny francusko-pruskiej 1870 roku, w stopniu pułkownika, dowodził nazwanym tak przez siebie oddziałem "les Gaulois" (Galowie), walcząc w mundurze żuawa śmierci z białym krzyżem na piersiach. Poniósł śmierć 19 stycznia 1871 w w trakcie II bitwy pod Buzenval dowodząc 19. Pułkiem Marszowym, trafiony z karabinu.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="201267" url="https://pl.wikipedia.org/wiki?curid=201267" title="Franciszek Rochebrune">
Franciszek Rochebrune



</doc>
<doc id="201271" url="https://pl.wikipedia.org/wiki?curid=201271" title="Historia Nigerii">
Historia Nigerii

Historia Nigerii
Okres przedkolonialny.
W okresie poprzedzającym epokę kolonialną terytorium dzisiejszej Nigerii było miejscem wielu wydarzeń o charakterze cywilizacyjnym. Już ponad dwa tysiące lat temu na terenie dzisiejszego stanu Plateau kultura Nok wytwarzała żelazo i tworzyła wyrafinowane rzeźby z terakoty. Historia leżących na północy miast – Kano i Katsina – sięga X wieku. W kolejnych stuleciach te królestwa Hausa oraz imperium Kanem-Bornu, leżące nad jeziorem Czad, rozwijały się jako ważne centra wymiany handlowej pomiędzy północą i południem kraju. Berberowie i ludzie południa handlowali niewolnikami, żelazem, solą, paciorkami, koralikami, odzieżą, bronią i innymi towarami.
W XV wieku na południowym zachodzie obecnej Nigerii powstały królestwa Jorubów – Ife i Oyo. Królestwo Ife przeżywało okres szczytowego rozwoju w XV i XVI stuleciu. Z tego okresu pochodzą słynne, wykonane z brązu i terakoty popiersia, kojarzone z kulturą Ifo. Królestwo Oyo rozwinęło się później, przeżywając swe najlepsze lata w okresie od XVII do XIX w. Wysoki poziom organizacji politycznej pozwolił państwu Oyo rozciągnąć swe panowanie aż na tereny dzisiejszego Togo, lecz wojna domowa pomiędzy miastami królestwa poważnie osłabiła jego siłę.
Na środkowym południu, już w XV-XVI istniało Królestwo Beninu, które rozwinęło potężną armię, dwór o wytwornym ceremoniale i wydało wielu uzdolnionych artystów.
Od XVII do XIX wieku Europejczycy zakładali liczne faktorie handlowe w nadbrzeżnych regionach Nigerii. Początkowo głównym towarem, którym handlowano, byli niewolnicy sprowadzani z głębi lądu. Później, między innymi wskutek działań floty brytyjskiej, zwalczającej handel niewolnikami od początku XIX w., przerzucono się na olej palmowy i drewno.
W początkach XIX w. większość terenów na północy kraju znalazła się pod panowaniem kalifatu Sokoto.
Panowanie brytyjskie.
Po zakończeniu ery wojen napoleońskich większego rozmachu nabrał angielski handel z wewnętrzną częścią dzisiejszej Nigerii. W 1879, z inicjatywy George’a Goldiego angielskie stowarzyszenia istniejące na tym obszarze połączyły się i wykupiły wszystkie nie-angielskie faktorie handlowe w rejonie dolnego Nigru. W 1885 stowarzyszenie to uzyskało charakter królewski, przekształcając się w Królewską Kompanię Nigru. Korporacja ta rozwijała się błyskawicznie, podporządkowując sobie coraz to nowe tereny, nierzadko metodami zbrojnymi. W 1900 Kompania przeszła pod kontrolę rządu Wielkiej Brytanii. W 1901 Nigeria stała się brytyjskim protektoratem.
W 1914 cały obszar był formalnie zjednoczony jako „Kolonia i Protektorat Nigerii”. Administracyjnie był on podzielony na prowincje północne i południowe oraz kolonię Lagos. Prowincje południowe poddawały się wpływom europejskim o wiele szybciej od północnych. Proces ten w szczególności dotyczył takich dziedzin, jak edukacja czy gospodarka (np. pod kątem wprowadzania nowoczesnych metod produkcji). Skutki takiego rozwoju kraju są widoczne do dziś. Po II wojnie światowej nastąpił wzrost poczucia tożsamości narodowej wśród Nigeryjczyków oraz pojawiła się chęć uzyskania niepodległości. Presja wywierana na Wielką Brytanię skłoniła ją do nadania Nigerii początkowo autonomii w ramach Imperium brytyjskiego a później pełnej niepodległości.
Niepodległość.
Nigeria uzyskała niepodległość 1 października 1960 r. jako federacja o parlamentarnej formie rządu. Każda z trzech części federacji (wschodnia, zachodnia i północna) uzyskała w myśl konstytucji dużą dozę autonomii. Rząd federalny uzyskał wyłączną kompetencję w sprawach obrony i bezpieczeństwa, spraw zagranicznych oraz ceł i podatków. Monarcha brytyjski pozostał głową państwa, lecz był pozbawiony jakiejkolwiek władzy. Tym samym Nigeria stała się częścią Brytyjskiej Wspólnoty Narodów jako podmiot niezależny, którą pozostaje do czasów obecnych. Władzę ustawodawczą w całości sprawował dwuizbowy parlament, władzę wykonawczą – premier ze swym gabinetem, zaś sądowniczą – Federalny Sąd Najwyższy z podległymi mu sądami. Podział sceny politycznej odpowiadał mniej więcej podziałowi kraju na główne grupy etniczne. I tak: NPC ("Nigerian People’s Congress") reprezentowało konserwatywną, muzułmańską, należącą przeważnie do Hausa, część ludności, dominującą na północy; NCNC (National Convention of Nigerian Citizens) reprezentowało chrześcijan, należących do Igbo ze wschodu; AG (Action Group) reprezentowało Jorubów z zachodu. Pierwszy rząd niepodległej Nigerii stworzyła koalicja NCNC i NPC z Abubakarem Tafawa Balewą jako premierem (NPC). Partia AG pod przywództwem Obafemiego Awolowo pozostała w opozycji.
Pierwsza Republika.
W październiku 1963 znaczącej zmianie uległy stosunki nigeryjsko-brytyjskie. Król Wielkiej Brytanii przestał być nigeryjską głową państwa. Powstał urząd prezydenta, które to stanowisko objął ostatni generalny gubernator – Nnamdi Azikiwe. Wyodrębnił się środkowo-zachodni – czwarty – region federacji. Od samego początku etniczne, regionalne i religijne napięcia narastały, między innymi za sprawą gospodarczych i edukacyjnych różnic między północą i południem kraju. Partia AG została pozbawiona władzy w zachodniej części federacji. Jej miejsce zajęła konserwatywna, popierana przez rząd, a nie posiadająca prawie żadnego poparcia wśród obywateli, partia NNDP. Wkrótce potem szef AG został, jak się później okazało, bezpodstawnie aresztowany pod zarzutem zdrady.
Przeprowadzone w 1965 wybory powszechne jedynie powiększyły zamieszanie na scenie politycznej i wprowadziły kraj na drogę wiodącą wprost do wojny domowej. Dominująca NPC stworzyła sojusz z nową partią Jorubów (NNDP), zaś partia Igbo (NCNC) zjednoczyła się z pozostałościami ugrupowania AG. Podczas wyborów powszechnie padały oskarżenia o oszustwa. W zamieszkanych przez Jorubów zachodnich regionach kraju wybuchły zamieszki, gdy okazało się, że w głosowaniu na tym terenie zwyciężyła prorządowa NNDP. Państwu zagroził kryzys ustrojowy, gdy prezydent Nnamdi Azikiwe nie zaakceptował wyników wyborów.
15 stycznia 1966 mała grupka oficerów, wywodzących się przeważnie z Igbo, dokonała zamachu stanu i obaliła rząd NPC-NNDP, zabijając przy tym premiera federacji i premierów północnych i zachodnich prowincji. Nowo utworzony wojskowy rząd federalny, pod przywództwem generała Aguyi Ironsiego, który przejął władzę, nie był w stanie uspokoić niepokojów na tle etnicznym i zaproponować konstytucji, która zostałaby zaakceptowana przez wszystkie części federacji. Jego starania zmierzające do zniesienia federalnego charakteru państwa jedynie wzmogły niezadowolenie i doprowadziły do kolejnego zamachu stanu, przeprowadzonego dla odmiany przez oficerów z północy. Przewrót ten wyniósł do władzy generała-majora Yakubu Gowona. Niedługo potem na północy państwa, w masakrach zginęło kilka tysięcy Igbo, co skłoniło setki tysięcy ich pobratymców do ucieczki na południowy wschód kraju, gdzie coraz popularniejsza stawała się myśl o secesji od Nigerii.
Rząd, chcąc zaspokoić dążenia mniejszości etnicznych do większej autonomii, podzielił cztery regiony federacji na dwanaście stanów. Pomimo tych ustępstw Igbo odrzucali plany zmian w konstytucji i naciskali na przyznanie im pełnej niezależności. Ostatecznie 29 maja 1967 podpułkownik Emeka Ojukwu, sprawujący funkcję wojskowego gubernatora regionu wschodniego, a przy tym lider separatystycznego ruchu Igbo, proklamował niepodległość wschodniego regionu Nigerii jako Republiki Biafry. Wojna domowa, która wybuchła w następstwie tych wydarzeń, pochłonęła, jak się ocenia nawet do dwóch milionów ofiar, głównie cywilnych, zakończyła się w 1970 stłumieniem separatyzmu.
Po zakończeniu wojny domowej uspokojenie nastrojów następowało szybko i było efektywne. Kraj wszedł na ścieżkę intensywnego rozwoju gospodarczego. Wpływy z handlu zagranicznego rosły podobnie jak dochody skarbu, szczególnie w latach gwałtownej zwyżki cen ropy naftowej (1973–1974). 29 lipca 1975 grupa oficerów pod przywództwem generała Murtali Mohammeda przeprowadziła bezkrwawy zamach stanu, odsuwając od władzy wojskowy rząd generała Yakubu Gowona, którego oskarżali o korupcję, niekompetencję i niedotrzymanie obietnicy przekazania władzy w ręce cywilów. Generał Mohammed wymienił tysiące urzędników państwowych i ogłosił plan przejścia władzy w ręce cywilne do 1 października 1979. Zapowiedział również, iż zostaną utworzone nowe stany, a stolica zostanie przeniesiona do centralnie położonej Abudży.
Mohammed został zamordowany 13 lutego 1976 w zakończonym niepowodzeniem zamachu stanu. Szef sztabu generała – podpułkownik Olusẹgun Ọbasanjọ – zajął jego miejsce. Obasanjo skrupulatnie trzymał się harmonogramu powrotu władzy w cywilne ręce. Podjęto starania, mające na celu unowocześnienie armii i wykorzystanie dochodów z ropy naftowej na rozwój i modernizację nigeryjskiej gospodarki. W 1976 powstało siedem nowych stanów, co podniosło ich łączną liczbę do dziewiętnastu. Proces zwiększania liczebności stanów trwał do 1996, kiedy ostatecznie utworzono trzydzieści sześć jednostek administracyjnych tego rodzaju.
Druga Republika.
W 1977 wybrano Zgromadzenie Konstytucyjne, którego celem było uchwalenie konstytucji, co nastąpiło 21 września 1978. Na czas wyborów zniesiono zakaz działalności politycznej, obowiązujący podczas rządów wojskowych. Sformowano partie polityczne, zgłoszono kandydatów na stanowiska prezydenta i wiceprezydenta, członków obu izb Zgromadzenia Narodowego, gubernatorów i zgromadzeń stanowych. W 1979 pięć ugrupowań rywalizowało w serii wyborów, które wyłoniły na stanowisko prezydenta, pochodzącego z północy, Alhaji Shehu Shagari z NPN (National Party of Nigeria). Każda z pięciu startujących partii uzyskała reprezentację w parlamencie.
W sierpniu 1983 NPN powróciła do władzy, uzyskując większość miejsc w parlamencie i władzę w dwunastu prowincjach. Wybory przebiegały jednak w atmosferze zastraszenia, przemocy i podejrzeń o powszechne manipulacje i oszustwa, co doprowadziło do prawnych batalii dotyczących ważności głosowania.
31 grudnia 1983 wojsko obaliło Drugą Republikę. Generał-major Muhammadu Buhari objął przywództwo w Najwyższej Radzie Wojskowej ("Supreme Military Council"), nowym organie władzy. Oskarżył władze cywilne o nieumiejętność kierowania gospodarką kraju, powszechną korupcję, oszustwa wyborcze i ogólny brak rozwiązań dla problemów trapiących Nigeryjczyków. Zobowiązał się przywrócić nigeryjskiej gospodarce wysokie tempo rozwoju, a dopiero po tym oddać władzę cywilom. Polityk okazał się jednak niezdolnym do rozwiązania najważniejszych bolączek kraju. Rządy Buhariego zostały bezkrwawo obalone przez trzeciego w hierarchii członka Najwyższej Rady Wojskowej – szefa sztabu generała-majora Ibrahima Babangidę w sierpniu 1985.
Jako usprawiedliwienie przejęcia władzy Babangida podał problemy nadużywania władzy, łamania praw człowieka przez najważniejszych oficerów Rady Wojskowej i bezradność rządu wobec pogłębiającego się kryzysu gospodarczego. W pierwszych dniach swoich rządów polityk przywrócił wolność prasy i zwolnił przetrzymywanych bez postawienia zarzutów więźniów politycznych. W ramach piętnastomiesięcznego planu naprawy gospodarki wprowadzono ostre cięcia wynagrodzeń w wojsku, policji i wśród kadry urzędniczej. Naciskano na wprowadzenie podobnych rozwiązań w sektorze prywatnym. Zakazano importu ryżu, kukurydzy i pszenicy. Babangida zachęcał opinię publiczną do współudziału w podejmowaniu decyzji przez rząd, m.in. przez rozpoczęcie narodowej debaty nad zaproponowanym programem reform. Powstała dyskusja przekonała go o istnieniu wielkiej opozycji wobec planu uzdrowienia gospodarki na podstawie pożyczek z Międzynarodowego Funduszu Walutowego.
„Nieudana” Trzecia Republika.
Prezydent Babangida obiecał przywrócenie cywilnych rządów do 1990. Później przedłużono ten termin do stycznia 1993. Na początku 1989 Zgromadzenie Narodowe ukończyło prace nad konstytucją dla Trzeciej Republiki. Wiosną 1989 ponownie przywrócono możliwość swobody działalności politycznej. W październiku 1989 rząd stworzył dwie „obywatelskie” partie: National Republican Convention (NRC), mającą orientację „nieco prawicową”. oraz Social Democratic (SDP), o orientacji „nieco lewicowej”. Żadnym innym partiom gabinet Babangidy nie udzielił zgody na rejestrację.
W kwietniu 1990 grupa oficerów średniej rangi podjęła nieudaną próbę obalenia Babangidy. Sześćdziesięciu dziewięciu spiskowców aresztowano, a potem rozstrzelano po tajnych procesach przed sądami wojskowymi. Po rozprawieniu się z puczem kontynuowano reformy. W grudniu 1990 rozpisano pierwszą turę wyborów na szczeblu lokalnym. Obyło się bez aktów przemocy i przy niskiej frekwencji. SDP zdobyła przewagę w większości lokalnych zgromadzeń stanowych.
W grudniu 1991 rozpisano wybory parlamentarne. W tym samym czasie Babangida ogłosił, że politycy partii, które wcześniej nie zostały zalegalizowane, będą mogli kandydować w wyborach prezydenckich zaplanowanych na sierpień 1992. Zarówno te, jak i następne wybory prezydenckie, zaplanowane na wrzesień, zostały unieważnione ze względu na oszustwa wyborcze. Wszyscy zgłoszeni kandydaci zostali wykluczeni z ponownego kandydowania. Kolejne już wybory zostały rozpisane na 12 czerwca 1993, a zaprzysiężenie prezydenta elekta zaplanowano na 27 sierpnia – ósmą rocznicę przejęcia władzy przez Babangidę.
Początkowe wyniki wyborów, które w opinii większości obserwatorów były najuczciwszymi w historii Nigerii, wskazywały na zdecydowane zwycięstwo bogatego biznesmena, pochodzącego z ludu Jorubów – M.K.O. Abioli. Pomimo to, 23 czerwca Babangida, używając jako pretekstu kilku nierozstrzygniętych procesów sądowych przeciwko Abioli, unieważnił wyniki wyborów, doprowadzając tym do bardzo wielu protestów i demonstracji. Ponad 100 osób zginęło w zamieszkach zanim Babangida zgodził się 27 czerwca oddać władzę tymczasowemu rządowi. Później próbował wycofać się z tej decyzji, lecz bez społecznego poparcia i wsparcia ze strony wojska został zmuszony do przekazania władzy Ernestowi Shonekanowi – bezpartyjnemu i popularnemu biznesmenowi. Shonekan miał sprawować rządy do nowych wyborów, zaplanowanych na luty 1994. Chociaż przewodził, powołanej przez Babangidę, Radzie Przejściowej do 1993, nie był w stanie zahamować wciąż narastających problemów gospodarczych kraju ani rozładować przeciągających się niepokojów politycznych.
Widząc pogrążający się w chaosie kraj, minister obrony Sani Abacha szybko przejął władzę wymuszając na Shonekanie dymisję 17 listopada 1993. Na polecenie nowego nigeryjskiego przywódcy zlikwidowano wszelkie instytucje demokratycznego państwa. Wybranych przez społeczeństwo gubernatorów zastąpili oficerowie. Abacha przyrzekł przywrócić cywilne rządy, lecz odmówił przedstawienia kalendarza planowanych zmian. Obiecał podanie go do publicznej wiadomości w swym przemówieniu z okazji dnia niepodległości 1 października 1995.
Wobec unieważnienia wyborów z 12 czerwca Stany Zjednoczone i inne państwa nałożyły różnorodne sankcje na Nigerię. Wśród nich można wymienić ograniczenie możliwości wjazdu dla nigeryjskich dygnitarzy i ich rodzin, wstrzymanie sprzedaży broni i zawieszenie pomocy wojskowej. Kolejne sankcje nałożono, gdy prowadzone przez państwo działania antynarkotykowe okazały się niewystarczające. Wstrzymano loty do Stanów Zjednoczonych, uznając, że międzynarodowe lotnisko w Lagos nie spełnia standardów bezpieczeństwa pod kątem zapobiegania przemytowi narkotyków. Komunikację lotniczą z USA przywrócono dopiero w 1999.
Chociaż przejęcie władzy przez Abachę początkowo przyjęto przychylnie, rozczarowanie gwałtownie narastało. Kilka znaczących postaci zjednoczyło się tworząc opozycyjne ugrupowanie – "National Democratic Coalition" (NADECO). Jego głównym postulatem było natychmiastowe przywrócenie rządów cywilnych. Władze aresztowały członków NADECO, usiłujących przywrócić działanie Senatu i innych rozwiązanych instytucji demokratycznego państwa. Na 23–28 maja rozpisano wybory mające wyłonić delegatów do Zgromadzenia Konstytucyjnego podporządkowanego władzom. Jednak głosowanie zostało zbojkotowane przez większość Nigeryjczyków.
11 czerwca 1994 wykorzystując podstawy stworzone przez NADECO, Abiola ogłosił się prezydentem i zaczął się ukrywać. Kiedy ponownie pojawił się publicznie, został aresztowany 23 czerwca. Po aresztowaniu Abioli zaostrzyły się nastroje społeczne. Abacha 27 czerwca zwołał Zgromadzenie Konstytucyjne, które niemal natychmiast zawiesiło swą działalność i nie zebrało się do 11 lipca.
4 lipca związek zawodowy branży paliwowej ogłosił strajk, żądając zwolnienia Abioli i przekazania mu władzy. Pozostałe związki przyłączyły się do strajku, co sparaliżowało gospodarkę okolic Lagos i prawie całej południowo-zachodniej części kraju. Po odwołaniu zapowiadanego w lipcu strajku generalnego, zrzeszenie związków zawodowych ("Nigeria Labour Congress" – NLC) musiało ponownie zastanowić się nad jego ogłoszeniem w sierpniu, wobec przedstawienia przez władze warunków zwolnienia Abioli. 17 sierpnia władze usunęły i aresztowały przywódców związku zawodowego branży paliwowej, a także NLC, zastępując ich swoimi ludźmi. Choć strajkujący powrócili do pracy, władze aresztowały przeciwników politycznych, prześladowały niezależną prasę i dążyły do wyciszenia głosów sprzeciwu.
Na początku 1995 władze ogłosiły, iż blisko 40 cywilów i wojskowych planuje zamach stanu. Służby bezpieczeństwa błyskawicznie zatrzymały podejrzanych, wśród których znalazł się między innymi były przywódca państwa Obasanjo i jego były zastępca, emerytowany generał Shehu Musa Yar'Adua. Po tajnym procesie większość oskarżonych została skazana. Zapadło kilka wyroków śmierci. W procesach tych oskarżono i skazano także wielu obrońców praw człowieka, dziennikarzy i innych osób, nie wyłączając krewnych podejrzanych o spisek, za ich „antypaństwową” działalność. W październiku władze ogłosiły, iż Prowizoryczna Rada Rządząca ("Provisional Ruling Council" – PRC) oraz Abacha zatwierdzili ostateczne wyroki dla podejrzanych o spisek.
Pod koniec 1994 powołano specjalny trybunał ("Ogoni Civil Disturbances Special Tribunal"), którego celem miało być wyjaśnienie, jaką rolę odegrał w zabójstwie czterech polityków pochodzących z ludu Ogoni, popełnionym w maju 1994, wpływowy pisarz i aktywista Ogoni – Ken Saro-Wiwa. On i czternastu innych oskarżonych nie przyznało się do winy. 31 października sąd skazał Saro-Wiwę i ośmiu innych na karę śmierci przez powieszenie. Na początku listopada Abacha i PRC zatwierdzili wyrok. Saro-Wiwę i ośmiu współoskarżonych powieszono 10 listopada.
Generał Sani Abacha w swym orędziu do narodu, wygłoszonym 1 października 1995, ogłosił trzyletni plan przejścia do rządów cywilnych. Jedynie pięć, spośród starających się o rejestrację partii politycznych, uzyskało zgodę na legalną działalność. W wyborach lokalnych rozpisanych na grudzień 1997 frekwencja wyniosła zaledwie 10%. Do kwietnia przeprowadzono wybory do zgromadzenia narodowego i na stanowiska gubernatorów. Wszystkie partie, podczas swych budzących kontrowersje konwencji, zaakceptowały Abocha’ę jako swego kandydata na prezydenta. Społeczeństwo, widząc taki obrót spraw, pogrążało się w apatii i niemal całkowicie zbojkotowało elekcję.
21 grudnia 1997 władze aresztowały drugiego najwyższego rangą oficera, szefa sztabu generalnego, generała Oladipo Diyę, dziesięciu oficerów i ośmiu cywilów pod zarzutem planowania zamachu stanu. Następnie zatrzymano jeszcze kilka osób, odgrywających istotną rolę w planowanym przewrocie. Sprawę wniesiono w kwietniu przed specjalny sąd wojskowy. W utajnionym procesie Diya’ę i ośmiu innych spiskowców skazano na śmierć.
Podczas rządów Abachy, administracja państwowa wykorzystywała wojsko, policję i sądy, dla narzucenia społeczeństwu swej władzy, o wątpliwej zresztą legalności. Podczas rządów tego polityka wszystkie rodzaje sił bezpieczeństwa dopuszczały się łamania praw człowieka. Po przejęciu władzy przez Abubakara i wzmocnieniu wsparcia ze strony PRC przypadki łamania praw człowieka stały się rzadsze. Wciąż nie udało się rozwiązać takich kwestii, jak łamanie wolności słowa, mediów, zgromadzeń, stowarzyszeń, poruszania się, a także przemocy wobec kobiet, ich dyskryminacji oraz procederu ich obrzezywania.
Prawa pracownicze doznawały uszczerbku, gdy administracja rządowa ograniczała fundamentalne prawa wolności i niezależności związków zawodowych. Po dojściu do władzy w czerwcu 1998, rząd Abubakara podjął działania w celu przywrócenie możliwości działania wolnych związków zawodowych, które zostały poważnie uszczuplone w latach 1993–1998. Zwolniono więzionych do tej pory liderów związkowych. Uchylono postanowienia usuwające demokratycznie wybrane kierownictwo zrzeszenia związków zawodowych i związku zawodowego branży paliwowej. Zezwolono również na przeprowadzanie wyborów władz w tych zrzeszeniach.
Abacha, który miał, jak się powszechnie spodziewano, objąć stanowisko „cywilnego” prezydenta 1 października 1998, zmarł nagle na zawał serca 8 czerwca tegoż roku. Zastąpił go generał Abdulsalami Abubakar, który, do chwili aresztowania Diyi, był trzecim w hierarchii wojskowym. PRC pod nowym kierownictwem złagodziła w lipcu 1998 wyroki dla skazanych za udział w spisku z 1997 roku. W marcu 1999 Diya i 54 inne osoby skazane za udział w próbach dokonania przewrotów w 1990, 1995 i 1997 zostały zwolnione. Po śmierci Abachy w czerwcu zwolniono niemal wszystkich cywilnych więźniów politycznych w tym i M.K.O. Abiolę, który wciąż uważał się za legalnego prezydenta. Ten ostatni zmarł jednakże w sierpniu, tuż przed zwolnieniem z więzienia.
Tak w czasie rządów Abachy, jak i Abubakara głównym ciałem decyzyjnym była wyłącznie wojskowa Prowizoryczna Rada Rządząca ("Provisional Ruling Council" – PRC), sprawująca władzę za pomocą dekretów. Rada ta nadzorowała trzydziestodwuosobową federalną radę wykonawczą, składającą się z cywilów i wojskowych. Oczekując na wprowadzenie nowej konstytucji przygotowywanej przez zgromadzenie konstytucyjne w 1995, władze przestrzegały niektórych postanowień konstytucji z 1979 i 1989. Ani Abacha ani Abubakar nie uchylił dekretu zawieszającego konstytucję 1979, zaś konstytucja 1989 nie została wprowadzona w życie. Niezależność władzy sądowniczej była znacząco naruszana podczas rządów Abachy, gdy uchylono władzę sądów nad wojskowymi i ich działaniami. System sądowniczy, nawet po śmierci Abachy, był przesiąknięty korupcją i brakiem wystarczających środków finansowych. By złagodzić te trudności, rząd Abubakara wprowadził podwyżki wynagrodzeń dla urzędników publicznych, jak również wprowadził inne reformy.
W sierpniu 1998 gabinet Abubakara powołał Niezależną Narodową Komisję Wyborczą, by ta przeprowadziła wybory samorządowe, do Zgromadzeń Stanowych, na gubernatorów, do Zgromadzenia Narodowego i na prezydenta. Udało się jej przeprowadzić je kolejno 5 grudnia 1998, 9 stycznia, 20 i 27 lutego 1999. Trzy najbardziej liczące się w wyborach parlamentarnych partie to "People’s Democratic Party" (PDP), "All Peoples Party" (APP) i "Aliance for Democracy" (AD), w której główną rolę odgrywali Jorubowie. Niedawny wojskowy przywódca kraju Olusẹgun Ọbasanjọ, zwolniony przez Abubakara z więzienia, wystartował jako „cywilny” kandydat na prezydenta i wygrał wybory. Liczne nieprawidłowości negatywnie wpłynęły na obraz wyborów w efekcie czego pokonany kandydat – Olu Falae – zaskarżył wyniki do sądu.
Prowizoryczna Rada Rządząca uchwaliła nową konstytucję, opartą przeważnie na zawieszonej konstytucji z 1979 przed objęciem władzy przez prezydenta elekta 29 maja 1999. Konstytucja przewidywała istnienie dwuizbowego parlamentu – Zgromadzenia Narodowego z Izbą Reprezentantów (360 członków) i Senatem (109 członków). Władza wykonawcza i urząd prezydenta miały utrzymać silną pozycję w ramach federacyjnego państwa. Nieistniejąca przez lata władza ustawodawcza, pochodząca z demokratycznych wyborów, oraz władza sądownicza, przez lata ulegająca politycznym naciskom, musiały zostać odbudowane niemalże od podstaw, by spełniać wymogi demokratycznego państwa.
Rządy Obasanjo.
Powstanie demokratycznej Nigerii w maju 1999 zakończyło szesnastoletni okres nieprzerwanych rządów wojskowych. Olusẹgun Ọbasanjọ został przywódcą państwa borykającego się z kryzysem gospodarczym i rozkładem instytucji demokratycznych. Obasanjo, dawny generał, był podziwiany za wystąpienie przeciwko dyktaturze Abachy, udane przekazanie władzy federalnej w cywilne ręce w 1979 i jego chęć zostania reprezentantem wszystkich Nigeryjczyków, bez względu na wyznawaną religię.
Nowy prezydent objął urzędowanie w państwie stojącym wobec wielu trudności, jak m.in. niesprawny aparat administracyjny, zrujnowana infrastruktura, czy kwestia sprostania oczekiwaniom przedstawicieli armii w zakresie wynagrodzenia ich i wyrażenia wdzięczności za nieingerencję w ostatnie wydarzenia polityczne. Obasanjo podjął dynamiczne działania. Zwolniono ze służby setki wojskowych, sprawujących funkcje polityczne. Powołano specjalną komisję do zbadania naruszeń praw człowieka, która miała uwolnić ludzi więzionych bez postawienia zarzutów. Komisja ta miała także rozwiązać umowy i kontrakty zawierane przez wojskowe instytucje ze szkodą dla państwa. Nowy gabinet podjął również starania, by odzyskać miliony dolarów wyprowadzonych z budżetu państwa na prywatne zagraniczne konta.
Nigeryjczycy szybko dostrzegli znaczącą poprawę w zakresie przestrzegania praw człowieka, jaka dokonała się za rządów Obasanjo. Prasa cieszyła się większą wolnością niż za poprzednich rządów. Z chwilą wykształcenia się demokracji reprezentacyjnej ujawniły się konflikty między władzą ustawodawczą a wykonawczą, dotyczące głównych wydatków i innych proponowanych rozwiązań prawnych. Oznaką rosnącego federalizmu państwa było zwiększenie roli gubernatorów w poszczególnych stanach i naturalne tarcia pomiędzy rządem federalnym a poszczególnymi częściami składowymi nigeryjskiej federacji w sprawie określonego wydatkowania środków budżetowych.
Przed rządem Obasanjo już na samym początku pojawił się problem niepokojów społecznych na tle religijnym i etnicznym. W maju 1999, w stanie Kaduna wybuchły zamieszki spowodowane sporem o następstwo po lokalnym emirze. W ich rezultacie zginęło ponad 100 osób. W listopadzie 1999 wojsko zniszczyło miasto Odi w stanie Bayelsa i zabiło wielu cywilów w odwecie za zamordowanie przez lokalny gang 12 policjantów. W okresie od lutego do maja 2000 w zamieszkach po wprowadzeniu szariatu zginęło ponad 1000 osób. Setki członków ludu Hausa zostało zabitych w atakach odwetowych w południowo-wschodniej części kraju. We wrześniu 2001 ponad 2 tys. osób zginęło w zamieszkach religijnych w Jos. W październiku setki osób zginęły a tysiące wypędzono w wyniku niepokojów w stanach Benue, Taraba i Nassarawa. 1 października 2001 prezydent Obasanjo ogłosił powstanie Narodowej Komisji Bezpieczeństwa (National Security Commission), mającej zająć się kwestią rozruchów.
26 grudnia 2006 w Agule Egba, w okolicach Lagos, miała miejsce eksplozja rurociągu naftowego, w wyniku której zginęło ponad 260 osób, a ok. 300 zostało rannych. Agencja Reuters podała, że na ziemi widziano ponad 500 spalonych ciał.
29 maja 2007 władzę w Nigerii przejął Umaru Musa Yar'Adua, który był członkiem centro-prawicowej Ludowej Partii Demokratycznej. Zmarł 5 maja 2010 z powodu ostrego zapalenia osierdzia. Nowym prezydentem Nigerii został Goodluck Jonathan. Władzę sprawował od 6 maja 2010 do 29 maja 2015. Faktycznie wypełniał obowiązki prezydenckie już od 9 lutego 2010, zastępując ciężko chorego prezydenta Yar’Adui’ego. Kolejną głową państwa został Muhammadu Buhari.

</doc>
<doc id="201276" url="https://pl.wikipedia.org/wiki?curid=201276" title="Piotrków Kujawski">
Piotrków Kujawski

Piotrków Kujawski (dawniej "Piotrkowo", zwane również "Piotrkowem Żydowskim"; niem. 1939–1942 "Petrikau", 1943–1945 "Petrikau (Wartheland)") – miasto w Polsce, położone w województwie kujawsko-pomorskim, w powiecie radziejowskim, siedziba gminy miejsko-wiejskiej Piotrków Kujawski. W okresie międzywojennym miasto administracyjnie należało do województwa warszawskiego, następnie od 1938 do 1950 do województwa pomorskiego, później do województwa bydgoskiego, a w latach 1975–1998 do województwa włocławskiego.
Według danych GUS z 31 grudnia 2019 r. Piotrków Kujawski liczył 4426 mieszkańców.
Historia.
Najstarszy, zachowany dokument dotyczący Piotrkowa pochodzi z 29 stycznia 1259 roku. W tymże dokumencie Jaśko Młodszy (zapewne z Łabędziów) i jego bratanek Klemens (kanonik katedry włocławskiej) darowali swoje dobra Zbląg biskupstwu kujawskiemu. Świadkowie potwierdzają swymi pieczęciami i podpisami: Wolimir (biskup włocławski), Albierz (dziekan kapituły włocławskiej), Stefan (archidiakon włocławski), Radzisław ( kanonik gnieźnieński), Sędzisław (kustosz włocławski), i przytomni, ale nie podpisani: Wojciech (kantor kruszwicki), Wilhelm (kanonik włocławski), uczony Egbert, Radzisław (kanonik gnieźnieński) i proboszcz parafii piotrkowskiej Wincenty (Vincencius plebanus de Petrcow).
Pierwsza zbiorowa gmina o nazwie Piotrkowo powstała 1 stycznia 1867 za Królestwa Polskiego, gdzie należała do powiatu radiejewskiego (od 1871 nieszawskiego) w guberni warszawskiej. Na południe od niej znajdowała się gmina Wymysłów. Miasto Piotrków stanowiło oddzielną jednostkę administracyjną, położoną między gminami Piotrków (na północy) a Wymysłów (na południu), natomiast miasto Radziejów stanowiło enklawę (również oddzielną jednostkę administracyjną) na obszarze gminy Piotrków.
31 maja 1870 do gminy Piotrków przyłączono pozbawiony praw miejskich Radziejów, natomiast pozbawiony praw miejskich 28 sierpnia 1870 Piotrków nie włączono do gminy Piotrkowo, lecz do gminy Wymysłów, którą przemianowano na gminę Gradowo.
Dopiero w 1874 roku uporządkowano zawiłą sytuację administracyjną, kiedy to gminę Gradowo (z Piotrkowem) przemianowano na gminę Piotrków, a istniejącą dotychczas gminę Piotrków (z Radziejowem) na gminę Radziejów. W 1919 Radziejów odzyskał prawa miejskie, i został wyłączony z gminy Radziejów.
Poniższa tabela przedstawia tę złożoność, między innymi zmianę znaczenia odpowiednika "gminy Piotrków":
W 1933 r. przez Piotrków Kujawski poprowadzono linię kolejową nr 131 Chorzów Batory – Tczew, co spowodowało dalszy wzrost gospodarczy miejscowości i podniosło jej znaczenie w regionie. W czasie okupacji niemieckiej w latach 1939–1942 nosił nazwę "Petrikau", zaś w latach 1943–1945 "Petrikau (Wartheland)".
Dzięki wieloletnim staraniom władz gminy, 1 stycznia 1998 r. nastąpiło przywrócenie praw miejskich.
Demografia.
W Piotrkowie w roku 1827 było 60 domów, a w 1862 r. 62 domy. (Do liczby domów i mieszkańców nie liczono wsi i probostwa, które były poza obrębem miasta. W roku 1827 było to 47 domów i 360 osób, a w roku 1885 – 205 osób).
Liczba mieszkańców: w roku 1827 – 643 osoby, w 1862 – 548, w 1885 – 1012 (w tym 730 Żydów), w 1929 – 995.
Gospodarka i transport.
W Piotrkowie Kujawskim krzyżują się drogi wojewódzkie nr 266 i nr 267. Przez miasto przebiega też
linię kolejową nr 131 Chorzów Batory – Tczew, posiadająca w mieście stację i zespół bocznic kolejowych.
Obecnie Piotrków to znaczący lokalny ośrodek przemysłu spożywczego i elektromaszynowego (m.in. duża proszkownia mleka i fabryka kontenerowych oczyszczalni ścieków), a także ważny węzeł komunikacyjny dla powiatu. Znajdują się tu liczne zakłady rzemieślnicze i gospodarstwa agroturystyczne.

</doc>
<doc id="201278" url="https://pl.wikipedia.org/wiki?curid=201278" title="Pistolet maszynowy FNAB-43">
Pistolet maszynowy FNAB-43

FNAB-43 – włoski pistolet maszynowy kalibru 9 x 19 mm Parabellum.
Historia.
Podstawowym pistoletem maszynowym włoskiej armii w czasie II wojny światowej była Beretta M1938. Był to jeden z najbardziej udanych wzorów włoskiej broni, ale nie pozbawiony wad. Do najważniejszych należała technologia produkcji tego pistoletu maszynowego (oparta głównie na frezowaniu). Jak na pistolet maszynowy Beretta M1938 posiadała też zbyt dużą długość.
W 1943 roku w firmie Armaguerra Cremona rozpoczęto produkcję pistoletu maszynowego FNAB-43. Był to jeden z najciekawszych pistoletów maszynowych II wojny światowej. W odróżnieniu od innych pistoletów maszynowych skonstruowanych w czasie wojny, których konstruktorzy starali się otrzymać broń prostą i łatwą do masowej produkcji, FNAB-43 był konstrukcją bardzo wyszukaną.
Dzięki zastosowaniu zamka półswobodnego udało się uzyskać niską szybkostrzelność teoretyczną, co zaowocowało dużą stabilnością pm FNAB-43 przy strzelaniu seriami i w rezultacie niskim rozrzutem. Dzięki temu że strzelał on z zamka zamkniętego bardzo celny był także ogień pojedynczy. Dzięki zastosowaniu składanej kolby i składanego do przodu magazynka miał małe rozmiary po złożeniu, co ułatwiało przenoszenie (konstrukcja zamka i gniazda magazynka był wzorowana na węgierskim pistolecie maszynowym Danuvia 39M).
Pomimo tych zalet FNAB-43 był produkowany tylko w latach 1943-44. Skomplikowane mechanizmy były trudne i drogie w produkcji. Tymczasem armia Włoskiej Republiki Socjalnej utworzona na północy Włoch były w rozpaczliwej sytuacji i potrzebowały dostaw dużych ilości broni, której jakość była cechą drugorzędną. Dlatego po wyprodukowaniu ok. 7000 sztuk pistoletu FNAB-43 produkcję zakończono.
Opis techniczny.
Pistolet maszynowy FNAB-43 był bronią samoczynno-samopowtarzalną (na ogień pojedynczy i ciągły) działającą na zasadzie wykorzystania energii zamka półswobodnego, strzelającą z zamka zamkniętego. Rękojeść przeładowania poruszała się w wycięciu z prawej strony komory zamkowej. Broń zasilana jest z magazynków pudełkowych (gniazdo magazynka składane do przodu). Kolba składana pod spód broni. Lufa w metalowej osłonie. Końcowy odcinek osłony pełnił rolę osłabiacza odrzutu i podrzutu.

</doc>
<doc id="201279" url="https://pl.wikipedia.org/wiki?curid=201279" title="Fakaofo">
Fakaofo

Fakaofo dawniej "Bowditch Island" – koralowy atol w archipelagu Tokelau, należący administracyjnie do terytorium zależnego Nowej Zelandii – Tokelau. Atol stanowi jednocześnie jednostkę administracyjną o takiej samej nazwie. 
Atol ma powierzchnię 2,63 km² i otacza wewnętrzną lagunę o powierzchni około 45 km². W skład atolu wchodzi 26 większych wysp i kilkadziesiąt drobnych wysepek, z których najważniejsze to: Te Lafu, Te Loto, Fenua Loa, Fale i Fenua Fala. Liczba ludności w poszczególnych latach:
Główną, spośród jedynych dwóch osad atolu, jest Fakaofo położone na wyspie Fenua Fala i zamieszkane przez 265 osób. Druga osada położona jest na wyspie Fale.
Atol został odkryty w 1841 roku (najpóźniej w całym archipelagu Tokelau). W 1889 Wielka Brytania ustanowiła protektorat nad atolem (wraz z pozostałymi Wyspami Tokelau), włączając go w 1916 do brytyjskiej kolonii Wyspy Gilberta i Lagunowe. W 1925 Brytyjczycy przekazali administrację Nowej Zelandii. W latach 1926 – 1948 atol był zarządzany z Samoa Zachodniego (wówczas również terytorium zależnego Nowej Zelandii). Obecnie jest nadal zarządzane przez Nową Zelandię na mocy "Tokelau Act" z 1948 (z poprawkami z 1963 i 1999). Do 1979 do atolu roszczenia zgłaszały Stany Zjednoczone.
Do władz atolu należy "Faipule", "Pulenuku" i "Taupulega".
"Faipule", czyli inaczej szef rady, albo wódz, jest wybierany na trzyletnią kadencje. Spełnia on rolę gubernatora atolu: reprezentuje atol w rządzie Tokelau, którego jest jednocześnie członkiem, odpowiada również za zagraniczną reprezentację atolu. Reprezentuje także na atolu zgromadzenie parlamentarne Tokelau (General Fono) pomiędzy jego sesjami.
"Pulenuku" jest funkcja zbliżoną do burmistrza. Odpowiada on za sprawy wewnętrzne atolu, wybiera również 7 reprezentantów atolu do zgromadzenia parlamentarnego Tokelau.
"Taupulega" jest radą starszych, do której należy każdy mieszkaniec atolu, który ukończył 60 lat. Rada uważana jest za najważniejszy autorytet i sprawuje funkcje doradcze dla "Faipule" i "Pulenuku".

</doc>
<doc id="201280" url="https://pl.wikipedia.org/wiki?curid=201280" title="Willemstad">
Willemstad

Willemstad (wym. ) – stolica Curaçao (terytorium autonomicznego Holandii), położona na wyspie o tej samej nazwie, do 10 października 2010 stolica Antyli Holenderskich.
Liczba mieszkańców wynosi ok. 140 tys. 
W Willemstad znajduje się port lotniczy i morski. Miasto składa się z 2 części: "Punda" i "Otrobanda". Punda (od. niderl. "de punt") została założona w roku 1634, kiedy Holendrzy zdobyli tę wyspę od Hiszpanii. Otrabanda (od hiszp. "otra banda" – druga strona) została założona w roku 1707, jest nowszą częścią tego miasta i uważana za jego kulturalne centrum. Punda i Otrobanda są połączone długim mostem pontonowym.
Dawniej Willemstad był centrum rafineryjnym dla firmy Royal Dutch/Shell, obecnie ma głównie znacznie turystyczne (znajduje się w nim m.in. kilka kasyn). Ze względu na walory historyczne stare miasto i port zostały wpisane na listę światowego dziedzictwa UNESCO.
Ruch lotniczy w Willemstad jest obsługiwany przez Międzynarodowy port lotniczy Curaçao

</doc>
<doc id="201281" url="https://pl.wikipedia.org/wiki?curid=201281" title="Herb Wyszkowa">
Herb Wyszkowa

Herb Wyszkowa – jeden z symboli miasta Wyszków i gminy Wyszków w postaci herbu.
Wygląd i symbolika.
Herb przedstawia w polu srebrnym poziomy pas czerwony o szerokości 1/3 wysokości tarczy, przechodzący przez jej środek.
Historia.
Herb znany z pieczęci z XVI wieku. Według Mariana Gumowskiego herb miał być uszczerbionym godłem z dolnego pola herbu kapituły płockiej, do której należał Wyszków. Dolne pole tego herbu zawierało błękitno-złote skosy, które w herbarzu Erazma Kamyna z 1575 zamieniono na czerwono-srebrne skosy. Taka też wersja barwna się upowszechniła.

</doc>
<doc id="201282" url="https://pl.wikipedia.org/wiki?curid=201282" title="Metoda t-plot">
Metoda t-plot

Metoda t-plot jest metodą analizy izoterm adsorpcji stosowaną najczęściej w przypadku mikroporowatych ciał stałych. Pozwala ona na określenie ilości mikroporów (ich objętości lub efektywnej powierzchni) dla danego adsorbentu i adsorbatu. Pozwala też na określenie powierzchni większych porów (mezo- i makroporów).
Metoda opiera się o graficzne (pierwotnie jako wykres, zależność, "ang." plot, obecnie z reguły numeryczne) porównanie eksperymentalnej izotermy adsorpcji na danym adsorbencie, a(p) z adsorpcją teoretyczną (przedstawioną jako tzw. grubość statystyczna oznaczana literą t) otrzymaną dla tych samych wartości ciśnienia adsorbatu, t(p):
gdzie:
gdzie:
Przybliżając linią prostą przebieg krzywej a(t) w obszarze ciśnień adsorbatu odpowiadających statystycznej grubości warstwy adsorbatu t od tm do około 1,5 tm (dla azotu 0,354 do 0,5 nm) możemy określić wielkość maksymalnej adsorpcji w mikroporach (amic jest równa rzędnej otrzymanej w wyniku ekstrapolacji prostej do wartości t = 0); wynika to z założenia, że wówczas wszystkie mikropory są już zapełnione, natomiast mezopory zapełniane są przy wyższych ciśnieniach. Łączną powierzchnię pozostałych porów (mezo- i makroporów) i powierzchni płaskiej określa się na podstawie nachylenia prostej.
Powyższa metoda została podana przez deBoera i współpr. Lepszą wersją tej metody jest tzw. metoda t/F-plot zaproponowana przez Kadleca. Wykorzystuje ona szerszy obszar ciśnień i adsorpcji - w obszarze niskich ciśnień, gdzie mikropory nie są jeszcze całkowicie zapełnione. Wymaga wyznaczenia izotermy adsorpcji w mikroporach i wykorzystuje do tego równanie izotermy Dubinina-Raduszkiewicza.
Bardziej uniwersalna metoda pozwalająca na określenie ilości zarówno mikro- i mezoporów to tzw. metoda alfa-s podawana przez K.S.W. Singa. Wymaga ona znajomości eksperymentalnej izotermy adsorpcji danego adsorbatu na adsorbencie o podobnej budowie chemicznej powierzchni ale nie zawierającym mikro- ani mezoporów. Jej zaletą jest to, że nie wymaga przyjęcia żadnego konkretnego modelu adsorpcji (w metodzie t-plot wykorzystuje się postać teoretycznej izotermy HJ lub Halseya).

</doc>
<doc id="201283" url="https://pl.wikipedia.org/wiki?curid=201283" title="Miasta Kamerunu">
Miasta Kamerunu

Według danych oficjalnych pochodzących z 2005 roku Kamerun posiadał ponad 70 miast o ludności przekraczającej 15 tys. mieszkańców. Stolica kraju Jaunde plasuje się na drugim miejscu i razem z miastem Duala liczyli ponad milion mieszkańców; 7 miast z ludnością 100÷500 tys.; 14 miast z ludnością 50÷100 tys.; 24 miasta z ludnością 25÷50 tys. oraz reszta miast poniżej 25 tys. mieszkańców.
Największe miasta w Kamerunie.
Największe miasta w Kamerunie według liczebności mieszkańców (stan na 11.11.2005):

</doc>
<doc id="201284" url="https://pl.wikipedia.org/wiki?curid=201284" title="Bali">
Bali



</doc>
<doc id="201285" url="https://pl.wikipedia.org/wiki?curid=201285" title="Zbiornik Międzybrodzki">
Zbiornik Międzybrodzki



</doc>
<doc id="201287" url="https://pl.wikipedia.org/wiki?curid=201287" title="Züri-Metzgete">
Züri-Metzgete

Züri-Metzgete (do 2003 Meisterschaft von Zürich – Mistrzostwa Zurychu) – jeden z najsłynniejszych klasycznych (jednodniowych) wyścigów kolarskich. Inauguracja miała miejsce w 1914 roku, a pierwszym zwycięzcą został Szwajcar Henri Rheinwald. W 1989 roku Mistrzostwa Zurychu weszły w skład nowo powołanego cyklu indywidualnego Pucharu Świata. W 2005 roku wyścig wchodził w skład po raz pierwszy organizowanego cyklu ProTour. 1 grudnia 2005 roku Unia Kolarska skreśliła klasyk w Zurychu z kalendarza ProTour.
Najwięcej zwycięstw w wyścigu – sześć – odniósł Szwajcar Heiri Suter (1919-1920, 1922, 1924, 1928-1929). Trzykrotnie najlepszy na trasie MvZ okazał się jego rodak Paul Egli (1934-1935 i 1942).
W roku 1999 Mistrzostwa Zurychu wygrał Grzegorz Gwiazdowski, zapisując tym samym jedną z najpiękniejszych kart polskiego kolarstwa zawodowego. 25-letni Polak, jadący w barwach francuskiej ekipy Cofidis, zainicjował ucieczkę na 50 km, a tuż przed metą raz jeszcze zaatakował i wygrał z przewagą 28 sek. nad Włochem Sergio Barbero.
Podczas ostatniej edycji Züri-Metzgete (1 października 2006 roku), po przejechaniu 240 km, zwyciężył Hiszpan Samuel Sánchez. Drugie miejsce zajął Stuart O’Grady, trzeci był Davide Rebellin. Sylwester Szmyd, jedyny Polak w wyścigu, zajął 43. miejsce, tracąc do lidera 5:34.
20 kwietnia 2007 roku ogłoszono, że tegoroczna edycja wyścigu nie odbędzie się z powodów finansowych.
W 2008 wyścig odbył się jako wyścig dla kobiet (o długości 104 km) i wyścig dla amatorów. Sponsorem głównym był Elektrizitätswerk des Kantons Zürich, lokalna firma energetyczna.

</doc>
<doc id="201289" url="https://pl.wikipedia.org/wiki?curid=201289" title="Náchod">
Náchod

Náchod (dawniej ) – miasto w Czechach, położone w kraju hradeckim, w powiecie ("okres") Náchod, przy granicy polsko-czeskiej. Miasto leży na wysokości 346 m n.p.m., nad rzeką Metuje, lewym dopływem Łaby, na granicy Pogórza Orlickiego i Jestřebích hor.
Najbliższym miastem po polskiej stronie jest Kudowa-Zdrój. Dawne przejście graniczne Kudowa Słone-Náchod leży na głównej trasie Warszawa-Praga (droga E67).
Gospodarka.
W mieście rozwinął się przemysł bawełniany, gumowy, elektrotechniczny, spożywczy, skórzany oraz drzewny
Historia.
Założone było w I połowie XIII w. przez rycerza Hrona z rodu Načeradiców. Pierwsze wzmianki o mieście pochodzą z 1254 roku.
Od 1601 do Náchodu należał majątek Słone (pola uprawne, łąki i lasy), który mimo oddzielenia granicą po wojnach śląskich nadal był użytkowany przez miasto. Kres temu stanowi rzeczy położyła II wojna światowa i włączenie terytorium byłego majątku do Polski.
W 2016 na Rynku Karola zainstalowano dzwonkowy kurant z miniaturą miejscowego zamku na szczycie, umożliwiający dzięki 12 dzwonkom odtwarzanie 25 prostych melodii.

</doc>
<doc id="201290" url="https://pl.wikipedia.org/wiki?curid=201290" title="Zbiornik Żywiecki">
Zbiornik Żywiecki



</doc>
<doc id="201292" url="https://pl.wikipedia.org/wiki?curid=201292" title="Biblia Hebrajska">
Biblia Hebrajska



</doc>
<doc id="201294" url="https://pl.wikipedia.org/wiki?curid=201294" title="Kamasutra">
Kamasutra

Kamasutra, Kama Sutra, Kama (w sanskrycie: कामसूत्र) – traktat indyjski w sanskrycie na temat seksualności i zachowań seksualnych. Pełny tytuł to "vātsyāyana kāma sūtra" („Aforyzmy o miłości [napisane przez] Watsjajanę”). Autorstwo tekstu przypisuje się Watsjajanie (Vātsyāyana Mallanaga) żyjącemu prawdopodobnie pomiędzy I a VI wiekiem naszej ery. Brak dokładnych danych źródłowych uniemożliwia dokładną identyfikację wieku, w którym powstał traktat – jednak jak sam autor podawał – nie była to jedyna ówcześnie znana rozprawa o miłości.
Traktat przeprowadza wszechstronną analizę współżycia seksualnego dostarczając wielu informacji pobocznych na temat kultury, gdyż omawia nie tylko teorię i praktykę "sztuki miłosnej", lecz zawiera także informacje np. o prostytucji, jej roli w życiu społecznym i kulturze dawnych Indii.
Kamasutra uważana jest za tekst filozoficzny, wzbogacający ars amandi w płaszczyźnie życia szczęśliwego. W Polsce tekst ukazał się w roku 1985 jako „Kamasutra, czyli traktat o miłowaniu” w przekładzie z sanskrytu Marii Krzysztofa Byrskiego oraz w roku 2013, w wersji audio, w przekładzie Justyny i Roberta Malinowskich, jako „Kama Sutra”. Tłumaczenie wersji audio oparte jest na angielskim przekładzie z sanskrytu, autorstwa Sir Richarda Francisa Burtona z 1883 roku.
Kamasutra uważana jest za jeden z najobszerniejszych zbiorów pozycji seksualnych, opisujący szereg umiejętności, szczególnie kobiecych (około sześćdziesięciu), różne typy związków seksualnych, sposoby i odmiany pieszczot, klasyfikując zachowania ludzkie w odniesieniu do natury – np. w terminologii porównując mężczyzn do ogierów, byków lub zajęcy, natomiast kobiety do klaczy, słonic czy gazel. Oprócz tego tekst opiewa mniej intymne tematy "ars amandi" takie jak środki upiększające, kryteria wyboru partnerów do małżeństwa oraz sposoby zdobywania ich względów, opisy tradycji małżeńskich łącznie z przebiegiem nocy poślubnej, a także wskazówki dla kurtyzan.
Zawartość.
Kamasutra składa się z 1250 wersów ułożonych w 36 rozdziałach, które z kolei składają się na 7 części. Według przekładów zarówno R. Burtona, jak i W. Doniger, wyróżniamy następujące części:

</doc>
<doc id="201295" url="https://pl.wikipedia.org/wiki?curid=201295" title="Nachod">
Nachod



</doc>
<doc id="201296" url="https://pl.wikipedia.org/wiki?curid=201296" title="Justus Lipsius">
Justus Lipsius

Justus Lipsius, Joost Lips lub Josse Lips (ur. 18 października 1547 w Overijse, zm. 23 marca 1606 w Lowanium) – flamandzki filozof neostoicki, filolog klasyczny i historyk. Jeden z najwybitniejszych znawców języka, historii i kultury starożytnego Rzymu.
Urodzony w brabanckim mieście Overijse, został wcześnie wysłany na nauki do jezuickiego kolegium w Kolonii, ale kiedy miał 16 lat rodzice przenieśli go na uniwersytet w Leuven, gdyż nie chcieli, by został członkiem Towarzystwa Jezusowego.
Jego "Orationes octolenae potissimum habitae e tenebris erutae et in gratiam studiosae iuventutis foras productae" zostały umieszczone w index librorum prohibitorum dekretem z 1613 roku a "Epistolarum (quae in centuriis non extant) decades xiix, quibus accedunt poematia eiusdem; omnia nunc noviter coUecta evulgataque studio et opera doctorum virorum" dekretami z 1626 roku.

</doc>
<doc id="201297" url="https://pl.wikipedia.org/wiki?curid=201297" title="Blokers">
Blokers



</doc>
<doc id="201300" url="https://pl.wikipedia.org/wiki?curid=201300" title="Krzyż „Za Zasługi dla ZHP”">
Krzyż „Za Zasługi dla ZHP”

Krzyż „Za Zasługi dla ZHP” – harcerskie odznaczenie honorowe, najwyższe wyróżnienie w Związku Harcerstwa Polskiego.
Historia.
Odznaczenie o nazwie "Odznaka Honorowa Związku Harcerstwa Polskiego" nadawane było od 1 lipca 1965 roku, zostało zatwierdzone przez ministra spraw wewnętrznych 17 kwietnia 1965. 13 lutego 1965 ministerstwo przyznało prawo noszenia odznaki na wstążce. 6 października 1969 Prezydium Rady Naczelnej ZHP zmieniło nazwę odznaczenia na "Krzyż „Za Zasługi dla ZHP”". W 1979 roku ustanowiono drugi stopień odznaczenia "Złoty Krzyż „Za Zasługi dla ZHP”", a w 2007 roku trzeci stopień "Brązowy Krzyż „Za Zasługi dla ZHP”". Członkom Szarych Szeregów, prowadzącym działalność konspiracyjną w czasie okupacji hitlerowskiej, do odznaczenia nadawana była – w latach 1984–2002 – "Rozeta z Mieczami", przypinana na wstążce.
Krzyż ma trzy klasy:
Zasady nadawania.
Krzyż „Za Zasługi dla ZHP” nadaje Przewodniczący ZHP z własnej inicjatywy, na wniosek Naczelnika ZHP lub właściwego komendanta chorągwi. Zgłoszenie inicjatywy nadania Krzyża „Za Zasługi dla ZHP” do komendanta chorągwi przysługuje bezpośredniemu przełożonemu kandydata. Komendant chorągwi i Naczelnik ZHP mogą złożyć wniosek Przewodniczącemu ZHP z własnej inicjatywy. Wniosek opiniuje Kapituła Krzyża „Za Zasługi dla ZHP”, którą powołuje Przewodniczący ZHP. Kapituła Krzyża „Za Zasługi dla ZHP” może przed wydaniem opinii zwrócić się do składającego wniosek o uzupełnienie wniosku. Zaopiniowany wniosek Kapituła przedstawia Przewodniczącemu ZHP.
Decyzja Przewodniczącego ZHP o nieuwzględnieniu wniosku podejmowana jest w formie pisemnej z uzasadnieniem, w terminie dwóch miesięcy od daty złożenia wniosku. Decyzja ta jest przekazywana składającemu wniosek, a za jego pośrednictwem zgłaszającemu inicjatywę nadania Krzyża „Za Zasługi dla ZHP”. Postanowienie Przewodniczącego ZHP o nadaniu Krzyża „Za Zasługi dla ZHP” ogłasza w rozkazie Naczelnik ZHP. Wręczenia Krzyża „Za Zasługi dla ZHP” dokonuje uroczyście Przewodniczący ZHP lub w jego imieniu wiceprzewodniczący ZHP, Naczelnik ZHP albo przewodniczący rady chorągwi. Rejestr nadanych Krzyży „Za Zasługi dla ZHP” prowadzi Kapituła.
Brązowy Krzyż „Za Zasługi dla ZHP” może być nadany instruktorom ZHP, którzy są naturalnymi liderami swoich środowisk, kształtującymi, niezależnie od pełnionej funkcji, poszanowanie dla wartości płynących z Prawa Harcerskiego, będących wzorcami do naśladowania dla innych, za systematyczną i skuteczną pracę motywacyjną.
Srebrny Krzyż „Za Zasługi dla ZHP” i Złoty Krzyż „Za Zasługi dla ZHP” może być nadany:
Srebrny Krzyż „Za Zasługi dla ZHP” może być nadany osobom nie odznaczonym uprzednio Brązowym Krzyżem „Za Zasługi dla ZHP”.
Złoty Krzyż „Za Zasługi dla ZHP” nadaje się osobom odznaczonym uprzednio Srebrnym Krzyżem „Za Zasługi dla ZHP”. W szczególnych przypadkach Złoty Krzyż „Za Zasługi dla ZHP” może być nadany osobom nie odznaczonym uprzednio Srebrnym Krzyżem „Za Zasługi dla ZHP”.
Krzyż „Za Zasługi dla ZHP” może być nadany pośmiertnie.
Opis.
Brązowy Krzyż „Za Zasługi dla ZHP” wykonany jest z metalu w kolorze brązu, o wymiarach 33 x 33 mm. W środku Krzyża umieszczony jest złoty wieniec, na który nałożona jest biało-czerwona tarcza w kształcie trójkąta równoramiennego wierzchołkiem ku dołowi, z napisem ZHP. Srebrny i Złoty Krzyż „Za Zasługi dla ZHP” posiada analogiczny wygląd, z tym, że wykonany jest odpowiednio z metalu w kolorze srebra i złota. Krzyż „Za Zasługi dla ZHP” zawiesza się na wstążce koloru brązowego z dwoma zielonymi paskami po bokach.
Krzyż „Za Zasługi dla ZHP” nosi się nad lewą kieszenią munduru po odznaczeniach państwowych i resortowych, pod Krzyżem Harcerskim. Dopuszcza się noszenie baretki odznaczenia.
Dowodem nadania Krzyża „Za Zasługi dla ZHP” jest legitymacja, wręczana wraz z odznaczeniem.
Współczesną wersję odznaczenia opracował rzeźbiarz i medalier Edward Gorol.
Liczba nadań.
Na podstawie rozkazów Naczelnika ZHP z lat 2005-2015.

</doc>
<doc id="201307" url="https://pl.wikipedia.org/wiki?curid=201307" title="Svatopluk Pluskal">
Svatopluk Pluskal

Svatopluk Pluskal (ur. 28 października 1930 w Zlinie, zm. 29 maja 2005 w Uściu nad Łabą) – piłkarz czechosłowacki, jeden z najlepszych stoperów w historii czechosłowackiej piłki nożnej.
W czasie kariery piłkarskiej grał w Letnej Zlin, Dukli Praga i LIAZ-ie Jablonec. W reprezentacji Czechosłowacji występował w latach 1952-1965 i rozegrał dla niej 56 meczów.
Był trzykrotnym uczestnikiem finałów mistrzostw świata (1954, 1958 i 1962 – wicemistrz).
Po zakończeniu piłkarskiej kariery Pluskal pracował bez większych sukcesów jako trener.

</doc>
<doc id="201308" url="https://pl.wikipedia.org/wiki?curid=201308" title="Red Shoehart">
Red Shoehart



</doc>
<doc id="201309" url="https://pl.wikipedia.org/wiki?curid=201309" title="Eksperyment (prawo)">
Eksperyment (prawo)

Eksperyment (prawo) – przeprowadzany w granicach dozwolonego ryzyka nowatorskiego eksperyment poznawczy, medyczny, techniczny lub ekonomiczny wyłączający karną bezprawność czynu.
Problematyka eksperymentu uregulowana jest w art. 27 Kodeksu karnego z 1997. Jest to kontratyp kodeksowy, w doktrynie prawa karnego uważany za względny. 
Dokonując wszelkiego rodzaju eksperymentów należy się liczyć z tym, iż pewne dobra chronione prawem, takie jak życie, zdrowie, mienie itp. mogą zostać naruszone lub zagrożone. Jednak rozwój społeczny nie byłby możliwy, gdyby nie podejmowanie ryzyka z nimi związanego. Dlatego też powszechnie uważa się, iż działania o pewnym stopniu ryzyka są społecznie pożyteczne, jeśli tylko spełnione zostaną pewne warunki. Art. 27 Kodeksu karnego stanowi, że nie popełnia przestępstwa, kto działa w celu przeprowadzenia eksperymentu poznawczego, medycznego, technicznego lub ekonomicznego, jeżeli:
Eksperyment medyczny może być przeprowadzony wyłącznie po wyrażeniu pozytywnej opinii przez niezależną komisję bioetyczną. Eksperyment medyczny powinien zostać przerwany, jeżeli w czasie jego przeprowadzania wystąpi zagrożenie zdrowia badanego przewyższające spodziewane korzyści.
Eksperyment poznawczy nie powinien być kontynuowany, gdy wystąpi niespodziewane zagrożenie dla życia lub zdrowia osoby w nim uczestniczącej.

</doc>
<doc id="201310" url="https://pl.wikipedia.org/wiki?curid=201310" title="Archiwum państwowe">
Archiwum państwowe

Archiwum państwowe – archiwum utworzone i prowadzone przez państwo.
W Polsce archiwa państwowe prowadzą działalność w zakresie państwowego zasobu archiwalnego w rozumieniu ustawy o narodowym zasobie archiwalnym i archiwach (1983), działają w oparciu o przepisy tej ustawy, innych przepisów powszechnie obowiązujących oraz nadanego jej statutu. Archiwa państwowe w Polsce wchodzą w skład państwowej sieci archiwalnej i podlegają Naczelnemu Dyrektorowi Archiwów Państwowych. Działają w formie jednostek budżetowych i są zaliczane do sektora finansów publicznych. 
Pierwszą sieć polskich archiwów państwowych utworzono w 1825 w Królestwie Polskim; działalność polskich archiwów państwowych została wznowiona w 1919.
Istnieją archiwa państwowe o charakterze centralnym obejmujące zakresem działania całe terytorium państwa (art. 25 ustawy), oraz archiwa państwowe niemające charakteru centralnego, obejmujące zakresem działania terytorium jednego lub kilku województw (art. 26 ustawy). Do pierwszych zalicza się: Archiwum Główne Akt Dawnych, Archiwum Akt Nowych oraz Narodowe Archiwum Cyfrowe. Drugą grupę tworzyło w 2016 roku 30 archiwów, którym podlegało 40 oddziałów zamiejscowych i 5 ekspozytur. Na początku roku 2018 liczba oddziałów zamiejscowych i ekspozytur zmniejszyła się kolejno do 39 i 3.
W obecnym stanie prawnym, archiwa państwowe tworzy i likwiduje minister właściwy do spraw kultury i ochrony dziedzictwa narodowego w drodze rozporządzenia na wniosek Naczelnego Dyrektora Archiwów Państwowych (art. 24 ust. 1 ustawy).
Zadania archiwów państwowych.
Ustawa określa (art. 28) zadania archiwów państwowych jako:

</doc>
<doc id="201312" url="https://pl.wikipedia.org/wiki?curid=201312" title="Grodziczno (gmina)">
Grodziczno (gmina)

Grodziczno – gmina wiejska w województwie warmińsko-mazurskim, w powiecie nowomiejskim. W latach 1975–1998 gmina położona była w województwie toruńskim.
Siedziba gminy to Grodziczno.
Według danych z 30 czerwca 2004 gminę zamieszkiwało 6213 osób. Natomiast według danych z 31 grudnia 2019 roku gminę zamieszkiwało 6308 osób.
Struktura powierzchni.
Według danych z roku 2002 gmina Grodziczno ma obszar 154,27 km², w tym:
Gmina stanowi 22,2% powierzchni powiatu.
Demografia.
Dane z 30 czerwca 2004:
Ochrona przyrody.
Parki Krajobrazowe.
W południowo-centralną część gminy zajmuje Welski Park Krajobrazowy.
Rezerwaty przyrody.
Na obszarze gminy znajduje się Rezerwat przyrody Piekiełko chroniący przełomowy odcinek rzeki Wel.
Obszary NATURA 2000.
Na terenie gminy zlokalizowane są częściowo obszary Natura 2000:
Pomniki przyrody.
Na terenie gminy znajdują się następujące pomniki przyrody:
Obszary Chronionego Krajobrazu.
Na terenie gminy znajdują się w poszczególnych rejonach:
Zespoły przyrodniczo-krajobrazowe.
Na obszarze gminy występuje częściowo Zespół przyrodniczo-krajobrazowy Jezioro Zwiniarz.
Sołectwa.
Boleszyn, Grodziczno, Katlewo, Kowaliki, Kuligi, Linowiec, Lorki, Montowo, Mroczenko, Mroczno, Nowe Grodziczno, Ostaszewo, Rynek, Świniarc, Trzcin, Zajączkowo, Zwiniarz.
Miejscowości niemające statusu sołectwa: Białobłoty, Jakubkowo, Linowiec (osada).
Sąsiednie gminy.
Brzozie, Kurzętnik, Lidzbark, Lubawa, Nowe Miasto Lubawskie, Rybno.

</doc>
<doc id="201314" url="https://pl.wikipedia.org/wiki?curid=201314" title="Uskok zrzutowy">
Uskok zrzutowy



</doc>
<doc id="201317" url="https://pl.wikipedia.org/wiki?curid=201317" title="Polichlorowane bifenyle">
Polichlorowane bifenyle

Polichlorowane bifenyle (, PCBs) – grupa halogenowanych organicznych związków chemicznych, pochodnych bifenylu. Jak dotąd poznano i opisano 209 różnych kongenerów z grupy PCBs, z czego ok. 130 spotyka się w mieszankach używanych komercyjnie (zazwyczaj zawierają one &gt;50 kongenerów). W Polsce ich stosowanie jest zabronione od 30 czerwca 2010.
Polichlorowane bifenyle, wraz z polichlorowanymi dibenzo-"p"-dioksynami (, PCDDs) oraz polichlorowanymi dibenzofuranami (, PCDFs), tworzą grupę tzw. "związków dioksynopodobnych" (, DLCs). Z uwagi na swoją strukturę chemiczną wszystkie DLCs wykazują charakter hydrofobowy. Ich rozpuszczalność w wodzie jest mniej więcej wprost proporcjonalna do liczby atomów chloru w cząsteczce.
Aby móc przedstawić toksyczność różnych DLCs w postaci wymiernej, liczne dane toksykologiczne i biochemiczne dotyczące tych substancji zostały sprowadzone do jednej wartości, tworząc w ten sposób tzw. współczynnik równoważny toksyczności (, TEF). Za punkt odniesienia przyjęto najbardziej toksyczną dioksynę, tj. 2,3,7,8-TCDD, która przyjmuje wartość 1. Toksyczność innych kongenerów określa się współczynnikami, mającymi postać ułamków dziesiętnych. DLCs występują w środowisku najczęściej w postaci mieszanin kongenerów, różniących się między sobą poziomem toksyczności. Aby określić całkowity poziom toksyczności mieszaniny dwóch lub więcej różnych kongenerów, używa się z kolei tzw. równoważnika toksyczności (, TEQ). Stanowi on sumę iloczynów zawartości masowych poszczególnych składników analizowanej mieszaniny oraz przypisanych im jednostkowych współczynników TEF. Jest to wartość masowa, wyrażana zazwyczaj w pikogramach [pg] lub nanogramach [ng].
Otrzymywanie i zastosowanie.
Związki te były produkowane w dużej skali przez Monsanto w Anniston w Alabamie, General Electric oraz kilka innych koncernów chemicznych na świecie od lat trzydziestych XX wieku. W roku 1972 instalacje produkujące te substancje funkcjonowały w Austrii, Francji, Hiszpanii, Japonii, Republice Federalnej Niemiec, Wielkiej Brytanii, Włoszech, USA oraz Związku Radzieckim. Oleje transformatorowe na bazie PCB były sprzedawane w USA pod różnymi nazwami handlowymi m.in.: "Aroclor" (Monsanto), "Pyranol" (General Electric). Ocenia się, ze globalnie wyprodukowano około 1,5 miliona ton.
Polichlorowane bifenyle, ze względu na swoje właściwości elektroizolacyjne, stabilność oraz niepalność, były przez około 60 lat wykorzystywane na masową skalę w przemyśle jako izolatory elektryczne oraz ciecze hydrauliczne w kondensatorach i transformatorach. To właśnie wycieki z tych instalacji są jednym ze źródeł PCBs w środowisku. W mniejszym stopniu związki te stosowano także jako smary odporne na wysoką temperaturę, a także jako plastyfikatory do tuszów, farb, klejów, uszczelniaczy i papieru. W przypadkach nieodpowiedniego składowania oraz utylizacji mogły one przeniknąć do środowiska.
Do początku lat 70. XX wieku PCBs wchodziły w skład tuszów, którymi były napełniane mikrokapsułki stosowane w papierze samokopiującym.
Zagrożenia.
Katastrofy ekologiczne.
PCBs, podobnie jak wszystkie DLCs, mogą dostawać się do środowiska wskutek różnych katastrof ekologicznych, takich jak: awarie fabryk (oraz związane z nimi wycieki różnych substancji), erupcje wulkanów, czy też pożary. Tego typu zdarzenia losowe mogą spowodować emisję bardzo dużej ilości chemikaliów w krótkim czasie. Ponieważ DLCs łatwo rozprzestrzeniają się za pośrednictwem powietrza i wody nawet na bardzo duże odległości, następstwami tego typu katastrof jest często skażenie, które dotyka rejony oddalone nawet o wiele kilometrów od jego źródła. Potwierdzają to podwyższone stężenia DLCs odnotowywane u Inuitów (Eskimosów) oraz niedźwiedzi polarnych zamieszkujących Grenlandię.
W 1968 r. w Japonii doszło do masowego zatrucia PCBs i PCDFs, znanego jako tzw. incydent w Yushō. Wskutek spożycia skażonego oleju ryżowego ponad 1900 osób uległo zatruciu. Po ich przebadaniu okazało się, że spożycie wspomnianych ksenobiotyków wyniosło u nich 28–154 ng TEQ/kg/dzień, co przekroczyło przyjętą przez WHO dawkę bezpieczną o ponad 100 000 razy. Najczęstszymi objawami tego zatrucia były: uszkodzenia skóry i oczu, osłabienie odpowiedzi immunologicznej, a u kobiet także rozregulowanie cyklu menstruacyjnego. Niektóre przypadki były jednak dużo bardziej poważne. Ostatecznie, wskutek tego incydentu śmierć poniosło około 500 osób.
Kolejny poważny incydent miał miejsce w 1999 roku w Belgii. W jednej z wytwórni paszy dla zwierząt doszło do jej skażenia PCBs oraz dioksynami na masową skalę. Około 500 ton skażonej karmy trafiło do ponad 2500 ferm. Pomimo iż pierwsze symptomy tej katastrofy (nazywanej również „aferą dioksynową” lub „belgijskim kryzysem dioksynowym”) odnotowano bardzo szybko, opinia publiczna dowiedziała się o niej dopiero po kilku miesiącach. W wyniku braku szybkiej reakcji ze strony belgijskiego rządu, skażony drób oraz wieprzowina dotarły do setek tysięcy odbiorców, wywołując u nich wiele negatywnych skutków zdrowotnych. Po ujawnieniu tego incydentu zwierzęta z ferm, w których wykorzystywano skażoną paszę były poddawane masowym utylizacjom. Spowodowało to ogromne straty finansowe w belgijskiej gospodarce.
Wpływ na organizm.
Najwięcej PCBs organizm ludzki pobiera wraz z żywnością (ok. 97%), zdecydowanie mniej z powietrzem i wodą. Najbardziej skażone są surowce i produkty pochodzenia morskiego oraz ryby słodkowodne. W żywności pochodzenia zwierzęcego najwięcej PCBs znajduje się w produktach bogatych w tłuszcze (np. tłuste ryby, wątroby). W związku z nagromadzaniem się PCB w kolejnych etapach łańcucha pokarmowego, ryby drapieżne oraz ryby starsze zawierają więcej PCBs niż ryby niedrapieżne i młode. Pochodzenie ryb ma również znaczenie – ryby ze zbiorników zamkniętych bądź z ograniczoną wymianą wody (np. Morze Bałtyckie) zawierają więcej PCBs.
Polichlorowane bifenyle mogą powodować zaburzenia
funkcjonowania endotelium, co stanowi z kolei czynnik ryzyka rozwoju wielu chorób układu krążenia, w tym m.in. miażdżycy oraz nadciśnienia tętniczego. U szczurów ekspozycja na PCB-12631 skutkowała przerostem mięśnia sercowego, a także wzrostem stężenia cholesterolu we krwi. Długotrwałe narażenie na dioksyny oraz polichlorowane bifenyle u zwierząt tych było natomiast przyczyną kardiomiopati, a także przewlekłego zapalenia tętnic.
Z uwagi na właściwości lipofilowe, PCBs w przypadku kontaktu ze skórą ludzką łatwo przenikają w głąb, przy czym usunięcie zanieczyszczenia przy pomocy mycia wodą z detergentami nie daje zadowalających efektów.

</doc>
<doc id="201330" url="https://pl.wikipedia.org/wiki?curid=201330" title="Wierzyca Pelplin">
Wierzyca Pelplin

Wierzyca Pelplin – klub sportowy założony w 1955 roku w Pelplinie. Oprócz sekcji piłki nożnej działają w nim sekcje karate i koszykówki.
W 2005 roku piłkarze Wierzycy zdobyli Regionalny Puchar Polski (w regionie pomorskim). W sezonie 2006/2007 awansowali do III ligi.

</doc>
<doc id="201335" url="https://pl.wikipedia.org/wiki?curid=201335" title="Dolina Smytnia">
Dolina Smytnia

Dolina Smytnia – boczna, zachodnia odnoga walnej Doliny Kościeliskiej w Tatrach Zachodnich. Tylko w dolnej części jest stosunkowo płaska. Górna część doliny jest bardzo stroma – wcina się w masyw Kominiarskiego Wierchu, podchodząc pod sam wierzchołek, pomiędzy dwie jego prawie równoległe granie zbiegające do Doliny Kościeliskiej. Od strony północnej ograniczona jest stromymi, wznoszącymi się ponad lasem ścianami Raptawickiej Grani (znajdują się tu wejścia do kilku jaskiń, m.in. Korytarzyka w Czarnych Turniach, Komórki nad Smytnią, Szczeliny w Uwozisku, Koliba w Smytniej, Jaskini pod Głazem, Jaskini w Kosówkach i Jaskini Smytniej), od strony południowej drugiej grani Kominiarskiego Wierchu, zakończonej Smytniańskimi Turniami (z jaskiniami: Szczelina w Smytniej i Kominki w Panienkach Smytniańskich). W północnej ścianie doliny znajdują się żleby: Spadzisty Żleb, Czarny Żleb i Gładki Żleb (z jaskinią Szczelina przy Gładkim Żlebie). Dawniej dolina była wypasana, znajdowała się na niej Hala Smytnia, obejmująca m.in. Starą Polanę. U wylotu doliny, nieco poniżej Starej Polany, przy drodze, znajduje się tzw. Krzyż Pola.
Nazwa pochodzi prawdopodobnie od „smytania” drewna, czyli spuszczania go w dół tej stromej doliny z wyższych jej partii. W okolicach wylotu Doliny Smytniej kończył się zasięg lodowca pokrywającego kiedyś całą górną część Doliny Kościeliskiej (Dolinę Tomanową i Pyszniańską). Świadczą o tym występujące tutaj moreny.
Podlega ochronie ścisłej, brak szlaków turystycznych. Ciekawa flora. M.in. stwierdzono tutaj występowanie storzana bezlistnego (ostatnio nie potwierdzono jego występowania, na opisanym stanowisku wyginął), złoci małej, wiechliny fioletowej, starca pomarańczowego i traganka zwisłokwiatowego – roślin w Polsce bardzo rzadkich, a także górskiej odmiany owsicy spłaszczonej ("Helictotrichon planiculme"), dla której Dolina Smytnia jest jedynym miejscem występowania w Polsce.

</doc>
<doc id="201337" url="https://pl.wikipedia.org/wiki?curid=201337" title="Stanisław Jasiński (lotnik)">
Stanisław Jasiński (lotnik)

Stanisław Jasiński (ur. 5 kwietnia 1891 w Oskrzesińcach, zm. 10 sierpnia 1932 w Nowym Sączu) – pułkownik dyplomowany pilot Wojska Polskiego, teoretyk lotnictwa.
Życiorys.
Stanisław Jasiński urodził się 5 kwietnia 1891 roku w Oskrzesińcach, w rodzinie Łukasza i Marii z Iwanickich. Maturę uzyskał w Kołomyi. Studiował w Akademii Górniczej w Leoben. Po wybuchu I wojny światowej, 1 sierpnia 1914 został wcielony do Armii Austro-Węgier i przydzielony do 1 pułku ułanów Rycerza von Brudemanna. W sierpniu 1915 ukończył Szkołę Oficerów Rezerwy Kawalerii i w stopniu chorążego został skierowany na front. W maju 1916 ukończył szkołę obserwatorów lotniczych w Wiener Neustadt. Od grudnia 1916 latał jako obserwator na froncie rosyjskim w 10 kompanii lotniczej. Po wykonaniu 76 lotów bojowych został przeniesiony do 46 kompanii lotniczej na front włoski, gdzie odbył 24 loty bojowe. Następnie ukończył kurs pilotażu w Campoformido i został pilotem jednomiejscowych samolotów rozpoznawczych Phönix D.I. Od czerwca 1918 w stopniu porucznika rezerwy pełnił obowiązki dowódcy 37P kompanii lotniczej (jego podkomendnym był w tym czasie inny polski lotnik por. rez. Stefan Bastyr). 7 lipca 1918 został zestrzelony na Phönixie, lecz nie odniósł obrażeń.
W trakcie odzyskiwania przez Polskę niepodległości, od początku listopada 1918 był jednym z organizatorów lotnictwa polskiego w Krakowie. Został dowódcą nowo sformowanej I eskadry bojowej, przemianowanej później na 5 eskadrę wywiadowczą. Awansował w tym czasie na stopień rotmistrza. Dowodząc 5 eskadrą, od stycznia 1919 walczył w wojnie polsko-ukraińskiej, początkowo stacjonując na lotnisku Hureczko. Eskadra wykonywała loty rozpoznawcze i bombowe, w składzie III Grupy Lotniczej, od kwietnia 1919 II Grupy. Walki trwały do lipca 1919, po czym Jasiński dowodząc 5 eskadrą wziął udział w działaniach wojny polsko-bolszewickiej na Froncie Podolskim. Eskadra powróciła w skład III Grupy, a w marcu 1920 Jasiński na krótko zastąpił kpt. Bastyra w dowodzeniu III Grupą, po czym został skierowany na stanowiska sztabowe do Warszawy. Od marca do sierpnia 1920 był pomocnikiem szefa Departamentu III Żeglugi Napowietrznej Ministerstwa Spraw Wojskowych, a następnie pełnił funkcję szefa Lotnictwa Polowego przy Naczelnym Dowództwie. W tym roku awansował na stopień majora.
Po wojnie został szefem sekcji Departamentu III Żeglugi Napowietrznej MSWojsk. Zajął się wówczas rozwojem teoretycznym lotnictwa wojskowego. W 1921 opublikował pierwszą broszurę teoretyczną "Najpilniejsze postulaty polskiego lotnictwa wojskowego". Uważał m.in., że organizacja lotnictwa powinna być niezależna od armii lądowej oraz omawiał zasady operacyjnego użycia lotnictwa. Publikował też artykuły w prasie wojskowej. Wchodził w skład zespołu redakcyjnego, wychodzącego od 1928 „Przeglądu Lotniczego”.
W latach 1922–1923 był słuchaczem Kursu Doszkolenia w Wyższej Szkole Wojennej w Warszawie. 15 października 1923, po ukończeniu kursu i uzyskaniu dyplomu naukowego oficera Sztabu Generalnego, został przydzielony do Wyższej Szkoły Wojennej na stanowisko asystenta. 1 maja 1924 został przeniesiony w stan nieczynny na dziewięć miesięcy bez prawa do poborów. Z dniem 1 lutego 1925 został powołany do służby czynnej i przydzielony do Oddziału IV Sztabu Generalnego na stanowisko wojskowego komisarza lotniczego. W 1925 został przeniesiony do rezerwy. 23 maja 1928, jako oficer rezerwy powołany do służby czynnej, został przeniesiony z dyspozycji szefa Departamentu Lotnictwa MSWojsk. do 6 pułku lotniczego we Lwowie na stanowisko zastępcy dowódcy pułku. W listopadzie tego roku został przeniesiony macierzyście do kadry oficerów lotnictwa z równoczesnym przeniesieniem służbowym do Departamentu Lotnictwa MSWojsk. na stanowisko inspektora wyszkolenia. 11 grudnia 1929 został przemianowany z dniem 1 marca 1929 na oficera zawodowego w stopniu podpułkownika ze starszeństwem z dniem 1 lipca 1923 i 2. lokatą w korpusie oficerów aeronautycznych. Następnie pełnił służbę na stanowisku I zastępcy szefa Departamentu Lotnictwa MSWojsk. i dowódcy 3 Grupy Aeronautycznej w Krakowie.
10 sierpnia 1932 w Nowym Sączu zginął w wypadku samochodowym. Został pochowany na Cmentarzu wojskowym przy ul. Prandoty w Krakowie (kwatera 4 A WOJ-3-7).

</doc>
<doc id="201338" url="https://pl.wikipedia.org/wiki?curid=201338" title="Blood Sugar Sex Magik">
Blood Sugar Sex Magik

Blood Sugar Sex Magik – piąty album studyjny Red Hot Chili Peppers, wydany 24 września 1991 za pośrednictwem Warner Bros. Records (pierwszy album zespołu wydany za pośrednictwem tej wytwórni), którego producentem jest Rick Rubin. Techniki zastosowane na albumie różniły się w sposób znaczący od tych na "Mother’s Milk" (1989). Album łączy nurty heavymetalowe z funkowymi. Teksty piosenek bazują na zagadnieniach związanych z seksem, narkotykami, śmiercią, pożądaniem i emocjami (m.in. entuzjazm).
Album uplasował się na 3. miejscu listy Billboard 200 oraz sprzedał się w nakładzie ponad 13 milionów egzemplarzy na całym świecie. Stał się początkiem wielkiej sławy zespołu oraz zwrócił na siebie uwagę krytyków. Album dostarczył zespołowi kilka hitów (m.in. "Under the Bridge", "Give It Away", "Suck My Kiss" i "Breaking the Girl"). Gitarzysta John Frusciante opuścił zespół w 1992, powrócił do niego w 1998 (jego odejście było spowodowane trudnościami z poradzeniem sobie z dużą popularnością zespołu). "Blood Sugar Sex Magik" uważany jest za wpływowy i inspirujący element, który przyczynił się do tzw. "rockowej eksplozji" na początku lat 90. Steve Huey z serwisu AllMusic napisał, że "Blood Sugar Sex Magik" to "prawdopodobnie najlepszy album, jaki Red Hot Chili Peppers kiedykolwiek nagrali".
Kontekst.
W 1988 dotychczasowy gitarzysta Red Hot Chili Peppers, Hillel Slovak, zmarł z powodu przedawkowania narkotyków. Niedługo później z zespołu odszedł perkusista Jack Irons, przez co Flea i Kiedis rozpoczęli poszukiwania gitarzysty i perkusisty. Jako fan zespołu, Frusciante zainteresował się dołączeniem do zespołu, jednak szybciej miejsce Slovaka zajął DeWayne „Blackbyrd” McKnight. Po kilku miesiącach McKnight został wydalony z powodu kłopotów z komunikacją z resztą członków grupy. W międzyczasie Frusciante był blisko dołączenia do Thelonious Monster, jednak na prośbę Balzary'ego natychmiast dołączył do Red Hot Chili Peppers. Perkusista Chad Smith dołączył do grupy dwa tygodnie przed rozpoczęciem produkcji albumu "Mother's Milk", po przejściu castingu. "Mother's Milk" stał się drugim albumem formacji, który został sklasyfikowany na liście Billboard Top 100 (52. miejsce). Album okazał się umiarkowanym sukcesem, jednak proces nagrywania i produkcji przedłużył Michael Beinhorn, producent albumu. Na jego żądanie Frusciante zmuszony był do grania muzyki cięższej, bazowanej na riffach metalowych. Producent podpowiedział również Kiedisowi, jak napisać teksty piosenek, by album odniósł sukces komercyjny. Działania te, w późniejszej ocenie zespołu, ograniczyły ich kreatywność.
Z chwilą wygaśnięcia kontraktu Red Hot Chili Peppers i EMI, zespół zaczął poszukiwania nowej wytwórni płytowej, która miałaby wydać ich następny album. Formacja doszła do porozumienia z wytwórnią Sony BMG z zastrzeżeniem, że wytwórnia wykupi cały nakład "Mother's Milk". Pomimo obietnicy szybkiego wypełnienia kontraktu, proces wykupowania nakładu potrwał kilka miesięcy. Pomimo podpisania kontraktu z Sony BMG, Mo Ostin, przedstawiciel Warner Bros. Records skontaktował się z Kiedisem, pogratulował podpisania kontraktu oraz przedstawił ofertę konkurencyjnej wytwórni. Kiedis powiedział:
Kiedis przyjął propozycję i zerwał kontrakt z Sony BMG w celu podpisania umowy z Warner Bros. Ostin skontaktował się ze swoim przyjacielem z EMI, który zezwolił na zmianę wytwórni.
Nagrywanie i produkcja.
Po wyborze wytwórni zespół zaczął poszukiwać odpowiedniego producenta albumu. Wybór grupy padł na Ricka Rubina, który zdaniem Kiedisa "był najbardziej inteligentnym i światowym człowiekiem" jakiego zespół kiedykolwiek spotkał. W odróżnieniu od zatrudnianych wcześniej producentów, Rubin był kimś, którego członkowie grupy nie bali się pytać w kwestiach spornych. Producent nierzadko pomagał przy strojeniu instrumentów czy komponowaniu melodii.
Red Hot Chili Peppers postanowił wydać album w niekonwencjonalnej oprawie, co uwydatniłoby ich kreatywny sposób myślenia. Jako miejsce nagrania albumu Rubin zaproponował The Mansion w Los Angeles, dom, którego pierwszym właścicielem był Harry Houdini, na co formacja wyraziła zgodę. Zaangażowano ekipę inżynierów w celu urządzenia studia nagrań oraz sprowadzenia sprzętu potrzebnego do produkcji albumu w domu. Zespół zadecydował, że zamieszka w willi na okres nagrań, jednak Smith, twierdząc, że dom jest nawiedzony, odmówił pozostania w nim. Perkusista codziennie dojeżdżał do willi motocyklem, co jego zdaniem pozwalało mu segregować oraz oczyszczać głowę przed nagrywaniem albumu. Frusciante podzielił opinię i wątpliwości perkusisty i powiedział:
Frusciante, Kiedis i Flea mieli oddzielny pokój w każdym ze skrzydeł budynku. Gdy nie nagrywano materiału wspólnie, Frusciante spędzał czas wolny malując, słuchając muzyki, czytając i samodzielnie nagrywając napisane przez siebie piosenki. Z powodu oddzielenia muzyków od siebie, Kiedis nagrał wszystkie swoje partie wokalne samodzielnie w swoim pokoju (był on wystarczająco duży, by pomieścić sprzęt potrzebny do nagrywania). Red Hot Chili Peppers pracował w domu ponad 30 dni; Kiedis stwierdził, że było to przyjazne i spokojne środowisko, co pozwoliło mu napisać teksty piosenek w krótkim czasie. Szwagrowi basisty zespołu pozwolono nagrać proces produkcji. Po zakończeniu nagrywania albumu, zespół wydał DVD "Funky Monks".
Muzyka.
"Blood Sugar Sex Magik" został napisany sprawniej i w dużo krótszym czasie niż poprzedni album zespołu. Przed zamieszkaniem w willi Rubina, Frusciante i Kiedis współpracowali w swoich domach w celu wypracowania struktury piosenek i riffów gitarowych. Pomysły zostały zaprezentowane basiście i perkusiście zespołu. Zespół wspólnie zadecydował, które spośród zgromadzonych pomysłów będą wykorzystane (wybrano styl gry na gitarze, riffy, a także wokal i brzmienie perkusji).
Temat tekstów piosenek Kiedis skupił wokół faktów i mitów związanych z seksualnością. Takie piosenki jak "Suck My Kiss", "If You Have to Ask", "Sir Psycho Sexy", "Give It Away" i "Blood Sugar Sex Magik" zawierają wiele seksualnych podtekstów ("A state of sexual light / Kissing her virginity / My affinity" czy "Glorious euphoria / Is my must / Erotic shock / Is a function of lust"). Temat "The Greeting Song" zaproponował Rubin, który poprosił Kiedisa o napisanie piosenki wyłącznie o kobietach i samochodach. Pomimo niechęci ze strony wokalisty, napisał tekst, przyznając później, że jest to utwór z płyty, którego najbardziej nie lubi. Kiedis zaczął pisać teksty nt. przemyśleń człowieka będącego pod wpływem heroiny i kokainy i związanego z tym cierpienia. Wokalista twierdził, że najgorszy moment jego życia miał miejsce pod jednym z mostów w Los Angeles. Miesiąc później Rubin natknął się w pokoju Kiedisa na poemat, który później przekształcono w tekst do "Under the Bridge" i polecił Kiedisowi zaprezentowanie go reszcie członków zespołu. Wokalista uczynił to z niechęcią, gdyż, jak uważał, teksty były "zbyt miękkie" i nie pasowały do stylu zespołu. Po zanuceniu pierwowzoru piosenki Frusciante, obaj zaczęli komponować cały utwór w ciągu dwóch dni. Muzycy spędzili kilka godzin na dopasowywaniu akordów i melodii, jeszcze tego samego dnia zarys utworu był gotowy. Frusciante tak dobrał akordy potrzebne do zagrania intro, by zrównoważyć poważny nastrój utworu:
"Blood Sugar Sex Magik" łączy dwa style charakterystyczne dla Red Hot Chili Peppers – funk i punk, piosenki przedstawione na albumie są jednak daleko bardziej melodyjne niż na następnych albumach grupy, zwłaszcza na One Hot Minute. Takie utwory jak "The Righteous and the Wicked", "Suck My Kiss", "Blood Sugar Sex Magik", "Give it Away" i "Funky Monks" nadal zawierają riffy charakterystyczne dla metalu, różnią się jednak od "Mother's Milk" mniejszym przesterem. Flea, który swoją grę na gitarze bazował na slappingu, zrezygnował z niej na rzecz bardziej melodyjnych akordów. Muzyk przyjął również filozofię minimalistyczną:
Kiedis uważał, że album rozwinie muzyczne horyzonty zespołu oraz "odetnie się od wcześniejszych nagrań". Jeden z najbardziej melodyjnych utworów na "Blood Sugar Sex Magik", "Breaking the Girl" opowiada o krótkich i burzliwych związkach wokalisty z kobietami. Kiedis bał się, że poszedł w ślady swojego ojca i staje się kobieciarzem, przez co nie jest w stanie utrzymać długiego związku z kobietą. W połowie teledysku przedstawiony jest most, na którym znajdują się instrumenty perkusyjne wyciągnięte z pobliskiego śmietnika.
Pomimo tego, że sesje improwizacyjne zawsze były ważnym aspektem twórczości Red Hot Chili Peppers, utwory na Blood Sugar Sex Magik mają skomplikowaną, przemyślaną strukturę. Zespół odbył jedną sesję improwizacyjną w czasie nagrywania "Give it Away" – Frusciante, Flea i Smith grali podkład instrumentalny, po czym dołączył się do nich Kiedis.
Filozofia i znaczenie tekstu "Give it Away" pochodzi z rozmową między Kiedisem i Niną Hagen nt. bezinteresowności i jak mało ważna w życiu jest sytuacja materialna. "My Lovely Man" została napisana przez Kiedisa na cześć zmarłego gitarzysty zespołu, Hillela Slovaka. "Sir Psycho Sexy" w zamierzeniu miała przedstawiać wyolbrzymioną, przesadzoną sylwetkę wokalisty, który może zdobyć każdą kobietę. "The Power of Equality" porusza i przeciwstawia kwestie rasizmu, uprzedzenia do ludzi i seksizmu. Kiedis napisał "I Could Have Lied" w celu upamiętnienia jego krótkiego romansu z Sinéad O’Connor.
Promocja i wydanie.
"Blood Sugar Sex Magik" został wydany 24 września 1991. Po dwóch miesiącach album uzyskał status złotej płyty (26 listopada 1991), zaś 1 kwietnia 1992 osiągnął status platynowej płyty. Na chwilę obecną (kwiecień 2009) płyta siedmiokrotnie zdobyła status platynowej w Stanach Zjednoczonych. W Polsce album uzyskał certyfikat złotej płyty. Nagranie uplasowało się na 3. miejscu listy Billboard Top 200. Początkowo stacje radiowe nie chciały nadawać utworu "Give it Away" mówiąc grupie, "żeby wróciła do nich, gdy w piosence znajdzie się jakaś melodia". KROQ-FM zaczęła nadawać utwór kilka razy dziennie i, jak powiedział Kiedis, "był to początek wchodzenia "Give it Away" do ludzkiej świadomości". Singel uplasował się na 9. miejscu listy UK Singles Chart oraz na 73. listy Billboard Hot 100. "Blood Sugar Sex Magik" sprzedał się w nakładzie 12 milionów kopii na całym świecie.
Z powodu ostatecznego sukcesu "Give it Away", grupa nie spodziewała się podobnego zjawiska po singlu "Under the Bridge". Warner Bros. wysłał swoich przedstawicieli na koncert Red Hot Chili Peppers w celu wybadania, jaki utwór będzie kolejnym singlem z albumu. Gdy Frusciante zaczął grać początkowe akordy, Kiedis zapomniał momentu wejścia – zamiast tego publiczność zaczęła śpiewać. Kiedis powiedział, że czuł się "zażenowany tym, że popsułem utwór w obecności przedstawicieli Warner Bros. Zacząłem ich przepraszać, jednak oni powiedzieli: o czy ty mówisz ? Jeśli każdy dzieciak na widowni śpiewa ten utwór, to musi to być nasz następny singel". "Under the Bridge" został wybrany drugim singlem. W kwietniu 1992 singel osiągnął 2. miejsce na liście Billboard Hot 100.
W celu wypromowania albumu w Europie, Frusciante i Kiedis udali się w podróż do Holandii. Podróż pokazała trudności Frusciante w życiu poza willą, w której nagrywano album (gdzie pozostawał w odosobnieniu przez 30 dni). Kiedis skomentował sytuację: "był tak kreatywny w trakcie nagrywania albumu, że uważam, że nie wie jak normalnie żyć z tą eksplodującą kreatywnością". W trakcie podróży Frusciante zaczął zażywać heroinę, która zachwiała jego stabilność psychiczną. Promocyjna podróż zakończyła się w Londynie, skąd Frusciante postanowił wrócić do Kalifornii.
Przyjęcie przez krytyków oraz publiczność.
"Blood Sugar Sex Magik" został pozytywnie przyjęty przez krytykę – zespół był chwalony za zaprzestanie bombardowania słuchacza heavymetalowymi riffami, jak to miało miejsce na Mother's Milk. Tom Moon z magazynu "Rolling Stone" zauważył zmianę stylu produkcji Ricka Rubina, który "dał zespołowi dynamikę". Moon docenił album, który według niego "przejawia zainteresowanie studyjnymi realiami i niuansami ważnymi w procesie produkcji". Steve Huey z serwisu AllMusic stwierdził, że "jest to najlepszy album Red Hot Chili Peppers... muzyka Frusciante nie jest już taka nieznośnie głośna, gitarzysta daje więcej miejsca czystym dźwiękom i studyjnym poprawkom; cała gra formacji jest bardziej ambitna i pewna". Huey napisał, że album "dryfuje między różnymi stylami... dotyka niemal wszystkich aspektów muzycznych i psychicznych członków grupy". Magazyn "Guitar Player" zauważył dużą zmianę w stylu gry Frusciante: "czerpiąc inspiracje z takich stylów jak acid-rock, soul-funk i art-rock i łącząc je z surowym dźwiękiem, Frusciante znalazł złoty środek – jego styl nie został jeszcze nigdzie powtórzony". Devon Powters z serwisu PopMatters napisał: "poprzez swoje niesamowite funkowe, diaboliczne niekiedy brzmienie "Blood Sugar Sex Magik" przywrócił mi dumę z muzyki, mojej kultury, rasy, klasy społecznej i mnie samego". Philip Booth, dziennikarz gazety The Tampa Tribune, nazwał album "ambitną próbą będącą kulminacją talentu Red Hot Chili Peppers oraz pokazaniem ich muzycznych możliwości. Pokazał ich cały potencjał, który drzemał w grupie od początku istnienia, od 1983, kiedy to Flea i Kiedis założyli Red Hot Chili Peppers". Robert Christgau dał albumowi dwie gwiazdki w swojej skali. "Blood Sugar Sex Magik" uznawany jest za przełomowy album w historii rocka, stanowiący fundament dla rocka alternatywnego lat 90. XX wieku.
"Under the Bridge", który okazał się przełomowym singlem dla zespołu, według wielu krytyków jest podsumowaniem całego albumu. "Allmusic" nazwał utwór "przejmującym przeżyciem dla słuchacza... piosenka wydaje się być oczywista, gdy słyszymy proste akordy akompaniujące wstępnym wersom tekstu... i to poczucie kruchości i delikatności potęgowane przez falsetowe chórki Frusciante pod koniec utworu". AllMusic stwierdził, że singel "stał się nieodłączną częścią sceny alternatywnej lat 90. i stanowi jeden z najczystszych diamentów połyskujących pośród funkowego całokształtu twórczości Red Hot Chili Peppers". "Entertainment Weekly" skrytykował powagę albumu oraz "Under the Bridge" za "wymyślne, śmieszne, ugładzone dźwięki". Singel osiągnął ostatecznie 2. miejsce listy Billboard Hot 100 w kwietniu 1992. "Give It Away" był również chwalony jako "mikstura i połączenie pozytywnych wibracji, hołd złożony muzycznym herosom i pochwalający prostą miłość". Frusciante został doceniony za "dodanie do piosenki dwóch genialnych załamań i zmian tempa, co stanowiło znakomity, mrożący krew w żyłach kontrast z aktywnością wokalną Kiedisa przeradzającą się nieraz w powolną, ospałą partię solową". Niektóre utwory, np. "Sir Psycho Sexy", zostały skrytykowane jako zbyt wyraziste, a także zbyt łatwe do odbioru. Devon Powters z serwisu Pop Matters napisał, że "osiem minut "Sir Psycho Sexy" przerodzą młodych fanów RHCP w szalone masy wariatów z burzą hormonalną. Przepełnione seksem wersy można znaleźć również w "Apache Rose Peacock"; "Blood Sugar Sex Magik" brzmi jak uprawianie seksu; nawet najczystsza dziewica po przesłuchaniu "Blood Sugar Sex Magik" wychodzi z dużym doświadczeniem w tej dziedzinie. Nawet totalni seksualni laicy wyniosą coś z przesłuchania tego albumu". Dla porównania singel "Suck My Kiss", według Amy Hanson z AllMusic, "totalnie nie pasuje do uporządkowanego rocka alternatywnego, jaki zaczął się wykluwać na początku lat 90.". Poprzez piosenkę zespół "zbliżył się do zespołów balansujących na pograniczu kilku gatunków muzycznych, które były w stanie uczynić przełomowy krok w muzyce, która była gwałtownie wypierana przez inny styl w muzyce. RHCP wybili się z dominacji muzyki grunge".
Wiele lat po wydaniu albumu "Blood Sugar Sex Magik" zostały umieszczony na wielu listach skupiających najlepsze albumy, szczególnie na tych odnoszących się do lat 90. Magazyn "Spin" umieścił album na 58. miejscu listy "90 najlepszych albumów lat 90.", ponadto album znalazł się na 11. miejscu podobnej listy ułożonej przez magazyn "Pause &amp; Play". Nagranie znalazło się na liście "najistotniejsze albumy gitarowe" magazynu "Guitarist Magazine"; zostało również zawarte w publikacji "1001 albumów, które musisz usłyszeć przed śmiercią". "Blood Sugar Sex Magik" został umieszczony na 310. miejscu listy 500 albumów wszech czasów magazynu Rolling Stone.
Trasa koncertowa i odejście Frusciante.
Przed rozpoczęciem trasy koncertowej promującej album, Kiedis obejrzał teledysk do utworu "Rhinoceros" autorstwa The Smashing Pumpkins na MTV. Skontaktował się z menadżerem zespołu i polecił mu zaproszenie The Smashing Pumpkins na wspólną trasę koncertową. Kilka dni później The Smashing Pumpkins zaakceptowali zaproszenie. W międzyczasie z Red Hot Chili Peppers skontaktował się Jack Irons i poprosił o zgodę na udział w trasie Pearl Jam. Pierwszy koncert po wydaniu "Blood Sugar Sex Magik" miał miejsce w Oscar Meyer Theater w Madison, Wisconsin. Występ zebrał pozytywne opinie od gazety "Milwaukee Journal":
Utwory z "Blood Sugar Sex Magik" zaczęły być coraz częściej nadawane przez stacje radiowe, zaś album jako całość osiągnął szczyt sprzedaży w środku trasy koncertowej po Stanach Zjednoczonych. Frusciante, który chciał, by zespół nadal był zespołem na niewielką skalę, popadł w depresję z powodu sukcesu albumu i wzrostu popularności zespołu. Kiedis powiedział:
Frusciante zaczął odsuwać się od grupy. Żywił urazę do pozostałych członków zespołu. Uważał nową popularność zespołu za haniebną i godną pożałowania.
Z czasem napięcie pomiędzy Kiedisem a Frusciante zaczęło narastać. Kiedis tak wspominał jedną z kłótni z gitarzystą po koncercie w Nowym Orleanie:
Organizatorzy stwierdzili, że w związku z nieustannie wzrastającą popularnością zespołu i coraz większą ilością koncertów granych dla dużej publiczności, Pearl Jam musi być zastąpiony przez zespół z większym dorobkiem. Kiedis skontaktował się z perkusistą Nirvany, Dave'em Grohlem i zapytał o możliwość dołączenia zespołu do trasy koncertowej – Grohl przyjął propozycję. Wokalista The Smashing Pumpkins, Billy Corgan, odrzucił propozycję grania z Nirvaną (Corgan był przez długi czas związany z późniejszą żoną Kurta Cobaina, Courtney Love). W związku z zaistniała sytuacją The Smashing Pumpkins zostali wyłączeni z programu trasy i zastąpieni przez Pearl Jam. Pierwszy koncert z Nirvaną miał miejsce w L.A Sports Arena. Kiedis uznał występ za "surową, nieprzepartą energię; ich muzykalność, wybór piosenek, byli jak piła łańcuchowa przecinająca się przez noc". Gdy Red Hot Chili Peppers zakończyli trasę z Nirvaną, wyruszyli w podróż do Europy, w którą Frusciante zabrał swoją przyjaciółkę, Toni Oswald. Kiedis powiedział: "John złamał naszą niepisaną zasadę niezabierania żadnych żon czy przyjaciółek w trasę". Po zakończeniu europejskiego etapu trasy, zespół wrócił do Nowego Jorku, gdzie wystąpił w jednym z odcinków programu "Saturday Night Live". Drugim utworem granym przez grupę był "Under the Bridge"; Kiedis twierdził potem, że Frusciante sabotażował występ:
Grupa zawiesiła działalność na dwa tygodnie pomiędzy europejskim i japońskim etapem trasy, który rozpoczął się w maju 1992. Kilka minut przed wejściem na scenę przed koncertem w Tokio, Frusciante odmówił wejścia na scenę, twierdząc, że opuszcza zespół. Po półgodzinnej rozmowie gitarzysta zgodził się zagrać koncert, zastrzegł jednak, że będzie on jego ostatnim. Kiedis skomentował sytuację: "To był nasz najgorszy koncert w historii, najbardziej bolesny. Każdy akord, słowo, ból. Graliśmy koncert wiedząc, że dłużej nie jesteśmy już zespołem. Patrzyłem na Johna i widziałem jego minę pełną pogardy. Tej nocy John opuścił świat Red Hot Chili Peppers". Tymczasowo na miejsce Frusciante do zespołu dołączył Arik Marshall, który odszedł z grupy po zagraniu na festiwalu Lollapalooza i dokończeniu europejskiego etapu trasy.
Oprawa graficzna.
Wszystkie fotografie, ilustracje na potrzeby "Blood Sugar Sex Magik" wykonał filmowiec Gus Van Sant. Okładka albumu przedstawia członków zespołu rozstawionych ze wszystkich stron i patrzących na różę. Teksty piosenek wydrukowane są białą czcionką na czarnym tle (teksty napisane są własnoręcznie przez Kiedisa). Poligrafia dołączona do albumu zawiera kompilację zdjęć tatuaży członków zespołu (m.in. pierwotni mieszkańcy Ameryki, zwierzęta oraz potwory, a także cytaty i symbole). W poligrafii znajdują się również zdjęcia członków zespołu oddzielnie, a także dwie fotografie przedstawiające grupę w całości.
Single promujące "Blood Sugar Sex Magik" w niewielkim stopniu powielają oprawę artystyczną albumu. Okładka singla "Give It Away" przedstawia chińskie niemowlę otoczone rybami, warzywami, owocami i sushi. Okładka "Under the Bridge" przedstawia most w Los Angeles. Z kolei okładka "Suck My Kiss" zawiera czarno-białe zdjęcie zespołu, na którym Flea trzyma pokaźnych rozmiarów rybę. Okładkę "Breaking the Girl" stanowi obraz człowieka pokrytego magmą.
Lista utworów.
Wszystkie utwory autorstwa Red Hot Chili Peppers.

</doc>
<doc id="201339" url="https://pl.wikipedia.org/wiki?curid=201339" title="Hermann Muthesius">
Hermann Muthesius

Hermann Muthesius (właśc. Adam Gottlieb Hermann Muthesius) (ur. 20 kwietnia 1861 w Großneuhausen w Turyngii, zm. 26 października 1927 w Berlinie) – niemiecki architekt wczesnego modernizmu i teoretyk architektury. Muthesius krytykował styl secesyjny i był współzałożycielem Werkbundu.
Życiorys.
Muthesius studiował w Berlinie w latach 1882–1883 historię sztuki i filozofię, a potem do 1887 architekturę, m.in. u Hermanna Endego. Następnie współpracował z Paulem Wallotem przy wznoszeniu gmachu Reichstagu.
Na przełomie XIX i XX w. przebywał jako przedstawiciel biura architektonicznego Ende &amp; Böckmann w Tokio, a po krótkim pobycie pruskim Ministerstwie Robot Publicznych wyjechał celach studialnych do ambasady Niemiec w Londynie. W 1896 ożenił się ze śpiewaczką operową Anną Trippenbach, która porzuciwszy karierę muzyczną, zajęła się architekturą wnętrz. Muthesiusowie zamieszkali w Hammersmith nad Tamizą.
W tym czasie Muthesius rozpoczął też działalność jako publicysta, łącznie napisał około 500 książek i artykułów. Po powrocie w 1904, aż do przejścia na emeryturę, Muthesius pracował w pruskim Ministerstwie Handlu, odpowiedzialny za reformę szkół rzemiosła i szkół zawodowych. Jednocześnie rozpoczął działalność architektoniczną. Zapoznawszy się z postępowymi ruchami w Wielkiej Brytanii, stał się jednym z najważniejszych działaczy niemieckiej nowoczesnej architektury przed I wojną światową. Zbudował około 100 domów jednorodzinnych, zwykle opartych na angielskich wzorcach. W latach 1904–1905 opublikował trzytomowe dzieło "Das englische Haus" (pol. Dom angielski).
W 1907 podczas wykładu Muthesius opowiedział się za odrzuceniem ograniczeń stylowych i przesadnego zdobnictwa drugiej połowy XIX wieku. Wzburzeni kupcy i fabrykanci domagali się zwolnienia Muthesiusa. W wyniku zaistniałego skandalu i zintensyfikowanych dyskusji, postępowi artyści założyli jako wyraz solidarności z ideami Muthesiusa, Deutscher Werkbund. W Werkbundzie Muthesius stał się z czasem jednym z bardziej konserwatywnych członków, deklarując się przeciwko typizacji budownictwa. Po I wojnie światowej stał się wrogiem nowej architektury (niem. "Neues Bauen"), również w środowisku Bauhausu stał się "persona non grata".
W 1927 r. zginął w wypadku tramwajowym.

</doc>
<doc id="201341" url="https://pl.wikipedia.org/wiki?curid=201341" title="Thomas Pynchon">
Thomas Pynchon

Thomas Ruggles Pynchon Jr. (ur. 8 maja 1937 w Glen Cove w stanie Nowy Jork) – amerykański powieściopisarz i nowelista, którego dzieła łączą czarny humor i fantastykę, przedstawiając alienację człowieka w chaosie współczesnego społeczeństwa. Jeden z czołowych twórców postmodernizmu.
Życiorys.
Pod koniec lat 50. XX wieku uczęszczał w Nowym Jorku na kurs pisania powieści razem z Richardem Fariñą i Mikiem Curtisem. W 1959 r. Pynchon zamieszkał wspólnie z nimi w wynajętym mieszkaniu. Fariña i Pynchon rywalizowali ze sobą na polu literackim. Z tej rywalizacji wynikła powieść Pynchona "V." i powieść Fariñy "Been Down So Long It Looks Like Up to Me" (1966). Z rywalizacji Fariñy z Dylanem powstał tekst "Tarantula – Poems" Dylana. Pynchon był drużbą na ślubie Richarda z piosenkarką folkową Carolyn Hester. Ich przyjaźń trwała do śmierci Fariñy w wypadku motocyklowym (1966). Pynchon swoją powieść "Tęcza grawitacji" dedykował Richardowi.
Tworzy głównie powieści. Pisuje również opowiadania, eseje oraz recenzje książek (głównie dla „New York Timesa”). W czasie studiów na Uniwersytecie Cornella był przez pewien czas uczniem Vladimira Nabokova. Sam Nabokov zapytany o Pynchona odparł, iż sobie go nie przypomina. Dopiero żona pisarza (i wykładowcy), Vera Nabokov, przypomniała sobie osobliwie napisane prace przyszłego autora "V." – składające się w połowie z liter drukowanych a w połowie z pisanych. Po opuszczeniu Uniwersytetu Cornella zatrudnił się w firmie Boeing, gdzie zajmował się aspektami technicznymi rakiet Bomarc. Doświadczenia nabyte w Boeingu posłużyły pisarzowi zapewne za inspirację do stworzenia fikcyjnych korporacji jak "Yoyodyne" w powieści "V." Wiedza o rakietach okazała się niewątpliwie kluczowa dla napisania "Tęczy grawitacji".
Erudycyjne i skomplikowane dzieła Pynchona cieszą się uznaniem krytyków, mają też sporą lojalną grupę „nieprofesjonalnych” czytelników. Szeroka wiedza Pynchona zarówno z pola nauk humanistycznych, jak i ścisłych znajduje swoje odbicie w jego książkach, nowatorskich w formie i arcyobszernych w treści. Efektem tego jest rozziew opinii wokół dzieł pisarza – obok głosów widzących w Pynchonie geniusza pojawiają się te, które uznają jego twórczość za bełkot.
Krytyk literacki Harold Bloom zaliczył Pynchona (obok Dona DeLillo, Philipa Rotha oraz Cormaca McCarthy’ego) do czwórki wielkich amerykańskich powieściopisarzy naszych czasów.
Thomas Pynchon stał się swoistą ikoną amerykańskiego światka pisarskiego z powodu niezłomnej i niezwykłej skłonności do ukrywania swojej osoby przed mediami. O spotkaniach z Pynchonem na ulicy powstają historie porównywalne do doniesień o spotkaniach z Yeti. Ostatnie publicznie dostępne zdjęcia Pynchona pochodzą z jego czasów studenckich. Efektem tej tajemniczości jest nieustanna gotowość mediów do wytropienia Pynchona. Przypuszczano, że J.D. Salinger i Pynchon to jedna i ta sama osoba, zupełnie niesłusznie.
W ostatnich latach pisarz zdecydował się ujawnić brzmienie swego głosu, podkładając go w jednym z odcinków serialu animowanego "The Simpsons" ("The Diatribe of a Mad Housewife"), w którym występuje w roli samego siebie. W roku 2001 powstał o Pynchonie film dokumentalny pt. "A Journey Into the Mind of P." – tytuł ten jest grą słów nawiązującą do jednego z esejów Pynchona.
21 listopada 2006 ukazała się kolejna powieść Pynchona, "Against the Day", której akcja rozgrywa się w różnych miejscach w Stanach Zjednoczonych, Meksyku, Europie i Azji Środkowej w okresie od 1893 (Targi Światowe w Chicago) do lat tuż po I wojnie światowej. Wieści o niej zaczęły się pojawiać już ponad dwa lata wcześniej (podobnie jak i spekulacje dotyczące fabuły).
W sierpniu 2009 ukazała się powieść "Wada ukryta", utrzymana w poetyce "noir", a w 2013 powieść "W sieci".
Twórczość.
Eseje i inne teksty.
Obszerna kolekcja esejów i innych tekstów na stronach themodernword.com (w jęz. angielskim)

</doc>
<doc id="201342" url="https://pl.wikipedia.org/wiki?curid=201342" title="Gwiazda supernowa">
Gwiazda supernowa



</doc>
<doc id="201343" url="https://pl.wikipedia.org/wiki?curid=201343" title="Roland Ducke">
Roland Ducke

Roland Ducke (ur. 19 listopada 1934 w Benešovie nad Ploučnicí, zm. 26 czerwca 2005 w Jenie) – niemiecki piłkarz.
Ducke urodził się w Kraju Sudetów, po zakończeniu II wojny światowej emigrował jednak, wraz z rodziną do niemieckiego Schönebeck (Elbe). Przygodę z futbolem rozpoczynał w SC Motor Jena, znanym później jako Carl Zeiss Jena. To właśnie w tym klubie spędził całą swoją piłkarską karierę. W barwach klubu z Jeny rozegrał on 377 spotkań, strzelając przy tym 70 bramek. Z drużyną zdobył trzy tytuły mistrza NRD, a także Puchar FDGB.
W drużynie narodowej rozegrał, w latach 1958-1967 37 spotkań, zdobywając przy tym 5 goli. Pomimo zdobycia w 1970 tytułu najlepszego piłkarza NRD, do reprezentacji nie powrócił. Nie grał w niej również, w przeciwieństwie do młodszego brata, Petera, na Mistrzostwach Świata 1974.
Zmarł na raka prostaty, w wieku 70 lat.

</doc>
<doc id="201344" url="https://pl.wikipedia.org/wiki?curid=201344" title="Californication (album)">
Californication (album)

Californication – siódmy album studyjny Red Hot Chili Peppers wydany 8 czerwca 1999 za pośrednictwem Warner Bros. Records, którego producentem jest Rick Rubin. W nagraniu albumu wziął udział – po ośmioletniej przerwie związanej z problemami narkotykowymi – John Frusciante (wcześniej nagrał z zespołem dwie płyty: "Mother's Milk" i "Blood Sugar Sex Magik"), który zastąpił Dave’a Navarro. Powrót Frusciante spowodował zmianę brzmienia grupy. Album był odejściem od stylu, jaki narzucił zespołowi Navarro. Temat albumu opierał się na seksualnych podtekstach i przesłankach (związanych z członkami zespołu) i poruszał kwestie pożądania, śmierci, samobójstwa i narkotyków.
Z albumu pochodzi kilka singli, m.in.: "Around the World", "Otherside", "Californication" i zwycięzca Nagrody Grammy w kategorii "Najlepszy Utwór Rockowy" w 2000, "Scar Tissue". Album uplasował się na 3. miejscu listy Billboard Top 200. "Californication" jest dotychczas największym sukcesem komercyjnym formacji – do lutego 2009 sprzedano na całym świecie ponad 15 milionów kopii albumu. Album stymulował zmianę stylu zespołu – Greg Tate napisał: "podczas gdy wszystkie dotychczasowe albumy Red Hot Chili Peppers były wysoce uduchowione, to ten album jest uduchowiony i w nadzwyczajny sposób przemawiający do wyobraźni słuchacza".
Kontekst.
Gitarzysta John Frusciante opuścił zespół w połowie 1992, w trakcie trasy koncertowej promującej album "Blood Sugar Sex Magik". Przez ponad rok zespół szukał gitarzysty – w 1993 roku do grupy dołączył Dave Navarro, były gitarzysta zespołu Jane’s Addiction po tym, jak z zespołu został wydalony Arik Marshall (tuż po dokończeniu trasy koncertowej). Navarro zaadaptował do muzyki zespołu wiele nurtów zaczerpniętych z takich stylów jak heavy metal czy rock psychodeliczny, z czym zespół nigdy nie eksperymentował. "One Hot Minute " okazał się komercyjnym sukcesem, sprzedając się w nakładzie pięciu milionów egzemplarzy (chociaż jest to niemal połowa wielkości sprzedaży "Blood Sugar Sex Magik"). Album został jednak skrytykowany przez ekspertów jako słaby i nagrany bezmyślnie, bez koncentracji i wyczucia. Krótko po wydaniu albumu Navarro odszedł z zespołu za powód podając różnice co do kierunku rozwoju zespołu.
W trakcie nieobecności w Red Hot Chili Peppers, Frusciante uzależnił się od heroiny oraz niemal umarł z powodu głodu i skażenia krwi. Muzyk udał się na kurację odwykową w styczniu 1998. W kwietniu 1998 Flea odwiedził miejsce zamieszkania Frusciante i zaprosił go do zespołu, na co gitarzysta wyraził zgodę. W ciągu tygodnia zespół w składzie sprzed wydania "Blood Sugar Sex Magik" zaczął przygotowywania do nagrania nowej płyty.
Pisanie i nagrywanie.
Większość piosenek z albumu została nagrana w mieszkaniach członków zespołu latem 1998. Kiedis i Frusciante spędzili niejednokrotnie kilka dni w celu przedyskutowania kwestii kompozycji utworu, riffów gitarowych i treści tekstów. Gra gitary basowej i perkusji została uzgodniona i nagrana podczas indywidualnych spotkań i nagrań Balzary’ego i Smitha.
Teksty umieszczone na albumie napisał Anthony Kiedis – były one bazowane na jego osobistych przeżyciach i pomysłach. Utwór "Porcelain" został napisany po spotkaniu Kiedisa z pewną młodą matką w YMCA, która próbowała pokonać swój nałóg alkoholowy w czasie opieki nad niemowlęciem. Wokalista zespołu bazował piosenkę na sarkazmie, na podstawie którego napisał większość swoich dotychczasowych piosenek. Jedną z jego inspiracji został Dave Navarro, którego Kiedis uważał za "Króla sarkazmu". Frusciante ułożył swoją grę na gitarze w utworze "Scar Tissue" tak, by wykorzystać nuty, które gra na dalszym planie, a jednocześnie stworzyć "fajny rytm". Muzyk wykorzystał technikę nabytą w czasie nagrywania pierwszego solowego albumu, "Niandra Lades and Usually Just a T-Shirt" (1994). Frusciante stwierdził, że "Scar Tissue" jest "przykładem łatwej do wyuczenia techniki, brzmi jednak dokładnie tak, jak ja. Jest to styl, który mi odpowiada". W celu wykonania dwóch partii solowych na potrzeby tego utworu, muzyk użył dwóch gitar typu slide.
"Get On Top", klasyczny przykład użycia wah-wah, została nagrana po sesji nagraniowej, krótko po tym, jak Frusciante zapoznał się z muzyką zespołu Public Enemy. Muzyk w jednym z wywiadów powiedział:
Partia solowa, która pojawia się nieszablonowo w środku utworu, została uwidoczniona w sposób wyraźny (według Frusciante, który zagrał skrzeczące, głośne solo). Gitarzysta zaczął zmieniać swój pogląd na temat partii solowej do tego utworu po wysłuchaniu gry gitarowej Steve’a Howe z zespołu Yes do piosenki "Siberian Khatru".
Frusciante powiedział:
"Savior", piosenka napisana jako ostatnia, zawiera wiele przyspieszeń i przejść z jednego rytmu w drugi oraz wiele efektów granych na Electro-Harmonix Micro Synth z 16-sekundowym opóźnieniem. Frusciante utrzymuje, że:
Utwór "Around the World", będący powrotem do stylu z wcześniejszego etapu działalności zespołu (nurty funkowe) został skonstruowany przez Frusciante w jego własnym domu. Rytm i brzmienie są skomplikowane – zmusiło to gitarzystę do wykonywania piosenki z resztą zespołu po to, by "zespół lepiej ją zrozumiał". Gra basowa została ułożona w "mniej więcej 15 minut", jak powiedział Frusciante.
Tytułowy utwór z albumu był zdaniem członków zespołu najtrudniejszy do ukończenia. Frusciante starał się ułożyć odpowiedni styl grania na gitarze dla tej piosenki tak, by podkreślała znaczenie tekstu i jednocześnie nie byłą trudna do zagrania. Prace nad utworem wolno posuwały się naprzód i zespół rozważał zaprzestanie konstruowania piosenki. Frusciante ukończył komponowanie piosenki dwa dni przed rozpoczęciem nagrań, inspirację zaczerpnął z piosenki The Cure pt. "Carnage Visors". Tekst "Californication" mówi o stylu życia mieszkańców Kalifornii i obala mity na ten temat, które są szczególnie popularne w Hollywood. Utwór odwołuje się do twórczości kilku muzyków rockowych (np. Kurt Cobain) i stara się zakryć ewokatywną naturę mieszkańców Kalifornii.
Album zmienił styl zespołu, zwłaszcza w porównaniu z "One Hot Minute", który zawierał elementy hard rocka i rocka psychodelicznego. Chociaż Californication w dalszym ciągu zawiera charakterystyczne dla zespołu nurty funkowe (widoczne na utworach "Purple Stain", "Get On Top", "I Like Dirt", "Around the World" i "Right on Time"), to skupia się na melodyjnych riffach gitarowych ("Scar Tissue" i "Otherside") i poukładanej strukturze utworów.
Wydanie i promocja.
Pomimo tego, że Rick Rubin wyprodukował dwa poprzednie albumy zespołu, Red Hot Chili Peppers szukali innych producentów do wydania "Californication". Projektem zainteresował się David Bowie i zapytał zespół o pozwolenie na produkcję albumu, zespół jednak postanowił w dalszym ciągu współpracować z Rubinem. Rubin w przeszłości dawał dużą dozę swobody zespołowi, jeśli chodzi o dobór i formę materiału przeznaczonego na album (zespół twierdził, że to z tego powodu ich albumy są wyjątkowe i taki stan rzeczy może trwać tylko wtedy, gdy Rubin ponownie zajmie się produkcją ich nowego albumu). Album nagrano w Cello Studios w Los Angeles. Po zakończeniu procesu nagrywania, zespół zagrał dla Rubina i jego współpracowników "Scar Tissue", "Otherside", i "Californication" – zdecydowano, że "Scar Tissue" będzie pierwszym singlem promującym album. W celu wypromowania albumu i swojego nowego składu, zespół zagrał kilka niewielkich koncertów w USA. Na czas trwania tej niewielkiej trasy koncertowej zespół zorganizował konkurs dla fanów polegający na napisaniu wypracowania na temat: "Co można zrobić, by szkoły stały miejscem bezpieczniejszym, radośniejszym, lepszym tak, by uczniowie nie chodzili do szkoły wystraszeni." Każdy kto napisał esej, dostawał darmowy bilet na koncert.
"Californication" został wydany 8 czerwca 1999, debiutując na 5. miejscu na liście Billboard 200. W Europie album uplasował się na 5. miejscu na liście UK Top 40, na 1. miejscu w Finlandii, Austrii, Nowej Zelandii i Szwecji oraz na drugim miejscu we Francji. Album osiągnął status złotej płyty nieco ponad miesiąc po wydaniu (22 lipca 1999) – ostatecznie album osiągnął pięciokrotnie status multiplatynowej, sprzedając się w nakładzie ponad 15 milionów na całym świecie. W Polsce nagrania uzyskały status platynowej płyty. W marcu 2006 wszystkie albumy Red Hot Chili Reppers zostały udostępnione w sklepie internetowym iTunes Store. Albumy dostępne w tym serwisie zawierają niewydane na wersji tradycyjnej utwory ("Fat Dance", "Over Funk" i "Quixoticelixer").
Przyjęcie przez krytykę.
"Californication" zebrał pozytywne oceny od krytyków muzycznych w odróżnieniu od poprzedniego albumu zespołu, "One Hot Minute" i odniósł większy sukces na arenie międzynarodowej. Rolling Stone zwrócił uwagę na zmianę w śpiewie Kiedisa:
Piosenki "Otherside" i "Porcelain" były uznawane za naśladownictwo stylu zespołu The Smashing Pumpkins, podczas gdy album w całości był "wyjątkowy i niezapomniany". Greg Tate napisał:
Część krytyków uzasadniała sukces albumu powrotem Frusciante do zespołu. Greg Prato z serwisu Allmusic napisał:
Magazyn "Entertainment Weekly" łączy postać Frusciante ze zmianą stylu grania zespołu na "bardziej zrelaksowany, mniej szablonowy, co uczyniło "Californication" najbardziej introspekcyjnym albumem zespołu".
Mark Woodlief z magazynu "Ray Gun" napisał:
Pomimo tego, że większość krytyków muzycznych doceniła album za innowacyjność, magazyn "NME" skrytykował zespół za zbyt rzadkie ukazywanie swojego charakterystycznego funkowego brzmienia, pytając:
"Pitchfork", pomimo tego, że uznał album za bardziej wartościowy od "One Hot Minute", uznał "Californication" za pozbawiony funkowego brzmienia, obecnego na "Blood Sugar Sex Magik". Teksty piosenek uznano za zbyt często i jednoznacznie nawiązujące do spraw seksualnych, Frusciante zaś uznano za "obecnie najlepszego gitarzystę w USA na czasie". Album został skrytykowany za, jak to określił Tim Anderson z dziennika The Guardian, "nadmierną kompresję i zniekształcenie" w procesie cyfrowego zapisywania utworów. "Stylus Magazine" określił album ofiarą loudness war i stwierdził, że:
Stworzony został bootleg albumu, z ulepszonym dźwiękiem.
Na przestrzeni lat Californication utrzymywał swoją popularność. "Scar Tissue" została laureatem Nagrody Grammy w kategorii "Najlepsza piosenka rockowa" w 2000. Album został sklasyfikowany na 399. miejscu listy 500 albumów wszech czasów magazynu Rolling Stone. W 2006 Red Hot Chili Peppers zagrał niewielki koncert na potrzeby firmy AOL – na liście utworów znalazły się "Scar Tissue" i "Californication". Album dostarczył zespołowi kilka hitów – spośród szesnastu piosenek wybranych na album "Greatest Hits".
Trasa koncertowa.
Krótko po wydaniu albumu zespół udał się na ogólnoświatową trasę koncertową (rozpoczynając od Stanów Zjednoczonych). Red Hot Chili Peppers został poproszony o zamknięcie festiwalu Woodstock 1999, który zasłynął z przemocy i incydentów, jakimi skutkował. Kilka minut przed wejściem na scenę zespół został poinformowanym o bójkach i kradzieżach na widowni. W trakcie wykonywania przez zespół utworu "Fire" (coveru utworu Jimiego Hendriksa o tym samym tytule, odegranego na prośbę siostry gitarzysty) kilka kobiet unoszonych przez tłum zostało zgwałconych, zaś bariera oddzielająca widownię od sceny została zniszczona. Kiedis powiedział w jednym z wywiadów:
Grupa zagrała darmowy koncert na Placu Czerwonym w Moskwie 14 sierpnia 1999. Liczebność widowni oszacowano na ponad 200.000. Kiedis skomentował koncert:
Po zakończeniu europejskiego etapu trasy, zespół zagrał koncert w Nowym Jorku (restauracja Windows on the World w wieży północnej World Trade Center) dla zwycięzców plebiscytu zorganizowanego przez radio KROQ-FM. Po zakończeniu japońskiego etapu trasy, formacja zagrała koncert na festiwalu Big Day Out w Australii. W trakcie trasy Flea poprosił kolegów z zespołu o zrezygnowanie z kilku koncertów oraz uczynienie ich mniej spektakularnymi i forsownymi (przez co zespół był gorzej opłacany). Koncerty te zespół zagrał w końcowym etapie trasy. Ostatni koncert przed wydaniem "By the Way" zespół zagrał podczas trzeciej edycji festiwalu Rock in Rio.
Spis utworów.
Wszystkie piosenki autorstwa Red Hot Chili Peppers.

</doc>
<doc id="201345" url="https://pl.wikipedia.org/wiki?curid=201345" title="Indykowate">
Indykowate

Indyki, indykowate (Meleagrididae) – wyróżniana dawniej rodzina ptaków z rzędu grzebiących; w niektórych ujęciach systematycznych traktowana jako podrodzina (Meleagridinae) w rodzinie kurowatych (Phasianidae). Obecnie indyki zaliczane są do podrodziny bażantów w rodzinie kurowatych. Indyki to gatunki grzebiące, zamieszkujące środkową i południową część Ameryki Północnej. Udomowiona forma indyka ("M. gallopavo gallopavo var. domesticus") jako ptak hodowlany występuje kosmopolitycznie. Ptaki te charakteryzują się następującymi cechami:
Do rodziny zaliczano jeden rodzaj obejmujący dwa gatunki:

</doc>
<doc id="201354" url="https://pl.wikipedia.org/wiki?curid=201354" title="Indyki">
Indyki



</doc>
<doc id="201355" url="https://pl.wikipedia.org/wiki?curid=201355" title="Nogale">
Nogale

Nogale, nogalowate (Megapodiidae) – rodzina ptaków z rzędu grzebiących (Galliformes). 
Występowanie.
Rodzina nogali obejmuje gatunki lądowe, zamieszkujące Australię, Oceanię (w tym Nową Gwineę) oraz wyspy Azji Południowo-Wschodniej (Indonezja, Filipiny i należące do Indii Nikobary).
Cechy charakterystyczne.
Ptaki te charakteryzują się następującymi cechami:
Podział systematyczny.
Do rodziny należą następujące rodzaje:
Przedstawicielem rodziny może też być wymarły (plejstoceński lub holoceński) gatunek "Megavitiornis altirostris" z wysp Fidżi; Worthy i współpracownicy (2016) zaliczają go jednak do odrębnej rodziny Sylviornithidae.
Kladogram obejmujący współcześnie żyjące gatunki z rodziny Megapodiidae:

</doc>
<doc id="201356" url="https://pl.wikipedia.org/wiki?curid=201356" title="Iwan Leonidow">
Iwan Leonidow

Iwan Ilicz Leonidow (ros. "Иван Ильич Леонидов", ur. 22 lutego 1902 - 9 lutego starego stylu we Własych koło Tweru, zm. 6 listopada 1959 w Moskwie) - rosyjski architekt modernistyczny, malarz, scenograf i teoretyk architektury, jeden z twórców radzieckiego konstruktywizmu. Żaden z dużych projektów Leonidowa nie doczekał się realizacji, lecz jego prace miały duży wpływ na konstruktywizm a także współczesną architekturę (m.in. twórczość Rema Koolhaasa).

</doc>
<doc id="201357" url="https://pl.wikipedia.org/wiki?curid=201357" title="Flaga Mjanmy">
Flaga Mjanmy

Flaga Mjanmy – przyjęta 21 października 2010 na miejsce obowiązującej od 1974 czerwono-niebieskiej flagi, jest złożona z trzech poziomych pasów w kolorach żółtym, zielonym oraz czerwonym. W sam środek wpisana jest biała pięcioramienna gwiazda symbolizujących podział administracyjny państwa.
Na starej fladze w kantonie na niebieskim tle znajdowało się 14 pięcioramiennych gwiazd symbolizujących podział administracyjny państwa. Koło zębate i ryż to symbole przemysłu i rolnictwa oraz robotników i chłopów. Kolor biały odwoływał się do czystości, niebieski – do pokoju.

</doc>
<doc id="201359" url="https://pl.wikipedia.org/wiki?curid=201359" title="Świerzawa">
Świerzawa

Świerzawa (do 1945 , hist. ) – miasto w województwie dolnośląskim, w powiecie złotoryjskim, siedziba gminy miejsko-wiejskiej Świerzawa. Leży w dolinie Kaczawy, w centralnej części Pogórza Kaczawskiego.
Według danych GUS z 31 grudnia 2019 r. liczyło 2249 mieszkańców.
Położone 18 km na północny wschód od Jeleniej Góry. Lokalny ośrodek handlowo-usługowy i wypoczynkowy. Przez miasto przebiega nieczynna linia kolejowa Legnica – Złotoryja – Marciszów – Kamienna Góra – Lubawka.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Schenow". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Schoenovia".
Słownik geograficzny Królestwa Polskiego wydany w latach 1880–1902 podaje dwie nazwy miejscowości niemiecką: "Schoenau" oraz polską historyczną "Szunów". Również po 1945 roku początkowo używano nazw "Szunów" albo "Sieńsk", do momentu nadania obecnej nazwy.
Położenie.
Świerzawa jest historycznym miasteczkiem położonym w południowej części województwa dolnośląskiego w powiecie złotoryjskim nad Kaczawą. Położenie miasta na Pogórzu Kaczawskim, w niewielkiej odległości na północ od Gór Kaczawskich stwarza możliwość rozwoju turystyki. 
Miasto leży przy drodze wojewódzkiej i w niedalekiej odległości od głównych tras:
W Świerzawie do niedawna czynna była stacja kolejowa. Obecnie ruch na trasie kolejowej Legnica – Złotoryja – Kamienna Góra biegnącej przez miasto został wstrzymany.
Według danych z 1 stycznia 2011 r. powierzchnia miasta wynosiła 1,76 km².
Świerzawa historycznie leży na Dolnym Śląsku. W latach 1946–1975 administracyjnie należała do województwa wrocławskiego, a od 1975 do 1998 do województwa jeleniogórskiego.
Historia.
Świerzawa swą historią sięga roku 1195, kiedy to na miejscu dzisiejszego miasta Bolesław I Wysoki wybudował drewniany kościółek. Według legendy niemiecka nazwa "Schönau" pochodzi od wypowiedzi Agnieszki Habsburg, żony Bolka II Małego, która w drodze z Jawora do Złotoryi zatrzymała się w tym miejscu i rzekła ""Hier will ich ein Haus haben auf der schönen Aue" ("Chcę mieć dom na tej pięknej łące"). Pierwsza pisemna wzmianka o miejscowości pochodzi z roku 1268, po śmierci Bolesława II Rogatki w 1278 należała do księstwa lwóweckiego. Od 1286 polegała księstwu świdnicko-jaworskiemu, prawa miejskie nadał jej książę świdnicki Bolko I Surowy w 1296 roku. Świerzawa początkowo podlegała pod jurysdykcję Złotoryi, w 1321 została sprzedana przez Henryka jaworskiego rodowi Zedlitzów, w 1543 stała się samodzielnym miastem. Rozwijała się szybko i dynamicznie, gdyż leżała na głównym szlaku handlowym z Kamiennej Góry do Złotoryi.
Miasto wielokrotnie nawiedzały epidemie, pożary i wojny, miasto było celem ataków ponieważ nie posiadało murów miejskich. Największe zniszczenia przyniosła wojna trzydziestoletnia, podczas której, w wyniku pożaru, spaleniu uległa większa część zabudowy. Po tym incydencie nastąpiło wyraźne spowolnienie rozwoju i rozbudowy miasta. W latach 1818–1932 Świerzawa wspólnie z Bolkowem była siedzibą powiatu. W czasie I i II wojny światowej miasto nie doznało zniszczeń.
W 1945 r. miasto zostało włączone w granice Polski. Jego dotychczasową ludność wysiedlono do Niemiec. W 1973 zniesiono prawa miejskie Świerzawy, degradując ją do rangi wsi. Prawa te zostały przywrócone w 1984 roku.
30 września 2022 roku patronem Szkoły Podstawowej w Świerzawie został lekarz, pedagog, pisarz, publicysta i działacz społeczny – Janusz Korczak.
Zabytki.
Świerzawa nie odniosła znaczących strat w zabudowie podczas II wojny światowej.
Do wojewódzkiego rejestru zabytków wpisane są:
inne zabytki techniki:
Gospodarka.
Świerzawa jest głównie ośrodkiem usługowo-handlowym dla rolniczej okolicy. W mieście nie ma większych zakładów przemysłowych. Istnieje tutaj urząd pocztowy, punkty handlowe, usługowe, kilka serwisów, bar, stacja benzynowa, posterunek policji, biblioteka i dwie szkoły.
Demografia.
Piramida wieku mieszkańców Świerzawy w 2014 roku.
Turystyka.
Świerzawa leży w ciekawym turystycznie regionie na Pogórzu Kaczawskim i w pobliżu Gór Kaczawskich. Zabytki architektoniczne poświadczają jej długoletnią historię. Wszelkich informacji o historii, kulturze i zabytkach miasta oraz o bazie noclegowo-gastronomicznej udziela Centrum Kultury i Turystyki w Świerzawie przy ul. Jeleniogórskiej.
Sport.
W mieście działa klub piłkarski "Pogoń Świerzawa" założony w 1946 roku. Największy sukces klubu to gra w III lidze w sezonie 1995/96.
Współpraca międzynarodowa.
Miasta i gminy partnerskie:

</doc>
<doc id="201360" url="https://pl.wikipedia.org/wiki?curid=201360" title="Jean Bodin">
Jean Bodin

Jean Bodin (ur. w 1530 w Angers, zm. w 1596 w Laon) – francuski prawnik, teoretyk państwa, polityk, twórca ideologii francuskiego absolutyzmu, zwolennik monarchii absolutnej, opracował nowożytne pojęcie suwerenności. Jego najbardziej znane dzieło to "Sześć ksiąg o Rzeczypospolitej".
Napisał również dzieło w dziedzinie demonologii, które wywarło wpływ na nasilenie polowań na czarownice. Traktat ten nosi tytuł "De la démonomanie des sorciers" (O demonomanii czarowników) i zaleca ekstremalnie brutalne metody karania rzekomych czarownic.
Życiorys.
Pochodził z niezamożnej rodziny mieszczańskiej. W młodości przebywał w klasztorze karmelitów. Ukończył studia prawnicze na Uniwersytecie w Tuluzie. Był tam także wykładowcą. Około 1560 przeniósł się do Paryża, gdzie został adwokatem. Zajął się także pisarstwem i włączył w życie polityczne. Był podejrzewany o kalwinizm i ledwie uszedł z życiem z Nocy św. Bartłomieja.
Cieszył się poparciem Franciszka Walezjusza. Był zwolennikiem pogodzenia protestantów i katolików, później wstąpił jednak do Ligi Katolickiej. W 1576 został wybrany posłem do Stanów Generalnych z okręgu Blois. W tym samym roku ożenił się (w wieku 46 lat) z córką prokuratora królewskiego. Towarzyszył Franciszkowi Walezjuszowi w jego wyprawach do Anglii i Niderlandów. Zapoznał się wówczas z ustrojami tych państw. Po śmierci księcia Franciszka wrócił do Laon, gdzie w 1587 odziedziczył urząd prokuratora. Miał troje dzieci. Zmarł w 1596, mając 66 lat.
Polski epizod Bodina.
Bodin był tłumaczem dla polskiej delegacji w Paryżu, zabiegającej o powołanie na tron polski Henryka III Walezego. Być może napisał mowę powitalną na cześć polskich gości. Poznał wówczas Jana Zamoyskiego, który przybliżył mu ustrój Rzeczypospolitej. Bodin często powoływał się na przykład Polski w swoich pracach.
Poglądy.
Był zwolennikiem absolutnej władzy monarszej, a za najlepszy ustrój uważał monarchię. Jego poglądy stały się w późniejszym okresie podstawą teoretyczną monarchii absolutnej we Francji. Zajmował się też ekonomią, opowiadając się po stronie merkantylistów. Odrzucał pogląd, iż bogactwo krajów jest zależne tylko od posiadania cennych kruszców. Uważał, że stanowi o nim cała gospodarka.
Suwerenność.
Bodin przekonywał, że "suwerenność" to władza nad ludźmi, która jest absolutna, trwała, wieczna, niepodzielna i nieograniczona. Spaja państwo, zapewnia niezależność zewnętrzną i wewnętrzną. Najlepiej wyrażona zostaje w monarchii absolutnej. Władca suwerenny, to monarcha niekontrolowany przez nikogo. Suwerenność jest także nieograniczona w czasie, tzn. nie kończy się wraz ze śmiercią króla. Istotą suwerenności była więc moc tworzenia i znoszenia prawa (ale nie boskiego i naturalnego, lecz państwowego). Doktryna suwerenności, którą stworzył Bodin, opierała się na przesłankach renesansowych. Zgodnie z nimi wszyscy obywatele są jednakowo poddani władzy, a prawo ustanowione przez suwerena obowiązuje ich w równym stopniu. Odrzucał zarazem średniowieczny model monarchii, którego podstawą były stosunki lenne. Postulował stworzenie państwa scentralizowanego, w którym wszyscy są bezpośrednio poddanymi władcy, zgodnie z zasadą poddaństwa publicznego.
Prawo do rozkazywania (władzę ustawodawczą) dzierżyć miał suweren, a prawo to było – zdaniem Bodina – słuszne, sprawiedliwe, zgodne z prawem Bożym, prawem natury i prawami fundamentalnymi królestwa Francji. Odróżniał prawowitego monarchę od tyrana. "Tyran", to nieprawowity władca, uzurpator, łamiący prawo boskie i naturalne. Bodin uważał, że władza pochodzi od Boga (zgodnie z koncepcjami deigracjalnymi). Ograniczał więc możliwość oporu wobec władcy.
Państwo.
"Geneza państwa" – państwo zdaniem Bodina powstało zwykle w wyniku gwałtu i przemocy, przez co dokonuje się legitymizacja władzy. Mogło się zdarzyć tak, że państwo narodziło się, gdy jedni ludzie dobrowolnie podporządkowali się innym. Zanim powstało państwo istniały niższe formy organizacji społeczeństwa, jak rodzina. Rodziny właśnie dały podstawę do powstania państwa. Wielość rodzin tworzyła społeczeństwo.
Mówiąc o państwie Bodin posługiwał się pojęciem „republiki”, czyli "sprawiedliwego rządu nad wieloma rodzinami i tym co jest im wspólne z władzą suwerenną na czele".
Władza.
Wedle Bodina cały system społeczny opierał się na "władzy" (męża nad żoną, ojca nad synem, pana nad niewolnikiem). Teoretycznie więc do stworzenia państwa potrzebne jest istnienie minimum trzech rodzin. Wspólne rodzinom jest prawodawstwo (normy), wspólny skarb (dobra), obowiązki, czy wymiar sprawiedliwości (prawo sądzenia i karania). Zaś władza państwowa powinna być ograniczona prawem boskim i prawem natury.
Bodin uważał, że "monarchia" była najlepszą formą ustroju, gdyż władzę znajdującą się w rękach jednej osoby łatwo jest określić, wyznaczyć jej prawa i obowiązki. Zarówno demokracja, jak i arystokracja są ustrojami gorszymi. Pisał, iż demokracja to ustrój, w którym liczba głupców przewyższa liczbą mądrych, lud to „wielogłowe bydlę”. Zaś arystokracja, to rządy grupy wykształconych i bogatych, przez co rządzący, inaczej niż w demokracji, nie dążą do bogacenia się. Poza tym był zdania, że gdyby monarcha stał się tyranem, to łatwiej z nim walczyć, niż gdyby tyranami stała się grupa oligarchów.
"Rząd sprawiedliwy", to taki rząd suwerena, który przestrzega praw boskich i naturalnych. Przy czym "prawo naturalne", to prawo wrodzone każdemu, przez to sprawiedliwe i słuszne. Jego przejawem jest m.in. wiara w Boga, miłość wobec rodziny, szacunek dla tych, którzy nań zasługują, zemstę wobec złoczyńców i sprawiedliwość wobec wszystkich. "Prawo boskie" natomiast różni się od naturalnego drogą poznania. Prawo naturalne poznawalne jest drogą rozumu. Zaś "prawo państwowe" powinno być odzwierciedleniem prawa boskiego i naturalnego.
Z władzą wiązało się pojęcie "własności", która dla Bodina była z istoty swej nietykalna.
Prawo i sprawiedliwość.
"Prawo" uznawał za najwyższy przejaw suwerenności – rozkaz suwerena. Powinno być słuszne i sprawiedliwe. Podjął próbę hierarchizacji norm prawa państwowego. Akty normatywne, które pochodzą od suwerena to ustawy. Natomiast wszystkie pozostałe akty, wydane na podstawie ustaw przez urzędników czy parlament to edykty. Nie było takiej dziedziny, która nie mogłaby być regulowana rozkazem suwerena. Pojęcie rozkazu miało podkreślić bezwzględną potrzebę przestrzegania aktów królewskich. Pojęcie prawa wiązało się także z pojęciem "sprawiedliwości". Sprawiedliwość miała być cechą prawa.
Kościół.
W sprawach religii zalecał tolerancję. W sprawach nie dotyczących kultu religijnego i dogmatów wiary Kościół powinien podlegać państwu. Dla Bodina nie miało znaczenia, kto i jaką religię wyznaje, byle był człowiekiem religijnym. Ateizm szkodził – jego zdaniem – suwerenności władzy państwowej. Negował bowiem istnienie Boga, a przecież Bodin od władzy boskiej wyprowadzał istotę władzy monarszej. Dlatego właśnie ateiści byli dla niego potencjalnymi wrogami monarchii.

</doc>
<doc id="201361" url="https://pl.wikipedia.org/wiki?curid=201361" title="James Joseph Sylvester">
James Joseph Sylvester

James Joseph Sylvester (ur. 3 września 1814 w Londynie, zm. 15 marca 1897 tamże) – brytyjski matematyk i prawnik, zatrudniony także w USA; profesor Uniwersytetu Oksfordzkiego, a wcześniej Uniwersytetu Johna Hopkinsa w amerykańskim Baltimore i innych uczelni. Członek Towarzystwa Królewskiego w Londynie (ang. "Royal Society", od 1839) i Francuskiej Akademii Nauk (od 1863). Laureat Medalu Copleya (1880).
Główne prace Sylvestera dotyczą algebry, teorii liczb, probabilistyki, mechaniki i fizyki matematycznej. Wraz ze swoim przyjacielem Arthurem Cayleyem stworzył teorię niezmienników.
Życiorys.
Studiował w St John’s College na Uniwersytecie Cambridge.
Od roku 1841 profesor University of Virginia w Charlottesville. Był pierwszym Żydem zatrudnionym na stanowisku profesora na amerykańskim uniwersytecie. W latach 1850-1870 profesor matematyki Królewskiej Akademii Wojennej w Woolwich. Od 1876 roku profesor Uniwersytetu Johnsa Hopkinsa w Baltimore i w latach 1883-1894 profesor uniwersytetu w Oksfordzie. Założył w 1878 pierwsze amerykańskie czasopismo matematyczne "The American Journal of Mathematics".
Sylvester to twórca szeregu terminów naukowych, zwłaszcza z algebry. Wśród nich są:

</doc>
<doc id="201362" url="https://pl.wikipedia.org/wiki?curid=201362" title="Gary Glitter">
Gary Glitter

Gary Glitter, właśc. Paul Francis Gadd (ur. 8 maja 1944 w Banbury) – brytyjski wokalista glam rockowy, który na początku lat siedemdziesiątych zdobył światową sławę wykonując proste, dynamiczne utwory. Wcześniej bez większego powodzenia nagrywał pod pseudonimami Paul Raven (w 1960 roku nagrał dla wytwórni Decca piosenkę „Alone in the Night”), Paul Monday i Rubber Bucket.
Życiorys.
Punktem zwrotnym w karierze Glittera było spotkanie w 1965 roku producenta i aranżera Mike'a Leandera (1941–1996); w kwietniu 1965 roku jako Paul Raven dołączył do jego grupy The Mike Leander Show Band, a po jej rozpadzie w tym samym roku, założył własną grupę Boston International, skróconą później do Bostons, z saksofonistą Johnem Rossallem. Następne pięć lat grupa spędziła na trasie po Niemczech. W 1970 pod pseudonimem Paul Raven wystąpił w roli dwóch księży na dwupłytowym albumie „Jesus Christ Superstar” Andrew Lloyd Webera i Tima Rice'a, którego jednym z producentów był Leander. Pod koniec roku 1971 Leander i Glitter nagrali piętnastominutowe jam session, które później skrócono i podzielone na dwie części jako „Rock and Roll Part One” i „Rock and Roll Part Two”; wydane na singlu stało się strzałem w dziesiątkę i wywindowało Gary'ego Glittera na szczyty list przebojów. W okresie największej popularności (1972-1976) nagrał 13 singli, 3 albumy studyjne („Glitter”, „Touch Me”, „G.G.”) i 1 koncertowy („Remember Me This Way”), wydał też LP z największymi przebojami. W 1974 na ekrany kin wszedł dokument „Remember Me This Way”. 
Ponieważ cały akompaniament tworzył Mike Leander grając na wszystkich instrumentach, potrzebny był stały zespół towarzyszący, z którym Gary Glitter mógłby występować na koncertach. Tak powstała anonimowa grupa, która później pod nazwą Glitter Band już samodzielnie (bez Gary'ego Glittera) nagrała kilka płyt i umieściła na listach przebojów kilkanaście piosenek.
W późniejszych latach Glitter próbował bez większego powodzenia odzyskać dawną popularność. Wprowadził kilka piosenek na odległe miejsca list przebojów, ale zaczął mieć problemy alkoholowe i rozważał nawet samobójstwo. Nagrał piosenkę „The House of the Rising Sun” zespołu The Animals, wystąpił w małej roli podczas koncertu The Who z okazji rocznicy wydania płyty "Quadrophenia".
Jego żoną w latach 1963–1972 była Ann Murton. Ma troje dzieci; dwóch synów Paula i Gary'ego Jr oraz córkę Sarah.
Problemy z prawem.
W listopadzie 1997 roku oddał komputer do naprawy. Pracownik serwisu, znalazłszy na dysku twardym prawie 4 tysiące zdjęć z pornografią dziecięcą, zawiadomił policję. Glitter został aresztowany i 12 listopada 1999 roku skazany na 4 miesiące więzienia. Po wyjściu na wolność przeniósł się najpierw na Kubę, potem do Kambodży, skąd został w 2002 roku wydalony za namawianie dzieci do stosunków seksualnych. We wrześniu 2001 roku wydał płytę „On”. 
3 marca 2006 roku został skazany przez sąd w Wietnamie na 3 lata więzienia za pedofilię. Zwolniony po dwóch i pół roku, 19 sierpnia 2008. Do kraju wrócił w tym samym roku.
Gary Glitter został ponownie na podstawie zeznań kilku kobiet aresztowany 28 października 2012 roku po ujawnieniu pedofilskiego skandalu z Jimmym Savile'em. Postawiono mu osiem zarzutów związanych z przestępstwami seksualnymi względem dziewczynek w wieku od 12 do 14 lat. Miał dopuścić się m.in. napaści seksualnej, kontaktów seksualnych z małoletnimi oraz podania niepełnoletnim narkotyków. Miało się to dziać w latach 1977–1980. 
Pierwsza rozprawa odbyła się 19 czerwca 2014 roku. 27 lutego 2015 roku sąd ostatecznie skazał go na karę 16 lat pozbawienia wolności. W lutym 2023 roku został przedterminowo zwolniony z więzienia . W marcu powrócił do więzienia za złamanie warunków okresu próbnego. W oświadczeniu nie podano w jaki sposób naruszył warunki zwolnienia
Dyskografia.
Single:
Albumy:

</doc>
<doc id="201363" url="https://pl.wikipedia.org/wiki?curid=201363" title="Sylvester James Joseph">
Sylvester James Joseph



</doc>
<doc id="201364" url="https://pl.wikipedia.org/wiki?curid=201364" title="Ruda (dopływ Odry)">
Ruda (dopływ Odry)

Ruda (niem. ) – rzeka w Polsce, całkowicie na terenie województwa śląskiego. Prawy (wschodni) dopływ Odry o długości 52,32 km.
Przebieg.
Źródła rzeki znajdują się w południowej części Żor, na ogródkach działkowych w pobliżu drogi prowadzącej do Jastrzębia-Zdroju. Stąd płynie na północny zachód przez miejscowości: Rybnik, Rudy, Ruda Kozielska, Kuźnia Raciborska i Turze, gdzie uchodzi do Odry. Jej dopływami są Nacyna, Sumina i Rudka (która wcześniej oddziela się od Rudy, a potem do niej wpada), oraz cieki: Potok Woszczycki, Przegędza, Bejca (Młynówka), Potok z Kamienia, Rudka (niewielki potok, istnieją dwa dopływy o tej nazwie), Wierzbnik, Rzeczka, niebezpośrednio poprzez Jezioro Rybnickie: Gzel i Grabownia.
Historia.
Swoją nazwę Ruda zawdzięcza występującym w jej okolicy i wydobywanym w okresie nowożytnej działalności tutejszch cystersów rudom darniowym żelaza. Rzeka ma duże znaczenie dla historii regionu za sprawą funkcjonujących w Rudach w latach 1255–1810 mnichów z zakonu cystersów, słynęli oni z budowy młynów na okolicznych ciekach i znacząco przyczynili się do rozwoju kulturalno-gospodarczego ziemi rudzkiej. 
Poprzez budowę zapory na rzece utworzono Jezioro Rybnickie.
Przypisy.
https://slaskie.travel/poi/15568/splyw-kajakowy-ruda

</doc>
<doc id="201365" url="https://pl.wikipedia.org/wiki?curid=201365" title="Hymn Mjanmy">
Hymn Mjanmy

Kaba Ma Kyei (, tłum. dosł. „Do końca świata”) – hymn państwowy Mjanmy, przyjęty 22 września 1947 roku. Autorem hymnu jest Saya Tin, który napisał tekst w 1947 roku, zaś muzykę skomponował 20 lipca 1930 roku, kiedy to odbyło się pierwsze oficjalne odegranie hymnu.
Historia.
W latach 1933–1934 różne organizacje birmańskie uznały pieśń "Dobama Asiayone" za pierwszą pieśń narodową. W czasie okupacji japońskiej podczas II wojny światowej została ona podniesiona do rangi symbolu narodowego.
Przed odzyskaniem niepodległości w 1947 roku została sformowana specjalna komisja, mająca wybrać przyszłą flagę, godło i hymn. Zaproponował on, aby przyjąć kompozycję Saya Tina wraz z nieznacznymi poprawkami w tekście. Kolejna korekta została dokonana 22 września 1947, i tę wersję uznano za właściwą po odzyskaniu niepodległości w 1948 roku.
Kolejną zmianę w tekście przyjęto w roku 1988, w związku ze zmianą nazwy państwa na Mjanma.

</doc>
<doc id="201366" url="https://pl.wikipedia.org/wiki?curid=201366" title="Glitter">
Glitter



</doc>
<doc id="201368" url="https://pl.wikipedia.org/wiki?curid=201368" title="Amga">
Amga

Amga (ros. Амга) – rzeka w Rosji (Jakucja); lewy (i zarazem najdłuższy) dopływ Ałdanu; długość 1462 km; powierzchnia dorzecza 69 300 km²; średni roczny przepływ u ujścia 190 m³/s.
Źródła w Górach Ałdańskich; płynie w kierunku północno-wschodnim, w górnym biegu w wąskiej, głębokiej dolinie; w środkowym i dolnym biegu po wschodniej części Płaskowyżu Nadleńskiego. Dopływy stosunkowo krótkie. Żeglowna na odcinku 472 km od ujścia.
Zamarza od października do maja; duże wahania stanów wody.
Rzeka przepływa przez Rezerwat Olokiemski.

</doc>
<doc id="201369" url="https://pl.wikipedia.org/wiki?curid=201369" title="V.">
V.

V. – pierwsza i jedna z ważniejszych powieści Thomasa Pynchona z 1963 roku, stanowi swoisty wstęp do "Tęczy grawitacji" ("Gravity's Rainbow") tego samego autora. Zdobyła William Faulkner Foundation Award za najlepszą powieść roku 1963.
Tradycyjnie już u tego autora, nie sposób sensownie streścić powieści, jednak przyjęło się mówić, iż treść książki to "poszukiwanie tytułowej (-ego?) V.". Ustalenie przez wchodzącego w labirynt powieści (czytaj: czytelnika) tożsamości/natury V. jest celem niełatwym, lecz droga do niego jest niewątpliwie wzbogacająca intelektualnie: liczne wątki powieści dotyczą polowania na aligatory w kanałach Nowego Jorku, obyczajów żołnierzy amerykańskiej marynarki wojennej, historii jazzu (Ornette Coleman, Thelonious Monk), chirurgii plastycznej i jej konsekwencji, zapomnianych kart historii niemieckich kolonii we współczesnej Namibii oraz wojennych losów Malty. To jedynie czubek góry lodowej, dający jednak wyobrażenie o charakterystycznym dla autora rozmachu, szerokiego pasma zainteresowań, popartych gruntowną erudycją. Nicią Ariadny jest inicjał V., przewijający się też w o 10 lat późniejszej "Tęczy grawitacji". W 2022 roku Wydawnictwo Mag opublikowało polskie wydanie "V." w przekładzie Wojciecha Szypuły.

</doc>
<doc id="201371" url="https://pl.wikipedia.org/wiki?curid=201371" title="Jakow Dżugaszwili">
Jakow Dżugaszwili

Jakow Iosifowicz Dżugaszwili (, gruz. იაკობ ჯუღაშვილი; ur. w Badżi, zm. 14 kwietnia 1943 w Sachsenhausen) – radziecki wojskowy, Gruzin, syn Józefa Stalina.
Życiorys.
Urodził się w 1907 roku we wsi Badżi (inne dane: w Baku), był synem Józefa Stalina (nazwisko rodowe: Dżugaszwili) i jego pierwszej żony Jekateriny Swanidze. Gdy miał 8 miesięcy, jego matka zmarła na gruźlicę, a ojciec był więziony, więc wychowaniem Jakowa zajęła się ciotka. Uczył się w Tbilisi, w 1921 roku przeprowadził się do ojca do Moskwy w celu dalszej nauki. Następnie pracował w Leningradzie jako robotnik w elektrowni. Ukończył Moskiewski Instytut Inżynierów Transportu, po czym pracował w zakładach samochodowych imienia Stalina (ZiS). Na życzenie ojca, w 1938 roku rozpoczął naukę w Akademii Artyleryjskiej im. F. Dzierżyńskiego, którą ukończył w 1940 roku w stopniu starszego lejtnanta (porucznika) (po skróconym toku nauki).
Po ataku Niemiec na ZSRR 22 czerwca 1941 roku Dżugaszwili zgłosił się do służby frontowej. Walczył na Białorusi jako dowódca baterii 14. pułku haubic kaliber 122 mm. Będąc w okrążeniu niemieckim, 16 lipca 1941 roku dostał się do niewoli niemieckiej pod Liozną, w okolicy Witebska. Niemcy, zorientowawszy się w osobie jeńca, podejmowali próby wykorzystania tego faktu propagandowo, jak też próbowali bezskutecznie nakłonić go do współpracy z III Rzeszą. Był przetrzymywany m.in. w oflagu XIII D w Hammelburgu. Po nieudanej próbie ucieczki został w 1942 roku przewieziony do oflagu X Z pod Lubeką, gdzie spotkał się m.in. z przetrzymywanymi tam polskimi oficerami (polscy oficerowie, pod dowództwem por. Mariana Więclewicza, dzielili się z nim paczkami żywnościowymi Czerwonego Krzyża i przydzielili mu jako oficerowi ordynansa - kpr. Władysława Chmielińskiego).
W 1943 roku Dżugaszwili został przeniesiony z oflagu do obozu w Sachsenhausen. Niemcy zaproponowali Stalinowi wymianę Jakowa Dżugaszwili na wziętego do niewoli pod Stalingradem feldmarszałka Paulusa, lecz Stalin odmówił mówiąc "Nie mam syna w niewoli w Niemczech". Kontakty Stalina z Jakowem nigdy nie były serdeczne, a po wzięciu go do niewoli Stalin podtrzymał swoje oficjalnie powtarzane stanowisko, że nie ma jeńców wojennych – są zdrajcy ojczyzny. Sam Dżugaszwili na przesłuchaniu 18 lipca 1941 roku powiedział, że gdyby miał taką możliwość, zastrzeliłby się, zamiast dostać się do niewoli. Często w obozie popadał w depresję i odmawiał jedzenia. 14 kwietnia 1943 roku odmówił powrotu do baraku mieszkalnego i rzucił się w kierunku ogrodzenia z drutów pod napięciem, po czym został zastrzelony przez straż, względnie porażony prądem.
Pierwsza żona Zoja Gunina (ślub 1925), córka popa, nie została zaakceptowana przez Stalina. Jakow próbował się zastrzelić, ale nieskutecznie, co Stalin skomentował „Nie potrafił nawet celnie strzelić”. Z drugą żoną, tancerką Julią Melcer, miał syna Jewgienija (1936–2016) i córkę Galinę (1938–2007). Gdy Jakow dostał się do niewoli, Julia została aresztowana przez NKWD na podstawie rozkazu nr 270 (m.in. aresztowanie rodzin dezerterów i żołnierzy trafiających do niewoli) i więziona około dwóch lat. Na kontakty z córką Galiną, nazywaną Gulią, Stalin zgodził się dopiero po 1943 roku. Julia Melcer zmarła w 1962 roku.
28 października 1977 roku Prezydium Rady Najwyższej ZSRR pośmiertnie nadało Jakowowi Dżugaszwili order Wojny Ojczyźnianej I stopnia. Po pierwszych walkach wojny, przed wzięciem do niewoli, był przedstawiony do odznaczenia orderem Czerwonego Sztandaru, co nie doszło do skutku.

</doc>
<doc id="201373" url="https://pl.wikipedia.org/wiki?curid=201373" title="Anabar">
Anabar

Anabar – rzeka w Rosji (Jakucja). Płynie na zachód od Leny. Uchodzi w postaci estuarium do Zatoki Anabarskiej na Morzu Łaptiewów.
Rzeka ma długość 939 km oraz powierzchnię dorzecza 81600. Rejon dorzecza rzeki Anabar obfituje w złoża diamentów.

</doc>
<doc id="201374" url="https://pl.wikipedia.org/wiki?curid=201374" title="Zebra górska">
Zebra górska

Zebra górska ("Equus zebra") – gatunek ssaka z rodziny koniowatych.
Występowanie i środowisko.
Górskie łąki nadbrzeżnych łańcuchów górskich Namibii i południowo-zachodniej Afryki. W okresach zimnych przenoszą się zazwyczaj do zalesionych wąwozów.
Wielkość.
Najmniejsza ze wszystkich zebr.
Wysokość w kłębie 120-130 cm
Podgatunki.
Występują dwa podgatunki:
oba zagrożone wyginięciem (kategoria VU na liście IUCN).
Odżywianie.
Roślinożerne, głównym pożywieniem są trawy.
Rozmnażanie i życie społeczne.
Zebry górskie osiągają dojrzałość płciową w wieku 5 lat. Ciąża trwa około 365 dni.
Zebry te, podobnie jak większość koniowatych, żyją w stadach.
Stado składa się z ogiera, 1-5 samic i potomstwa.
Filatelistyka.
Poczta Polska wyemitowała 21 sierpnia 1972 r. znaczek pocztowy przedstawiający zebrę górską o nominale 7 zł, w serii "Zwierzęta ZOO". Druk w technice offsetowej na papierze kredowym. Autorem projektu znaczka był Janusz Grabiański. Znaczek pozostawał w obiegu do 31 grudnia 1994 r..

</doc>
<doc id="201375" url="https://pl.wikipedia.org/wiki?curid=201375" title="Anadyr">
Anadyr



</doc>
<doc id="201376" url="https://pl.wikipedia.org/wiki?curid=201376" title="Anadyr (rzeka)">
Anadyr (rzeka)

Anadyr (ros. Анадырь) – rzeka w azjatyckiej części Rosji, w Czukockim Okręgu Autonomicznym; długość 1150 km; powierzchnia dorzecza 191 tys. km²; średni roczny przepływ przy ujściu 1400 m³/s.
Źródła na Płaskowyżu Anadyrskim; w górnym biegu ma charakter rzeki górskiej, płynie w wąskiej dolinie w kierunku południowym; w środkowym i dolnym biegu płynie szeroką doliną w kierunku wschodnim po Nizinie Anadyrskiej, bieg kręty, tworzy liczne odnogi (jedna z nich łączy się z Jeziorem Czerwonym). Uchodzi estuarium (Zatoka Onemen) poprzez Liman Anadyrski do Zatoki Anadyrskiej Morza Beringa; u ujścia leży miasto Anadyr. W dorzeczu występują złoża węgla kamiennego i złota; w pobliżu ujścia także węgla brunatnego.
Zasilanie śniegowo-deszczowe, zamarza od października do maja. Żeglowna na długości 570 km (od miejscowości Markowo).
Główne dopływy: Majn (prawy), Bieła, Tanjurer (lewe).
Ujście rzeki Anadyr odkrył w 1648 roiku Siemion Dieżniew, w XVIII wieku rzekę opisał Dmitrij Łaptiew.

</doc>
<doc id="201378" url="https://pl.wikipedia.org/wiki?curid=201378" title="Araks">
Araks

Araks (pers. ارس, orm. Արաքս, tur. "Araz", starogr. "Aráxēs") – rzeka w Turcji, Armenii, Iranie i Azerbejdżanie (Zakaukazie).
Długość – 1072 km, powierzchnia dorzecza – 102 tys. km². Źródła w Turcji na Wyżynie Armeńskiej na zboczach Bingöl Dağları. Uchodzi do Kury jako jej prawobrzeżny dopływ.
Główne dopływy:

</doc>
<doc id="201379" url="https://pl.wikipedia.org/wiki?curid=201379" title="Proporcja harmoniczna">
Proporcja harmoniczna



</doc>
<doc id="201380" url="https://pl.wikipedia.org/wiki?curid=201380" title="Podział harmoniczny">
Podział harmoniczny



</doc>
<doc id="201381" url="https://pl.wikipedia.org/wiki?curid=201381" title="Akcelerator Cockcrofta-Waltona">
Akcelerator Cockcrofta-Waltona

Akcelerator Cockcrofta-Waltona – akcelerator liniowy przyspieszający protony wysokim napięciem (ok. 1 MV), uzyskiwanym za pomocą generatora kaskadowego.
Akcelerator Cockcrofta-Waltona to najstarszy rodzaj akceleratora – pierwszy skonstruowano w 1929 roku. W takim urządzeniu uzyskuje się wysokie natężenia strumienia przyspieszanych cząstek i ciągłość pracy. Obecnie wykorzystuje się te akceleratory do generowania neutronów, przyspieszania deuteronów, oraz jako akcelerator wstrzykujący, czyli do wstępnego przyspieszania cząstek przed ich wprowadzeniem do dużych akceleratorów.

</doc>
<doc id="201384" url="https://pl.wikipedia.org/wiki?curid=201384" title="Uma">
Uma

Uma – w tradycji hinduistycznej jedna z form Dewi (Parwati), żona Śiwy. W poprzedniej inkarnacji nosiła imię Sati. Córka króla gór Himawanta i Meny.
Uma jest mediatorką w wielu niebiańskich konfliktach, a swoich wyznawców uczy jak zachować równowagę pomiędzy pozornymi sprzecznościami ludzkiej natury. 
Jej imiona to także: Ambika, Annapurna, Bhajrawi, Ćandi, Gauri, Durga, Dźagadmata ('matka całego świata'), Kali, Kandźakumari, Kumari, Mahadewi, Śjama. 
Przedstawiana zwykle jako dystyngowana postać siedząca u boku Śiwy.

</doc>
<doc id="201386" url="https://pl.wikipedia.org/wiki?curid=201386" title="Tęcza grawitacji">
Tęcza grawitacji

Tęcza grawitacji (ang. "Gravity’s Rainbow") – wydana w 1973 roku powieść, uchodząca za największe dzieło Thomasa Pynchona.
Powieść „encyklopedyczna” (wymagająca do pełnego zrozumienia ciągłego zaglądania do encyklopedii). Fabuła osnuta jest wokół rakiety V2, jednak z powodu gwałtownych zmian w czasie i miejscu narracji, onirycznych lub retrospektywnych wstawek oraz niespodziewanych przejść między kolejnymi narratorami, główna oś fabuły jest stosunkowo ciężka do zauważenia i śledzenia. Zwolennicy Pynchona podkreślają, że widać w tym pisarski kunszt autora, a niejasności to zachęta do rozwikłania zagadki. Przeciwnicy uważają, że w powieści nie ma niczego wartościowego.
Niestandardowość formy i szeroki zakres nawiązań oraz aluzji czynią powieść niemożliwą do streszczenia. Według niektórych krytyków "Tęcza grawitacji" jest o wojnie (właściwej bohaterce powieści) oraz o powikłanej relacji człowieka z własnym dzieckiem, czyli techniką.
Tłem dla "Tęczy grawitacji" jest zimna wojna; znamienny jest rok powstania powieści (lata siedemdziesiąte to apogeum rozczarowania amerykańską polityką). We wstępie do antologii opowiadań "Slow Learner" z 1984 roku, Pynchon przyznaje, że bezpośrednią inspiracją do napisania książki było zagrożenie atakiem nuklearnym (pokrewieństwo zimnowojennej psychozy z nastrojami Londynu z czasów bombardowań rakietami V2 jest bardzo wyraźne).
W 1974 roku powieść otrzymała prestiżową nagrodę National Book Award.
Istnieje wiele świadectw wpływu powieści na współczesną kulturę. Jednym z nich jest scena z filmu "Trainspotting", w której jedna z postaci nurkuje w sedesie. Jest to odbicie podobnej przygody jednego z głównych bohaterów "Tęczy grawitacji" – Tyrona Slothrope’a.
Powieść została wydana w Polsce w 2001 roku w tłumaczeniu Roberta Sudoła przez wydawnictwo Prószyński i S-ka.

</doc>
<doc id="201391" url="https://pl.wikipedia.org/wiki?curid=201391" title="Metoda alfa-s">
Metoda alfa-s

Metoda alfa-s (właściwie metoda αs) – wprowadzona przez K.S.W. Singa metoda analizy izoterm adsorpcji, stosowana najczęściej w przypadku porowatych ciał stałych. Pozwala ona na określenie liczby porów (ich objętości lub efektywnej powierzchni) dla danego adsorbentu i adsorbatu. Pozwala też na określenie udziału poszczególnych rodzajów porów (mikro-, mezo- i makroporów). Metoda ta może być uważana za dokładniejszą i bardziej uniwersalną wersję tzw. metody t-plot deBoera lub jej bezpośredniej modyfikacji, metody t/F-plot zaproponowanej przez Kadleca.
Metoda opiera się o graficzne lub numeryczne porównanie eksperymentalnej izotermy adsorpcji na danym adsorbencie, formula_1 z izotermą względną formula_2 tego samego adsorbatu na odpowiednim adsorbencie standardowym przy tym samym ciśnieniu formula_3 (a właściwie ciśnieniu względnym formula_4):
lub
skąd:
gdzie:
Przybliżając liniami prostymi przebieg fragmentów krzywej formula_18 można określić pojemność adsorpcyjną porów formula_19 całkowicie zapełnionych przy danym ciśnieniu formula_20 (ekstrapolacja prostej do formula_21) oraz powierzchnię formula_22 wszystkich porów jeszcze niezapełnionych, większych niż pory o pewnym rozmiarze krytycznym, formula_23 (na podstawie nachylenia prostych):
gdzie:
Z reguły określa się tak pojemność adsorpcyjną formula_26 i powierzchnię formula_27 mikro- i mezoporów oraz tzw. powierzchnię zewnętrzną (faktycznie powierzchnię makroporów i powierzchnię zewnętrzną). Różnica kolejno wyznaczonych wartości pojemności i powierzchni pozwala określić wkład poszczególnych rodzajów porów (np. wyznaczamy kolejno: I. pojemność mikroporów i powierzchnie mezo- i makroporów i zewnętrzną; II. pojemność mikro- i mezoporów oraz powierzchnię makroporów i zewnętrzną; III. pojemność wszystkich porów i powierzchnię zewnętrzną). Metoda może nie dać jednoznacznych wyników, gdy adsorbent charakteryzuje się ciągłym rozkładem wielkości porów i wykres zależności formula_28 nie posiada odcinków prostoliniowych. Inny problem, który się często pojawia przy analizie izoterm za pomocą tej metody, to np. ujemna wartość objętości mikroporów. Problem taki pojawia się, gdy zastosowany adsorbent wzorcowy zawiera proporcjonalnie więcej porów danego typu niż adsorbent wzorcowy. Wybierając (lub tworząc) odpowiedni adsorbent wzorcowy, musimy godzić się na pewien kompromis, pamiętając o tym, że ze względu na dokładność pomiarów izotermy adsorpcji musi on mieć dostatecznie dużą powierzchnię właściwą. To z kolei oznacza, że jest on mezo- lub makroporowaty, a najczęściej też, że musi być silnie rozdrobniony. Małe ziarno oznacza w praktyce pojawienie się małych porów uformowanych na styku tych ziaren. Aby uniknąć w/w błędów należy wyszukać odpowiednią izotermę standardową w literaturze; może być również celowe stosowanie różnych izoterm wzorcowych w różnych zakresach rozmiarów porów.

</doc>
<doc id="201392" url="https://pl.wikipedia.org/wiki?curid=201392" title="Burza (ujednoznacznienie)">
Burza (ujednoznacznienie)



</doc>
<doc id="201393" url="https://pl.wikipedia.org/wiki?curid=201393" title="Marek Samarcew">
Marek Samarcew

Marek Samarcew (ur. 11 kwietnia 1951 w Żarach) - generał dywizji Wojska Polskiego.
Służba w wojsku.
Po ukończeniu szkoły oficerskiej od 1975 roku pełnił służbę w 2 Sudeckim Pułku Czołgów Średnich w Opolu, gdzie dowodził plutonem, a następnie kompanią czołgów. W 1981 roku objął obowiązki oficera operacyjnego, a w 1982 roku szefa sztabu – zastępcy dowódcy 13 Pułku Zmechanizowanego w Kożuchowie. Od 1984 do 1985 roku był starszym oficerem operacyjnym Oddziału Szkolenia Bojowego Sztabu Śląskiego Okręgu Wojskowego we Wrocławiu. 
W latach 1985–1988 był dowódcą 42 Pułku Zmechanizowanego w Żarach. W 1988 roku został wyznaczony na stanowisko szefa sztabu – zastępcy dowódcy 4 Dywizji Zmechanizowanej Krośnie Odrzańskim. 
W 1991 roku objął obowiązki dowódcy 1 Dywizji Zmechanizowanej w Legionowie. W 1994 roku został zastępcą szefa Zarządu X Szkolenia Bojowego Sztabu Generalnego WP. W 1995 roku mianowany na stopień wojskowy generała brygady i w tym samym roku wyznaczony na stanowisko szefa Zarządu XII Sztabu Generalnego WP. W 1997 roku został wyznaczony na stanowisko zastępcy szefa szkolenia Dowództwa Wojsk Lądowych. W 1995 odznaczony Krzyżem Kawalerskim Orderu Odrodzenia Polski.
W 1999 roku objął stanowisko szefa szkolenia - zastępcy dowódcy Śląskiego Okręgu Wojskowego, a od roku 2001 pełnił służbę na stanowisku zastępcy dowódcy ŚOW. W latach 2002-2005 dowodził 12 Szczecińską Dywizją Zmechanizowaną w Szczecinie. W 2003 roku mianowany na stopień generała dywizji. W 2006 roku odszedł do rezerwy.

</doc>
<doc id="201394" url="https://pl.wikipedia.org/wiki?curid=201394" title="Asura">
Asura

Asura ("także: assura, asaura, aszura"; san. "asu" – „oddech Pradźapati” lub "as" – „być”) – potężne i złe istoty występujące w hinduizmie i buddyzmie, przeciwnicy dewów.
Pochodzenie terminu.
Termin "asura" odnosi się do osoby „poszukującej mocy” lub „spragnionej mocy”. Praindoeuropejski trzon „As” oznaczał istotę obdarzoną mocą (w mitologii nordyckiej asami byli bogowie tacy jak Odyn, Thor i Tyr). Powiązany jest także z awestyjskim terminem ahura – dobry bóg – "boska mądrość" (patrz – Ormuzd = Ahura Mazda), jest to ślad istnienia niegdyś wspólnoty indoirańskiej.
Analogie.
Asurowie przypominają greckich tytanów, błędnie opisywani jako zwykłe demony lub niearyjskie ludy Indii ("anarya").
Porównywani są czasem do chrześcijańskich upadłych aniołów, ponieważ są także bytami duchowymi, o mocy mniejszej niż boska, ale większej niż moc ludzi. Według tej hipotezy część z nich wcielona jest w ludzi, a część pozostała w formie czysto duchowej, jako demoniczne istoty.
Zaratusztrianizm.
W języku awestyjskim słowo "ahura" (odpowiednik indyjskiego "asura") oznacza boga (np. irański Mitra czy Ahura Mazda), a demona określano terminem "daeva".
W zaratusztrianizmie to dewy byli źli, natomiast asurowie byli dobrymi bóstwami.
Hinduizm.
W mitologii indyjskiej asurowie ewoluowali z pozycji dobrych duchów/bogów (Waruna jest asurem, a także Bhaga, Mitra i Wrytra), do pozycji złych, lecz wciąż obdarzonych boskim potencjałem istot.
W najstarszych częściach Rygwedy wciąż opisywani są jako potężne duchy, przedstawiani obok dobrych bogów – dewów (np. Waju, boga wiatru, lub Indry).
Asurowie i dewowie prawdopodobnie byli kiedyś równorzędną klasą bóstw, a podział ról na złych i dobrych pojawił się dopiero w epoce wedyjskiej. Pochodzili oryginalnie od Pradźapatiego i Kaśjapy, jednak asurowie świadomie wybrali zło.
Buddyzm.
Asurowie pojawiają się także w buddyzmie, wciąż jako istoty nadprzyrodzone. Termin ten w buddyzmie ma też drugie znaczenie i obejmuje wówczas dowolnego mieszkańca sfer samsary, w tym ludzi.
W buddyzmie wyróżnia się „trzydzieści jeden światów istnienia” – czwartym z nich licząc od najniższego (w pali niraya – Piekła) jest asuraloka – Świat Asurów. Świat ten należy do „nieszczęśliwych miejsc przeznaczenia” (pali – apaya). Asurami rodzą się ci, którzy popełnili „dziesięć niechwalebnych czynów”. Jednym z bardziej znanych w buddyzmie asurów jest Alavaka, którego pokonał Budda Śakjamuni (było to jedno z jego ośmiu zwycięstw).

</doc>
<doc id="201395" url="https://pl.wikipedia.org/wiki?curid=201395" title="Genomika">
Genomika

Genomika – dziedzina biologii molekularnej i biologii teoretycznej (pokrewna genetyce i ściśle związana z bioinformatyką), zajmująca się analizą genomu organizmów. Głównym celem genomiki jest poznanie sekwencji materiału genetycznego oraz mapowanie genomu, ale również określenie wszelkich zależności i interakcji wewnątrz genomu.
Genomika a genetyka.
W odróżnieniu od genetyki, genomika obejmuje ogół zjawisk genetycznych całościowo i przy pomocy biologii teoretycznej (głównie bioinformatyki) stara się określić i opisać wszystkie zależności tych zjawisk oraz wpisać je w ogół procesów metabolicznych żywego organizmu. Genomika, wraz z proteomiką, metabolomiką i transkryptomiką, stanowią główny trzon bioinformatyki.
Najbardziej uniwersalny podział genomiki i dziedzin pokrewnych obejmuje:

</doc>
<doc id="201396" url="https://pl.wikipedia.org/wiki?curid=201396" title="Textpattern">
Textpattern

Textpattern – darmowy, elastyczny, prosty w użyciu system zarządzania treścią (CMS) przeznaczony do wszelkiego rodzaju stron www. System został stworzony przez Deana Allena. Główną niszą zastosowań dla niego są weblogi oraz fotoblogi. Textpattern napisany jest w PHP i wykorzystuje bazę danych MySQL. Jest rozprowadzany na licencji GNU General Public License. 

</doc>
<doc id="201397" url="https://pl.wikipedia.org/wiki?curid=201397" title="Aleksandra Ziółkowska">
Aleksandra Ziółkowska

Aleksandra Ziółkowska-Boehm (lub: Aleksandra Ziolkowska-Boehm) (ur. 15 kwietnia 1949 w Łodzi) – polska pisarka, od 1990 mieszka w Stanach Zjednoczonych.
Życiorys.
Córka Henryka i Antoniny z Laśkiewiczów, siostra starszego brata Henryka i młodszego Krzysztofa. Według wspomnieniowej książki „Ulica Żółwiego Strumienia”, miłość do książek wzbudził w niej ojciec, a podziw do pięknych głosów matka, która ponad 50 lat śpiewała w kościelnym chórze.
Aleksandra Ziółkowska ukończyła filologię polską na Uniwersytecie Łódzkim (1968–1973), w 1978 obroniła doktorat nauk humanistycznych na Uniwersytecie Warszawskim. 1972–1974 była asystentką i sekretarką Melchiora Wańkowicza; pisarz zadedykował jej "Karafkę LaFontaine’a" i zapisał w testamencie swoje archiwum. W 1975 przebywała w Oksfordzie na stypendium Oxford Language Centre. W latach 1977–1981 wchodziła w skład Redakcji Repertuaru Teatru Telewizji Polskiej, m.in. prowadziła biuletyn „Teatr Polskiej Telewizji”, organizowała konkursy na scenariusze.
W 1981 wyjechała na kolejne stypendium zagraniczne (Ministerstwa Kultury rządu prowincji Ontario, Kanadyjsko-Polskiego Instytutu Naukowego w Toronto i Fundacji Adama Mickiewicza w Toronto), tym razem do Toronto. W 1985 uzyskała stypendium waszyngtońskiego Institute of International Education (Fulbright), w 1990 stypendium Fundacji Kościuszkowskiej w Nowym Jorku. Od 1990 mieszka w Stanach Zjednoczonych, w Wilmington. Regularnie odwiedza Polskę. 2006–2007 stypendystka Fulbrighta na Wydziale Historii Uniwersytetu Warszawskiego.
Należy m.in. do Stowarzyszenia Autorów ZAiKS w Warszawie (od 1976), Stowarzyszenia Pisarzy Polskich (od 1990), Związku Pisarzy Polskich na Obczyźnie w Londynie (od 1994), Fundacji Kościuszkowskiej w Nowym Jorku (od 1991), Polskiego Instytutu Naukowego w Ameryce (od 1991), Polish American Historical Association (Central Connecticut State University, New Britain, od 2012), Polish Heritage Society of Philadelphia, Instytutu Józefa Piłsudskiego w Nowym Jorku (od 2012), Amerykańskiego PEN Clubu w Nowym Jorku (od 1998), Fulbright Association (od 2007).
Od 2005 członkini zarządu Fundacji im. Stefana Korbońskiego w Waszyngtonie ; Członkini Zarządu PUL Polski Uniwersytet Ludowy, Filadelfia (od 2015). Jurorka nagrody literackiej londyńskiego Związku Pisarzy na Obczyźnie (ZPPnO) (od 2011).
Otrzymała m.in. nagrody: Miesięcznika Reporterów „Kontrasty” (1988), „Złoty Exlibris” Książnicy Pomorskiej (2001), The Delaware Division of the Arts Award in the Literature-Creative Nonfiction discipline (2006), Fulbright Award (2008), Nagrodę Literacką Związku Pisarzy Polskich na Obczyźnie, Londyn 2007. 12 stycznia 2014 otrzymała medal Ignacego Paderewskiego nadany przez Stowarzyszenie Weteranów Armii Polskiej w Ameryce (SWAP). W 2014 w konkursie przeprowadzonym przez portal „Historia Łodzi” pt. „Wybieramy najwybitniejszych łodzian” uzyskała 2 miejsce. W 2014 roku – Nagrodę czytelników z Łodzi związanych z Księgarnią Wojskową im. Stefana Grota Roweckiego. Postanowieniem Prezydenta RP z 20 czerwca 2014 otrzymała Złoty Krzyż Zasługi. W październiku 2014 otrzymała złotą odznakę Honorową Stowarzyszenia Ksiegarzy Polskich. W styczniu 2015 otrzymała Skalny Civic Achievement Award, [The Polish American Historical Association] (PAHA), Central Connecticut State University, New Britain; za promocję kultury polskiej za granicą Brązowy Medal „Zasłużony Kulturze Gloria Artis” (2015); Nagrodę literacką Fundacji im. Turzańskich (Toronto, 2015), Polish Heritage Society of Philadelphia Award (“in recognition for outstanding literary achievements”), (2018); Fundacja Kultury i Dziedzictwa Ormian Polskich – Wyrazy Uznania i Sympatii – (Warszawa, 30 października 2019); („w uznaniu szczególnych zasług w upamiętnianiu Historii Narodu Polskiego”, Instytut Pamięci Narodowej, Warszawa 2019), Albert Nelson Marquis Lifetime Achievement Award by Marquis Who’s Who (2020), Wybitny Polak w USA (nagroda, 2020; Stowarzyszenie Pangea Network USA oraz Fundacja Polskiego Godła Promocyjnego „Teraz Polska”); tytuł „Absolwent VIP Uniwersytetu Łódzkiego” (2021) ; Nagroda Fundacji im. Janusza Kurtyki w Konkursie Przeszłość/Przyszłość w kategorii Polonia i Polacy za granicą za książki promujące polską historię (2022).
"Podróże z moją kotką" uzyskały nadany przez księgarzy tytuł „Książka Tygodnia” (22–23 grudnia 2002), "Kaja od Radosława, czyli historia Hubalowego krzyża" – nagrodę Związku Pisarzy Polskich na Obczyźnie (Londyn 2007), "Otwarta rana Ameryki" była nominowana do nagrody Angelus (2008), "Dwór w Kraśnicy i Hubalowy Demon" do nagrody Książka historyczna roku i do nagrody literackiej im. W. Reymonta (2010). Za tę książkę autorka otrzymała obywatelstwo honorowe gminy Sławno, także medal 25-lecia samorządu gminy Sławno, tytuł i statuetkę „Przyjaciela Szkoły im. Wandy i Henryka Ossowskich” w Kunicach.
Autorka artykułów publikowanych m.in. w „Odrze”, „Arkuszu”, „Rzeczpospolitej”, „Przekroju”, „Polityce”, „Przeglądzie Powszechnym”, „Twoim Stylu”, „Voyage”, oraz pismach zagranicznych – „Zeszytach Historycznych” (Paryż), „Kulturze” (Paryż), „Nowy Dziennik” (Nowy Jork), "Pamiętnik Literacki" (Londyn) „Nowy Kurier” (Toronto), „Sarmatian Review” (Houston), „Periphery” (Ann Arbor), „The Chesterton Review”, „Dialogue and Universalism”, „The Polish Review” (Nowy Jork).
Jej stryjem był rzeźbiarz Korczak Ziółkowski, który w Dakocie Południowej rzeźbił w skałach pomnik wodza indiańskiego Szalonego Konia (po jego śmierci prace kontynuuje jego rodzina). Mąż: Norman Boehm, autor: "From a Small Town to the Big World "(); syn: Tomasz Tomczyk (Thomas Tomczyk), dziennikarz, wydawca, założyciel i redaktor miesięczników "Bay Islands Voice," "Motmot Magazine", "Paya Magazine", autor: "Roatan Magic Hidden Jewel of the Western Caribbean" .
Twórczość.
Rozdział książki "Kaja od Radosława" (tytuł: „Obóz NKWD nr 41 w Ostaszkowie) ukazał się w tłumaczeniu na język ukraiński w piśmie „Журнал Київ” (11-12, 2018. Tłum.: Teodozja Zariwna). Fragment książki „Lepszy dzień nie przyszedł już” ukazał się w tłumaczeniu na język ukraiński w piśmie ВСЕСВІТ, Київ/Kyiv, 2020, nr 3-4. Tłum. Valentyna Sobol. Fragmenty książek „Ulica Żółwiego Strumienia”, „Kanada, Kanada...” ukazały się w języku niemieckim w antologii (NORDOST-ARCHIV, Luneburg, Germany /Neue Folge Band VIII/1999, tłum.: Hans-Christian Trepte). Rozdział książki: "Otwarta rana Ameryki" "," tytuł: „Smutek rezerwatów” ukazał się w tłumaczeniu na język portugalski (A tristeza das reservas) w piśmie akademickim LATINIDADE (11-Numero 2 –Julho-Dezemnro 2019). Rio de Janeiro, Brazil. Tłum. Tomasz Łychowski.
Przygotowała wstęp i przypisy m.in. do publikacji "Reportaże zagraniczne" (1981), "Dzieła emigracyjne" i "Dzieła powojenne Melchiora Wańkowicza" (seria 1990–1992), "Korespondencja Krystyny i Melchiora Wańkowiczów" (1992), "Korespondencja Jerzy Giedroyc-Melchior Wańkowicz" (2000), "King i Królik. Korespondencja Zofii i Melchiora Wańkowiczów", 2 tomy (2004). Jest redaktorem serii i autorem posłowia pisanego do każdego z 16 tomów serii „Dzieła Melchiora Wańkowicza” rozpoczętej tomem "Bitwa o Monte Cassino", a obejmującej niewydane wcześniej tytuły, jak "Reportaże z Wołynia" i "Ziemia za wiele obiecana".
Aleksandra Ziółkowska-Boehm jest autorką scenariusza widowiska muzycznego "Drugi Korpus w piosenkach Ref-Rena", zrealizowanego przez Telewizję Polską w 1991 (reż. Barbara Borys-Damięcka). Konsultowała i wystąpiła w filmach dokumentalnych poświęconych Zbigniewowi Brzezińskiemu, Stanleyowi Haidaszowi (reż. Zbigniew Kowalewski), Korczakowi Ziółkowskiemu (TV Filadelfia) i Melchiorowi Wańkowiczowi (reż. Piotr Morawski). Jest autorką wstępu do książki Janusza M. Palucha "Wczoraj i dziś. Polacy na Kresach" (Kraków 2013, ), przedmowy do książki Tomasza Łychowskiego "Spojrzenia. Wiersze Wybrane" (Rio de Janeiro 2016, ) oraz autorką wstępu w formie rozmowy z prof. Stanisławem Sławomirem Nicieją pt. "Między nauką a literaturą" do XVIII tomu "Kresowa Atlantyda. Historia i mitologia miast kresowych" (Wydawnictwo Uniwersytetu Opolskiego, 2022. ISBN 978-83-61915-81-2).

</doc>
<doc id="201398" url="https://pl.wikipedia.org/wiki?curid=201398" title="SN 1987A">
SN 1987A

SN 1987A – gwiazda supernowa zaobserwowana 23 lutego 1987 w Wielkim Obłoku Magellana. Najjaśniejsza supernowa od 1604 roku widoczna gołym okiem. Maksymalną jasność osiągnęła 18 maja 1987 roku. Przed eksplozją gwiazda miała promień wynoszący około 35±5 , przy wybuchu gwiazda wyrzuciła w przestrzeń kosmiczną materię o masie ok. 18±1,5 .
Odkrycie i obserwacje.
Została odkryta przez Iana Sheltona i Oscara Duhalde'a z Obserwatorium Las Campanas 24 lutego 1987, oraz niezależnie przez innych astronomów z Nowej Zelandii. Na początku marca 1987 supernowa była obiektem obserwacji największego wówczas teleskopu kosmicznego Astron.
Regularnie obserwowana za pomocą teleskopu Hubble'a od czasu jego wystrzelenia w 1990 (pierwsze zdjęcie wykonano w 1278 dniu po wybuchu). Możliwość bezpośredniej obserwacji przebiegu eksplozji SN 1987A i ewolucji jej otoczenia po wybuchu dała naukowcom wyjątkową możliwość weryfikacji teorii dotyczących supernowych typu II.
Neutrina wysłane w czasie wybuchu supernowej zostały zarejestrowane przez detektory Kamiokande (11 sztuk), IMB (8 sztuk) i Baksanski Podziemny Teleskop Scyntylatorowy (5 sztuk), dając początek astronomii neutrinowej.
W 2011 zaobserwowano stopniowe pojaśnienie pozostałości po supernowej, co spowodowane jest interakcją pomiędzy materią odrzuconą przez gwiazdę na długo przed wybuchem z materiałem, który został wyrzucony w przestrzeń kosmiczną w momencie jej wybuchu. Pozostałości po wybuchu zaczynają uderzać w otaczający je obłok materii o promieniu około jednego roku świetlnego, a wynikająca z tego fala uderzeniowa generuje promieniowanie rentgenowskie, które rozgrzewa materię czyniąc ją widzialną.
Eksplozja supernowej wytworzyła znaczne ilości pyłu kosmicznego. Według danych obserwacyjnych z 2011, łączna ilość pyłu kosmicznego powstałego w wyniku eksplozji jest wystarczająca do powstania 20 tysięcy planet o masie Ziemi.
Gwiazda kwarkowa?
Według jednej z teorii po wybuchu supernowej gwiazda mogła się przekształcić w tzw. gwiazdę kwarkową. Zazwyczaj narodzinom gwiazdy neutronowej, powstającej po wybuchu supernowej, towarzyszy pojedynczy impuls neutrino. W przypadku eksplozji SN 1987A zanotowano dwa impulsy; drugi z nich nastąpił w pięć sekund po pierwszym. Nie udało się także dotychczas odkryć gwiazdy neutronowej, która powinna była powstać. Według chińskich astronomów drugi impuls mógł być sygnałem zapadnięcia się gwiazdy neutronowej w gwiazdę kwarkową.
Stwierdzenie czy pozostałość po wybuchu supernowej jest gwiazdą neutronową, czy kwarkową nie jest na razie możliwe przy użyciu współczesnych metod obserwacyjnych. Dopiero na następną dekadę planuje się umieszczenie na orbicie ziemskiej kosmicznych teleskopów promieniowania rentgenowskiego o rozdzielczości pozwalającej na dokładne badania SN 1987A.

</doc>
<doc id="201399" url="https://pl.wikipedia.org/wiki?curid=201399" title="Assurowie">
Assurowie



</doc>
<doc id="201400" url="https://pl.wikipedia.org/wiki?curid=201400" title="Megawatogodzina">
Megawatogodzina



</doc>
<doc id="201401" url="https://pl.wikipedia.org/wiki?curid=201401" title="Silnik spalinowy">
Silnik spalinowy

Silnik spalinowy – silnik wykorzystujący sprężanie i rozprężanie czynnika termodynamicznego (gazu) do wytworzenia momentu obrotowego lub siły. Sprężany jest gaz „zimny”, a rozprężany – „gorący”. Do sprężenia gazu zimnego zużywana jest mniejsza ilość energii mechanicznej niż uzyskuje się z rozprężania. Z tego powodu energia uzyskana z rozprężania zużywana jest do sprężania gazu i do napędu dowolnej maszyny. Gorący gaz uzyskuje się w wyniku spalenia paliwa, stąd nazwa: silnik spalinowy.
Zasada działania.
Czynnik „zimny”, często powietrze zassane z otoczenia, jest sprężane, a w wyniku sprężania rośnie jego ciśnienie i temperatura. Sprężony gaz ogrzewany jest poprzez spalanie paliwa do stosunkowo wysokiej temperatury. „Gorący” gaz rozprężany jest w cylindrze z ruchomym tłokiem lub turbinie. Uzyskana z rozprężania gorącego gazu energia mechaniczna wystarcza na pokrycie zapotrzebowania energii do sprężenia gazu „zimnego” i do napędu dowolnej maszyny.
Sprężanie i rozprężanie gazu może odbywać się zarówno w maszynach przepływowych, jak i tłokowych. Jeśli wykorzystujemy maszyny przepływowe mamy do czynienia z silnikiem turbinowym, składającym się z osobnych elementów: sprężarki, komory spalania i turbiny. Jeśli silnikiem naszym jest maszyna tłokowa, to proces sprężania, spalania paliwa i rozprężania gorącego czynnika odbywa się cyklicznie w jednej przestrzeni ograniczonej tłokiem, głowicą i ściankami cylindra (silnik tłokowy).
Rodzaje silników spalinowych.
Istnieje kilka podziałów silników spalinowych, według różnych kryteriów. Poszczególne konkretne silniki zazwyczaj daje się sklasyfikować w kilku z tak powstałych klasyfikacji.
Ze względu na sposób spalania można wyróżnić:
Ze względu na ciśnienie w kolektorze ssącym silnika, można wyróżnić:
Ze względu na czynnik roboczy (gaz o stałym, jak i zmiennym składzie lub substancja zmieniająca stan skupienia z ciekłego na gazowy) można wyróżnić silniki spalinowe tłokowe, turbinowe oraz odrzutowy.
Najczęściej spotykane konfiguracje:
Wielkości charakteryzujące silniki spalinowe.
gdzie formula_2 to objętość nad tłokiem po suwie ssania, a formula_3 to objętość nad tłokiem po suwie sprężania.
gdzie formula_7 – moc wewnętrzna turbiny [W], formula_8 – strumień masy czynnika na wlocie do układu samochodu.
Historia.
Autorem koncepcji silnika spalinowego był Philippe Lebon a pierwszy silnik, który znalazł zastosowanie stworzył Étienne Lenoir w roku 1860.

</doc>
<doc id="201403" url="https://pl.wikipedia.org/wiki?curid=201403" title="MWh">
MWh



</doc>
<doc id="201410" url="https://pl.wikipedia.org/wiki?curid=201410" title="Probiernictwo">
Probiernictwo

Probiernictwo – badanie i cechowanie wyrobów z metali szlachetnych i ich stopów.
Badanie i cechowanie.
Badanie i cechowanie wyrobów przeprowadzane jest przez organy administracji probierczej. Dotyczy ono w szczególności biżuterii, sztućców oraz wyrobów korpusowych. Ich producentami są najczęściej rzemieślnicy oraz artyści złotnicy, którzy zgłosili znak imienny do ewidencji we właściwym miejscowo okręgowym urzędzie probierczym. Cecha probiercza jest znakiem urzędowym, potwierdzającym wykonanie przez urząd probierczy badań określających zawartość metalu szlachetnego w wyrobie, informującym o wynikach tych badań. Państwo mocą ustanowionego prawa gwarantuje rzetelność przeprowadzanych badań określających próbę oraz prawidłowość oznaczenia przedmiotów z metali szlachetnych cechami probierczymi.
Metalami szlachetnymi w rozumieniu ustawy "Prawo probiercze" – w stanie czystym albo w stopach z innymi metalami – są platyna, złoto, srebro i metale z grupy platynowców (iryd, osm, pallad, rod i ruten). Zawartość metalu szlachetnego w wyrobach określa się próbą. Jest to stosunek masy czystego metalu szlachetnego zawartego w stopie do masy stopu, wyrażony w promilach.
Podstawowa cecha probiercza.
Podstawowa cecha probiercza wskazuje rodzaj metalu szlachetnego i jego próbę, przy czym od 7 maja 2012 roku cechy podstawowe dla wyrobów ze stopu złota wskazują próbę cyframi:
Główna cecha probiercza.
Główna cecha probiercza stosowana jest do oznaczania przedmiotów wymienionych w art. 8 ust. 1 pkt. 6 ustawy "Prawo probiercze".
Dodatkowa cecha probiercza.
Dodatkowa cecha probiercza określa rodzaj metalu szlachetnego. Cechę probierczą dodatkową łącznie z cechą podstawową stosuje się do uzupełniającego oznaczenia wyrobów z metali szlachetnych, gdy:
Pomocnicza cecha probiercza.
Pomocniczą cechę probierczą stosuje się do potwierdzenia ważności krajowych cech probierczych umieszczonych zgodnie z przepisami obowiązującymi w czasie, gdy wyroby oznaczono.
Cecha pomocnicza umieszczona jest na wyrobie obok cechy podstawowej albo cechy dodatkowej. Dla wszystkich metali szlachetnych stosuje się jeden rodzaj cechy pomocniczej.

</doc>
<doc id="201411" url="https://pl.wikipedia.org/wiki?curid=201411" title="Płytka drukowana">
Płytka drukowana

Płytka drukowana, płytka obwodu drukowanego – płytka z materiału izolacyjnego z połączeniami elektrycznymi (ścieżkami) i punktami lutowniczymi (zwanymi padami), przeznaczona do montażu podzespołów elektronicznych.
Płytki drukowane projektowane są pod kątem budowanego układu elektronicznego i wykonywane są techniką trawienia. Wytwarza się je z płytek pokrytych warstwą miedzi, na które różnymi technikami nanoszony (drukowany) jest wzór ścieżek, a następnie, celem otrzymania pożądanego wzoru, wykonuje się obróbkę chemiczną. Farby pokrywające warstwę miedzi mogą być nanoszone sitodrukiem lub offsetem. Możliwe jest też wykonanie obwodu drukowanego przez nałożenie srebrnych farb przewodzących metodą sitodruku.
Płytka drukowana może być bazową częścią konstrukcyjną chassis dla urządzeń elektronicznych (telewizora, radioodbiornika, monitora, laptopa). Może być jedno-, dwu- lub wielowarstwowy (z warstwami wewnętrznymi). Podzespoły elektroniczne na płytce montuje się metodą przewlekania (montaż przewlekany) albo powierzchniowo (montaż powierzchniowy). W pierwszej technice wyprowadzenia elektryczne elementu, w postaci wąsów, przewlekane są przez przygotowane otwory płytki i lutowane z przeciwnej jej strony, natomiast w drugiej elementy lutowane są z tej samej strony płytki, na której się znajdują (nazywane są wówczas elementami SMD (od ang. "surface-mount device"). Materiałem stosowanym do produkcji płytek są laminaty szklano-epoksydowe (TSE) lub materiały kompozytowe zawierające dodatkowo warstwę papieru lub filcu szklanego. Takie płyty pokryte są jedno- lub dwustronnie miedzią o grubości, przykładowo, 18, 35, 70 mikrometrów. W przypadku bardziej skomplikowanych układów elektronicznych stosuje się wielowarstwowe płytki drukowane, w których miedziane warstwy przewodzące umieszczone są również pomiędzy warstwami laminatu. Pozwala to też uniknąć mostków wykonywanych za pomocą dodatkowych przewodów.
Obwody drukowane dawniej projektowane były ręcznie. Obecnie do tego celu wykorzystuje się komputery i odpowiednie oprogramowanie typu CAD (na przykład Altium Designer, Autotrax, CADSTAR, DipTrace, Eagle, Easytrax, easyEDA, OrCAD, NI UltiBoard, PADS, P-CAD, Protel, KiCad, TurboPcb).

</doc>
<doc id="201415" url="https://pl.wikipedia.org/wiki?curid=201415" title="Sati">
Sati



</doc>
<doc id="201416" url="https://pl.wikipedia.org/wiki?curid=201416" title="Sati (bogini)">
Sati (bogini)



</doc>
<doc id="201417" url="https://pl.wikipedia.org/wiki?curid=201417" title="SMD">
SMD



</doc>
<doc id="201418" url="https://pl.wikipedia.org/wiki?curid=201418" title="Ochrona ścisła">
Ochrona ścisła

Ochrona ścisła – sposób ochrony całości lub części terenu rezerwatu przyrody lub parku narodowego polegający na nieingerowaniu w naturalne procesy i zabezpieczeniu przed wpływami zewnętrznymi. W ochronie gatunkowej roślin, grzybów lub zwierząt status ochronny, przy którym zezwolenia na ewentualne odstępstwa od zakazów może udzielić wyłącznie Generalny Dyrektor Ochrony Środowiska.

</doc>
<doc id="201419" url="https://pl.wikipedia.org/wiki?curid=201419" title="Ochrona czynna">
Ochrona czynna

Ochrona czynna – sposób ochrony przyrody stosowany na całości lub części rezerwatu przyrody lub parku narodowego, dopuszczający wykonywanie w razie potrzeby zabiegów ochronnych, ingerujących w naturalne procesy. 
Ochrona czynna zazwyczaj ma na celu utrzymanie stanu środowiska takiego, jaki był w momencie obejmowania terenu ochroną albo uzyskanie określonego przez plan ochrony stanu przyrody. Może wymagać działań konserwatorskich stałych lub okresowych, ale zawsze stosowana jest tylko gdy wymaga tego sytuacja. Przykładowo, jeśli rezerwat powstał dla ochrony jakiejś rośliny, a na terenie jej występowania pojawiły się pospolite, ekspansywne rośliny uniemożliwiające jej rozwój i zmniejszające jej populację, owych przybyszów można usuwać. Takie działania muszą mieć naukowe uzasadnienie – na terenie poddanym ochronie czynnej nie należy wykonywać żadnych działań bez wyraźnej potrzeby.
W rezerwatach i parkach narodowych stosuje się następujące rodzaje ochrony czynnej:
Jeżeli nie ma potrzeby wykonywania zabiegów ochronnych, a naturalne procesy prowadzą do osiągnięcia celów ochrony (np. naturalna dynamika lasu) to ochrona czynna polega tylko na umożliwieniu niezakłóconego przebiegu tych naturalnych procesów, co niekiedy nazywa się "ochroną zachowawczą" lub "ochroną czynną zerową". Wówczas ochrona czynna jest zbliżona do ochrony ścisłej, jednak z zastrzeżeniem możliwości podjęcia ingerencji, gdyby taka potrzeba zaistniała w przyszłości. 
Do działań z zakresu ochrony czynnej należy także restytucja gatunków zwierząt i roślin.

</doc>
<doc id="201420" url="https://pl.wikipedia.org/wiki?curid=201420" title="Ochrona częściowa">
Ochrona częściowa

Ochrona częściowa – jeden ze statusów ochronnych w ochronie gatunkowej roślin, grzybów i zwierząt. Według Ustawy o ochronie przyrody oznacza ochronę gatunków roślin, grzybów i zwierząt, dopuszczającą możliwość redukcji liczebności populacji oraz pozyskiwania osobników tych gatunków lub ich części tylko w określonych przypadkach. Bezprawne jest pozyskiwanie i przetrzymywanie gatunków roślin i zwierząt bez zezwolenia.
W przypadku ochrony częściowej zezwolenia na odstępstwo od zakazów może udzielić regionalny dyrektor ochrony środowiska (regionalny konserwator przyrody). Niektóre gatunki spośród poddanych ochronie częściowej mogą być też za zezwoleniem regionalnego dyrektora ochrony środowiska przedmiotem ograniczonego zbioru do celów zielarskich lub innych celów gospodarczych.

</doc>
<doc id="201421" url="https://pl.wikipedia.org/wiki?curid=201421" title="Wojewódzki konserwator przyrody">
Wojewódzki konserwator przyrody

Wojewódzki konserwator przyrody – urzędnik urzędu wojewódzkiego odpowiedzialny za ochronę przyrody i jej organizację w danym województwie. W praktyce zwykle reprezentuje wojewodę w większości jego kompetencji dotyczących ochrony przyrody.

</doc>
<doc id="201423" url="https://pl.wikipedia.org/wiki?curid=201423" title="Flaga Myanmaru">
Flaga Myanmaru



</doc>
<doc id="201427" url="https://pl.wikipedia.org/wiki?curid=201427" title="Ws">
Ws



</doc>
<doc id="201430" url="https://pl.wikipedia.org/wiki?curid=201430" title="Radiolokator">
Radiolokator



</doc>
<doc id="201437" url="https://pl.wikipedia.org/wiki?curid=201437" title="Cermait">
Cermait

Cermait Miodousty (ir. "Cearmad Mirbheoill") – z mitologii iryjskiej półboski heros z ludu Tuatha Dé Danann, syn Eochaida Praojca zwanego Dagdą, mitycznego króla Irlandii.
Został zabity przez Luga Długorękiego po tym, jak miał romans z jego żoną. Miał trzech synów: MacCuilla, MacCechta i MacGreine’a, którzy pomścili jego śmierć. Ci wspólnie stali się królami Irlandii po ich wspólnym teściu i kuzynie o imieniu Fiacha mac Delbaith.

</doc>
<doc id="201439" url="https://pl.wikipedia.org/wiki?curid=201439" title="Argun (rzeka)">
Argun (rzeka)

Argun (ros. Аргунь, "Arguń", ; w górnym biegu znana też pod nazwą Hailar, ) – rzeka w Chinach i Rosji. Po połączeniu z rzeką Szyłką tworzy Amur.
Wypływa z Wielkiego Chinganu w prowincji Heilongjiang i płynie na zachód, by następnie skręcić na północny wschód (ten odcinek stanowi granicę chińsko-rosyjską), by po połączeniu się z Szyłką stworzyć Amur. Górny bieg Argunu nosi nazwę Hailar, podobnie jak największe miasto nad rzeką.
Długość rzeki wynosi, według różnych źródeł 1530 km - 1570 km, powierzchnia dorzecza - ok. 260 tys. km². Większość dopływów jest prawostronna. Ze względu na bliskość gór, zwężających dolinę i powodujących silne bystrza, częste skały i progi wodne, żegluga jest utrudniona, mimo lokalnie znacznej szerokości (ok. 210-300 m na odcinku granicznym) i głębokości (do 8 m). Regularna żegluga funkcjonuje tylko na ostatnich 50 km biegu, natomiast spław drewna - na całej rzece.
Dolina żyzna, uprawia się w niej buraki, kukurydzę i inne zboża; obfituje w złoża minerałów (węgiel kamienny, srebro, ołów). Górnym biegiem doliny prowadzi linia Kolei Wschodniochińskiej.

</doc>
<doc id="201445" url="https://pl.wikipedia.org/wiki?curid=201445" title="Nie">
Nie



</doc>
<doc id="201446" url="https://pl.wikipedia.org/wiki?curid=201446" title="Pioneer 11">
Pioneer 11

Pioneer 11 – bezzałogowa sonda kosmiczna NASA, wyniesiona z przylądka Canaveral na Florydzie 6 kwietnia 1973 roku przy użyciu rakiety nośnej Atlas Centaur. Jako druga sonda kosmiczna w historii przeleciała w pobliżu Jowisza w 1974 roku. W 1979 roku Pioneer 11 stał się pierwszym obiektem zbudowanym przez człowieka, który zbliżył się do Saturna, odkrywając złożoność jego pierścieni.
Konstrukcja sondy.
Masa sondy wynosiła 258,5 kg. Energii elektrycznej dostarczały 4 radioizotopowe generatory termoelektryczne (RTG) o całkowitej mocy przy starcie 155 W. Łączność zapewniała paraboliczna antena główna o średnicy 2,74 m oraz anteny pomocnicze. 
Instrumenty naukowe.
Na pokładzie sondy zostało zainstalowanych 12 instrumentów naukowych (do zestawu instrumentów z sondy Pioneer 10 dodano Fluxgate Magnetometer):
Przebieg misji.
Największe zbliżenie do Jowisza nastąpiło 3 grudnia 1974 roku. Sonda przeleciała w odległości 42 760 km od powierzchni chmur Jowisza, dokonując pierwszych obserwacji regionów okołobiegunowych tej planety, fotografując Wielką Czerwoną Plamę oraz mierząc masę księżyca Kallisto.
Pole grawitacyjne Jowisza wykorzystano do skierowania sondy w kierunku Saturna. Pioneer 11 zbliżył się do tej planety 1 września 1979 roku na odległość 20 900 km od jej widocznej powierzchni chmur. Podczas tego przelotu sonda dokonała pomiarów magnetosfery planety, odkryła pierścienie F i G, księżyc Epimeteusz oraz określiła temperaturę panującą na Tytanie.
Odbiór danych z instrumentów sondy został oficjalnie zakończony 30 września 1995 roku. Ostatnia transmisja danych telemetrycznych z sondy została odebrana 24 listopada 1995 roku.
Na dzień 20 czerwca 2018 Pioneer 11 znajdował się w odległości 100.0091 au od Słońca, poza pasem Kuipera, oddalając się z prędkością 11,367 km/s (2,398 au rocznie). Pioneer 11 podąża w kierunku gwiazdozbioru Orła, za około 4 miliony lat dotrze w pobliże gwiazdy lambda Aquilae.

</doc>
<doc id="201447" url="https://pl.wikipedia.org/wiki?curid=201447" title="Ałdan">
Ałdan

Ałdan (ros. Алдан) – rzeka w Rosji we wschodniej Syberii (Jakucja); prawy (i zarazem najzasobniejszy w wodę) dopływ Leny; długość 2273 km; powierzchnia dorzecza 729 tys. km²; średni roczny przepływ u ujścia 5060 m³/s.
Źródła w Paśmie Stanowym. W górnym biegu płynie na północny wschód przez Góry Ałdańskie, liczne progi i bystrza; w środkowym biegu płynie na północny wschód i na północ pomiędzy Płaskowyżem Nadleńskim a pasmami górskimi Sette-Daban i Ułachan-Bom; w dolnym biegu płynie na północny zachód po Nizinie Środkowojakuckiej tworząc liczne odnogi i starorzecza. Uchodzi do Leny 170 km poniżej Jakucka. Żeglowna na odcinku 1753 km od ujścia (od Tommot). 
Zamarza od października do maja; w górnym i środkowym biegu duże wahania stanów wody (wiosną poziom podnosi się o 7 - 10 m, przepływ sięga 48 000 m³/s).
W dorzeczu złoża węgla kamiennego, złota, miki.
Główne dopływy: Amga (lewy), Timpton, Uczur, Ałłach-Juń, Maja, Tompo (prawe). 
Główne miejscowości nad Ałdanem: Tommot, Ust´-Maja, Chandyga.

</doc>
<doc id="201454" url="https://pl.wikipedia.org/wiki?curid=201454" title="Pioneer 10">
Pioneer 10

Pioneer 10 – bezzałogowa sonda kosmiczna NASA, wyniesiona z przylądka Canaveral na Florydzie z zespołu startowego nr 36, 3 marca 1972 roku przy użyciu rakiety nośnej Atlas Centaur. Pierwszy próbnik badający Jowisza i pierwszy, który miał przebyć pas planetoid (wszedł w pas planetoid 15 lipca 1972). 3 grudnia 1973 roku przeleciała w odległości 130 354 km od Jowisza. Pioneer 10 przekazał na Ziemię 300 zdjęć planety, odkrył pasy radiacyjne i przekazał szczegóły na temat magnetosfery Jowisza. Sondę wykorzystano także do dokładniejszego wyznaczenia masy Jowisza i jego czterech księżyców galileuszowych. Pioneer 10 był pierwszą sondą, która przeleciała przez pas planetoid, dowodząc, że jest to bezpieczne. Wyniki badań magnetosfery Jowisza spowodowały przeprojektowanie sond Voyager 1 i 2, tak by pasy radiacyjne planety nie uszkodziły aparatury obu sond. Pioneer 10 stał się też pierwszą sondą, która osiągnęła prędkość ucieczki z Układu Słonecznego (tzw. trzecią prędkość kosmiczną).
Cele misji.
Do celów misji należało zbadanie międzyplanetarnych i planetarnych pól magnetycznych, parametrów wiatru słonecznego, obszarów heliosfery, obszarów neutralnego wodoru, właściwości pyłu kosmicznego, promieniowania kosmicznego, zorzy polarnej Jowisza, fal radiowych, atmosfery Jowisza i niektórych jego satelitów, a także wykonanie zdjęć Jowisza i jego satelitów.
Konstrukcja sondy.
Sondy Pioneer 10 i 11, których misje zostały w 1969 roku zaakceptowane do realizacji, były pierwszymi próbnikami, które miały przejść przez pas planetoid i zbadać otoczenie Jowisza. Zdobyte doświadczenia zostały wykorzystane przy budowie sond programu Voyager.
Konstrukcja była stosunkowo lekka – sonda miała masę zaledwie 260 kg, wliczając w to 30 kg instrumentów naukowych i 27 kg paliwa. Energii elektrycznej dostarczały 4 radioizotopowe generatory termoelektryczne typu SNAP-19 (RTG) (zawierające pluton-238) o całkowitej mocy przy starcie 155 W. Łączność zapewniała paraboliczna antena główna o średnicy 2,74 m oraz anteny pomocnicze. 
Instrumenty naukowe.
Na pokładzie sondy zostało zainstalowanych 11 instrumentów naukowych:
Zakończenie misji.
Po 25 latach od startu, 31 marca 1997 roku misja została oficjalnie zakończona. Pioneer 10 znajdował się wtedy w odległości 10 mld km od Słońca. Po raz ostatni dane telemetryczne z sondy odebrano 27 kwietnia 2002 roku. Ostatnie bardzo słabe sygnały zdołano odebrać 23 stycznia 2003 roku.
W dniu 21 stycznia 2010 roku Pioneer 10 osiągnął odległość 100,0 au od Słońca (czyli 14,96 mld km), znajdując się poza pasem Kuipera, oddalając się z prędkością 12,082 km/s (2,549 au rocznie).
Obecny status.
1 stycznia 2016 roku Pioneer 10 znajdował się około 114,068 au od Ziemi (około 16 mld kilometrów). Jego prędkość względem Słońca wynosiła 12,037 km/s, pokonując średnio 2,539 AU rocznie. Obserwowana wielkość gwiazdowa Słońca, widzianego z pokładu sondy, wynosi −16,6 magnitudo. Światło słoneczne potrzebowało wtedy 14,79 godzin, by dotrzeć do sondy. Voyager 2 „wyprzedzi” sondę Pioneer 10 pod względem odległości od Słońca w 2022 roku.
Pioneer 10 jest pierwszym obiektem ziemskim, który dotarł do zewnętrznych obszarów Układu Słonecznego i kiedyś, jeśli nie wystąpią żadne niespodziewane czynniki w rodzaju kolizji z jakąś materią, opuści go zupełnie. Wciąż nie dotarł jeszcze do heliopauzy ani do obłoku Oorta. Za ponad 2 miliony lat sonda przeleci w pobliżu gwiazdy Aldebaran w gwiazdozbiorze Byka, odległej o 68 lat świetlnych (przy założeniu, że gwiazda ta będzie miała zerową prędkość).

</doc>
<doc id="201455" url="https://pl.wikipedia.org/wiki?curid=201455" title="Midir">
Midir

Midir (lub Midhir, Mider) – postać z mitologii irlandzkiej, syn Dagdy z plemienia Tuatha Dé Danann. Po tym jak "Tuatha" zostali pokonani przez Milezjan, zamieszkał w sidhe Bri Leith.
"Tochmarc Étain" ("Zaloty do Étain").
Midir był mężem Fuamnach, ale wkrótce zakochał się w Étaín; w uczynieniu z niej nowej panny młodej pomógł mu Aengus. To sprowokowało Fuamnach do zemsty na nowej żonie Midira, którą przemieniła w muchę o srebrzystych skrzydłach. W nowej postaci Étain błąkała się po świecie, aż wpadła do kielicha z winem, który trzymana w ręku żona Etaira – słynnego mocarza ulsterskiego. Ta wypiła wino i po pewnym czasie urodziła córkę, którą nazwano Étain. Étain w nowym wcieleniu dorastała na dworze Etaira, a gdy dorosła, wyszła za mąż za Eochaida Airema, ówczesnego wysokiego króla Irlandii. Jednak Midir nie dał za wygraną i odnalazł Étain. Wyruszył do króla i wyzwał go na pojedynek w grze zwanej fidchell, w którym zwyciężył i poprosił o pocałunek od Étaín jako nagrodę. Jednak Eochaid odmówił, łamiąc dane słowo i skazując Midira na banicję z dala od Tary. Mimo to, Midir powrócił do miasta i po raz kolejny wkroczył do królewskiego pałacu, po czym przemienił siebie i Étaín w łabędzie i uciekł z nią przez komin. Eochaid nie zaakceptował straty małżonki i wyruszył za nimi w pogoń. Wtedy Midir użył swoich mocy magicznych i zmienił pięćdziesiąt kobiet w wyglądające podobnie do Étaín, oferując królowi możliwość wybrania tylko jednej. Eochaid, próbując odnaleźć właściwą, wybrał przez przypadek własną córkę i stracił Étaín. 
Inne odniesienia.
Midir był w posiadaniu trzech magicznych żurawi, które stały przed jego domem broniąc dostępu każdemu kto się zbliżył. Zostały one skradzione przez Athirne'a. Stąd, jeżeli trzy żurawie ukazywały się wojownikom idącym na bitwę było to uznawane za zły omen.
Midir również interweniował, gdy Fráech zaczął ubiegać się o względy Treblainne.

</doc>
<doc id="201463" url="https://pl.wikipedia.org/wiki?curid=201463" title="RCD Espanyol">
RCD Espanyol

Reial Club Deportiu Espanyol de Barcelona (wym. []) – hiszpański klub piłkarski, grający obecnie w Primera División i mający siedzibę w Barcelonie, stolicy Katalonii. Swoje domowe mecze rozgrywa na stadionie Estadi Cornellà-El Prat, który może pomieścić 40 tysięcy widzów.
Historia.
Klub został założony 28 października 1900 jako Sociedad Española de Football. Był to pierwszy klub w Hiszpanii założony przez samych Hiszpanów, w przeciwieństwie do innych klubów (jak chociażby FC Barcelona). Po sześciu latach klub zakończył działalność z powodów finansowych. W 1909 klub został reaktywowany jako "Club Deportivo Español". Rok później, podobnie jak kilka innych klubów, został objęty patronatem królewskim i stąd dodano człon "Real" do nazwy i koronę królewską do herbu. W tym samym roku przyjęto również nowe stroje klubowe. Dotychczasowe żółte zostały zastąpione przez biało-niebieskie, które upamiętniały Rogera de Llurię, średniowiecznego katalońskiego admirała. W 1931, po ogłoszeniu republiki, klub odrzucił człon "Real" i przyjął nazwę w języku katalońskim "Club Esportiu Espanyol". Po wojnie domowej, wskutek zakazu używania języka katalońskiego, klub wrócił do poprzedniej nazwy. W 1995 klub przyjął obecną, katalońską, nazwę.
Espanyol od początku pozostawał w cieniu swojego wielkiego rywala — FC Barcelona. Klub nigdy nie zdobył mistrzostwa, a w Pucharze Króla triumfował zaledwie cztery razy. W europejskich pucharach jedyny poważny sukces to dwa finały Pucharu UEFA w 1988 i 2007.
Kibice.
Główna grupa Brigadas Blanquiazules powstała w 1985 roku. Skrajnie prawicowa, składająca się z hiszpańskich fanów tworzona była jako przeciwwaga katalońskiej Barcy. Po przeprowadzce na nowy stadion w 2009 roku zaczęło brakować miejsca na stadionie dla Brigadas Blanquiazules i obecnie nie mają wstępu na stadion jako zorganizowana grupa. Paru członków Brigadasu znajduje się na młynie La Curva a poza tym Brigadas obecnie działa poza stadionem.
Zawodnicy.
Obecny skład.
"Stan na 1 lutego 2023"

</doc>
<doc id="201470" url="https://pl.wikipedia.org/wiki?curid=201470" title="Protodiakon">
Protodiakon

Protodiakon (gr. "proto" "pierwszy" + "diákonos" "diakon") – kościelny tytuł honorowy, pierwszy wśród diakonów danej diecezji.
Kościoły wschodnie.
W Kościołach prawosławnych i w Katolickich Kościołach wschodnich jest to honorowy tytuł, który diakoni uzyskują w formie nagrody za posługę. 
Historycznie pierwszym protodiakonem był św. Szczepan, lider siedmiu diakonów jerozolimskich, któremu tradycja wschodnia przypisuje również tytuł archidiakona.
Współcześnie protodiakon przewodzi diakonom podczas nabożeństw celebrowanych przez biskupów. Jego szaty liturgiczne charakteryzują się podwójnym orarionem z wyszytym napisem „Święty, Święty, Święty”.
Kościół zachodni.
W Kościele zachodnim urząd protodiakona występuje w praktyce wyłącznie w diecezji rzymskiej, gdzie funkcjonuje jako tytuł protodiakona Kolegium Kardynalskiego.
Protodiakon Kolegium Kardynalskiego.
Tytuł kardynała protodiakona przysługuje w Rzymie najstarszemu nominacją kardynałowi z rzędu kardynałów diakonów.
Kardynał protodiakon po zakończonym konklawe ogłasza imię nowo wybranego papieża z balkonu bazyliki św. Piotra. On także przedstawia papieżowi arcybiskupów metropolitów podczas ceremonii wręczania paliuszy. Do 1963 roku kardynał protodiakon koronował nowego papieża tiarą podczas inauguracji pontyfikatu.
Obecnym kardynałem protodiakonem jest Renato Raffaele Martino, który sprawuje tę funkcję od 12 czerwca 2014.

</doc>
<doc id="201472" url="https://pl.wikipedia.org/wiki?curid=201472" title="Puchar Interkontynentalny">
Puchar Interkontynentalny



</doc>
<doc id="201476" url="https://pl.wikipedia.org/wiki?curid=201476" title="Wolne Związki Zawodowe">
Wolne Związki Zawodowe

Wolne Związki Zawodowe może dotyczyć:

</doc>
<doc id="201479" url="https://pl.wikipedia.org/wiki?curid=201479" title="Język platniemiecki">
Język platniemiecki



</doc>
<doc id="201480" url="https://pl.wikipedia.org/wiki?curid=201480" title="Lunochod">
Lunochod



</doc>
<doc id="201481" url="https://pl.wikipedia.org/wiki?curid=201481" title="Big Joe">
Big Joe



</doc>
<doc id="201482" url="https://pl.wikipedia.org/wiki?curid=201482" title="Musicorama">
Musicorama

Musicorama – najbardziej znana cykliczna impreza koncertowa w latach 60. XX w. w Polsce.
Powstała z inicjatywy Franciszka Walickiego, który był jednocześnie jej kierownikiem artystycznym. Koncerty odbywały się w Sali Kongresowej Pałacu Kultury i Nauki w Warszawie.
Od lutego 1968 do marca 1969 odbyło się 7 imprez na których wystąpili:
Koncerty Musicoramy zostały zastąpione przez Muzykalia. W maju 1971 koncert o tej nazwie odbył się w Teatrze Rozrywki w Warszawie (Breakout, Niebiesko-Czarni, Bemibek). W połowie lat 70. nazwa Musicorama powróciła jako cykl objazdowych koncertów po Polsce (gdzie występowali m.in. Niebiesko-Czarni, Breakout, Budka Suflera i Maryla Rodowicz. W 1977 firmowano tą nazwą święto Trybuny Ludu w Warszawie, na którym wystąpili m.in. Skaldowie.

</doc>
<doc id="201485" url="https://pl.wikipedia.org/wiki?curid=201485" title="Ulysses (sonda kosmiczna)">
Ulysses (sonda kosmiczna)

Ulysses – sonda kosmiczna NASA i ESA, przeznaczona do badania rejonów biegunowych Słońca, wyniesiona w kosmos na pokładzie promu kosmicznego Discovery w locie STS-41 w dniu 6 października 1990 roku. Wskutek działania silników rakietowych sondzie nadano prędkość 15,17 km/s, co czyniło ją wówczas pojazdem kosmicznym opuszczającym Ziemię z największą w historii startów uzyskaną prędkością (nową rekordzistką w 2006 została sonda New Horizons). Ulysses był pierwszą sondą, która opuściła płaszczyznę ekliptyki by prowadzić badania północnego i południowego bieguna Słońca.
Krótka historia.
Budowę zachodnioeuropejskiego satelity rozpoczęto w 1978. W 1979 Amerykanie postanowili przyłączyć się do projektu nazwanego International Solar Polar Mission i wybudować bliźniaczego satelitę. Projekt przewidywał jednoczesne wystrzelenie satelitów w kierunku Jowisza w 1983 roku, następnie przeciwbieżny lot satelitów w kierunku obu biegunów Słońca. W wyniku kłopotów z finansowaniem programu Space Shuttle i cięć budżetowych Amerykanie kilka razy odkładali termin wspólnej wyprawy, zaś w 1984 skreślili z programu udział własnego satelity. Planowany ostatecznie na 1986 projekt przybrał nazwę Ulysses i po tragedii Challengera uległ dalszemu opóźnieniu do roku 1990.
Wyprawa.
Start.
6 października Discovery wyniósł na wokółziemską orbitę 16,5-tonowy kompleks Ulyssesa z 3-stopniowym zespołem napędowym. W 65. minucie po mechanicznym uwolnieniu sondy od wahadłowca i ustabilizowaniu w przestrzeni, nastąpiło 148 sekundowe uruchomienie pierwszego stopnia IUS. Prędkość kompleksu zwiększyła się z 7,73 km/s do 10,08 km/s. Po odrzuceniu zużytego pierwszego stopnia, 125 sekund później uruchomiono drugi stopień IUS, zwiększając prędkość o dalsze 1,35 km/s. Ponieważ PAM stabilizowany był tylko osiowo, przed jego odpaleniem kompleks Ulysses/PAM został wprawiony w ruch wirowy przy pomocy czterech małych silników rakietowych do prędkości 70 obr/min. Praca silnika PAM przez 87 sekund nadała sondzie prędkość końcową 15,25 km/s. Przed odrzuceniem zużytego modułu PAM wirowanie Ulyssesa zostało wyhamowane wyrzuceniem pary ciężarków na nitkach z kevlaru. Następnie nitki wraz z ciężarkami zostały odcięte i odrzucone. Końcowa prędkość rotacji wyniosła 1 obrót w ciągu 12 sekund. Drobne zmiany orbity i stabilizację w przestrzeni zapewniały silniki korekcyjne i zapas 33 kg hydrazyny. Po ośmiu godzinach od opuszczenia wahadłowca sonda minęła orbitę Księżyca. Dzień później rozwinęły się anteny dipolowe, bom stabilizacyjny i ramię z czujnikami przyrządów. Po przeprowadzeniu testów i kalibracji instrumentów pomiarowych Ulysses rozpoczął normalną pracę.
Budowa.
W skład kompleksu weszły:
Łączność radiową z Ziemią zapewniał zainstalowany na pokładzie nadajnik o mocy zaledwie 5 watów. Rejestrację z przyrządów gromadzono w pamięci magnetycznej i transmitowano na Ziemię podczas seansów łączności. Centrum rejestracji danych mieściło się w Laboratorium Napędów Odrzutowych w Pasadenie, gdzie wspólnie z załogą NASA pracowali inżynierowie z ESA.
Misja.
W lutym 1992 roku sonda Ulysses przeleciała w pobliżu Jowisza. Był to piąty przelot sondy kosmicznej w pobliżu tej największej planety Układu Słonecznego. To spotkanie zostało wykorzystane do zmiany trajektorii sondy przy pomocy asysty grawitacyjnej tak, że weszła ona na orbitę heliocentryczną prawie prostopadłą do płaszczyzny ekliptyki. Zapuściwszy się w 1992 poza orbitę Jowisza, sonda wykryła drobiny pyłu międzygwiezdnego za pomocą mikrofonu rejestrującego ich uderzenia. Ulisses doznał większej, niż można się było spodziewać, liczby uderzeń z określonego kierunku. Wszystkie drobiny poruszały się z taką samą prędkością i pochodziły ze stacjonarnego obłoku międzygwiazdowego, przez który przelatywał Układ Słoneczny. Wcześniej sądzono, że wiatr słoneczny zapobiega wpadaniu drobin pyłu w obrębie Drogi Mlecznej, obecnie wiemy, że większe drobiny są w stanie przedostać się do środka.
Nad południowym biegunem Słońca Ulysses przelatywał od czerwca do listopada 1994 roku. Nad północnym biegunem znajdował się od czerwca do września 1995 roku.
1 maja 1996 roku sonda odkryła warkocz gazowy komety Hyakutake w odległości 570 mln km od jej jądra. Był to najdłuższy stwierdzony warkocz komety.
Kolejne przejścia nad biegunami:
W 2004 roku misję przedłużono do marca 2008 roku, co pozwoliło na kolejne przeloty nad biegunami w 2007 i 2008 roku, a w listopadzie 2007 misję przedłużono do marca 2009.
30 czerwca 2009 roku w sondzie ostatecznie wyłączono nadajniki. Było to spowodowane niewystarczającą mocą baterii (której składnikiem był 238Pu), co powodowało zamarzanie paliwa (hydrazyny) w silnikach sterujących.

</doc>
<doc id="201486" url="https://pl.wikipedia.org/wiki?curid=201486" title="Sebastian Ułamek">
Sebastian Ułamek

Sebastian Ułamek (ur. 20 listopada 1975 w Częstochowie) – polski żużlowiec. Indywidualny mistrz Europy na żużlu z 2010 roku, wielokrotny reprezentant Polski, drużynowy wicemistrz świata z 2001 i trzykrotny mistrz Europy w parach (2006, 2008 i 2015).
Życiorys.
Licencję uzyskał w 1992 w barwach Włókniarza Częstochowa, z którym związany był do 1998. W 1999 na dwa lata przeniósł się do Wybrzeża Gdańsk, w 2001 trafił do Atlasu Wrocław, rok później do Unii Leszno, a w 2003 powrócił do Włókniarza. W sezonie 2009 został wypożyczony do I-ligowej Unii Tarnów, gdzie startował do 2011. W kolejnych latach reprezentował: WTS Wrocław, Start Gniezno, GKM Grudziądz i ŻKS ROW Rybnik. Do Włókniarza Częstochowa ponownie powrócił w 2016. Od 2018 reprezentuje barwy Kolejarz Opole. W 2019 roku podpisuje "kontrakt warszawski" z Włókniarzem Częstochowa. W roku 2023 miał zostać trenerem drużyny Wilków Krosno w Ekstralidze U24, ale zrezygnował z tej funkcji przed rozpoczęciem sezonu.
Ośmiokrotny medalista DMP (dwukrotnie złoto w 1996 i 2003 z Włókniarzem, trzykrotnie srebro – w 2001 z Atlasem, 2002 z Unią i w 2006 z Włókniarzem, oraz trzykrotnie brąz w 1999 z Wybrzeżem i w latach 2004 oraz 2005 z Włókniarzem). Wielokrotny finalista Indywidualnych Mistrzostw Polski – w 2001 i 2006 zdobywał brązowe medale. Dwukrotnie – w 2000 i 2006 r. zajął drugie miejsce w Złotym Kasku, dwukrotnie także – w 1997 i 2001 – trzecie. Wcześniej, jako junior, jego największym sukcesem było drugie miejsce w Srebrnym Kasku w 1995 r. Na otwarcie sezonu 2006 odniósł zwycięstwo w Kryterium Asów, później w tym roku wraz ze Sławomirem Drabikiem sięgnął po złoty medal Mistrzostw Polski Par Klubowych.
Na arenie międzynarodowej zajął piąte miejsce w finale mistrzostw świata juniorów w 1996 r., później kilkunastokrotnie występował w zawodach cyklu Grand Prix, w tym w 1998, 2002 i 2009 r. jako stały uczestnik. Reprezentował barwy Polski w pierwszej edycji Drużynowego Pucharu Świata w 2001 r. i wywalczył z reprezentacją srebrny medal. W 2006 zdobył złoty medal Mistrzostw Europy Par.
W 2006 występował w czeskiej lidze w barwach AK Slaný, z którym wywalczył tytuł mistrzowski. W 2007 pozostał zawodnikiem tej drużyny. 14 września 2008 na torze w Zielonej Górze wraz z Grzegorzem Walaskiem i Kennethem Bjerre wywalczył awans do cyklu SGP.
30 czerwca 2013 przekroczył próg 2500 punktów zdobytych w rozgrywkach w najwyższej lidze polskiej sezonu zasadniczego (razem z punktami bonusowymi ale bez bonusów za tzw. jokera).

</doc>
<doc id="201490" url="https://pl.wikipedia.org/wiki?curid=201490" title="Spójność pomiarowa">
Spójność pomiarowa

Spójność pomiarowa – właściwość pomiaru lub wzorca jednostki miary polegająca na tym, że można go powiązać z określonymi odniesieniami, na ogół z wzorcami państwowymi lub międzynarodowymi jednostkami miary, za pośrednictwem nieprzerwanego łańcucha porównań, z których wszystkie mają określone niepewności.
Zachowanie spójności pomiarowej jest warunkiem jednoznaczności wyników pomiarów, umożliwiającym ich wzajemne porównanie.

</doc>
<doc id="201495" url="https://pl.wikipedia.org/wiki?curid=201495" title="Gościno (gmina)">
Gościno (gmina)

Gościno – gmina miejsko-wiejska w północno-zachodniej Polsce, w woj. zachodniopomorskim, w powiecie kołobrzeskim. Siedzibą gminy jest miasto Gościno. Gminę zamieszkuje 5,2 tys. osób.
Na 114 gmin w województwie gmina Gościno zajmuje 90 miejsce pod względem powierzchni i 75 pod względem ilości mieszkańców. 
Położenie.
Gmina położona jest w północnej części województwa zachodniopomorskiego, w południowo-wschodniej części powiatu kołobrzeskiego.
Według danych z 1 stycznia 2009 powierzchnia gminy wynosi 116,00 km². Gmina stanowi 16,0% powierzchni powiatu.
Sąsiednie gminy:
Do 31 grudnia 1998 r. wchodziła w skład województwa koszalińskiego.
Demografia.
Według danych z 31 grudnia 2016 r. gmina miała 5161 mieszkańców, co stanowiło 6,5% ludności powiatu. Gęstość zaludnienia wynosi 44,5 osoby na km².
Według danych z 31 grudnia 2017 roku gminę zamieszkiwało 5154 osób.
Dane z 31 grudnia 2016 r.:
Historia.
We wczesnym średniowieczu obszar obecnej gminy znajdował się w granicach kasztelanii kołobrzeskiej i związany był ze szlakiem handlowym z Kołobrzegu przechodzącym przez Gościno, Dargocice i Trzynik, który dalej przez Karlino i Płoty prowadził do Szczecina. Większość wsi (14) ma metrykę właśnie średniowieczną (wzmianki w XII i XIII wieku), tylko cztery powstały w czasach późniejszych.
W 1124 na Pomorze ruszył z misją chrystianizacyjną św. Otton z Bambergu zwany Apostołem Pomorza. Wskutek jego działań książęta pomorscy przyjęli chrzest, a w 1140 ustanowiono biskupstwo w Wolinie. W 1248 znaczny obszar ziemi kołobrzeskiej przekazano jako uposażenie biskupów kamieńskich (formalne przeniesienie stolicy biskupiej z Wolina do Kamienia nastąpiło w 1188). Druga część ziemi kołobrzeskiej należała do książąt pomorskich. Po śmierci księcia Warcisława III w 1264 odziedziczył je jego kuzyn Barnim I, który wraz z synem Bogusławem IV w 1276 sprzedali pozostałą część tej ziemi biskupowi Hermannowi von Gleichen. Biskup ten w tym samym roku nadał kapitule kołobrzeskiej prawa do ponad 70 wsi, w tym m.in. znajdujące się w obecnej gminie: Karkowo, Skronie, Mołtowo, Pobłocie Małe, Robuń, Ołużna i Ząbrowo. Jeszcze jednak w średniowieczu posiadłości kapituły zostały uszczuplone na rzecz rady miejskiej z Kołobrzegu oraz lokalnej szlachty osadzanej przez książęta i biskupów.
Po przyjęciu protestantyzmu na sejmie w Trzebiatowie tytuł biskupi przeszedł na członków rodu książęcego Gryfitów. Ród ten wygasł w 1637 (ostatnim księciem był Bogusław XIV) kończąc definitywnie okres istnienia księstwa pomorskiego (w 1648 po zakończeniu wojny trzydziestoletniej wchłoniętego do Elektoratu Brandenburgii), choć księciem kamieńskim był jeszcze w latach 1665-1670 siostrzeniec ostatniego księcia Ernest Bogusław de Croy, późniejszy namiestnik Prus Książęcych. Do 1815 księstwo kamieńskie (Furstenthum Cammin) było jednostką terytorialną państwa Hohenzollernów.
W 1815 z terenów byłego księstwa kamieńskiego utworzono powiat Księstwo (Kreis Furstenthum), który w 1872 podzielono na powiaty: kołobrzesko-karliński, koszaliński i bobolicki. Od tego czasu obszar obecnej gminy pozostają w granicach powiatu kołobrzeskiego.
W wyniku nadania statusu miasta dla Gościna, od 2011 r. gmina stała się gminą miejsko-wiejską. 1 stycznia 2011 r. utworzono także straż miejską.
Przyroda i turystyka.
Gmina leży na Równinie Białogardzkiej w części wschodniej i na Równinie Gryfickiej w części zachodniej. Przez granicę z gminą Dygowo przepływa rzeka Parsęta, natomiast zachodnią granicę z gminą Siemyśl stanowi rzeka Błotnica wraz z jeziorem Kamienica, uchodząca do jeziora Resko Przymorskie. Gmina Gościno jest w większości gminą rolniczą. Tereny leśne zajmują około 5,4% powierzchni gminy (21,57 km² na 116 km² pow. gminy).
Komunikacja.
Przez południową część gminy prowadzi droga krajowa nr 6 (w granicach gminy przy drodze leży wieś Ramlewo). Droga wojewódzka nr 162 przecina gminę z południa na północ: Zieleniewo – Gościno – Wartkowo – skrzyżowanie z drogą krajową nr 6 i dalej w kierunku Świdwina. Duże znaczenie ma także droga powiatowa Gościno – Karlino.
Połączenia z resztą powiatu (zwłaszcza z Kołobrzegiem) zapewniają autobusy kilku przewoźników.
Przez gminę Gościno prowadziła tylko kolej wąskotorowa o prześwicie 1000 mm. 3 odcinki z Gościna zostały otwarte w 1895 r. Pierwsza do Skrzydłowa przez Rymań Wąsk., wydłużona w 1899 r. przez wieś Tąpadły do Gryfic Wąsk. Druga przez Lepino Trójkąt do Sławoborza i trzecia do Kołobrzegu Wąsk. Ostatnia linia przez Gościno została otwarta w 1909 r. do wsi Pobłocie Wielkie, w 1915 r. wydłużono ją do Karlina Wąsk. W 1961 r. zamknięto odcinki do Kołobrzegu Wąsk. i Karlina Wąsk., które później rozebrano. W 1989 r. zostały zamknięte ostatnie linie do Tąpadeł i Lepina Trójkątu. Tory zostały zdemontowane na przełomie lat 2006/2007.
W gminie czynny jest jeden urząd pocztowy: Gościno, ul Lipowa 3 (78-120).
Przemysł i usługi.
Brak większych zakładów przemysłowych. W Gościnie znajduje się duża mleczarnia produkująca m.in. sery, w Ząbrowie zakład chemiczny produkujący m.in. szpachlówki. Funkcjonuje ochotnicza straż pożarna, dwie praktyki lekarzy rodzinnych, stomatolog, apteki, oczyszczalnia ścieków, bank spółdzielczy, dom pomocy społecznej, szkoła podstawowa, szkoły średnie, kościół rzymskokatolicki, klub sportowy.
Do większości miejscowości w gminie doprowadzona jest woda z gminnego wodociągu.
Na gruntach wsi Mołtowo funkcjonuje fragment Farmy Wiatrowej Karścino. Planowane jest wybudowanie kolejnej elektrowni wiatrowej – Farmy Wiatrowej Jarogniew-Mołtowo oraz uruchomienie elektrowni wodnej na rzece Goścince.
Administracja i samorząd.
W 2016 r. wykonane wydatki budżetu gminy wynosiły 27,7 mln zł, a dochody budżetu 27,3 mln zł. Zobowiązania samorządu (dług publiczny) według stanu na koniec 2016 r. wynosiły 10,4 mln zł, co stanowiło 38,1% poziomu dochodów.
Gmina Gościno utworzyła 12 jednostek pomocniczych, będących sołectwami.
Gmina jest obszarem właściwości Sądu Rejonowego w Kołobrzegu. Sprawy z zakresu ubezpieczeń społecznych oraz sprawy gospodarcze są rozpatrywane przez Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat kołobrzeski) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Gościno razem z mieszkańcami gmin: Rymań i Siemyśl wybierają 3 radnych do Rady Powiatu w Kołobrzegu, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.

</doc>
<doc id="201497" url="https://pl.wikipedia.org/wiki?curid=201497" title="Gazy doskonałe">
Gazy doskonałe



</doc>
<doc id="201498" url="https://pl.wikipedia.org/wiki?curid=201498" title="Tomasz Chrzanowski (żużlowiec)">
Tomasz Chrzanowski (żużlowiec)

Tomasz Chrzanowski (ur. 4 lutego 1980 w Lulkowie) – polski żużlowiec.
Kariera sportowa.
Wychowanek Apatora Toruń, w lidze startuje od roku 1997. Do 2002 roku włącznie pozostawał w Toruniu, w latach 2003-05 zawodnik Wybrzeża Gdańsk, w 2006 roku występował w barwach Stali Rzeszów. Już w 2007 roku powrócił do Gdańska i jeździł tam końca sezonu 2008. W sezonie 2009 reprezentował barwy Polonii Bydgoszcz. Po sezonie przeniósł się do GTŻ Grudziądz. Ponadto reprezentuje Västervik w lidze szwedzkiej, a w 2001 jeździł także Poole Pirates w lidze brytyjskiej.
Trzykrotny uczestnik finałów młodzieżowych mistrzostw Polski – srebrny medalista w 2000 r., brązowy w 1999. Dwukrotnie występował w finałach "seniorskich" mistrzostw Polski (w 2003 i 2004, bez medali). Zdobył brązowy medal w 2000 roku w rozgrywkach o MMPPK. Uczestnik MDMP (brąz w 1999 roku), finalista Srebrnego (2000 – trzecie miejsce) i dwukrotnie Brązowego (druga lokata w 1999 roku) Kasku. W 1998 roku wystąpił w wygranym przez zespół Apatora finale Drużynowego Pucharu Polski. Złoty medalista DMP z roku 2001 w barwach Apatora. Wraz z Robertem Kościechą wywalczył w 2004 roku brązowy medal MPPK dla Wybrzeża Gdańsk.
Finalista mistrzostw świata juniorów w 1999 i 2001 oraz mistrzostw Europy juniorów w 1998 i 1999. Jego największym sukcesem jest zakwalifikowanie się w 2004 r. w drodze turniejów eliminacyjnych do cyklu Grand Prix IMŚ na sezon 2005. W cyklu nie odniósł jednak sukcesu, kończąc sezon na 15. miejscu.
W roku 2023 dołączył do sztabu szkoleniowego Wilków Krosno, gdzie jest odpowiedzialny za sekcję miniżużla.

</doc>
<doc id="201500" url="https://pl.wikipedia.org/wiki?curid=201500" title="Sojuz TMA-1">
Sojuz TMA-1

Sojuz TMA-1 (Союз ТМА-1) – rosyjska załogowa misja kosmiczna, stanowiąca piątą wizytę pojazdu Sojuz na pokładzie Międzynarodowej Stacji Kosmicznej i pierwszy lot jej najnowszej wersji, Sojuz-TMA.
Początkowo lot miał mieć na celu wyłącznie dostarczenie na pokład stacji świeżej kapsuły Sojuz służącej na stacji za statek ratunkowy. Misję miała wykonać załoga dwuosobowa, jednak w lutym 2002 doniesiono, że lotem i tygodniową wizytą na pokładzie stacji zainteresowany jest amerykański muzyk Lance Bass. Na skutek niewypełnienia przez organizatorów jego lotu warunków kontraktu szkolenie Bassa przerwano we wrześniu 2002, a jego miejsce na pokładzie zajął rosyjski kosmonauta Jurij Łonczakow.

</doc>
<doc id="201503" url="https://pl.wikipedia.org/wiki?curid=201503" title="Sojuz TM-34">
Sojuz TM-34

Sojuz TM-34 (Союз ТМ-34) – rosyjska załogowa misja kosmiczna, stanowiąca lot pasażerski na pokład Międzynarodowej Stacji Kosmicznej. Był to ostatni lot kapsuły Sojuz w wersji Sojuz-TM. Na pokładzie znajdowali się: rosyjski kosmonauta Jurij Gidzenko (dowódca), astronauta ESA – Włoch Roberto Vittori (inżynier pokładowy) oraz turysta z RPA, milioner Mark Shuttleworth. Wszyscy trzej przebywali na pokładzie stacji przez osiem dni. Shuttleworth wykonał przez ten czas kilka eksperymentów biologicznych.
Uwaga.
Po raz pierwszy NASA oficjalnie pozwoliła na lot i pobyt „turysty” na ISS.

</doc>
<doc id="201506" url="https://pl.wikipedia.org/wiki?curid=201506" title="Cryobot">
Cryobot

Cryobot – robot zaprojektowany i skonstruowany przez naukowców z NASA. Urządzenie zostało skonstruowane specjalnie z myślą o badaniu znajdującej się pod lodem części Europy, księżyca Jowisza, może być jednak również wykorzystane do badania Marsa oraz niedostępnych części Ziemi. Cryobot wtapia się w lód w taki sposób, że lód zasklepia się nad nim, dzięki czemu nie wprowadza dużej ilości zanieczyszczeń do badanego obszaru. Urządzenie ma być wykorzystywane w przyszłości do badań nad podlodowcowym Jeziorem Wostok na Antarktydzie. Robot ma być docelowo wyposażony w kamerę i czujniki chemiczne.

</doc>
<doc id="201508" url="https://pl.wikipedia.org/wiki?curid=201508" title="Nagroda im. Theodora Sturgeona">
Nagroda im. Theodora Sturgeona

Nagroda im. Theodora Sturgeona została ustanowiona przez żonę pisarza Theodora Sturgeona – Jayne Sturgeon i dyrektora Centrum Badań Fantastyki Naukowej przy Uniwersytecie Stanowym w Kansas – Jamesa Gunna w 1987. Owa nagroda jest rokrocznie przyznawana najlepszemu opowiadaniu science fiction (nie dłuższemu niż 17.500 słów i opublikowanemu po angielsku w poprzednim roku).
Od 1995 nominowanych wybiera liczna grupa recenzentów i redaktorów z różnych pism (np. „Tangents”), a także autorytety krótkiej formy. Później drugiej selekcji dokonuje syn pisarza Robin Sturgeon. Wybiera on ok. 10-12 najlepszych opowiadań, z których jury (2021 w składzie: Elizabeth Bear, Kij Johnson, Sarah Pinsker, Noel Sturgeon i Taryne Taylor) wybiera laureata. Ogłoszenie wyników następuje podczas czerwcowej ceremonii wręczenia nagród im. Johna Campbella Jr.

</doc>
<doc id="201509" url="https://pl.wikipedia.org/wiki?curid=201509" title="Ewangelikalizm">
Ewangelikalizm

Ewangelikalizm ("ewangelikalne chrześcijaństwo", "ewangeliczne chrześcijaństwo") – nurt pobożnościowy w protestantyzmie, oparty na specyficznej duchowości. W większości protestantyzm ewangelikalny jest środowiskiem konserwatywnym i sprzeciwia się tendencjom liberalnego chrześcijaństwa, które zaznaczają się w głównym nurcie protestantyzmu. Powstał na gruncie purytanizmu, ortodoksji protestanckiej i pietyzmu. Niektóre jego elementy pobożnościowe w drugiej połowie XX wieku przyjęły się także poza protestantyzmem, czego przykładem są w Kościele katolickim Ruch Światło-Życie i Ruch Odnowy w Duchu Świętym.
Wspólnoty ewangelikalne łączy wspólna wiara w osobistą relację z Jezusem Chrystusem, podkreślenie ostatecznego autorytetu Pisma Świętego w sprawach wiary i życia, również przede wszystkim szczególny typ duchowości, podkreślający konieczność świadomego nawrócenia (i nowego narodzenia) do zbawienia człowieka. Ewangelikalni chrześcijanie uznają zwykle bezbłędność i nieomylność Biblii. Ewangelikalizm jest kojarzony z ewangelizacją – działaniem misyjnym mającym na celu przekonanie słuchacza do żalu za grzechy oraz wiary w przebaczenie grzechów dzięki ofierze Jezusa Chrystusa na krzyżu.
Środowiska wewnątrzewangelikalne.
Rodzina chrześcijan ewangelikalnych (ewangelicznych) obejmuje głównie następujące nurty protestantyzmu:
Ponadto, częściowo również inne nurty:
Szczególną cechą ewangelikalizmu w ostatnich latach (szczególnie w Stanach Zjednoczonych) jest rozwój niezależnych kościołów bezdenominacyjnych, niepowiązanych z żadnym wyznaniem. W Polsce przykładem takiego związku wyznaniowego jest Chrześcijańska Wspólnota Ewangeliczna.
Założenia doktryny ewangelikalnej.
W "Evangelical Dictionary of Theology" znajduje się charakterystyka założeń typowej dla ewangelikalizmu doktryny teologicznej opartej na tezach:
Ewangelikalizm nie posiada własnej doktryny eklezjologicznej i sakramentologicznej. Podkreśla konieczność świadomego nawrócenia do Chrystusa, potrzebę lektury Pisma Św., misjonowania i zachowywania rygorystycznej etyki opartej na Biblii.
Według potocznych opinii cechą Kościołów ewangelikalnych jest praktykowanie chrztu przez zanurzenie w wodzie osób świadomie wierzących, czyli dorosłych, a nie dzieci. Niektóre Kościoły ewangelikalne (głównie prezbiteriańskie, metodystyczne i niektóre zielonoświątkowe) chrzczą jednak niemowlęta, co jest zbieżne z postawą wielu wiodących teologów i działaczy ewangelikalnych (np. John Wesley, Nikolaus von Zinzendorf, George Whitefield, Jonathan Edwards, Thomas Chalmers, Charles Finney, Dwight L. Moody, Billy Sunday, Aiden Wilson Tozer, Martyn Lloyd-Jones, Bill Bright, John Stott, Alister McGrath).
Historia ewangelikalizmu.
Źródeł ewangelikalizmu należy się dopatrywać w XVII-wiecznym pietyzmie, który był istotnym czynnikiem odnowy religijnej w Niemczech, w ruchu braci morawskich i w metodyzmie. Zasadniczą rolę w jego rozwoju na wczesnym etapie istnienia odegrały tzw. przebudzenia duchowe ("rewiwale" od ang."revival"), a zwłaszcza Wielkie przebudzenie, które przewinęło się przez Amerykę Północną (głównie Stany Zjednoczone) w XVIII wieku. Podstawowym celem ruchów tego typu było duchowe ożywienie wcześniej powstałych Kościołów. Wśród nich ewangelikalny profil pobożności przyjęły zwłaszcza wspólnoty prezbiteriańskie, kongregacjonalistyczne i baptystyczne. Na przełomie XVIII i XIX wieku ewangelikalni w Kościele anglikańskim – przede wszystkim William Wilberforce oraz członkowie grupy Clapham Sect – odegrali istotną rolę w ruchu na rzecz zlikwidowania niewolnictwa w brytyjskich koloniach. Istotnym aspektem funkcjonowania ewangelikalizmu była służba charytatywna. Ewangelikalną wspólnotą religijną skupiającą się na tym wątku działalności jest od początku istnienia Armia Zbawienia. U schyłku XIX-wieku ewangelikalizm był postacią chrześcijaństwa obecną na wszystkich kontynentach i we wszystkich kręgach kulturowych.
W XX wieku w łonie ewangelikalizmu wykształciły się różne prądy teologiczne, m.in.:
Część wiodących nurtów ewangelikalizmu prowadzi dialog ekumeniczny z Kościołem katolickim, w tym znaczące wspólnoty zielonoświątkowe, Światowy Alians Ewangelikalny, Światowy Związek Baptystyczny i Armia Zbawienia.
Przedstawiciele ewangelikalizmu globalnego.
Ewangeliści, kaznodzieje, misjonarze, hierarchowie kościelni: Bill Bright, Wilhelm Busch, Oswald Chambers, David du Plessis, Jonathan Edwards, Charles Grandison Finney, Billy Graham, Martyn Lloyd-Jones, Dwight L. Moody, John Newton, Harold John Ockenga, Luis Palau, Ulrich Parzany, Charles Spurgeon, Billy Sunday, Aiden Wilson Tozer, Rick Warren, Justin Welby, David Wilkerson, Nikolaus von Zinzendorf, Norman Geisler
Teologowie: Louis Berkhof, Donald G. Bloesch, Frederick Fyvie Bruce, Thomas Chalmers, Robert E. Coleman, Millard Erickson, J. Gresham Machen, William Henry Griffith Thomas, Ole Hallesby, Carl F. Henry, Alister McGrath, John Murray, Thomas Oden, James I. Packer, John Charles Ryle, Francis A. Schaeffer, Ronald Sider, Charles Simeon, R.C. Sproul, John Stott, Helmut Thielicke, Benjamin Breckinridge Warfield, John Wesley
Działacze społeczni: Thomas Bernardo, Corrie ten Boom, William Booth, Amy Carmichel, Fred Catherwood, John Chilembwe, Charles Colson, Joni Eareckson Tada, Jerry Falwell, Elizabeth Fry, William Knibb, Hannah More, Denis Mukwege, George Müller, Anthony Ashley Cooper Shaftesbury, Ronald Sider, William Wilberforce.
Pisarze, artyści, muzycy: Frances Crosby, Garth Hewitt, Graham Kendrick, Cliff Richard, Ira Sankey, George Beverly Shea, David Suchet, Charles Wesley
Ewangelikalizm w Polsce.
Do najwcześniejszych przejawów ewangelikalizmu na ziemiach polskich należał w XIX w. ruch pietystyczny wśród kolonistów niemieckich, środowisko mazurskich gromadkarzy oraz ruch baptystyczny, zorganizowany później w Unii Zborów Baptystów Języka Niemieckiego w Polsce i w Związku Zborów Słowiańskich Baptystów w Polsce. Na początku XX w. ten prąd religijny znalazł dodatkowy wyraz m.in. w luterańskiej Społeczności Chrześcijańskiej, zielonoświątkowym Związku Stanowczych Chrześcijan, darbystycznym Zrzeszeniu Zwolenników Nauki Pierwotnych Chrześcijan, Związku Ewangelicznych Chrześcijan i w ruchu metodystycznym.
W okresie okupacji niemieckiej największymi denominacjami ewangelikalnymi na ziemiach polskich były: Związek Nieniemieckich Ewangelicko-Wolnokościelnych Zborów (baptyści) i Kościół Metodystów w Generalnym Gubernatorstwie.
W Polsce Ludowej wiodącymi ewangelikalnymi związkami wyznaniowymi były: Zjednoczony Kościół Ewangeliczny, Polski Kościół Chrześcijan Baptystów i Kościół Wolnych Chrześcijan w RP. Do kluczowych wydarzeń w dziejach ewangelikalizmu polskiego w tym czasie zaliczyć należy m.in. kampanię ewangelizacyjną Billy’ego Grahama w Polsce w 1978, ewangelizację Luisa Palau w 1987 oraz organizowane corocznie od 1950 przez neopietystyczne kręgi Kościoła Ewangelicko-Augsburskiego Tygodnie Ewangelizacyjne w Miechowicach i Dzięgielowie.
W Trzeciej Rzeczypospolitej największymi Kościołami ewangelikalnymi są: Kościół Zielonoświątkowy w RP, Kościół Chrześcijan Baptystów w RP, Kościół Chrystusowy w RP i Kościół Wolnych Chrześcijan w RP.
Alians Ewangeliczny w RP.
Na początku XXI wieku Kościoły ewangelikalne w Polsce zrzesza głównie Alians Ewangeliczny w Polsce, do którego należą następujące Kościoły:
a także organizacje: Chrześcijańskie Stowarzyszenie Akademickie, Misja Pokoleń, Ruch Chrześcijański Mt28, Fundacja Słowo Życia, Fundacja Młodzież dla Chrystusa, Fundacja Głos Ewangelii, Biblijne Stowarzyszenie Misyjne, Towarzystwo Społeczno-Ewangeliczne Ewangelia dla Każdego, Fundacja Radio Chrześcijanin.
Platformą współpracy ewangelicznych chrześcijan w Polsce jest również Razem Dla Ewangelii.
Kościoły ewangelikalne poza Aliansem.
Poza Aliansem działa m.in.
Kościoły posiadające niektóre znamiona ewangelikalne.
Niektóre cechy charakterystyczne dla denominacji ewangelikalnych posiada Kościół Adwentystów Dnia Siódmego oraz Kościół Chrześcijan Dnia Sobotniego, jednak oba nie są zaliczane do grupy Kościołów ewangelikalnych.
Czołowi przedstawiciele ewangelikalizmu polskiego.
Duchowni, teologowie, działacze religijni: Gotfryd Fryderyk Alf, Andrzej W. Bajeński, Edward Czajko, Mieczysław Czajko, Marek Kamiński, Zygmunt Karel, Aleksander Kircun, Stanisław Krakiewicz, Karol Kulisz, Józef Mrózek junior, Andrzej Nędzusiak, Henryk Rother-Sacewicz, Andrzej Seweryn, Michał Stankiewicz, Karol Władysław Strzelec, Ludwik Szenderowski (1905–1993), Konstanty Wiazowski, Mateusz Wichary, Alina Wieja, Henryk Wieja, Andrzej Cyrikas.
Artyści, naukowcy, działacze społeczni: Elżbieta Bednarz, Paweł Biedziak, Wojciech Gajewski, John Abraham Godson, Noemi Modnicka, Natalia Niemen, Mateusz Otremba, Wojciech Szczerba, Marcin Tyrna, Tomasz Żółtko.
Studia nad ewangelikalizmem.
Ewangelikalizm jest przedmiotem szeroko zakrojonych badań naukowych, zarówno w skali globalnej, jak i w Polsce. Badacze podejmujący to zagadnienie zajmują się nim w różnych perspektywach naukowych i światopoglądowych, przyjmując nastawienie zobiektywizowane albo apologetyczne. Poza Polską do wiodących specjalistów z tego zakresu zaliczają się: Randall Balmer, David W. Bebbington, Erich Geldbach, Darryl G. Hart, George Marsden, Alister E. McGrath, Mark A. Noll, Ian Randall, Christian Smith. W Polsce są to m.in.: Krzysztof Brzechczyn, Wojciech Gajewski, Jan Mironczuk, Noemi Modnicka, Zbigniew Pasek, Grzegorz Pełczyński, Andrzej Siemieniewski, Henryk Ryszard Tomaszewski, Tadeusz J. Zieliński.
Stany Zjednoczone.
Tzw. Pas Biblijny na południu Stanów Zjednoczonych jest ściśle identyfikowany z ewangelikalnym nurtem protestantyzmu. Merriam-Webster definiuje Pas Biblijny jako „obszar głównie na południu Stanów Zjednoczonych, którego mieszkańcy są uważani za bezkrytycznie wiernych dosłownej dokładności Biblii”. Druga oferowana definicja to „obszar charakteryzujący się żarliwym fundamentalizmem religijnym”, z fundamentalizmem zdefiniowanym jako „ruch w XX-wiecznym protestantyzmie podkreślającym dosłownie interpretowaną Biblię jako fundamentalną dla chrześcijańskiego życia i nauczania” oraz przywiązanie do tych przekonań.
Według ośrodka badawczego "Pew Research Center" w 2014 roku do stanów z największym odsetkiem osób identyfikujących się z ewangelikalnym protestantyzmem należą: Tennessee (52%), Alabama (49%), Kentucky (49%), Oklahoma (47%), Arkansas (46%) i Missisipi (41%). Najniższy odsetek ewangelikalnych w Stanach Zjednoczonych występuje w Utah (7%). Wielomilionowe aglomeracje z najwyższym odsetkiem ewangelikalnych, to: Dallas (38%), Atlanta (33%) i Houston (30%).
Badanie ARDA z 2010 roku określające członkostwo w kościołach ewangelikalnych, wymienia te same stany w następującej kolejności: Alabama (42%), Oklahoma (40,8%), Missisipi (39,4%), Arkansas (39%), Tennessee (37,6%) i Kentucky (33,4%). 
Według badań amerykańskich religii prowadzonych przez Pew Research Center, ewangelikalni mają jedną z najwyższych frekwencji na nabożeństwach. 58% ewangelikalnych uczęszcza co tydzień do kościoła, w porównaniu do 45% muzułmanów, 39% katolików, 31% prawosławnych i 33% protestantów głównego nurtu. Jedynie 12% ewangelikalnych nie bierze w ogóle udziału w życiu swojego Kościoła.
Charakterystyczną cechą amerykańskiego ewangelikalizmu są tzw. megakościoły, chociaż około połowy z nich deklaruje się jako bezwyznaniowe, duża część ma charakter charyzmatyczny. 

</doc>
<doc id="201510" url="https://pl.wikipedia.org/wiki?curid=201510" title="Pietyzm">
Pietyzm

Pietyzm () – nurt religijny w luteranizmie z XVII i XVIII wieku kładący nacisk na intensywną modlitwę, studiowanie Biblii, udział w pobożnych zgromadzeniach religijnych, rygorystyczną moralność oraz działalność charytatywną. Szczególnie rozwinął się w Wirtembergii i Prusach w XVII wieku.
Ideologia.
Pietyści kładli nacisk na rozbudzenie uczuć religijnych poprzez modlitwę, studiowanie Biblii oraz podkreślali konieczność nawrócenia skutkującego widoczną przemianą moralną. Ich zadaniem było krzewienie idei pierwotnego Kościoła, religii żywej, pobożności i edukacji warstw najuboższych. 
Do tych wartości odwołał się Philipp Jakob Spener w swojej pracy "Pobożne życzenia" z 1675. Praca ta ma związek z nauczaniem Marcina Lutra o powszechnym kapłaństwie wiernych. Spener założył nad Menem szkołę, w której modlitwę i czytanie Biblii odbywano wspólnie. Jego kontynuatorem był August Hermann Francke, który przygotował zespół szkół w Halle. Placówki te łączyły surową dyscyplinę i nowoczesny sposób nauczania. Oprócz nich powstały także bezpłatne szkoły dla ubogiej młodzieży i – po raz pierwszy – seminaria dla nauczycieli.
Oddziaływanie.
Pietyści znaleźli także swoich naśladowców w Szwecji, Danii, Norwegii, Szwajcarii i na obecnym terytorium Polski, a ich poglądy dotarły także za sprawą misjonarzy poza kontynent europejski. Pietyzm przyczynił się do rozkwitu misji protestanckich.
Pietyzm miał wpływ na powstanie ruchu metodystycznego oraz reaktywację kościoła czeskich braci pod nazwą bracia morawscy lub łac. "Unitas fratrum". Miał istotny wpływ na powstanie ewangelikalizmu.
Pietyzm a polityka.
Na dworach wielu władców krajów protestanckich pietyści posiadali znaczne wpływy. Chrystian VI Oldenburg, król duński pytał ich o radę. Fryderyk Wilhelm II Hohenzollern również miał doradcę pietystę. Był nim Johann Christoph von Wöllner (1732–1800).
Pietyzm śląski.
Jeden z ważnych ośrodków pietyzmu powstał w 1709 w Cieszynie, gdzie do czołowych teologów należeli Jan Muthmann (autor pierwszej polskiej książki na Śląsku Cieszyńskim), Johann Adam Steinmetz, Jan Liberda i inni. 

</doc>
<doc id="201511" url="https://pl.wikipedia.org/wiki?curid=201511" title="Obszar Chronionego Krajobrazu Kozi Bór">
Obszar Chronionego Krajobrazu Kozi Bór

Kozi Bór – obszar chronionego krajobrazu w województwie lubelskim utworzony w 1990 roku. Jego powierzchnia liczy 12 820,09 ha. Znajduje się na terenie gmin: Żyrzyn, Końskowola, Kurów, Markuszów (powiat puławski), Abramów, Kamionka (powiat lubartowski) oraz Garbów (powiat lubelski). Sąsiaduje z Kozłowieckim Parkiem Krajobrazowym.
Tereny te objęto ochroną ze względu na wyróżniający się krajobraz o zróżnicowanych ekosystemach, wartościowy ze względu na możliwość zaspokajania potrzeb związanych z turystyką i wypoczynkiem, a także pełnioną funkcją korytarzy ekologicznych.
Przeważa tu krajobraz równinny, a ponad 44% powierzchni zajmują lasy, głównie bory mieszane i świeże, a ponadto bory bagienne, świetliste dąbrowy, grądy, olsy i łęgi. Duże powierzchnie zajmują łąki, a lokalnie spotykane są niewielkie torfowiska.
Z rzadszych gatunków roślin występują tu m.in.: podkolan biały, podkolan zielonawy, wawrzynek wilczełyko, mieczyk dachówkowaty i orlik pospolity. 
Na terenie obszaru znajdują się legowiska bociana czarnego, a dwa śródleśne jeziorka (Rejowiec i Duży Ług) są ostoją rzadkich gatunków ptactwa wodnego. Występuje tu także kilka rzadkich gatunków nietoperzy.

</doc>
<doc id="201518" url="https://pl.wikipedia.org/wiki?curid=201518" title="Don DeLillo">
Don DeLillo

Don DeLillo (ur. 20 listopada 1936 w Nowym Jorku) – amerykański pisarz. Obok Thomasa Pynchona i Johna Bartha, jeden z przedstawicieli amerykańskiego postmodernizmu, pisze głównie powieści, ale i eseje, opowiadania i sztuki teatralne. 
Urodził się i wychował na nowojorskim Bronksie w rodzinie włoskich imigrantów (do pochodzenia pisarza odnoszą się wątki w "Podziemiach"). Ukończył Fordham University. Od 1975 roku jego żoną jest Barbara Bennett.
W roku 1999 DeLillo otrzymał Jerusalem Prize. W 1985 jego powieść "Biały szum" uhonorowana została prestiżową National Book Award.
Jego powieści traktują o stanie społeczeństwa amerykańskiego i procesom, jakim podlega jednostka we współczesnym świecie (np. "Biały szum", "Gracze", "Mao II"). W powieści "Libra" podjął się rekonstrukcji biografii Lee Harveya Oswalda, domniemanego sprawcy śmierci prezydenta Johna F. Kennedy’ego. Biorąc pod uwagę biegłość w operowaniu materią historyczną przy tworzeniu świata przedstawionego, powieść tę porównuje się do dzieł Thomasa Pynchona. DeLillo nieobce są problemy dotyczące ery informacji, paranoiczna otoczka rzeczywistości staje się zjawiskiem centralnym dla wielu jego powieści ("Podziemia", "Pies łańcuchowy", "The Names"). 
Przez krytyka literackiego Harolda Blooma zaliczony został do czwórki wielkich amerykańskich powieściopisarzy naszych czasów, obok Thomasa Pynchona, Philipa Rotha oraz Cormaca McCarthy’ego.
Amerykańscy pisarze młodego pokolenia (tacy jak Bret Easton Ellis, Jonathan Franzen i David Foster Wallace) powołują się na DeLillo jako na źródło inspiracji. James Ellroy podaje, że "Libra" Dona DeLillo była jednym z bodźców do napisania dalece bardziej szczegółowego fikcyjnego opisu zdarzeń towarzyszących śmierci Kennedy’ego – tj. tryptyku "Underworld USA". 

</doc>
<doc id="201522" url="https://pl.wikipedia.org/wiki?curid=201522" title="Paryż-Tours">
Paryż-Tours

Paryż-Tours () – jeden z najsłynniejszych klasycznych (jednodniowych) wyścigów kolarskich, rozgrywany corocznie w październiku na trasie z Paryża do Tours. 
W latach 2005–2007 był częścią UCI ProTour, od 2008 należał do cyklu UCI Europe Tour, w którym posiadał najwyższą kategorię 1.HC, a od 2020 jest częścią UCI ProSeries
Inauguracja miała miejsce w 1896, a pierwszym zwycięzcą został Francuz Eugène Prévost. Najwięcej zwycięstw w wyścigu (3) odnieśli Belgowie Gustave Danneels (1934 i 1936-1937) oraz Guido Reybrouck (1964, 1966 i 1968), Francuz Paul Maye (1941–1942 i 1945) oraz Niemiec Erik Zabel (1994, 2003 i 2005).
Trzykrotnie w czołowej dziesiątce wyścigu był Zbigniew Spruch (3. w 1994, 7. w 2000 i 10. w 2001 roku).
Zwycięzcy.
Opracowano na podstawie:

</doc>
<doc id="201523" url="https://pl.wikipedia.org/wiki?curid=201523" title="Slow Learner">
Slow Learner

Slow Learner – zbiór sześciu wczesnych opowiadań Thomasa Pynchona wydany w roku 1984. Oprócz opowiadań w zbiorze znajduje się też autorskie wprowadzenie, dające jego własny pogląd na jego twórczość oraz garść informacji autobiograficznych (cennych z uwagi na całkowitą nieobecność osoby Pynchona w mediach). 
Spis treści.
Opowiadanie "Under the Rose" zostało inkorporowane, w zmienionej wersji, do powieści V. Opowiadanie "Entropy" jest uważane za prezentujące kluczową dla zrozumienia twórczości pisarza kwestię entropii.
W 2021 roku Wydawnictwo Eperons-Ostrogi opublikowało polskie wydanie zbioru opowiadań Pynchona w przekładzie Piotra Prachnio i Romana Vasylenki.

</doc>
<doc id="201527" url="https://pl.wikipedia.org/wiki?curid=201527" title="The Glitter Band">
The Glitter Band

The Glitter Band – zespół towarzyszący Gary’emu Glitterowi, powstały w 1972 roku. Znany początkowo jako Glittermen, składał się z współpracującego już wcześniej z Mikiem Leanderem i Garym Glitterem saksofonisty Johna Rossalla, Johna Springate’a grającego na gitarze basowej i śpiewającego gitarzysty Gerry’ego Sheparda (ur. 28 grudnia 1951, zm. 6 maja 2003), drugiego saksofonisty – Harveya Ellisona i dwóch perkusistów, Pete’a Phippsa i Tony’ego Leonarda.
Decyzja o rozpoczęciu samodzielnej działalności nagraniowej zapadła pod koniec 1973 roku, gdy Gary Glitter miał kłopoty z gardłem. Napisana przez Johna Rossalla i Gerry’ego Shepherda piosenka „Angel Face” osiągnęła czwarte miejsce na angielskiej liście przebojów w marcu 1974 roku. Przez jakiś czas zarówno sam Gary Glitter, jak i The Glitter Band równolegle umieszczali swoje piosenki na listach przebojów.
Dyskografia.
Albumy.
1974
1975
1976
1977
1984
1985
1990
1996
1998
1999
2000
2001
2002

</doc>
<doc id="201533" url="https://pl.wikipedia.org/wiki?curid=201533" title="Rewolwer Bodeo Mod. 1889">
Rewolwer Bodeo Mod. 1889

Pistola A Rotazione Modello 1889 (Bodeo M1889, Glisenti M1889) – włoski rewolwer skonstruowany pod koniec XIX wieku.
Historia konstrukcji.
W drugiej połowie lat 90. XIX wieku we Włoszech powołano komisję której zadaniem było opracowanie nowego rewolweru, następcy rewolweru Modello M1874. Przewodniczącym komisji został Carlos Bodeo.
Prototyp nowego rewolweru był gotowy w 1889 roku, a produkcję rozpoczęto w 1891 roku w zakładach Societá Siderurgica Glisenti. W następnych latach M1889 stał się podstawową bronią krótką armii włoskiej.
Pomimo wprowadzenie w 1911 roku do uzbrojenia pistoletu samopowtarzalnego Glisenti M1910 produkcja rewolweru M1889 była kontynuowana do końca drugiej wojny światowej (po 1911 głównie na rynek cywilny).
Obecnie małoseryjną produkcję rewolweru prowadzi kilka małych włoskich i hiszpańskich firm.
Opis techniczny.
Rewolwer M1889 miał szkielet niedzielony. Bęben sześcionabojowy, ładowany pojedynczymi nabojami przez okno w tylnej, prawej stronie szkieletu. Łuski usuwane pojedynczo przy pomocy ręcznego wyrzutnika tym samym otworem. Otwór przeznaczony do ładowania zamykany pokrywką. Przyrządy celownicze stałe. Kurkowy mechanizm spustowy z płaską sprężyną uderzeniową. Iglica stała umieszczona na kurku. Mechanizm spustowy z samonapinaniem.

</doc>
<doc id="201536" url="https://pl.wikipedia.org/wiki?curid=201536" title="Sonic Firestorm">
Sonic Firestorm

Sonic Firestorm – druga płyta zespołu DragonForce, wydana 11 maja 2004.

</doc>
<doc id="201538" url="https://pl.wikipedia.org/wiki?curid=201538" title="Théoden">
Théoden

Théoden (ur. 2948, zm. 3019 TE) – postać ze stworzonej przez J.R.R. Tolkiena mitologii Śródziemia.
Rohirrim, siedemnasty król Rohanu; ósmy i ostatni władca z drugiej dynastii. Rządził od 2980 roku do śmierci. Urodził się w Gondorze jako jedyny syn Thengla, który wrócił do Rohanu i wstąpił na tron, gdy Théoden miał pięć lat.
W początkach panowania jego żona, królowa Elfhilda powiła mu syna – Théodreda, umierając jednak przy porodzie. Od 3002 roku Théoden zaopiekował się dwójką dzieci swojej siostry – Éomerem i Éowiną.
W miarę upływu lat Théoden coraz bardziej podupadał na duchu, do czego przyczyniał się sługa Gríma, będący szpiegiem Sarumana. W końcu Théoden popadł w niemoc, co stało się wielkim zagrożeniem dla Rohanu, gdyż władza dostała się w ręce Grimy. Został jednak z tego stanu uleczony przez Gandalfa Białego, przez co zyskał przydomek "Ednew" – Odrodzony.
Zaraz po uleczeniu poprowadził armię Rohanu przeciwko siłom Sarumana, które pokonał w Bitwie o Rogaty Gród. Po pokonaniu Sarumana ruszył ze swoją armią na południe, by wspomóc armię Gondoru w walce z Sauronem – poprowadził atak Jeźdźców Rohanu w Bitwie na Polach Pelennoru, w której zginął przygnieciony przez swojego konia w trakcie pojedynku z Wodzem Nazgûli.
Znany był też jako Theoden Sławny i Theoden Sędziwy.
Jego wierzchowce nazywały się Lekkostopy i Śnieżnogrzywy.
Według fikcyjnej etymologii Tolkiena imię Théoden jest przekładem z języka Rohirrimów, w którym brzmiało ono Tûrac. Faktycznie pochodzi ono od anglosaskiego słowa "þeoden", oznaczającego władcę.
W ekranizacji Petera Jacksona postać ta zagrana została przez Bernarda Hilla.

</doc>
<doc id="201539" url="https://pl.wikipedia.org/wiki?curid=201539" title="Valley of the Damned">
Valley of the Damned

Valley of the Damned – pierwsza studyjna płyta zespołu DragonForce, wydana 27 stycznia 2003.
W 2000 roku ukazało się demo pod tym samym tytułem zawierające utwory: "Valley of the Damned" (MP3 i video), "Revelations", "Starfire", "Black Winter Night" oraz "Disciples of Babylon".

</doc>
<doc id="201541" url="https://pl.wikipedia.org/wiki?curid=201541" title="Gordon Bunshaft">
Gordon Bunshaft

Gordon Bunshaft (ur. 9 maja 1909 w Buffalo, zm. 6 sierpnia 1990 w Nowym Jorku) – amerykański architekt modernistyczny, laureat Nagrody Pritzkera w 1988.
Młodość.
Studiował w Massachusetts Institute of Technology. Następnie współpracował z Edwardem Stone’em i projektantem form przemysłowych Raymondem Loewym. Ostatecznie, w 1946, został współpracownikiem, a później partnerem, biura Skidmore, Owings and Merrill w Nowym Jorku. Na wczesną twórczość Bunshafta wpływ mieli Ludwig Mies van der Rohe i Le Corbusier.
Kariera.
Najbardziej znany projekt Bunshafta to Lever House, siedziba producenta środków higienicznych Lever. Projekt Manufacturers Hanover Trust Branch Bank z 1953 stanowił pierwszy „przezroczysty” budynek banku na wschodnim wybrzeżu Stanów Zjednoczonych. Jedyny dom jednorodzinny wzniesiony przez Bunshafta to "Travertine House" (Dom Trawertynowy) o powierzchni 210 m², należący w latach 1995–2005 do Marthy Stewart.
W latach 50. Gordon Bunshaft pracował też dla amerykańskiego biura inwestycji zagranicznych, współprojektując kilka konsulatów w Niemczech.

</doc>
<doc id="201542" url="https://pl.wikipedia.org/wiki?curid=201542" title="Pynchon">
Pynchon



</doc>
<doc id="201544" url="https://pl.wikipedia.org/wiki?curid=201544" title="Delillo">
Delillo



</doc>
<doc id="201546" url="https://pl.wikipedia.org/wiki?curid=201546" title="Biała (Bielsko-Biała)">
Biała (Bielsko-Biała)

Biała (niem. "Biala", w lokalnym dialekcie "Beil"), w latach 1925–1950 urzędowo Biała Krakowska – dawne miasto, a obecnie wschodnia część śródmieścia Bielska-Białej. Historia Białej sięga drugiej połowy XVI wieku, gdy powstała jako niewielka osada rzemieślnicza na prawym brzegu rzeki o tej samej nazwie w granicach wsi Lipnik. W 1613 usamodzielniła się od niej, a w 1723 uzyskała prawa miejskie. W 1925 Lipnik stał się częścią Białej, a w 1951 została ona połączona z Bielskiem w jeden organizm miejski o nazwie "Bielsko-Biała". Współcześnie określenie „Biała” odnosi się przede wszystkim do historycznego centrum dawnego miasta z czasów sprzed przyłączenia Lipnika, występuje też w nazwie kilku osiedli – jednostek pomocniczych gminy.
Położenie.
W najwęższym rozumieniu do Białej zalicza się obszar obrębu ewidencyjnego Biała Miasto (kod TERYT 246101_1.0005), który odzwierciedla granice miasta sprzed 1872. To niewielki obszar o powierzchni 50 ha, którego granice biegną:
Poprzez rzekę graniczy z Dolnym Przedmieściem, z pozostałych trzech stron jest otoczona przez obręb ewidencyjny Lipnik.
W 1872 dokonano poszerzenia Białej o gminę Przedmieście Biała ("Vorstadt Biala") tworzoną przez Przedmieście Komorowickie na północy (wzdłuż ulicy Komorowickiej), Przedmieście Lipnickie na wschodzie (300-metrowy odcinek ulicy Lipnickiej) i Przedmieście Żywieckie nazywane też Blichem ("Bleiche") na południu (około 500 dodatkowych metrów wzdłuż brzegu rzeki). Nowe granice wciąż jednak nie odzwierciedlały realiów urbanistycznych i funkcjonalnych, w granicach Lipnika formalnie znajdował się m.in. końcowy odcinek dzisiejszej ulicy 11 Listopada, bialski dworzec kolejowy czy katolicki cmentarz parafialny przy ulicy Cmentarnej, które są dziś zwyczajowo postrzegane jako leżące „w Białej”.
Zgodnie z uchwalonym w 2002 podziałem na osiedla (jednostki pomocnicze gminy), istnieją cztery z „Białą” w nazwie:
Południowa część historycznej Białej należy do jednostki o nazwie Osiedle Grunwaldzkie.
Historia.
Korzenie Białej sięgają drugiej połowy XVI wieku. Pierwsza pisemna wzmianka pochodzi z 1564 i mówi o małej osadzie rzemieślniczej (głównie płócienników i sukienników) złożonej z trzynastu domów. Ulokowana była blisko ujścia Niwki (Potoku Lipnickiego) do Białej, najprawdopodobniej w rejonie dzisiejszej ulicy Łukowej długo nazywanej Alte Gasse ("Stara Ulica"). Pierwsi mieszkańcy pochodzili najprawdopodobniej z przedmieść sąsiedniego Bielska. Przeszli oni na drugą stronę rzeki skuszeni możliwością wzniesienia nowych domów w sytuacji blokady budowlanej nałożonej przez bielską radę miejską i sporów pomiędzy ludnością przedmieść a uprzywilejowanymi „wielkomieszczanami” z miasta lokacyjnego. Osada powstała na gruntach wsi Lipnik, od której się usamodzielniła w 1613. W połowie XVII stulecia liczyła już około 40–60 rodzin, niemieckojęzycznych i wyznania luterańskiego. Z roku 1646 zachowana jest informacja o 56 domach. Rozwój Białej – przede wszystkim wzdłuż Niwki – wiązał się w tym czasie z napływem uchodźców z sąsiedniego Śląska w związku z wojną trzydziestoletnią i kontrreformacją.
9 stycznia 1723 Biała otrzymała prawa miejskie. Liczyła wtedy zaledwie 40 zamieszkałych domów i około 300 mieszkańców. Doszło do nowego rozplanowania urbanistycznego, w centrum którego znalazł się prostokątny rynek – dzisiejszy plac Wojska Polskiego. Zabudowa była w całości drewniana. W 1760 poszerzono obszar miasta, pierwotnie ograniczony do 12,5 ha, o jurydykę starostów lipnickich, w konsekwencji czego liczba mieszkańców wzrosła do około 1,5 tysiąca a domów do 200. To na terenie jurydyki znajdowała się kaplica katolicka przekształcona po 1760 w pełnoprawny kościół pw. Opatrzności Bożej. Kościół ewangelicki przy rynku zbudowano w latach 1792–1798. Wielkim przekształceniom urbanistycznym Biała została poddana w latach 80. XVIII wieku w związku z budową traktu środkowogalicyjskiego, którego część stanowi obecna ulica 11 Listopada. Wytyczony wtedy został też Nowy Rynek – obecny plac Wolności. W krajobrazie zagościła nowa murowana zabudowa w tzw. stylu józefińskim, pod koniec stulecia już 40% z 297 budynków było murowanych.
W 1795 doszło w atmosferze sporów do ponownego wyznaczenia granicy między Białą a Lipnikiem, przy którym miasto straciło część pozyskanej trzydzieści pięć lat wcześniej jurydyki. Niewielkich korekt dokonano w 1799, gdy doszło do ostatecznego wyodrębnienia miasta z dóbr lipnickich. W 1801 włączono jednak pod względem sądowym pod jurysdykcję bialskiego magistratu obszar przedmieścia Lipnickiego, Komorowickiego oraz Żywieckiego (Blichu), który w 1832 został wyodrębniony jako osobna gmina Przedmieście Biała ("Vorstadt Biala") z około tysiącem mieszkańców. Wobec obowiązującego od 1757 do 1848 zakazem osiedlania się Żydów w Białej, to właśnie na przyległych lipnickich terenach, które się urbanizowały i związane były funkcjonalnie bardziej z miastem niż macierzystą wsią, skupiała się ta grupa ludności.
W 1872 dokonano połączenia Białej z gminą Biała Przedmieście. Miasto zwiększyło swoją powierzchnię z 50 do 126,6 ha i przede wszystkim pozyskało rozległe tereny na północy wzdłuż ulicy Komorowickiej, gdzie rozwinęła się z czasem zwarta dzielnica przemysłowa (jakkolwiek zakłady były rozproszone po całej Białej). Wciąż jednak było ograniczone terytorialnie, poza miastem formalnie znajdował się np. katolicki cmentarz parafialny czy otwarty w 1888 dworzec Kolei Miast Śląskich i Galicyjskich. Zabudowa bialska płynnie przechodziła w lipnicką, a z drugiej strony postępowała integracja urbanistyczna, gospodarcza, społeczna i funkcjonalna z miastem Bielskiem po drugiej stronie rzeki. W 1880 Biała liczyła 7251 mieszkańców w 392 domach, w tym 70,1% niemiecko-, 25,3% polsko- i 1,7% czeskojęzycznych oraz 4,4% posługujących się językiem jidysz; 73% katolików, 16,3% protestantów i 10,4% żydów. Dwóch ważnych inwestycji doczekała się w 1897: oddano do użytku drugą przeprawę przez rzekę w postaci mostu Monniera (obecnie Włókniarzy), a także wzniesiono nowy gmach magistratu i komunalnej kasy oszczędności (obecny bielsko-bialski ratusz). W 1908 było już tylko osiem drewnianych domów, relikty starej zabudowy najdłużej zachowały się nad Niwką, której pierwszy odcinek (od ujścia do placu Ratuszowego) skanalizowano w latach 1912–1914. Tzw. dom Czekańskiego z 1696, ostatni budynek pamiętający czasy Białej jako wsi, rozebrano w 1913.
Wieloletnie starania o zniesienie sztucznego ograniczenia terytorialnego zwieńczone zostały w 1925 włączeniem w skład miasta całej gminy Lipnik i utworzenie tzw. Wielkiej Białej o ponad szesnastokrotnie większej powierzchni oraz dwuipółkrotnym wzroście populacji (do 19 241). Rozwój urbanistyczny postępował przede wszystkim w kierunku południowym, gdzie powstawały nowe osiedla z przewagą domów jednorodzinnych. W 1940 Biała została formalnie włączona w skład Bielska, a dwa lata później poszerzono jej granice na północy o fragment Komorowic. Po II wojnie światowej powrócono do podziału, dokonując ponownego połączenia miast w 1951.
Wielki wpływ na kształt historycznego centrum Białej miała budowa wielkopłytowego osiedla Śródmiejskiego („Manhattanu”) pomiędzy ratuszem a dawnym dworem starostów lipnickich w latach 70. XX wieku. W tym samym czasie dokończono kanalizację Niwki i wybudowano most w ciągu ulicy Stojałowskiego, co pozwoliło na przekształcenie ulicy 11 Listopada (wówczas "Dzierżyńskiego") w strefę pieszą. W związku z budową Spółdzielczego Domu Handlowego Klimczok (otwarty w 1988 określany był jako największy w Polsce) wyburzono północno-zachodni narożnik placu Wojska Polskiego. Po 1989 adaptowano na inne cele, głównie handlowo-usługowe, wiele pofabrycznych obiektów w Białej, wciąż jednak w ścisłym centrum działają zakłady "Befaszczot" (fabryka szczotek i pędzli) przy ulicy Paderewskiego oraz "Zipper "(producent zamków błyskawicznych) przy ulicy Legionów. W 2017 łącznie w granicach osiedli samorządowych Biała Śródmieście i Biała Wschód zamieszkiwało 5 797 osób.

</doc>
<doc id="201548" url="https://pl.wikipedia.org/wiki?curid=201548" title="Poliwęglany">
Poliwęglany

Poliwęglany ("PC", z ang. "polycarbonates") – grupa polimerów z grupy poliestrów, będące formalnie estrami kwasu węglowego.
Poliwęglan jest stosowany wszędzie tam, gdzie potrzebne jest przezroczyste tworzywo o wyjątkowo dobrych parametrach mechanicznych. Najbardziej rozpowszechnionym zastosowaniem są warstwy uodporniające szklane szyby na stłuczenie, a nawet przestrzelenie z broni palnej. Szyby z czystego poliwęglanu są też stosowane w batyskafach, samolotach, szybach hełmów astronautów, kierowców Formuły 1 i innych miejscach, gdzie potrzebny jest materiał wytrzymujący znaczne różnice ciśnień albo duże obciążenia mechaniczne. Poliwęglan był też stosowany przy produkcji butelek jednorazowych, jednak ze względów ekonomicznych został wycofany, nadal jednak używany jest do produkcji butelek dla niemowląt, nośników informacji, takich jak płyta CD. 
Ze względu na to, że sam kwas węglowy jest bardzo nietrwały, poliwęglany otrzymuje się w reakcji polikondensacji fosgenu z diolami aromatycznymi. Spośród różnych dioli największe, praktyczne znaczenie uzyskał tzw. bisfenol A, który jest stosunkowo tani i jednocześnie zapewnia dobre własności polimeru. Bisfenol A jest substancją szkodliwą (wpływa negatywnie na rozrodczość), jednak nie stwierdzono, aby był uwalniany z poliwęglanów w ilościach zagrażających zdrowiu. Rząd Stanów Zjednoczonych zadeklarował zmiany w ustawie o bezpieczeństwie żywności, które zagwarantują całkowite wyeliminowanie wszelkich produktów zawierających BPA. Komisja Europejska na podstawie rozporządzenia 321/2011 z dnia 1 kwietnia 2011 roku wprowadziła zakaz używania bisfenolu A (BPA) w butelkach niemowlęcych na terenie UE od 1 maja 2011 roku. 
Istnieją też technologie tzw. bezfosgenowe (bezchlorowe), w których polimer uzyskuje się przez transestryfikację węglanu difenylu, (PhO)2C=O.
Technologia produkcji poliwęglanów na bazie bisfenolu A została równolegle opracowana na początku lat '50 XX w. przez Mobay Chemical Company (tworzywo o nazwie handlowej Merlon) i General Electric (tworzywo Lexan i Nalgene). Nowa, energooszczędna technologia produkcji bisfenolu A jest oferowana przez firmę Chemwik.
Poliwęglan na bazie bisfenolu A jest tworzywem samogasnącym, nie rozkładającym się do temperatury 550 °C. Aby ułatwić jego obróbkę, czasami oprócz bisfenolu A, stosuje się analogiczne związki, w których przy centralnym atomie węgla zastępuje się grupy CH3 dłuższymi łańcuchami alkilowymi, co powoduje obniżenie jego temperatury zeszklenia. Powoduje to jednak również pogorszenie własności mechanicznych tego tworzywa.
Inne własności poliwęglanu na bazie bisfenolu A:

</doc>
<doc id="201549" url="https://pl.wikipedia.org/wiki?curid=201549" title="By the Way">
By the Way

By the Way – ósmy album studyjny zespołu Red Hot Chili Peppers wydany 9 lipca 2002 za pośrednictwem Warner Bros. Records. Album sprzedał się w nakładzie 282 000 kopii w ciągu pierwszego tygodnia od premiery i uplasował się na 2. miejscu listy Billboard 200. Z albumu pochodzi kilka singli – "By the Way", "The Zephyr Song", "Can't Stop", "Dosed" i "Universally Speaking". Tematyka tekstów na "By the Way" odchodzi od tego, co zespół prezentował na poprzednich albumach – jak powiedział Kiedis, "do tekstów podszedłem w sposób refleksyjny i szczery". 
Album zdaniem krytyków muzycznych jest odejściem od poprzednich dokonań zespołu, jest też ceniony za rozbudowaną, skomplikowaną melodię oraz za umiejętne tłumienie emocji ze strony członków zespołu. John Frusciante, ówczesny gitarzysta grupy, napisał znaczącą część muzyki na album, opracował riffy i struktury - zarówno basowe jak i akustyczne. Zmienił również sposób i harmonogram procesu nagrywania: "jego ciepła, pewna gra na gitarze oraz jego doskonale zharmonizowany wokal wspierający królowały tym razem". "By the Way" nie zawiera dużej ilości nurtów funkowych, w odróżnieniu od poprzednich nagrań zespołu. Frusciante stwierdził, że proces pisania materiału na "By the Way" był 'jednym z najszczęśliwszych okresów w jego życiu'.
Kontekst.
Po odejściu Frusciante od zespołu w 1992 spowodowanym uzależnieniem od heroiny i kokainy, muzyk udał się na kurację odwykową na początku 1998. Krótko po zakończeniu terapii gitarzysta został poproszony o ponowne dołączenie do Red Hot Chili Peppers. Po kilku miesiącach pisania materiału, nagrywania i produkcji 8 czerwca 1999 zespół wydał "Californication". Album sprzedał się w nakładzie 15 milionów kopii na całym świecie i jest największym sukcesem w historii zespołu. Powrót Frusciante został szeroko skomentowany przez krytykę, która uznała album za wielki powrót i odświeżenie stylu zespołu po wydaniu "One Hot Minute" w 1995. Wydaniu albumu towarzyszyła dwuletnia ogólnoświatowa trasa koncertowa i występy na takich festiwalach jak Woodstock 1999 i Rock in Rio.
Proces pisania materiału na "By the Way" rozpoczął się tuż po zakończeniu tasy koncertowej promującej "Californication", wiosną 2001. Podobnie jak w przypadku "Californication", dużą część kreowania albumu miała miejsce w domach członków zespołu a także w innych miejscach, np. w studiu nagraniowym. Kiedis skomentował sytuację: "Zaczęliśmy szukać trochę magii i muzyki i riffów i rytmów, przeprowadzaliśmy też sesje improwizacyjne. Potem wszystko zmiksowaliśmy i dodaliśmy do tego melodię". Frusciante i Kiedis pracowali razem przez kilka dni, dyskutując i porównując struktury utworów, a także obmyślając riffy gitarowe i znaczenie tekstów. Dla Kiedisa "pisanie By the Way było dla mnie zupełnie innym przeżyciem niż "Californication". John wrócił do siebie, grał z dużym przekonaniem". Przed rozpoczęciem sesji nagraniowych zespół zdecydował ponownie zatrudnić Ricka Rubina jako producenta nagrania. W przeszłości Rubin gwarantował formacji dowolność w wyborze materiału i jego tematyki; grupa uważała, że jest to niezbędny element potrzebny, by uczynić album unikatowym.
Pisanie i kompozycja.
Kompozycję basową i gitarową opracował Frusciante, konsultując najważniejsze elementy z basistą grupy. Z tego powodu zespół obrał inny kierunek nagrań do albumu. Frusciante starał się utrzymać przejmującą, emocjonalną atmosferę podczas nagrywania. Czerpiąc inspirację z dokonań takich muzyków jak Vini Reilly i John McGeoch, Frusciante stworzył oryginalny dźwięk, używając rozmaitych efektów gitarowych (np. wah-wah) i melotronu.
Kiedis był zainspirowany miłością, swoją partnerką oraz emocjami, jakie towarzyszą zakochaniu się. Piosenki takie jak "Body of Water", "Someone", "By the Way", "I Could Die for You" i "Warm Tape" zawierają szereg odnośników i aluzji do miłości. Dużą rolę w pisaniu materiału miały narkotyki (Kiedis zaprzestał zażywania heroiny w grudniu 2000). Utwory takie jak "This Is the Place", "Don't Forget Me" i "Dosed" są wyrazem niechęci wokalisty do używek i mówią o psychicznym i emocjonalnych skutkach, jakie wywarły na Kiedisie. W "This Is the Place" wspomniany jest Hillel Slovak a także opisana jest sytuacja, w której będący pod wpływem narkotyków Kiedis zapomniał o pogrzebie gitarzysty: "W dniu, w którym mój przyjaciel umarł ja nie umiałem być czysty". "Venice Queen" została skomponowana jako oda dziękczynna dla terapeuty Kiedisa, Glorii Scott, która umarła niedługo po powrocie wokalisty z terapii do domu w Venice Beach. Utwór opłakuje jej śmierć nazywając ją "bolesną stratą": "We all want to tell her/Tell her that we love her/Venice gets a queen/Best I've ever seen".
By the Way odchodzi od stylów muzycznych prezentowanych przez Red Hot Chili Peppers na poprzednich albumach, zawiera jednak kilka funkowych piosenek. "Can't Stop" jest uważana za jedyną piosenkę z albumu zawierająca znak firmowy zespołu tj. krótkie rapowane wersy. "Throw Away Your Television" nie posiada szybko śpiewanych wersów, zawiera jednak typowo funkową linię basową ukrywającą ślady rocka psychodelicznego z charakterystycznym przesterem pomiędzy zwrotkami i refrenem. "On Mercury" zawiera partię Balzary'ego zagraną na trąbce. "Cabron", jedyny utwór na płycie grany jedynie na gitarze akustycznej, został zainspirowany muzyką latynoską. "Tear" posiada partię zagraną na pianinie, zaś "Warm Tape" został skomponowany niemal jedynie za pomocą keyboardu.
Pod względem technicznym, Red Hot Chili Peppers używają elementów w celu zniekształcenia i modyfikacji partii wokalnych i instrumentalnych. Na nagraniach do "Don't Forget Me" użyto melotronu i wah-wah, zastosowano efekt echa w celu wytworzenia emocjonalnej, romantycznej atmosfery. W utworze "Minor Thing" Frusciante użył efektu Big Muff w partii solowej. Wokal wspierający gitarzysty, obecny na "Californication", jest obecny w niemal każdym utworze na "By the Way".
Wydanie.
Na początku lipca 2002 Red Hot Chili Peppers opublikował deklarację: "Pozdrowienia ze świata niewidzialnych kształtów i kolorów. Muzyka na tym albumie rozwinęła naszą kreatywność i poszerzyła nasze horyzonty. Uczyniła nas większymi. Dziękujemy za słuchanie albumu tam i takimi jakimi jesteście". Chad Smith powiedział, że "By the Way" jest "szczery, surowy, zawierającą przejmującą, emocjonalną muzykę. Jest to bardzo dynamiczny, bogaty w dźwięki, bujny album. Prawdopodobnie najlepszy zestaw piosenek, jaki kiedykolwiek nagraliśmy". Album był intensywnie promowany przez Warner Bros. Records w pierwszych dwóch kwartałach 2002, głównie w internecie, w celu zniechęcenia słuchaczy do ściągania albumu z internetu. Wytwórnia zainicjowała kampanię pt. "A Song A Day". Program ten, rozpoczęty 21 czerwca 2002, zakładał wydawanie jednej piosenki z albumu codziennie, aż do ostatecznego wydania. W akcji wzięło udział ponad 150 stacji radiowych i telewizyjnych, w tym MTV, VH1, a także iTunes i producenci telefonów komórkowych. AOL uznał Red Hot Chili Peppers za "Artystę miesiąca" w czerwcu, wydając w internecie bezpłatne wywiady i koncerty zespołu; wydany został również singel "By the Way" w formacie MP3 w cenie 99 centów; na aukcję charytatywną wystawione zostały bilety na koncert Red Hot Chili Peppers w Japonii w listopadzie 2002.
"By the Way" został wydany w formacie CD i LP 9 lipca 2002 za pośrednictwem Warner Bros. Records. W ciągu pierwszego tygodnia sprzedaży, album sprzedał się w nakładzie 281 948 kopii w Stanach Zjednoczonych oraz 1.8 miliona na całym świecie. Nagranie zdobyło status platynowej płyty 26 października 2002. W Polsce album uzyskał certyfikat złotej płyty. Z płyty pochodzi pięć singli, spośród których największym sukcesem komercyjnym okazał się "By the Way" – uplasował się na 2. miejscu listy UK Singles Chart oraz na 1. Mainstream Rock Tracks i Modern Rock Tracks. Pomimo tego, że "By the Way" sprzedał się w mniejszym nakładzie niż "Californication", album osiągnął 2. miejsce na liście Billboard 200, jedną pozycję wyżej niż "Californication". Album zadebiutował na 1. miejscu w Wielkiej Brytanii, Szwajcarii, Nowej Zelandii, Austrii i Szwecji, a także na 2. miejscu we Francji. W marcu 2006 wszystkie albumy Red Hot Chili Peppers zostały udostępnione w iTunes Store. "By the Way" został opublikowany z dwoma wcześniej niewydanymi utworami ("Runaway" i "Bicycle Song"). Oryginalnie wydane utwory nie zostały zmasterowane, choć nowo dodane tytuły owszem.
Przyjęcie przez krytykę.
W przeważającej części album został pozytywnie oceniony przez krytykę, która chwaliła "By the Way" za melodyjność i złożoność struktur zastosowanych na płycie. Zac Johnson z serwisu AllMusic stwierdził, że album jest "wyrafinowany, skomplikowany... Peppers nie wyrzekli się swojej niesamowitej energii i radości z życia, a także pasji, uniwersalnej miłości i (rzecz jasna) żądzy". "Rolling Stone" nazwał album "niesamowicie melodyjnym" oraz "niemal idealnie balansującym materiałem pomiędzy brukowym plugastwem a ponadartystyczną inspiracją" oraz porównał go do "Pet Sounds" The Beach Boys. "Mojo" pochwalił nagranie i nazwał go "najlepszym od czasu "Blood Sugar Sex Magik"". Magazyn "Q" nazwał album "fantastycznym nagraniem" i dał "By the Way" pięć gwiazdek w pięciostopniowej skali. Kimberly Mack z serwisu PopMatters napisała, że album "...bardziej skomplikowany, bogaty dźwięk, który mógł stworzyć jedynie dzisiejszy skład Peppers", oraz że teksty Kiedisa są "bardziej osobiste niż kiedykolwiek". W opinii Mack Frusciante jest "wielkim muzycznym talentem i niezaprzeczalnie lekarstwem na wszystkie muzyczne problemy dla Chili Peppers".
Pomimo licznych pochwał, część krytyków podeszła sceptycznie do albumu. Piero Scaruffi nazwał go "zbyt mainstreamowym". Blender nazwał go "sequelem "Californication", kopią nie do odróżnienia", nazywając "By the Way" "Californication 2". Magazyn skrytykował Red Hot Chili Peppers za "brak kreatywności i pozostawanie w takim samym dźwięku przez długi okres". Niektóre gazety, jak np. "The Village Voice" za zbyt duże starania w kierunku odmiany swojego stylu. "Entertainment Weekly" pochwalił "By the Way" jako bardziej wytworny, będący owocem świetnej współpracy, skrytykował jednak zespół za stonowanie albumu i niewykorzystanie całej swojej energii, za bycie "bardziej zafascynowanym tym, co ma to symbolizować, a nie tym, co to właściwie jest".
Allmusic stwierdził, że singel "By the Way" łączy "żywiołowy funk rodem z Hollywood, elegancką harmonię, trochę śpiewki nt. dziewczyn, kobiet i miłości i trochę włóczenia się po ulicach w środku lata". "Rolling Stone" napisał, że w "The Zephyr Song" "zespół był blisko przedstawienia klimatu Kalifornii w pełnej krasie". "Midnight" został doceniony przez wiele magazynów i serwisów muzycznych. Został wybrany jako jeden z "Allmusic Track Picks" z "By the Way". Kimberly Mack z Pop Matters napisała, że tekst utworu jest "przyjazny hipisom" oraz "wywołuje obrazy szalonych T-shirtów oraz radia AM". Mack uznała piosenkę "Venice Queen" za "arcydzieło... wokal wspierający Frusciante jest niespotykanie piękny".
Trasa koncertowa.
Po raz pierwszy utwory z albumu został zaprezentowane na wyspie Ellis w Nowym Jorku. Sponsorem koncertu była stacja radiowa WXRK, która nadała występowi tytuł "Pep Rally". Zespół zagrał osiem utworów z "By the Way" oraz hity z "Californication" i "Blood Sugar Sex Magik". "New York Post" nazwał występ "jednym z najlepszych koncertów roku". Miejsce koncertu zostało wybrane z zamierzeniem przywrócenia Nowemu Jorkowi miana "Stolicy Kultury" po atakach z 11 września. Cały dochód z biletów został przekazany na cele charytatywne. Niebawem Red Hot Chili Peppers wyruszył na ogólnoświatową trasę koncertową promującą album. Trasę rozpoczęto w Europie; w jej ramach zespół wystąpił m.in. na Coachella Valley Music and Arts Festival i Fuji Rock Festival. Grupa zakońćzyłą europejski etap trasy wioną 2003, by 1 maja rozpocząć etap amerykański. Formacja zagrała 3 czerwca 2003 koncert w Madison Square Garden w Nowym Jorku; sprzedano wszystkie bilety, a zespół otrzymał pozytywne oceny od krytyków. Kelefa Sanneh z "The New York Times" napisała: "we wtorkową noc Red Hot Chili Peppers zawitali do Madison Square Garden, by dać niezwykły dwugodzinny koncert...w trakcie "Don't Forget Me" Flea pomylił akordy, a Frusciante dał boską partię solową, która syczała i bulgotała jak reakcja chemiczna". Amerykański etap trasy zakończył się 21 czerwca; działalność zespołu została zawieszona na kilka tygodni do występu w Slane Castle 23 sierpnia dla 80-tysięcznej publiczności. 17 listopada 2003 wydano w formacie DVD zapis tego koncertu – "Live at Slane Castle", który został drugim DVD w historii grupy, po "Off the Map".
Po występach w Australii i Japonii Red Hot Chili Peppers planowali zagranie trzech koncertów w Hyde Parku. Sprzedano 240 000 biletów, ok. 80 000 na każdy z koncertów 19, 20 i 25 czerwca. Imprezy te stały się najbardziej dochodowymi w historii rozgrywanymi na jednej arenie (wpływy z biletów osiągnęły ok. 17 milionów dolarów). W związku z sukcesem i popularnością koncertów, grupa wydała "Live in Hyde Park" w Europie, Australii, Japonii i Nowej Zelandii. W 2004 zespół zagrał na Konwencji Partii Demokratów (ang. "Democratic National Convention") w celu popularyzacji i poparcia swoich poglądów politycznych; Kiedis pod koniec występu powiedział "Róbcie co do was należy". Jednym z ostatnich koncertów trasy był występ na festiwalu Rock am Ring.
Oprawa artystyczna.
Autorem wszystkich ilustracji oraz opiekunem strony artystycznej albumu jest Julian Schnabel. Kobietą przedstawioną na okładce jest Stella Schnabel, córka Juliana i ówczesna partnerka Frusciante. Niektóre strony poligrafii dołączonej do albumu oraz singla "By the Way" zawierają ilustracje przedstawiające głowę kozła. W poligrafii zawarta jest również czarno-biała fotografia przedstawiająca zespół na zdewastowanym polu uprawnym.
Poligrafia jest przepełniona rysunkami przedstawiającymi trawę, rośliny, gwiazdy i podobnych do siebie obiektów, umieszczonych w zabrudzonych komputerowo miejscach w rogach stron. Okładki singli "The Zephyr Song" i "Can't Stop" zawierają jednakowe tło, ustawione jednak pod innym kątem. Teksty "By the Way" napisane ręcznie różową czcionką przez Kiedisa, umieszczone są na górze krajobrazu.
Lista utworów.
Wszystkie utwory autorstwa Red Hot Chili Peppers.

</doc>
<doc id="201552" url="https://pl.wikipedia.org/wiki?curid=201552" title="Stilon Gorzów Wielkopolski (piłka nożna)">
Stilon Gorzów Wielkopolski (piłka nożna)

Stilon Gorzów Wielkopolski – polski klub piłkarski z siedzibą w Gorzowie Wielkopolskim. Założony w 1947 roku, a w 1996 roku ZKS Stilon rozwiązał sekcje piłkarską i zaczął funkcjonować jako Gorzowski Klub Piłkarski. Dnia 30 kwietnia 2011 roku z powodu problemów finansowych wycofano z I ligi i rozwiązano Gorzowski Klub Piłkarski. Po sezonie 2010/2011 reaktywowano Klub Sportowy Stilon, który przejął tradycję poprzednich klubów i rozpoczął rozgrywki od IV ligi. W sezonie 2022/23 występuje w III lidze, grupa III.
Historia.
Zarys historii.
Grupa działaczy powołała Gorzowski Klub Piłkarski, przejmując tradycje Stilonu, jednak kłopoty finansowe klubu znacząco przełożyły się na jego kondycję. Załamanie przyszło w 1997 roku, gdy drużyna spadła do III ligi. Potem na rok wycofano zespół z rozgrywek. Nie przystąpiono do rozgrywek w sezonie 2001/2002. W tamtych czasach sukces GKP to zdobycie Pucharu Polski na szczeblu okręgowym w 2000 roku. W 2001 drużyna nie została zgłoszona do żadnych rozgrywek. Po roku GKP znów grał w lidze okręgowej.
W roku 2003 dotychczasowi działacze postanowili oddać władze w inne ręce. Dochodziło do reform, reorganizacji. Przez cztery lata drużyna awansowała do III ligi. W sezonie 2007/2008 wywalczyła awans do I ligi.
W 2009 roku GKP fuzją przejął KS Galakticę Dzierżów, w celu utworzenia drużyny rezerwowej pierwszego gorzowskiego zespołu GKP. Galaktica został założony w 2004 roku przez obecnego prezesa rezerw Zbigniewa Króla. Przyjęła nazwę GKP II Galaktica Dzierżów, drużyna występowała na boisku w Dzierżowie. W 2010 roku z funkcji wiceprezesa do dymisji podał się Tadeusz Babij, również członek zarządu Adam Pazurkiewicz. W sezonie 2010/11 nie wystartowała drużyna rezerw.
W sezonie 2010/2011 klub występował w I lidze. Dnia 30 kwietnia rozwiązano klub, ostatni mecz GKP został przegrany z KSZO Ostrowiec 1:2, decyzja zapadła już przed meczem. Powodem były kłopoty finansowe. Z klubu wycofał się prezes Sylwester Komisarek wraz z resztą zarządu.
Po sezonie 2010/11 reaktywowany KS Stilon, który przejął licencję piłkarską KS Nowiny Wielkie przystąpił do rozgrywek IV ligi lubuskiej. Prezesem nowego zarządu został Mariusz Stanisławski, oprócz niego w zarządzie pojawili się Leszek Sokołowski, Jacek Ziemecki i Jerzy Krzyżanowski. A trenerem nowej drużyny został Paweł Wójcik, który poprzednio trenował Różę Różanki. Stilon również podpisał umowę o współpracy z MKP Gorzów, w którym grają juniorzy GKP. W dniu 11 sierpnia 2011 Stilon zaczął wspierać Fundację DKMS Polska. Na oficjalnych koszulkach piłkarskich znajdzie się logo Fundacji DKMS Polska. Pierwszy mecz piłkarze gorzowskiego Stilonu wygrali u siebie ze skwierzyńską Pogonią 1:0 a bramkę zdobył Robert Kozioła. W 2011 roku również KS Stilon założył swoją profesjonalną szkółkę piłkarską. Koordynatorem grupy został były piłkarz Artur Andruszczak.
Stadion.
Stilon rozgrywa swoje mecze na stadionie OSiR-u w Gorzowie przy ul. Myśliborskiej 1. Najstarszy i drugi co do wielkości stadion w mieście istniejący przy ul. Olimpijskiej 1 od 1929, obecnie piłkarski, ma 5 tys. miejsc, w tym 3 tys. siedzących, do lat 50. – jedyny taki obiekt na terenie miasta. Powstał na terenie dawnego wojskowego poligonu. Budowę rozpoczęto przed 1927, wspierał ją Sportverein des Osten, poświęcony został 11 sierpnia 1929. Przed i po wojnie obiekt pełnił funkcję stadionu miejskiego.1 stycznia 1997 miał być skomunalizowany, ale pozostał własnością Stilonu. W końcu lat 90. klub odsprzedał część gruntów pod pawilon Nomi. Obecnie stadion znajduje się w administracji OSiR-u. Na stadionie tym 1 maja 1945 rozegrano pierwszy po wojnie mecz piłkarski. Jesienią 1986/87 na stadionie Stilonu odbył się mecz eliminacyjny młodz. ME Polska-Grecja 1:0. Po 2000 roku odbudowano tam tory łucznicze, wcześniej te tory zlikwidowano w gorzowskim Parku Słowiańskim. Stadion został zmodernizowany w 2008 roku. Powstał osobny parking dla kibiców gości. Usunięto jeden sektor i tym samym powstał wymagany tunel dla piłkarzy. Trybuna VIP została całkiem zadaszona i oraz zamontowano nowe krzesełka. Ławki na sektorach C-D i F-G zamieniono na krzesełka. Krzesełka są również na sektorach N-T, A oraz Z. Wymieniono stare na nowe boksy. Nowy zegar świetlny i monitoring. Na koronie stadionu został ułożony polbruk. Obiekt zajmują też zespół kobiet – ZTKKF Stilon Gorzów, a tory łucznicze OSiR-Łucznictwo.
Kibice.
Stilonowcy sympatyzują z kibicami Chrobrego Głogów i Sportingu Charleroi. Oficjalne Fan Cluby Stilonu znajdują się w Lubniewicach, Międzyrzeczu, Skwierzynie oraz Barlinku. Kibicowską "maskotką" jest diabeł tasmański, a dokładniej Tazz – postać z bajki wytwórni Warner Bros. – Zwariowane melodie, który jest ubrany w barwy klubowe. Fani Stilonu również dopingowali, obecnie nieistniejący GTPS Gorzów – byłą sekcję siatkarskiego Stilonu.
Stowarzyszenie kibiców.
Stowarzyszenie Wspierania i Rozwoju Piłki Nożnej „Niebiesko-Biali” – stowarzyszenie kibiców Stilonu Gorzów Wielkopolskiego powstało w 2009 roku. Prezesem Stowarzyszenia Niebiesko-Biali jest Mariusz Stanisławski, a wiceprezesem jest Maciej Wroński. Stowarzyszenie zajmuje się głównie sprawami kibicowskimi i szkoleniem młodzieży. Działacze "niebiesko-białych" reaktywowali KS Stilon i włączyli się do zarządu.
Reprezentanci kraju grający w klubie.
Lista piłkarzy Stilonu mających na koncie występy w pierwszych i młodzieżowych reprezentacjach.
Szkoleniowcy.
W Stilonie funkcję trenera sprawowało około 54 trenerów, ponieważ brakuje danych z początku lat 50. Najwięcej razy robił to Kazimierz Lisiewicz – pięciokrotnie. Najdłużej Niebiesko-Białych trenował Eugeniusz Ksol – około czterech lat.

</doc>
<doc id="201553" url="https://pl.wikipedia.org/wiki?curid=201553" title="Program Discovery">
Program Discovery

Program Discovery – amerykański program misji sond kosmicznych zapoczątkowany w 1992 roku przez agencję NASA.
Celem programu jest umożliwienie częstego realizowania misji kosmicznych o wysokiej wartości naukowej i stosunkowo niewielkich kosztach. Misje wybierane są na zasadzie konkursu spośród propozycji nadsyłanych przez amerykańskie instytucje naukowe i uniwersyteckie. Ich cele muszą dotyczyć badania ciał Układu Słonecznego, z wyłączeniem Ziemi i Słońca. Za projekt i kierownictwo każdej misji odpowiada główny badacz ("Principal Investigator"). Do 2010 roku z programu Discovery wyłączone były misje, których celem było badanie Marsa, ponieważ misje takie były organizowane w ramach osobnego programu NASA – Mars Scout. Na początku historii programu zrealizowano jednak misję sondy marsjańskiej (Mars Pathfinder). W ramach programu Discovery przeprowadzono też misje, których celem było odkrywanie i obserwacja pozasłonecznych układów planetarnych. Całkowity koszt wybranej do realizacji misji, bez kosztu rakiety nośnej oraz kosztów operacyjnych, nie może obecnie przekraczać 450 milionów dolarów amerykańskich (według zasad konkursu ogłoszonego w 2014 roku).
W ramach programu Discovery realizowane są też znacznie tańsze "Discovery Missions of Opportunity". Nie obejmują one budowy nowych sond kosmicznych, ale wysyłanie amerykańskich instrumentów naukowych na pokładzie sond innych agencji kosmicznych, lub skierowanie istniejących sond do nowych zadań, po zakończeniu ich głównej misji. Koszt "Mission of Opportunity" nie może obecnie przekraczać 35 milionów dolarów amerykańskich.
Dotychczas w ramach programu Discovery do realizacji zostało wybranych 14 misji i 6 "Missions of Opportunity".

</doc>
<doc id="201554" url="https://pl.wikipedia.org/wiki?curid=201554" title="John Simmons Barth">
John Simmons Barth

John Simmons Barth (ur. 27 maja 1930 w Cambridge, w stanie Maryland, USA) – amerykański pisarz, czołowy przedstawiciel nurtu postmodernistycznego w literaturze amerykańskiej. Charakterystyczny rys jego twórczości to metafikcja (literatura traktująca o naturze literatury) oraz zamiłowanie do eksperymentu.

</doc>
<doc id="201559" url="https://pl.wikipedia.org/wiki?curid=201559" title="Robak Morrisa">
Robak Morrisa

Robak Morrisa – znany bardziej pod angielską nazwą "Morris Worm", był pierwszym robakiem komputerowym wypuszczonym „na wolność”.
Program powstał by pokazać słabości zabezpieczeń systemu BSD w wersji 4.2 oraz 4.3, systemów Sun Microsystems w wersji 3 oraz VAX. Robert Morris stworzył samopowielający się kod, który miał być z założenia zupełnie niegroźny. Działający program zajmował bardzo mało zasobów procesora oraz nie powodował żadnych problemów i tym samym miał być niewidoczny dla użytkowników oraz administratorów. 
Celem było jedynie wykazanie, że robak może przenosić się z komputera na komputer i tym samym uświadomienie administratorom słabości ich systemów. Realizowane to było dzięki wykorzystywaniu kilku błędów w systemach oraz znajdowaniu prostych do odgadnięcia haseł użytkowników. Morris przewidział, że powielanie się w nieskończoność nowych procesów robaka może spowodować zapełnienie zasobów komputera, a w rezultacie jego zawieszenie się. W swoim programie zawarł mechanizm, który za każdym razem sprawdzał, czy na komputerze będącym celem infekcji działa już proces robaka. Stwierdził jednak, że usunięcie procesu robaka mogłoby być zbyt prostym remedium, dlatego w jednym przypadku na siedem robak uruchamiał nowy proces na już zainfekowanej maszynie.
Jednak obliczenia Morrisa okazały się błędne. Pomimo tego, że zdawał sobie sprawę z niedoskonałości kodu, 2 listopada 1988 roku około godziny 20 postanowił wprowadzić kod liczący 3 tysiące linijek do Internetu. Program uruchomił anonimowo na jednym z serwerów uniwersytetu Harvarda. 3 listopada 34 minuty po północy obecność programu wykrył Andy Sudduth z Harvardu. W około 2 godziny od uruchomienia programu przez Morrisa na większość zainfekowanych maszyn nie mogli się dostać nawet administratorzy. Skutku nie przynosiło powtórne uruchamianie serwerów ponieważ robak zbyt szybko je infekował. Gdy Morris zorientował się co się dzieje opracował z kolegą rozwiązanie problemu i rozesłał je anonimowo po sieci. Niestety większość administratorów nie miała możliwości przeczytania rozwiązania. Nad wyjściem z sytuacji pracowali równolegle specjaliści z tysięcy placówek w USA. W 12 godzin od infekcji pierwszego serwera informatycy z Uniwersytetu Kalifornijskiego w Berkeley i z Massachusetts Institute of Technology odkryli sposób na poradzenie sobie z robakiem.
Ze względu na to, że duża część serwerów została odłączona od Internetu, dopiero 10 listopada udało się przywrócić sieci normalne funkcjonowanie. Infekcji poddało się ponad 6 tys. komputerów (ok. 10% całego ówczesnego Internetu), łączne straty oszacowano na 10 do 100 mln dolarów. Robert Morris przyznał się do napisania robaka i w efekcie został skazany na 3 lata obserwacji sądowej, 400 godzin prac społecznych i grzywnę w wysokości 10 tys. dolarów amerykańskich.

</doc>
<doc id="201560" url="https://pl.wikipedia.org/wiki?curid=201560" title="Zbiornik Rożnowski">
Zbiornik Rożnowski



</doc>
<doc id="201561" url="https://pl.wikipedia.org/wiki?curid=201561" title="Flaga Kamerunu">
Flaga Kamerunu

Flaga Kamerunu w obecnym kształcie została zatwierdzona 20 maja 1975 roku, gdy Kamerun stał się państwem unitarnym. Kolory występujące na fladze to barwy panafrykańskie. Środkowy, czerwony pas symbolizuje jedność (podobnie jak żółta gwiazda), żółty sawanny północnych prowincji, zaś zielony lesiste południe państwa.

</doc>
<doc id="201562" url="https://pl.wikipedia.org/wiki?curid=201562" title="Zamek w Gien">
Zamek w Gien

Zamek w Gien – zamek w miejscowości Gien we Francji, w regionie Centre, w departamencie Loiret. Zaliczany do zamków nad Loarą.
Został wzniesiony w 1484 roku przez Annę de Beaujeu, na miejscu dawnego królewskiego pawilonu myśliwskiego. Anna była najstarszą córką Ludwika XI, regenta Francji, który otrzymał te tereny od króla.
Po śmierci Anny de Beaujeu zamek powrócił do korony. Na zamku w Gien w 1523 roku Franciszek I podpisał dokument nadający uprawnienia regencyjne Luizie Sabaudzkiej.
W zamku zamieszkiwali m.in. Henryk III i Anna Austriaczka. W wieku 13 lat szukał tutaj schronienia Ludwik XIV po przegranej bitwie pod Bléneau (zwycięzcą był wicehrabia de Turenne).
Zamek należał do różnych znaczących rodów, aż do upadku hrabstwa Gien w okresie rewolucji. Ostatecznie w roku 1823 został wykupiony przez departament Loary.
Od 1952 w Zamku Gien ma swoją siedzibę Międzynarodowe Muzeum Łowiectwa.
Jedną z sal zajmuje w całości wystawa około 5000 guzików. Guziki te były przyszywane w dawnych czasach do ubiorów nadzorców królewskich polowań.

</doc>
<doc id="201563" url="https://pl.wikipedia.org/wiki?curid=201563" title="Satelita (urbanistyka)">
Satelita (urbanistyka)



</doc>
<doc id="201564" url="https://pl.wikipedia.org/wiki?curid=201564" title="SMA">
SMA



</doc>
<doc id="201566" url="https://pl.wikipedia.org/wiki?curid=201566" title="Strefa piesza">
Strefa piesza

Strefa piesza, deptak – ulica, skwer, aleja lub plac wyłączone całkowicie (lub prawie całkowicie) z ruchu kołowego. Najczęściej położona w śródmieściu, spełnia funkcje centrum handlowego i gastronomicznego, niekiedy kulturalnego. Strefy piesze lokalizuje się też w związku ze wzmożonym ruchem turystycznym. Podobnym rozwiązaniem jest strefa uspokojonego ruchu, z tym, że w tych obszarach dopuszcza się ograniczony ruch pojazdów, np. w formie woonerf.
Stefy piesze pojawiły się na szerszą skalę po II wojnie światowej, w związku z modernistycznymi teoriami segregacji ruchu wyrażonymi w "Karcie Ateńskiej". Obecnie są jednym z fundamentalnych założeń Nowego Urbanizmu.
Drogę pieszą, najczęściej wiodącą nad brzegiem morza, urwiskiem skalnym i innymi miejscami zapewniającymi walory widokowe nazywamy promenadą.

</doc>
<doc id="201568" url="https://pl.wikipedia.org/wiki?curid=201568" title="Deptak">
Deptak



</doc>
<doc id="201569" url="https://pl.wikipedia.org/wiki?curid=201569" title="Gryfice (gmina)">
Gryfice (gmina)

Gryfice – gmina miejsko-wiejska położona w północnej części województwa zachodniopomorskiego, w powiecie gryfickim. Siedzibą gminy jest miasto Gryfice. Jest to największa gmina pod względem liczby mieszkańców oraz pod względem powierzchni w powiecie.
Według danych z 31 grudnia 2016 r. gmina miała 23 963 mieszkańców.
Miejsce w województwie (na 114 gmin):
powierzchnia 27., ludność 12.
Położenie.
Gmina znajduje się w północnej części województwa zachodniopomorskiego, w zachodniej części powiatu gryfickiego.
Gmina położona jest na Równinie Gryfickiej. Według danych z 1 stycznia 2009 powierzchnia gminy wynosi 261,30 km². Obszar gminy stanowi 25,7% powierzchni powiatu. Tereny leśne zajmują 22% powierzchni gminy, a użytki rolne 67%.
Przez gminę i miasto przepływa rzeka Rega dostępna dla kajaków od Reska do jej ujścia w Mrzeżynie.
Sąsiednie gminy to:
Przed reformą administracyjną z 1999 r. gmina wchodziła w skład województwa szczecińskiego.
Demografia.
Według danych z 31 grudnia 2016 r. gmina miała 23 963 mieszkańców. Gminę zamieszkuje 39,2% ludności powiatu. Na 1 km2 przypada 91 osób – tym samym jest to gmina o największej gęstości zaludnienia w powiecie.
Dane z 31 grudnia 2016 r.:
Warunki naturalne.
Budowa geologiczna.
Obszar gminy Gryfice znajduje się w północnej części wału pomorskiego, w strefie jednostki strukturalnej bloku Gryfic. Jednostka ta charakteryzuje się stosunkowo wysokim położeniem osadów jury dolnej (antyklina Gryfic). Zalegają one na wysokości do 10 m n.p.m. (rejon Rzęsina i Trzygłowa oraz Wołowca i Ościęcina). Strop osadów jurajskich układa się na wysokości od 11 m n.p.m. do 120 m p.p.m. Jest więc silnie urozmaicony, a to głównie za sprawą przebiegu głębokiej kopalnej doliny (subglacjalno-rzecznej) na linii Gardomino - Kołomąć - Kukań - Witno - Ciećmierz, z dopływami na linii Upadły - Wołczyno, Niekładź - Niedźwiedziska i Stuchowo – Ciećmierz. Na osadach z tego okresu bazuje szereg ujęć wód podziemnych, dostarczając wody wysokiej jakości.
W związku ze zmienną rzeźbą podłoża osadów czwartorzędowych, dużemu zróżnicowaniu podlega miąższość czwartorzędu. Pokrywa osadów lodowcowych, od bardzo cienkiej (rzędu 10–20 m na zachód od Gryfic), sięga lokalnie do ponad 100 m w rejonie miejscowości: Wołowiec, Kołomąć, Rzęsin, Smolęcin, Gardomino i Niedźwiedziska. Średnia miąższość osadów czwartorzędowych układa się w granicach 40–60 m.
Warunki klimatyczne.
Gmina Gryfice położona jest na terenie dwóch krain klimatycznych: Pobrzeża Kołobrzeskiego i krainy Gryficko-Nowogardzkiej. Klimat charakteryzującego się przewagą wpływów oceanicznych i pośrednim wpływem Morza Bałtyckiego, czego efektem są małe amplitudy temperatur. Średnia roczna wysokość opadów kształtuje się w granicach 550-600 mm. Przeważają wiatry umiarkowane z kierunku zachodniego, często występują układy niżowe.
Leśnictwo.
Gmina Gryfice cechuje się niskim wskaźnikiem lesistości. Kształtuje się on na poziomie niższym od średniej dla województwa i wynosi 21,9%. Lasy Państwowe należą do dwóch Nadleśnictw: Gryfice oraz Rokita. Mimo występowania szerokiego spektrum siedlisk leśnych, dominują tutaj świeże siedliska borowe, przede wszystkim: bór świeży i bór mieszany świeży. Uwarunkowane to jest niską żyznością substratu glebowego.
Komunikacja.
Komunikacja samochodowa.
Przez Gryfice prowadzą drogi wojewódzkie: nr 105 łącząca miasto ze Świerznem i drogą nr 102 w kierunku Kamienia Pomorskiego (18 km) oraz przez Brojce (12 km) ze Skrzydłowem i drogą krajową nr 6 w kierunku Koszalina i Gdańska (22 km), nr 109 do Trzebiatowa (18 km) i Płotów (12 km, skrzyżowanie z drogą nr 6 do Szczecina) oraz nr 110 przez Cerkwicę (14 km) i Karnice (19 km) do Lędzina (24 km) w gminie Rewal.
Komunikacja kolejowa.
Obecnie w gminie czynnych jest 8 stacji, na linii normalnotorowej: Baszewice, Gryfice i Górzyca Reska oraz na wąskotorowej: Gryfice Wąskotorowe, Popiele, Rybokarty, Wilczkowo i Niedźwiedziska.
Historia kolei.
Gryfice uzyskały połączenie kolejowe w 1882 po połączeniu Dąbia przez Goleniów i Gryfice z Kołobrzegiem. Linia ta nie została zelektryfikowana. W 1896 wybudowano pierwszą wąskotorową linię kolejową przez Popiele do Niechorza, a 2 lata później otwarto linię do Dargosławia przez Tąpadły. Obie linie miały szerokość 750 mm, którą w 1900 zmieniono na 1000 mm. W 1899 otwarto odcinek Tąpadły - Skrzydłowo będący ostatnim odcinkiem łączącym z Gościnem. W 1901 otwarto linię przez Kołomąć do Golczewa Wąsk., w 1903 wydłużoną do Stepnicy. Linię z Dargosławia połączono w 1907 z Trzebiatowem Wąsk., a w 1913 także z Trzebiatowem Wąsk. połączono linię z Niechorza przez Pogorzelicę Gryficką. Także w 1913 została otwarta ostatnia linia z Kołomącia do Trzygłowa, która w 1961 została zamknięta. W 1979 wycofano ruch pociągów z linii ze Stepnicy do Łoźnicy Wąsk. Od końca lat 80 nastąpiło stopniowe, szybkie zamykanie kolejnych odcinków: w 1989 Tąpadły - Gościno, w 1991 Trzebiatów Wąsk. - Dargosław, w 1996 Łoźnica Wąsk. - Popiele i Dargosław - Gryfice Wąsk. oraz w 1999 Pogorzelica Gryf. - Trzebiatów Wąsk.
Poczta.
W gminie czynne są 3 urzędy pocztowe: Gryfice 1 (nr 72-300), Gryfice 3 (nr 72-301) i Gryfice 4 (nr 72-302).
Zabytki.
Największą atrakcją turystyczną jest linia kolei wąskotorowej oraz Stała Wystawa Pomorskich Kolei Wąskotorowych w Gryficach. Jest to jedyna kursująca jeszcze kolej tego typu.
Kultura i oświata.
Na terenie gminy znajdują się 2 przedszkola (w Gryficach), 5 szkół podstawowych (Górzyca, Trzygłów, Prusinowo, Gryfice), 2 gimnazja oraz 2 licea. W gminie znajduje się Miejska Biblioteka Publiczna z 5 filiami w Górzycy, Ościęcinie, Prusinowie, Trzygłowie oraz gryfickim szpitalu oraz filia Wojewódzkiej Biblioteki Pedagogicznej. Inne instytucje kulturalne to: "Stała Wystawa Pomorskich Kolei Wąskotorowych /filia Muzeum Kolejnictwa w Warszawie/, "Gryficki Dom Kultury" oraz Galeria Muzeum "Brama".
Administracja i samorząd.
Mieszkańcy gminy wybierają do rady miejskiej 21 radnych. Organem wykonawczym jest Burmistrz Gryfic. Siedzibą władz jest budynek przy placu Zwycięstwa.
Naczelnicy miasta i gminy Gryfice:
Burmistrzowie Gryfic (miasta i gminy Gryfice):
W 2016 r. wykonane wydatki budżetu gminy Gryfice wynosiły 89,6 mln zł, a dochody budżetu 96,7 mln zł. Zobowiązania samorządu (dług publiczny) według stanu na koniec 2016 r. wynosiły 11,8 mln zł, co stanowiło 12,2% poziomu dochodów.
Dochody budżetu gminy Gryfice w złotych na 1 mieszkańca:
Gmina Gryfice jest obszarem właściwości Sądu Rejonowego w Gryficach i Sądu Okręgowego w Szczecinie. Gmina (właśc. powiat gryficki) jest obszarem właściwości miejscowej Samorządowego Kolegium Odwoławczego w Szczecinie.
Mieszkańcy gminy Gryfice razem z mieszkańcami gminy Karnice wybierają 9 radnych do Rady Powiatu Gryfickiego, a radnych do Sejmiku Województwa Zachodniopomorskiego w okręgu nr 2. Posłów na Sejm wybierają z okręgu wyborczego nr 41, senatora z okręgu nr 98, a posłów do Parlamentu Europejskiego z okręgu nr 13.
Podział administracyjny.
Gmina Gryfice utworzyła 37 jednostek pomocniczych gminy (33 sołectwa i 4 osiedla):

</doc>
<doc id="201570" url="https://pl.wikipedia.org/wiki?curid=201570" title="W krainie zaginionych bajtli">
W krainie zaginionych bajtli

W krainie zaginionych bajtli – opowiadanie autorstwa Eugeniusza Dębskiego. Akcja rozgrywa się na Górnym Śląsku i opowiada o życiu grupki chłopców. Tekst ukazał się w 2004 roku w 43. numerze pisma „Science Fiction” i zajął 2. miejsce w głosowaniu na nagrodę Nautilus.

</doc>
<doc id="201572" url="https://pl.wikipedia.org/wiki?curid=201572" title="Magazyn Kryminalny 997">
Magazyn Kryminalny 997

Magazyn Kryminalny 997 – cykliczna audycja telewizyjna, emitowana z przerwami od 15 października 1986 do 5 października 2017 na antenie TVP2 i przez krótki czas na antenie TVP Info oraz od 8 marca 2018 na antenie TVP1. Pierwszym prowadzącym w latach 1986–1990 był płk/podinsp. Jan Płócienniczak, następnie został nim Michał Fajbusiewicz, który prowadził program do 2017, a w 2018 został nim Dariusz Bohatkiewicz. Celem programu jest pomoc telewidzów w odnalezieniu poszukiwanych przestępców i rozwiązywaniu niewykrytych spraw kryminalnych.
Pierwsza nazwa audycji – 997 – pochodzi od numeru telefonu alarmowego pogotowia Policji w Polsce (do kwietnia 1990 pogotowia Milicji Obywatelskiej).
Od początku istnienia audycji w czołówce wykorzystywano fragment utworu „Cronus (Saturn)” amerykańskiego zespołu jazz-rockowego .
Historia programu.
1986–1993.
"Magazyn Kryminalny 997" został wyemitowany po raz pierwszy w środę 15 października 1986 i był trzecim tego typu programem na świecie. Inspiracją dla jego stworzenia był brytyjski program "Crimewatch UK" emitowany na BBC One, z którym zetknął się przebywający wówczas jako korespondent w Wielkiej Brytanii Bogusław Wołoszański, który natychmiast zaproponował stworzenie przez Telewizję Polską analogicznego programu.
Pierwsze wydanie "997" poprowadzili: pułkownik Milicji Obywatelskiej Jan Płócienniczak oraz dziennikarz Sławomir Komorowski. Już pierwszy odcinek okazał się sukcesem i pozwolił na schwytanie zabójcy pielęgniarki z Warszawy, którego portret pamięciowy zaprezentowano w programie. Po emisji "997" mężczyzna, zmieniwszy uprzednio swoje uczesanie i przefarbowawszy włosy, udał się do baru, w którym poznał swoją ofiarę, chcąc sprawdzić, czy zostanie rozpoznany przez personel; ujęto go. Kolejne emisje programu co miesiąc kończyły zatrzymaniem kolejnych morderców (po każdym programie napływały setki informacji od telewidzów pomocnych w śledztwie). Zdarzało się, że program przyciągał przed telewizory ponad 15 mln widzów.
W 1988 Jan Płócienniczak otrzymał nagrodę Wiktora. Na przełomie lat 80. i 90. jednym z bohaterów "997" był Zdzisław Najmrodzki, którego sprawie poświęcono m.in. obszerny materiał filmowy z 1989 oraz dwa specjalne wydania programu z 1990, wyemitowane z okazji toczącego się przed krakowskim sądem procesu kryminalisty. .
W latach 1986–1993 jako studio "997" służyło pomieszczenie stanowiska dowodzenia w Komendzie Wojewódzkiej Policji w Łodzi. W 1990 Jana Płócienniczaka zastąpił Michał Fajbusiewicz, który odtąd prowadził "997" do 2017. W tym również roku, z powodu przekształcenia Milicji Obywatelskiej w Policję, drobnych zmian doczekała się czołówka programu, jednak zgodnie z wolą widzów jej ogólna forma pozostała niezmieniona. Do grudnia 1990 wyemitowano ponad 60 odcinków programu, w których przedstawiono ponad 300 spraw. Dzięki pomocy telewidzów ponad 100 z nich zostało rozwiązanych.
10 stycznia 1991 w okolicach Cisnej w ówczesnym województwie krośnieńskim doszło do katastrofy śmigłowca Mi-8T ze 103 Pułku Lotniczego Nadwiślańskich Jednostek Wojskowych MSW, biorącego udział w rekonstrukcji zdarzeń na potrzeby programu. W katastrofie zginęło 7 policjantów i 3 członków załogi. Na miejscu katastrofy w 1992 ustawiono pamiątkowy obelisk.
Na początku czerwca 1993 "Magazyn Kryminalny 997" spotkał się z krytyczną opinią ze strony Komendanta Głównego Policji Zenona Smolarka, który stwierdził, że jest on instruktażem dla przestępców i zabronił wszystkim policjantom współpracować z nim. W konsekwencji program został zdjęty z anteny, a w jego miejsce emitowano program "Dajcie znak życia" o ludziach zaginionych. Równolegle nadawane były specjalne wydania magazynu w TVP Łódź; telewizji będącej skierowanym do Łodzi i okolic pasmem kanału TVP Regionalna (dziś TVP3).
1995–2017.
Po ponad dwóch latach policja wycofała się z zarzutu wobec programu i "Magazyn Kryminalny 997" wznowił emisję na ogólnopolskiej antenie 25 września 1995. Nastąpiła wówczas gruntowna zmiana jego oprawy graficznej i utworzono studio programu, ze scenografią przypominającą biuro detektywistyczne. Formuła programu "Dajcie znak życia" została kontynuowana w programie "Ktokolwiek widział, ktokolwiek wie" 19 września 1996 na antenie TVP1.
Od 3 października 2009 do 9 stycznia 2010 program był emitowany w TVP Info, w każdą sobotę o godz. 23:30 (od 5 grudnia 2009 zmieniono porę emisji na godz. 21:00). 4 marca 2010 "997" powrócił do ramówki TVP2 (czwartki godz. 22:45). 2 grudnia 2010 wyemitowano ostatnie, przed blisko 7-letnią przerwą, wydanie "Magazynu Kryminalnego 997". Jesienią 2013 rozpoczęto realizację programu o tej samej tematyce, "997. Fajbusiewicz na tropie", który emitował Polsat Play. W 2017 zakończono jego realizację na tym kanale.
Od 2017.
5 października 2017, po blisko siedmiu latach przerwy, TVP2 wyemitowała premierowy odcinek "Magazynu Kryminalnego 997". Następne wydanie z 12 października zostało na kilka godzin przed emisją zdjęte z anteny. Prezes TVP Jacek Kurski poinformował, że kierownictwo stacji „podjęło autonomiczną decyzję o zawieszeniu emisji programu na okres (...) dwóch tygodni, w celu dokonania koniecznych zmian w [jego] formacie”. Media informowały wówczas, że "Magazyn" zniknął z anteny z powodu jego krytycznej oceny przez Witolda Gadowskiego, który zarzucił audycji PRL-owski rodowód, a decyzję o zdjęciu programu z anteny miał podjąć osobiście Jacek Kurski. Michał Fajbusiewicz stwierdził, że nikt z Telewizji Polskiej nie poinformował go o zawieszeniu programu oraz również wyraził przekonanie, że przyczyną jego zniknięcia był krytyczny komentarz Gadowskiego i nagłośnienie go przez prawicowe media.
W 2018 program pojawił się w wiosennej ramówce TVP1, a premierowy odcinek wyemitowano 8 marca. Gospodarzem nowej odsłony audycji został Dariusz Bohatkiewicz. "Magazyn Kryminalny 997" jest emitowany w czwartki po godzinie 23:00 (według stanu na listopad 2022 – dokładna godzina emisji kilkakrotnie ulegała zmianie).
Michał Fajbusiewicz w sposób krytyczny wypowiadał się nt. nowej odsłony "Magazynu", nazywając ją „zdekomunizowanym plagiatem”. Podkreślał, że po raz kolejny nikt z TVP nie poinformował go o zamiarach co do jego programu oraz oskarżył nadawcę o nieuczciwość podyktowaną chęcią wykorzystania wysokich wyników oglądalności realizowanej przez niego audycji. Odnosząc się do samego Dariusza Bohatkiewicza stwierdził, że „obecnie moje "997" (...) prowadzi jakiś «misiek» (...) wagowo zbliżony do mnie”.
Oglądalność pierwszych odcinków nowej odsłony "Magazynu Kryminalnego 997", emitowanych od marca do maja 2018, wynosiła 760 tys.. We wrześniu 2021 oglądany był średnio przez 428 tys. widzów, a w okresie od września do października 2022 – 328 tys. widzów.
Mordercy jako statyści-aktorzy.
W programie dwukrotnie doszło do sytuacji, w której prawdziwy morderca zagrał w rekonstrukcji dokonanej przez niego samego zbrodni.
Podczas realizacji nagrania dotyczącego zabójstwa dziennikarza Radia Bis Artura Korczaka w 1995, morderca dziennikarza zagrał samego siebie w rekonstrukcji. Podejrzenia ekipy wzbudził fakt, że mężczyzna dokładnie odtworzył scenę morderstwa oraz poprawiał reżysera. Morderca, Artur M., został skazany na 15 lat więzienia.
20 kwietnia 1999 we wsi Pustowo koło Słupska zamordowano 70-letnią Olgę Lipczyńską. Kilka miesięcy po morderstwie na miejsce zdarzenia przyjechała ekipa programu w celu odtworzenia zbrodni. Ryszard S. zgłosił się jako chętny do udziału w rekonstrukcji. Podczas inscenizacji pytał się ekipy telewizyjnej o przebieg i postępy w śledztwie. Nie wzbudził tym jednak podejrzeń. W "Magazynie Kryminalnym 997" jako statysta wystąpił w roli jednego z klientów Lipczyńskiej kupujących od niej wino. Po emisji programu policja wytypowała kilka osób (wśród nich znalazł się Ryszard S.), ale sprawę umorzono z powodu braku dowodów. Na przełomie 2008 i 2009 przeprowadzono nowe badania DNA, które wykazały, że mordercą był właśnie Ryszard S. Funkcjonariusze, którzy ujęli mordercę, otrzymali statuetkę Temidy Magazynu Kryminalnego 997, którą wręczył Michał Fajbusiewicz.

</doc>
<doc id="201575" url="https://pl.wikipedia.org/wiki?curid=201575" title="Epigenetyka">
Epigenetyka

Epigenetyka – nauka zajmująca się badaniem zmian ekspresji genów, które nie są związane ze zmianami w sekwencji nukleotydów w DNA. Ekspresja ta może być modyfikowana przez czynniki zewnętrzne i podlegać dziedziczeniu.
Wyraz "epigenetyka" składa się ze słów "epi" – "poza czymś, w dodatku do", oraz "genetyka". Wymyślenie tego terminu przypisuje się Conradowi H. Waddingtonowi, który w swojej pracy z 1939 użył terminu „epigenetyczny” tłumacząc, dlaczego komórki embrionalne różnicują się w zupełnie odmienne tkanki, mimo że posiadają identyczny materiał genetyczny.
Epigenetyka a genetyka.
Choć wszystkie komórki organizmu wielokomórkowego zawierają praktycznie identyczną informację genetyczną, identyczny genotyp, to jednak komórki różnych tkanek znacznie się różnią, wykazują odmienny fenotyp. Ta różnorodność wynika z różnego wykorzystania tej samej informacji genetycznej, dzięki czemu w przypadku organizmu człowieka powstaje około 200 różnych typów komórek. To właśnie mechanizmy epigenetyczne umożliwiają powstanie stałych wzorców ekspresji genów dla danej zróżnicowanej komórki, a jednocześnie umożliwiają krótkotrwałe, odwracalne zmiany w ich ekspresji. Dzięki nim inicjowane są i utrzymywane procesy związane z różnicowaniem komórek.
U ssaków ważne procesy reprogramowania epigenetycznego zachodzą na etapie gametogenezy oraz przed implantacją zarodka. W rozwoju osobniczym następują rozmaite zmiany w ekspresji genów w wyniku przeprogramowań epigenetycznych, które wpływają na fenotyp. Gromadzone są one przez całe życie i wraz z uszkodzeniami komórkowymi oraz zmniejszoną zdolnością do ich naprawy są jednym ze zjawisk kojarzonych ze starzeniem się.
Konsekwencje różnic epigenetycznych.
Epigenomem określa się zestaw modyfikacji DNA i białek histonowych, które regulują strukturę chromatyny, a przez to kontrolują ekspresję genów, replikację i naprawę DNA oraz inne funkcje komórkowe. Epigenom może sterować potencjałem genomu, określać, które geny będą aktywne, programować funkcje komórek, rozwój. Różnice epigenetyczne mogą tłumaczyć różnice między fenotypami bliźniąt jednojajowych mimo takiego samego genomu. Rozbieżności te są większe, jeśli bliźnięta były wychowywane w różnych środowiskach. Co więcej, epigenetyka pogłębia również różnice między zupełnie odmiennymi gatunkami mimo dużych podobieństw w genomie. Przykładowo prawie każdy gen człowieka ma swój odpowiednik w genomie myszy (tzn. nie pojawiły się nowe geny od czasu wspólnego przodka 50 milionów lat temu).
Narzędziami epigenomu są tzw. przełączniki (mechanizmy) epigenetyczne. Działanie mechanizmów epigenetycznych jest bardziej stałe niż działanie represorów, naznaczenie może przetrwać replikację i podział komórki. Wykazują one także dużą elastyczność – przeprogramowanie komórek może potencjalnie być wywołane przez takie czynniki jak m.in. wychowanie, pożywienie, stres, traumy, klimat. Przykładowo u pszczół królowa i robotnice mogą być identyczne pod względem genetycznym, a jednak zupełnie różne pod względem morfologicznym. Aby wyhodować królową, larwa karmiona jest mleczkiem pszczelim przez cały okres stadium larwalnego oraz dalej w okresie dorosłym, podczas gdy larwy robotnic tylko w początkowym okresie stadium larwalnego (potem odżywiane są pyłkiem i nektarem). Odmienna dieta wystarczy dla przeprogramowania epigenetycznego, które pozwala królowej na pełne wykształcenie jajników i odmienną ekspresję ponad jednej piątej genów zarejestrowaną w komórkach mózgowych w porównaniu z komórkami robotnic.
Innym przykładem są niektóre zwierzęta (np. wiele gadów jak krokodyle), u których o płci przyszłego zwierzęcia decyduje temperatura otoczenia podczas wrażliwej fazy inkubacji jaja, a mechanizmem odpowiedzialnym za to zjawisko może być epigenetyka. Również na organizmy ludzi środowisko może wpływać znacznie silniej niż się to przypuszcza. Ponadto sugeruje się, że w tworzeniu różnic w rozwoju mózgu pod wpływem hormonów płciowych u kobiet i mężczyzn, w powstawaniu różnic w zachowaniu mogą pośredniczyć mechanizmy epigenetyczne.
Ze względu na to, że niewiele wiadomo o tym, jakie czynniki mogą wywoływać przeprogramowanie epigenetyczne, ani jakie może mieć ono konsekwencje, rośnie liczba badań w tym kierunku. Niektórzy naukowcy jak Rudolf Jaenisch czy Thomas Jenuwein twierdzą nawet, że nastał czas „postgenomicznego” myślenia w biologii.
Mechanizmy epigenetyczne.
Rozwinięty DNA jest bardzo długi i musi zostać silnie skondensowany, by zmieścić się w strukturach komórki. U eukariotów DNA jest upakowany w niewielkim jądrze komórkowym dzięki tworzeniu kompleksów z białkami histonowymi i tworzeniu chromatyny, której podstawową jednostką strukturalną jest nukleosom. Zbudowany jest on z oktameru histonów H2A, H2B, H3 i H4, na który nawinięty jest fragment helisy DNA. Między nukleosomami występuje łącznikowy DNA. Rozluźniony sznur nukleosomów jest łatwo dostępny dla aparatu transkrypcyjnego (czynników transkrypcyjnych, polimerazy RNA). Chromatyna w takim stanie nazywana jest euchromatyną. Ekspresja genów w takich warunkach jest wzmożona. Kiedy chromatyna jest ściśle upakowana, staje się ona nieaktywna transkrypcyjnie, a ekspresja genów zahamowana. Chromatynę w takim stanie nazywa się heterochromatyną. Stan heterochromatyny może utrzymywać się przez wiele generacji komórek, będąc przekazywany przy podziałach komórkowych. Na stan chromatyny wpływają zarówno modyfikacje histonów, jak i metylacja DNA.
Modyfikacje histonów.
Białka histonowe podlegają różnym modyfikacjom. Najlepiej zbadaną modyfikacją jest mechanizm acetylacji histonów. Acetylacja histonów polega na przyłączeniu grupy acetylowej do reszty lizyny na N-końcu histonu rdzeniowego. Końce te tworzą wystające ogony, a ich acetylacja zmniejsza powinowactwo histonów do DNA, rozluźniając strukturę chromatyny. W heterochromatynie histony są przeważnie nieacetylowane. W acetylacji biorą udział acetylotransferazy histonowe (HAT). Proces odwrotny – deacetylację katalizują deacetylazy histonów (HDAC).
Do innych modyfikacji histonów należy:
Do badania modyfikacji histonów można stosować techniki immunoprecypitacji chromatyny (ChIP). Badania dotyczące różnorodności modyfikacji histonów, interakcji różnych modyfikacji doprowadziła do sformułowania hipotezy o kodzie histonowym. Zakłada ona, że wzór modyfikacji histonów określa, który region genomu w danym czasie ulega ekspresji i kieruje takimi aspektami jak regulacja genomu z cyklem komórkowym czy naprawa uszkodzonych miejsc.
Metylacja DNA.
Cytozyny w DNA mogą ulegać kowalencyjnej metylacji. Reakcję tę katalizują metylotransferazy DNA (DNMT). Wysoki poziom powstałej w ten sposób 5-metylocytozyny jest charakterystyczny dla nieaktywnej chromatyny. Metylację cytozyny w DNA obserwuje się u bakterii, roślin, zwierząt, w tym ssaków, ale rzadko lub wcale u drożdży, nicieni, "Drosophila melanogaster". U kręgowców ok. 10% wszystkich cytozyn w genomie jest metylowanych, a u roślin do 30%. W przypadku zwierząt, metylacji ulegają jednak tylko cytozyny, które wchodzą w skład niektórych sekwencji 5’–CG–3’ określanych często jako CpG (gdzie p oznacza grupę fosforanową); w przypadku roślin są to sekwencje 5’–CNG–3’ (gdzie N oznacza dowolną zasadę azotową).
Istnieją dwie rodzaje metylacji – zachowawcza i '. Metylacja zachowawcza odpowiada za metylacje nowo zsyntetyzowanej nici DNA po replikacji w miejscach komplementarnych do miejsc metylowanych w nici rodzicielskiej. Dzięki temu wzór metylacji może być dziedziczony po podziale komórki. Drugi rodzaj to metylacja ', która polega na przyłączaniu grup metylowych w całkowicie nowych miejscach, przez co zmianie ulega wzór metylacji.
Metylacja związana jest z hamowaniem ekspresji genów. Geny aktywne położone są w miejscach niemetylowanych. W genomach kręgowców przed wieloma genami znajdują się tzw. wyspy CpG (w przypadku człowieka dotyczy to ok. 60–70% genów). Są to sekwencje długości ok. 1 kb o wyższej zawartości CpG w stosunku do średniej dla całego genomu. Wyspy CpG przy genach metabolizmu podstawowego, które we wszystkich komórkach ulegają ekspresji, są niemetylowane. W przypadku genów, których ekspresja charakterystyczna jest tylko dla specyficznych tkanek, wyspy CpG są niemetylowane tylko w komórkach tych specyficznych tkanek; w innych zaś są metylowane i nie ulegają ekspresji. Zatem komórki różnych organów, tkankek mają specyficzny wzór sekwencji metylowanego DNA. Jest on przekazywany komórce potomnej, dzięki czemu posiada ona informację, które geny powinny ulegać ekspresji.
Bakterie metylują swoje DNA w celu ochrony przed enzymami restrykcyjnymi stanowiącymi część systemu restrykcji i modyfikacji, który chroni komórkę przed obcym DNA.
Do badania metylacji stosować można sekwencjonowanie DNA traktowanego wodorosiarczynem czy immunoprecypitację metylowanego DNA (MeDIP).
Inne mechanizmy epigenetyczne.
Do mechanizmów epigenetycznych zalicza się też wyciszanie genów oparte na miRNA czy działanie prionów.
miRNA.
MikroRNA (miRNA) stanowią krótkie cząsteczki RNA, które pełnią rolę regulatorów ekspresji genów. miRNA łączy się z mRNA wykazującym do niego komplementarność, uniemożliwiając translację mRNA na białko (wyciszając gen). Stanowią część epigenetycznej maszynerii, jednocześnie same podlegają wpływom epigenetycznych modyfikacji podobnie jak geny kodujące białka. miRNA z jednej strony może wpływać na epigenetyczne regulatory takie jak metylotranferazy DNA, deacetylazy histonowe, białka z grupy Polycomb. Z drugiej strony około połowa genów miRNA powiązana jest w wyspami CpG. Ekspresja tych genów jest zatem zależna od metylacji DNA; ponadto wpływają na nią modyfikacje histonów.
Priony.
Priony stanowią infekcyjne formy białek, które są zdolne zmieniać konformację innych białek. Może nastąpić więc zmiana fenotypu bez zmiany w sekwencji DNA (będąc białkami, nie mają wcale materiału genetycznego), a jednocześnie przekazywana informacja strukturalna podlega dziedziczeniu. W tym sensie stanowią przykład dziedziczenia epigenetycznego.
Monoalleliczna ekspresja genów.
W komórkach diploidalnych występują dwie kopie genów – tzw. allele (inaczej może być w przypadku chromosomów płci). Jeden z alleli dziedziczy się od matki, drugi od ojca i przeważnie obie kopie ulegają ekspresji. Jednak w przypadku niewielkiej grupy genów tylko jeden allel ulega transkrypcji i translacji na białko. U ssaków do przykładów monoallelicznej ekspresji genów należy wyłączenie alleliczne, inaktywacja chromosomu X i genomowe piętnowanie rodzicielskie (imprinting). Za wyciszanie odpowiednich genów odpowiedziane są mechanizmy epigenetyczne.
Imprinting genomowy.
Imprinting genomowy polega na tym, że ekspresja piętnowanego genu następuje tylko z jednego z dwóch chromosomów rodzicielskich. Są to zwykle bardzo ważne geny rozwojowe, a utrata piętna wiąże się z pewnymi chorobami jak zespół Pradera-Williego czy zespół Angelmana.
Inaktywacja chromosomu X.
U samic ssaków jeden z chromosomów X podczas rozwoju embrionalnego zostaje inaktywowany w celu zrównania poziomu ekspresji genów z tego chromosomu z samcami posiadającymi tylko jedną jego kopię. Taka inaktywacja zachodzi również u polisomicznych osobników, np. w zespole Klinefeltera. W wyniku epigenetycznych modyfikacji chromatyny przechodzi ona w postać heterochromatyny, a w obrazie mikroskopowym w interfazie widoczna jest ona jako ciałko Barra. Inaktywacja przenoszona jest na każdą komórkę osobno, wyłączany jest chromosom X pochodzący albo od ojca, albo od matki, co fenotypowo może manifestować się np. charakterystycznym mozaikowym umaszczeniem kotów. Geny na inaktywowanym chromosomie X nie są jednak zupełnie nieaktywne, nawet do 25% genów znajdujących się na nim może ulegać od czasu do czasu ekspresji.
Wyłączenie alleliczne.
Wyłączenie alleliczne pełni istotną rolę w różnicowaniu się komórek wielu organizmów. Odbywa się głównie przez rearanżację odcinków DNA, które regulują ekspresję danych genów. Przykładowo powstawanie typu płci u drożdży wiąże się z zamianą aktywnej kasety genów związanych z typem płci znajdującej się w locus ulegającym ekspresji z drugą, dotychczas wyciszoną kasetą. Ekspresja wyciszonych kaset jest blokowana przez mechanizmy epigenetyczne.
Ruchome elementy genetyczne a epigenetyka.
W genomach bakterii, roślin i zwierząt często spotykane są ruchome elementy genetyczne. W przypadku człowieka jedynie niecałe 2% materiału genetycznego stanowią geny niosące informacje o strukturze białek. Tymczasem transpozony u ssaków mogą zajmować prawie połowę genomu, a u niektórych roślin wyższych nawet 90%. Są to sekwencje DNA mogące przemieszczać się w inne miejsca w genomie; zdolne są również do powielania się. Przemieszczenie się na inne miejsce może doprowadzić do przerwania ciągłości genu, a jednak rzadko powodują mutację u roślin i zwierząt. Najprawdopodobniej metylacja DNA, jeden z mechanizmów epigenetycznych, wyewoluował właśnie w celu inaktywacji takich „pasożytów genomowych” jak transpozony czy retrowirusy, co przypomina bakteryjne systemy restrykcyjne. Mechanizmy rozpoznawania, metylacji i inaktywacji powtarzających się fragmentów DNA u roślin, grzybów i zwierząt prowadzą często do niepowodzeń we wprowadzaniu transgenów metodami inżynierii genetycznej oraz przy klonowaniu organizmów.
W celu ochrony DNA komórki gospodarza przed takimi sekwencjami jak transpozony mogą w ich obrębie ulec metylacji cytozyny. Metylowana cytozyna ma tendencję do tranzycji do tyminy, powodując mutację i inaktywację transpozonów, a ponadto metylacja wycisza ekspresję tych elementów. Inną linią obrony jest występowanie heterochromatyny w rejonie występowania transpozonów. Hamuje to ich transkrypcję, przemieszczanie się i aktywność rekombinacyjną.
Epigenetyka a zdrowie.
Nieprawidłowe znakowanie epigenetyczne jest również związane z wieloma chorobami. Modyfikacje epigenetyczne odgrywają kluczową rolę w wielu rodzajach nowotworów, chorobie Alzheimera i innych chorobach neurodegradacyjnych. Różne zmiany epigenetyczne mogą wywierać wpływ na takie choroby jak m.in. cukrzyca, choroby reumatyczne, nadciśnienie, depresja, schizofrenia, uzależnienia.
Wiele czynników środowiskowych może być przyczyną stresu oksydacyjnego w komórce. Uszkodzone w ten sposób DNA może prowadzić do nieprawidłowego działania metylotransferaz DNA. Wpływ na metylację DNA ma np. zanieczyszczenie powietrza, stres, dym papierosowy. W konsekwencji epigenetyka stanowi niejako mechanizm pośredniczący między genetyką lub środowiskiem a chorobą. Co więcej, niektóre choroby są bezpośrednio wywołane przez pewne modyfikacje epigenetyczne. Należą do nich zaburzenia imprintingu w zespole Beckwitha-Wiedemanna. Niektóre choroby są wywołane mutacjami genów, które pociągają za sobą niekorzystne zmiany w mechanizmach epigenetycznych. Przykładowo przyczyną zespołu Retta jest mutacja w genie MECP2. Nieprawidłowe białko MECP2 zmienia ekspresję innych genów, które normalnie są regulowane przez mechanizmy epigenetyczne. Innym przykładem jest zespół ICF związany z nieprawidłowym działaniem metylotransferazy odpowiedzialnej za kontrolę metylacji DNA.
Ponadto czynniki epigenetyczne mogą służyć jako biomarkery do wykrywania chorób. Przykładowo gen S-transferazy glutationowej (GSTP1) jest hipermetylowany w przypadku raka prostaty i połączenie standardowego testu PSA z diagnostyką wykorzystującą epigenetyczne biomarkery pozwala zmniejszyć liczbę fałszywych wyników dodatnich.
W komórkach rakowych spotyka się nadmierną metylację wysp CpG, co może prowadzić do wyciszenia genów supresorowych, i niski poziom metylacji reszty genomu, co może zwiększać ekspresję onkogenów. Demetylacja w skali genomu postępuje wraz z wiekiem, najczęściej jej efektem jest niestabilność chromosomów. Poza tym w wielu rodzajach komórek nowotworowych obserwuje się brak grupy acetylowej w lizynie 16 i trimetylowej w lizynie 20 histonu H4. W celu przywrócenia ekspresji genów supresorowych wyciszonych przez mechanizmy epigenetyczne stosuje się czasem terapię z zastosowaniem inhibitorów metylotransferaz DNA lub inhibitorów deacetylaz histonowych. Do lecznictwa zostały zatwierdzone leki takie jak Vorinostat i romidepsyna.

</doc>
<doc id="201577" url="https://pl.wikipedia.org/wiki?curid=201577" title="Mariusz Czerkawski">
Mariusz Czerkawski

Mariusz Krzysztof Czerkawski (ur. 13 kwietnia 1972 w Radomsku) – polski hokeista, menedżer hokejowy, komentator sportowy i prezenter telewizyjny.
Jeden z najwybitniejszych polskich hokeistów w historii. W latach 1991–2006 reprezentant Polski w hokeju na lodzie, olimpijczyk z Albertville 1992. W NHL spędził 12 sezonów oraz reprezentował w niej barwy pięciu klubów: Boston Bruins, Edmonton Oilers, New York Islanders, Montreal Canadiens i Toronto Maple Leafs. Został także pierwszym Polakiem w tej lidze, który wystąpił w Meczu Gwiazd NHL.
Kariera klubowa.
GKS Tychy.
Pierwszy kontakt z lodowiskiem miał w wieku ośmiu lat. Jako wychowanek GKS Tychy grał w zespołach tego klubu w kolejnych kategoriach wiekowych. Jego pierwszym trenerem był Józef Zagórski. W wieku juniorskim do 1990 roku grał w barwach GKS w rozgrywkach Centralnej Ligi Juniorów. W seniorskich rozgrywkach I ligi występował od 1988. W sezonie I ligi 1990/1991 w 24 meczach zdobył 40 punktów (25 bramek, 15 asyst), dzięki czemu w wieku 19 lat został najmłodszym laureatem nagrody pod nazwą "Złoty Kij" dla najlepszego hokeisty rozgrywek. Jednocześnie sezon 1990/1991 był pierwszym i jedynym w karierze Czerkawskiego, w którym rozegrał pełny sezon w lidze polskiej. Wraz z tyską drużyną dotarł do ćwierćfinału fazy play-off. W 1991 był w klasie maturalnej w liceum w Tychach.
Draft NHL 1991.
Znakomite występy zarówno w lidze polskiej, ale przede wszystkim w turniejach reprezentacyjnych, spowodowały, że talent Mariusza Czerkawskiego zauważyli działacze klubu z północnoamerykańskiej ligi NHL – Boston Bruins, którzy dnia 22 lipca 1991 wybrali go w piątej rundzie draftu NHL z numerem 106.
Djurgårdens IF (1991/1992).
Następnym klubem w karierze Czerkawskiego był Djurgårdens IF w szwedzkiej lidze Elitserien. W trakcie sezonu ligi polskiej 1990/1991 w lutym 1991 przebywał na testach w tym zespole w Szwecji, przekonując do siebie działaczy tego klubu. W jego barwach zadebiutował dnia 26 września 1991 roku w wygranym 4:3 meczu wyjazdowym 1. kolejki przeciwko Brynäs IF oraz zaliczył dwie asysty (12. minuta przy golu Jensa Öhlinga na 2:0, 55. minuta przy golu Orwara Stamberta na 4:3). Swojego pierwszego gola w rozgrywkach ligi zdobył dnia 29 września 1991 roku, w 17. minucie przegranego 3:4 meczu 2. kolejki przeciwko Malmö IF na 1:0. Łącznie w fazie zasadniczej sezonu 1991/1992 rozegrał 39 meczów (nie wystąpił tylko dnia 26 stycznia 1991 w przegranym 0:2 meczu 31. kolejki przeciwko VIK Västerås), zdobywając w nich 13 punktów (8 bramek, 5 asyst), a jego zespół z dorobkiem 43 punktów zajął trzecie miejsce w fazie zasadniczej ligi Elitserien (16 zwycięstw, 11 remisów i 13 porażek) i awansował do fazy play-off, gdzie w finale uległ Malmö IF w rywalizacji 2:3 i ostatecznie zdobył wicemistrzostwo Szwecji], jednak w tej fazie Czerkawski zagrał w jedynie w trzech meczach, nie zdobywając żadnego punktu. Mariusz Czerkawski zdobył również ze swoim klubem Puchar Europy w edycji 1991/1992 po zwycięstwie w finale 7:2 z niemieckim Düsseldorfer EG w Düsseldorfie. Pod koniec czerwca 1992 wyjechał do USA na testy w klubie Boston Bruins.
Hammarby IF (1992/1993).
W sezonie 1992/1993 został wypożyczony do II-ligowego Hammarby IF, w którym został jednym z najlepszych zawodników w historii klubu, uzyskując 92 punkty (55 bramek, 37 asyst) w 45 meczach w sezonie. W pierwszej rundzie rozgrywek Division 1, w której Hammarby IF zajęło czwarte miejsce, Czerkawski w 18 meczach zdobył 34 punkty (19 bramek, 15 asyst). Jednak kolejną rundę, w której nie grały już dwie najsilniejsze ekipy, Hammarby IF wygrało zdecydowanie (13 zwycięstw i jeden remis), a Czerkawski w 14 meczach zdobył 35 punktów (20 bramek, 15 asyst). Łącznie w fazie zasadniczej zdobył 69 punktów (39 bramek, 30 asyst). W fazie play-off Czerkawski w 7 meczach zdobył 13 punktów (9 goli, 4 asysty), notując przy tym hat trick w wygranym 6:4 meczu z AIK Ishockey, który dał Hammarby IF awans do turnieju finałowego, w którym zespół z 2 zwycięstwami i 4 porażkami zajął 3. miejsce i nie awansował do ligi Allsvenskan, a Czerkawski w tym turnieju zdobył 5 punktów (3 bramki, 2 asysty).
Djurgårdens IF (1993/1994).
Po udanym sezonie 1992/1993 w Hammarby IF powrócił na sezon 1993/1994 do Djurgårdens IF, dla którego ostatni mecz w Elitserien rozegrał dnia 1 kwietnia 1994, gdy Djurgårdens IF przegrał półfinałowy mecz 2:5 z MODO Hockey i odpadł z rozgrywek. Łącznie w rozgrywkach rozegrał 45 meczów i zdobył 38 punktów (16 bramek, 22 asysty) oraz wystąpił w Meczu Gwiazd Elitserien.
Boston Bruins i debiut w NHL (1993/1994).
Po zakończeniu rozgrywek w Szwecji wyjechał do Stanów Zjednoczonych i podjął występy w elitarnych rozgrywkach NHL w barwach Boston Bruins. Debiut w NHL zaliczył 9 kwietnia 1994 w Bostonie w meczu przeciwko Tampa Bay Lightning. Mecz zakończył się porażką "Misiów" 0:3, a Czerkawski oddał w tym meczu dwa strzały na bramkę Wendella Younga. Kolejny mecz 10 kwietnia 1994 przeciwko Flyers w Filadelfii, był bardziej udany, gdyż jego drużyna wygrała 3:4, a on sam zanotował swój pierwszy punkt w NHL, asystując wspólnie z Adamem Oatesem przy golu Dona Sweeneya na 3:3. Swojego pierwszego gola w rozgrywkach zdobył w dniu swoich 22. urodzin, tj. 13 kwietnia 1994 w meczu wyjazdowym z Ottawa Senators, gdy w 39. minucie trafił do bramki bronionej przez Craiga Billingtona, podwyższając wynik na 4:0 (asystowali mu Adam Oates i Dave Reid). Mecz zakończył się wygraną "Niedźwiadków" 8:0.
W ostatnim meczu fazy zasadniczej sezonu 14 kwietnia 1994, przegranym u siebie 2:3 z Hartford Whalers, ponownie wpisał się na listę strzelców, pokonując pod koniec meczu Seana Burke’a i był to jednocześnie jego pierwszy gol w lidze zdobyty w przewadze. Łącznie w fazie zasadniczej sezonu 1993/1994 rozegrał cztery mecze i zdobył w nich trzy punkty (2 bramki, 1 asysta), natomiast w fazie play-off Boston Bruins uległ w półfinale Konferencji Wschodniej New Jersey Devils w rywalizacji 2:4, a Czerkawski rozegrał 13 meczów i zdobył 6 punktów (3 bramki, 3 asysty) oraz spędził 4 minuty na ławce kar.
Kiekko-Espoo (1994/1995).
Z powodu lockoutu w NHL (trwał od października 1994 roku do stycznia 1995 roku) początek sezonu 1994/1995 spędził w klubie fińskich rozgrywek SM-liiga – Kiekko-Espoo, w którym rozegrał siedem meczów ligowych, zdobywając w nich 12 punktów (9 bramek, 3 asysty) oraz spędził 10 minut na ławce kar.
Boston Bruins.
Po pobycie w Finlandii wrócił do Boston Bruins, gdzie w fazie zasadniczej sezonu 1994/1995 rozegrał 47 meczów i zdobył 26 punktów (12 goli, 14 asyst) oraz spędził 31 minut na ławce kar, natomiast w fazie play-off, w której jego drużyna uległa w ćwierćfinale Konferencji Wschodniej późniejszemu zdobywcy Pucharu Stanleya – New Jersey Devils w rywalizacji 1:4, rozegrał 5 meczów i strzelił 1 bramkę oraz zajął 3. miejsce w klasyfikacji asystentów w kategorii debiutantów oraz 5. miejsce w klasyfikacji strzelców w kategorii debiutantów sezonu.
Barwy Boston Bruins reprezentował również w sezonie 1995/1996, w którym rozegrał 33 mecze, uzyskując 11 punktów (5 bramek, 6 asyst) oraz spędził 10 minut na ławce kar. Ostatni mecz w bostońskim zespole rozegrał 9 stycznia 1996 w przegranym 3:0 meczu wyjazdowym z Colorado Avalanche w Denver. Łącznie dla Bostonu rozegrał 80 meczów, zdobywając zdobył 37 punktów (17 bramek, 20 asyst) oraz spędził 41 minut na ławce kar w fazie zasadniczej, a także rozegrał 5 meczów i strzelił 1 bramkę w fazie play-off NHL.
Edmonton Oilers.
Następnym klubem w lidze NHL w karierze Czerkawskiego był Edmonton Oilers, w którym zadebiutował 13 stycznia 1996 w Buffalo podczas wygranego 4:5 meczu wyjazdowego z Buffalo Sabres, w którym Czerkawski zanotował dwie asysty. Pierwszego gola dla Edmonton Oilers Czerkawski zdobył 16 stycznia 1996 w następnym meczu, tym razem u siebie wygranym 5:1 z St. Louis Blues. Ostatni mecz w Edmonton Oilers rozegrał 11 maja 1997, w którym jego drużyna przegrała u siebie 3:4 z Colorado Avalanche w półfinale Konferencji Zachodniej i odpadła z rozgrywek, przegrywając rywalizację 1:4. Łącznie dla Oilers rozegrał 113 meczów i zdobył 76 punktów (38 bramek, 38 asyst) oraz spędził 24 minuty na ławce kar w fazie zasadniczej, a także rozegrał 12 meczów i zdobył 3 punkty (2 bramki, 1 asysta) oraz spędził 10 minut na ławce kar w fazie play-off NHL.
New York Islanders.
25 sierpnia 1997 został zawodnikiem New York Islanders, w którym odnosił największe sukcesy podczas gry w NHL. Debiut w nowojorskiej drużynie zaliczył 3 października 1997 w meczu u siebie w lokalnym rywalem – New York Rangers, zakończonym remisem 2:2. Pierwszego gola dla Islanders zdobył 19 października 1997 w wygranym 5:2 meczu u siebie z Mighty Ducks of Anaheim w 27. minucie meczu na 4:1 oraz zaliczył asystę. Łącznie w fazie zasadniczej sezonu 1997/1998 rozegrał 68 meczów i zdobył 25 punktów (12 bramek, 13 asyst) oraz spędził 23 minuty na ławce kar, a jego zespół zajął 10. miejsce w Konferencji Wschodniej i nie awansował do fazy play-off.
W następnym sezonie 1998/1999 rozegrał 78 meczów i zdobył 38 punktów (21 bramek, 17 asyst) oraz spędził 14 minut na ławce kar, a jego zespół zajął 13. miejsce w Konferencji Wschodniej i nie awansował do fazy play-off.
W następnych sezonach: 1999/2000 i 2000/2001 był najlepszym strzelcem i najskuteczniejszym zawodnikiem drużyny (1999/2000 – 70 punktów (35 bramek, 35 asyst), 2000/2001 – 62 punkty (30 bramek, 32 asysty), w dodatku sezonie 1999/2000 otrzymał nagrodę Islander of the Year, przeznaczoną dla najlepszego zawodnika drużyny w danym sezonie. Mimo świetnej skuteczności Czerkawskiego w żadnym z tych sezonów New York Islanders nie udało się awansować do fazy play-off.
W fazie zasadniczej sezonu 2001/2002 rozegrał wszystkie 82 mecze i zdobył 51 punktów (22 bramki, 29 asyst) oraz spędził 48 minut na ławce kar, a New York Islanders zajął 5. miejsce w Konferencji Wschodniej i po 8 latach awansował do fazy play-off, gdzie ich przeciwnikiem w ćwierćfinale Konferencji Wschodniej było Toronto Maple Leafs, z którym "Wyspiarze" po zaciętej walce ulegli w rywalizacji 4:3 i odpadli z dalszych rozgrywek. Po zakończeniu sezonu Czerkawski odszedł z klubu.
Mecz Gwiazd NHL.
W wyniku dobrej gry w pierwszej połowie sezonu 1999/2000 został powołany przez władze NHL do 50. Meczu Gwiazd NHL, który odbył się 6 lutego 2000 w Toronto. Wystąpił w drużynie „Świata” ("World All-Stars"), która w obecności 19 300 widzów pokonała „Amerykę Północną” ("North America All-Stars") 9:4. Czerkawski, który oddał w meczu pięć strzałów na bramkę (więcej – osiem – miał tylko Rosjanin Pawieł Bure, wybrany najlepszym graczem zawodów), asystował w 51. minucie (wspólnie z Czechem Radkiem Bonkiem) przy golu Słowaka Miroslava Šatana na 8:4.
Montreal Canadiens i Hamilton Bulldogs (2002/2003).
W 2002 po pięciu latach spędzonych w New York Islanders został zawodnikiem Montreal Canadiens, w którym zadebiutował 11 października 2002 w wygranym 4:1 meczu u siebie z New York Rangers, strzelając także bramkę. Mimo tego nie znajdował on uznania w oczach trenerów klubu i dwukrotnie odsyłany był do Hamilton Bulldogs, filialnej drużyny występującej w AHL, bezpośrednim zapleczu NHL. Zadebiutował tam 28 grudnia 2002 w wygranym 4:1 meczu u siebie z St. John’s Maple Leafs, strzelając bramkę i notując asystę. W okresie od 6 do 12 stycznia 2002 w czterech meczach zdobył 8 punktów (5 bramek, 3 asysty), co dało mu tytuł gracza tygodnia ligi AHL. Dobre występy spowodowały, że 16 stycznia 2003 powrócił do pierwszego składu Montreal Canadiens na mecz domowy z Philadelphia Flyers (1:4).
Jednak nadal niespełniająca oczekiwań forma Czerkawskiego w lidze NHL (4 punkty za 3 gole i 1 asystę w 18 meczach) tym razem ostatecznie zmusiła trenerów do przesunięcia Polaka do drużyny rezerw. Do Hamilton Bulldogs Czerkawski wrócił 28 lutego 2003 asystując przy jednym z goli w wygranym 4:2 meczu z Philadelphia Phantoms, w którym grał do końca fazy zasadniczej sezonu 2002/2003, gdzie rozegrał 20 meczów i zdobył 20 punktów (8 bramek, 12 asyst) oraz spędził 12 minut na ławce kar, a jego zespół ze 110 punktami został mistrzem fazy zasadniczej, zdobywając tym samym Macgregor Kilpatrick Trophy.
Hamilton Bulldogs dotarł do finału Pucharu Caldera, w którym przegrał z Houston Aeros w rywalizacji 3:4, jednak Czerkawski grał tylko w dwóch pierwszych rundach przeciwko Springfield Falcons (4 mecze, wygrana rywalizacja 3:1) oraz Manitoba Moose (2 mecze, wygrana rywalizacja 4:3). Czerkawski w tej fazie rozegrał 6 meczów i zdobył 4 punkty (1 bramka, 3 asysty) oraz spędził 6 minut na ławce kar w fazie play-off.
Natomiast dla Montreal Canadiens rozegrał w NHL 43 mecze i zdobył 14 punktów (5 bramek, 9 asyst) oraz spędził 16 minut na ławce kar.
Powrót do New York Islanders.
Po nieudanym pobycie w Montreal Canadiens w sezonie 2003/2004 wrócił do New York Islanders, gdzie ponownie stanowił o sile zespołu (najlepszy strzelec wraz z Trentem Hunterem – 25 bramek). W fazie zasadniczej rozegrał 81 meczów i zdobył 49 punktów (25 bramek, 24 asysty) oraz spędził 16 minut na ławce kar, a New York Islanders zajął 8. miejsce w Konferencji Wschodniej i awansował do fazy play-off, gdzie ich przeciwnikiem w ćwierćfinale Konferencji Wschodniej było Tampa Bay Lightning, z którym "Wyspiarze" ulegli w rywalizacji 4:1 i odpadli z dalszych rozgrywek.
Łącznie dla New York Islanders rozegrał 470 meczów, w których zdobył 295 punktów (145 bramek, 150 asyst) oraz spędził 183 minuty na ławce kar w fazie zasadniczej, a także rozegrał 12 meczów i zdobył 5 punktów (2 bramki, 3 asysty) oraz spędził 4 minuty na ławce kar w fazie play-off NHL. 145 goli dało mu wówczas 15. miejsce na liście najskuteczniejszych zawodników w historii klubu.
Djurgårdens IF (2004/2005).
W wyniku lokautu w NHL rozgrywki w sezonie 2004/2005 nie odbyły się, w związku z czym Czerkawski po 10 latach przerwał występy w tych rozgrywkach. Wówczas, został ponownie zawodnikiem szwedzkiego klubu Djurgårdens IF (po 10 latach od odejścia w 1994), podpisując roczny kontrakt. W fazie zasadniczej sezonu Elitserien 2004/2005 rozegrał 46 meczów i zdobył 24 punkty (15 bramek, 9 asyst) oraz spędził 20 minut na ławce kar, a w fazie play-off, gdzie jego zespół przegrał w półfinale z Frölunda HC w rywalizacji 4:1, rozegrał 5 meczów i strzelił 1 bramkę oraz spędził 2 minuty na ławce kar.
Powrót do NHL.
Po roku spędzonym w Szwecji w 2005 wrócił do NHL, tym razem do klubu Toronto Maple Leafs, w którym zadebiutował 5 października 2005 w przegranym 3:2 wyjazdowym meczu z Ottawa Senators. Polak jednak nie zdołał przebić się do pierwszego składu drużyny (19 meczów, 5 punktów (4 bramki, 1 asysta), 6 minut na ławce kar) i w trakcie sezonu przeniósł się do Boston Bruins, gdzie również nie zdołał przebić się do pierwszego składu drużyny (19 meczów, 5 punktów (4 bramki, 1 asysta), 4 minuty na ławce kar), a dnia 15 kwietnia 2006 rozegrał swój ostatni mecz w NHL, przegrany 3:4 u siebie z Atlanta Trashers, w którym zdobył również ostatnią bramkę w lidze (7. minuta na 1:0 po asyście Travisa Greena.
Łącznie w latach 1994-2006 w meczach fazy zasadniczej NHL rozegrał 745 meczów, zdobył 435 punktów (215 bramek, 220 asyst) oraz spędził 274 minuty na ławce kar, natomiast w fazie play-off rozegrał 42 mecze, zdobył 15 punktów (8 bramek, 7 asyst) oraz spędził 18 minut na ławce kar.
Ostatnie lata kariery.
Następnym klubem w karierze Czerkawskiego był klub występujący w szwajcarskiej lidze National League A – Rapperswil-Jona Lakers, w którym spędził ostatnie lata kariery. Z klubem dwukrotnie awansował do fazy play-off ligi (2006/2007, 2007/2008), w której dwukrotnie odpadł w ćwierćfinale oraz dwukrotnie był najlepszym strzelcem drużyny (2006/2007 – 21 goli, 2007/2008 – 22 gole).
Łącznie dla klubu rozegrał 43 mecze, zdobył 94 punkty (43 bramki, 51 asyst) w fazie zasadniczej, natomiast w fazie play-off rozegrał 12 meczów i zdobył 13 punktów (7 bramek, 6 asyst).
24 lipca 2008 ogłosił zakończenie kariery sportowej, jednak swój ostatni oficjalny mecz rozegrał 25 stycznia 2009 w barwach GKS Tychy – pojawił się wówczas na lodzie jednorazowo w wygranym 3:2 meczu ze Stoczniowcem Gdańsk podczas sezonu ekstraligi polskiej 2008/2009.
W trakcie kariery określany pseudonimami "Polish Prince" (Polski Książę), "Marre, Mario".
Kariera reprezentacyjna.
Występował w reprezentacjach Polski. W wieku 14 lat był kadrowiczem reprezentacji do lat 16. Rok później został reprezentantem wyższej wiekowo kadry Polski. W barwach reprezentacji Polski do lat 18 uczestniczył w turniejach mistrzostw Europy juniorów edycji 1989 w Grupie B (awans do Grupy A) i 1990 w Grupie A. Podczas edycji z 1989 w austriackim Klagenfurcie zdobył 11 punktów (5 goli, 6 asyst), co dało mu pierwsze miejsce w klasyfikacji kanadyjskiej turnieju oraz pierwsze miejsce w klasyfikacji asystentów turnieju, a podczas turnieju 1990 Grupy A w Szwecji z 9 golami został najlepszym strzelcem turnieju. W barwach reprezentacji Polski do lat 20 uczestniczył w turniejach mistrzostw świata juniorów edycji 1990 w Grupie A – spadek do Grupy B oraz 1991 w Grupie B. Podczas turnieju z 1991 w Tychach i Oświęcimiu z 15 punktami (12 bramek, 3 asysty) okazał się najskuteczniejszym zawodnikiem, najlepszym strzelcem oraz MVP turnieju.
Udany występ na MŚ juniorów w 1991 spowodowała, że Czerkawskim zainteresował się trener reprezentacji Polski – Leszek Lejczyk, który powołał go na turniej seniorskich mistrzostw świata edycji 1991 w Jugosławii, na których Polska zajęła 4. miejsce i awansowała do Grupy A. Podczas turnieju zdobył m.in. dwa gole 3 kwietnia 1991 w wygranym 6:3 meczu z gospodarzami.
W kwietniu 1991 w kwalifikacjach do igrzysk olimpijskich 1992 zdobył trzy gole w dwumeczu przeciw Danii (wygrane Polski 6:4, 9:5), po których wraz z kadrą uzyskał awans. Rok później uczestniczył z reprezentacją w turnieju zimowych igrzysk olimpijskich 1992 w Albertville, jak dotąd ostatnim z polskim uczestnictwem. Łącznie brał udział w pięciu turniejach mistrzostw świata: (1991 – awans do Grupy A, 1992 – spadek do Grupy B, 1998, 2000, 2002 – spadek do Dywizji I, 2006).
Uczestniczył także w turniejach kwalifikacyjnych do igrzysk olimpijskich 2006: w Nowym Targu rozegranego w dniach 11–14 kwietnia 2004 roku oraz wygranego przez reprezentację Polski, na którym Czerkawski zdobył 7 punktów (4 gole, 3 asysty) oraz w finałowym turnieju w Rydze rozegranego w dniach 10–13 lutego 2005 roku, na którym reprezentacja Polski zajęła 4. miejsce i nie awansowała do turnieju olimpijskiego 2006 w Turynie, a Czerkawski zdobył 3 punkty (2 gole, 1 asysta).
Wystąpił także w meczu reprezentacji Polski z Drużyną Gwiazd Ligi NHL, który odbył się 22 grudnia 2004 w katowickim Spodku. Mecz zakończył się remisem 3:3 w regulaminowym czasie gry, natomiast w rzutach karnych lepsza okazała się Drużyna Gwiazd Ligi NHL, które wygrała 0:2
Łącznie w latach 1989–1991 w reprezentacji Polski U-18 i reprezentacji Polski U-20 rozegrał 25 meczów i zdobył 39 punktów (27 goli, 12 asyst) oraz spędził 26 minut na ławce kar, a w seniorskiej reprezentacji Polski w latach 1991-2006 rozegrał 42 mecze i zdobył 44 punkty (23 gole, 21 asyst) oraz spędził 24 minuty na ławce kar.
Życie prywatne.
Jest dwukrotnie żonaty. W latach 1996–1998 jego żoną była aktorka Izabella Scorupco, którą poślubił w styczniu 1996 w Waszyngtonie i z którą ma córkę Julię (ur. 1997).
1 września 2007 poślubił modelkę Emilię Raszyńską, z którą ma syna Iwo (ur. 2009).

</doc>
<doc id="201581" url="https://pl.wikipedia.org/wiki?curid=201581" title="Rozkład energii adsorpcji">
Rozkład energii adsorpcji



</doc>
<doc id="201582" url="https://pl.wikipedia.org/wiki?curid=201582" title="Rozkład energii">
Rozkład energii



</doc>
<doc id="201584" url="https://pl.wikipedia.org/wiki?curid=201584" title="Intereferencja RNA">
Intereferencja RNA



</doc>
<doc id="201585" url="https://pl.wikipedia.org/wiki?curid=201585" title="Asmodai">
Asmodai



</doc>
<doc id="201588" url="https://pl.wikipedia.org/wiki?curid=201588" title="Chammaday">
Chammaday



</doc>
<doc id="201590" url="https://pl.wikipedia.org/wiki?curid=201590" title="Wyśmierzyce">
Wyśmierzyce

Wyśmierzyce – miasto w województwie mazowieckim, w powiecie białobrzeskim, położone w Dolinie Białobrzeskiej na prawym brzegu Pilicy.
Miasto jest siedzibą gminy miejsko-wiejskiej Wyśmierzyce oraz parafii rzymskokatolickiej św. Teresy z Ávili.
Wyśmierzyce leżą na terenie historycznego Zapilicza należącego do Mazowsza. Miasto zostało założone w 1338 roku. Było miastem duchownym.
W latach 1973–2017 (pomijając rok 1993 kiedy miastem stało się zaludniające się Borne Sulinowo) Wyśmierzyce były najmniejszym pod względem ludności miastem Polski; 31 grudnia 2014 liczyły 921 mieszkańców, a rok później 924 osoby. Status najmniejszego miasta Polski utraciły 1 stycznia 2018, kiedy to status miasta odzyskała Wiślica w województwie świętokrzyskim z 503 mieszkańcami, wypierając Wyśmierzyce o 45% (Natomiast od 1 stycznia 2019 roku najmniejszym miastem w Polsce jest Opatowiec liczący 330 mieszkańców).
Lokalny ośrodek rolniczo-usługowy. Przez miasto przebiega droga krajowa nr 48 (Tomaszów Mazowiecki – Kock).
Położenie.
Według danych z 1 stycznia 2009 powierzchnia miasta wynosi 16,84 km².
Wyszemierzyce, będące własnością duchowną, położone były w drugiej połowie XVI wieku w powiecie wareckim ziemi czerskiej województwa mazowieckiego. W drugiej połowie XVIII wieku Wyśmierzyce leżały w województwie sandomierskim, w ramach którego stanowiły część ziemi radomskiej. W latach 1975–1998 miasto administracyjnie należało do woj. radomskiego, zaś przed 1976 r. do woj. kieleckiego.
Toponimia.
Do końca XVII wieku nazwa brzmiała "Wyszemierzyce", o czym świadczą zapiski z 1398 ("Vyszemierzice") i 1576 ("Wyssemierzyce"). Nazwa ta pochodziła od imienia "Wyszemir", nosiła ją osoba poświadczona przez źródła historyczne. Zmiana nazwy na obecną nastąpiła poprzez zanik nieakcentowanego "-e-", i przejście grupy spółgłoskowej "-szm'-" w "-śm'-".
Historia.
Osada otrzymała prawa miejskie 12 grudnia 1338, które utraciła po upadku powstania styczniowego w 1869.
W 1378 powstała parafia wyśmierzycka. W 1657 wojska siedmiogrodzkie księcia Jerzego II Rakoczego zniszczyły doszczętnie Wyśmierzyce. W 1808 ówczesny zaborca austriacki sprzedał Wyśmierzyce Józefowi Teodorowi Makomaskiemu. W 1809 zostają włączone do departamentu radomskiego Księstwa Warszawskiego. 19 grudnia 1889 urodził się tam błogosławiony ks. prof. dr hab. Franciszek Rosłaniec (obecny patron miasta). Wyśmierzyce odzyskały prawa miejskie 1 lipca 1922.
Sport.
W mieście, od 1965 roku, działa klub piłki nożnej, MKS Wyśmierzyce, grający w A klasie.

</doc>
<doc id="201591" url="https://pl.wikipedia.org/wiki?curid=201591" title="Sydonai">
Sydonai



</doc>
<doc id="201593" url="https://pl.wikipedia.org/wiki?curid=201593" title="Aleksiej A. Abrikosow">
Aleksiej A. Abrikosow



</doc>
<doc id="201598" url="https://pl.wikipedia.org/wiki?curid=201598" title="Hugo Häring">
Hugo Häring

Hugo Häring (ur. 22 maja 1882 w Biberach an der Riß, zm. 17 maja 1958 w Göppingen) – niemiecki architekt modernistyczny, przedstawiciel ekspresjonizmu i prekursor funkcjonalizmu organicznego.
Życiorys.
Po zdaniu matury w 1899, Häring podjął studia w Technicznej Szkole Wyższej w Stuttgarcie (1899–1901), m.in. u Skjolda Neckelmanna. Następnie studiował w Technicznej Szkole Wyższej w Dreźnie, m.in. u Fritza Schumachera, Hugo Hartunga i Corneliusa Gurlitta (1901–1902). Studia ukończył w Stuttgarcie pod kierunkiem Theodora Fischera w 1903.
W 1904 Häring przeprowadził się do Hamburga, gdzie wykładał w Szkole Sztuki i Rzemiosla (niem. "Kunstgewerbeschule"). W latach 1915–1921 zaangażowany w odbudowę Prus Wschodnich. W trzech ostatnich latach I wojny światowej pracował jako tłumacz na Bałkanach.
W 1921 przeniósł się do Berlina, gdzie w 1922 brał udział w Wielkiej Berlińskiej Wystawie Sztuki (niem. "Große Berliner Kunstausstellung"). W 1923–1924 współzałożyciel wraz z Mies van der Rohem grupy „Zehnerring” w Berlinie. Od 1926 sekretarz grupy architektonicznej „Der Ring”, którą reprezentował w 1928 na spotkaniu założycielskim Congrès international d’architecture moderne (CIAM) (pol. Międzynarodowy Kongres Architektury Nowoczesnej) w szwajcarskim La Sarraz.
W 1935 przejął berlińską Reimannschule, którą przemianował na Szkołę „Kunst und Werk”. Po zbombardowaniu szkoły podczas działań wojennych w 1943 przeniósł się do rodzinnego Biberach an der Riß. W 1946 odpowiedzialny za odbudowę w strefie francuskiej. W latach 1947–1950 współpracownik Instytutu Budownictwa przy Akademii Nauk w Berlinie. Od 1955 członek Akademie der Künste.
Działalność.
W 1925 Häring ukończył swój esej „"Wege zur Form"”. w którym przedstawił swoje rozważania na temat architektury – forma architektoniczna powinna wyrastać z otoczenia i funkcji danego budynku, który miał przez to być wyodrębnionym, indywidualnym projektem. Rozważania te były w opozycji do idei uniwersalizmu Mies van der Rohego, a Häring często bywa utożsamiany z organiczną tradycją modernizmu, obok Franka Lloyda Wrighta i Alvara Aalto.
Pod koniec lat 1920. XX wieku projektował wielorodzinne domy mieszkalne na nowo-powstających berlińskich osiedlach Siemensstadt i "Onkel-Toms-Hütte", jednak kolejne projekty zostały zarzucone po dojściu nazistów do władzy.
Upamiętnienie.
Od 1969 Bund Deutscher Architekten (BDA) przyznaje co trzy lata nagrodę im. Hugo Häringa (niem. "Hugo-Häring-Preis") za modelowe projekty architektoniczne w Badenii-Wirtembergii.

</doc>
<doc id="201606" url="https://pl.wikipedia.org/wiki?curid=201606" title="Étaín">
Étaín

Étaín – w mitologii irlandzkiej jedna z Tuatha De Danann. Bohaterka mitu "Tochmarc Étaín" ("Zaloty do Étaín").
Kiedy Midir zakochał się w niej, jego pierwsza żona wpadła w złość i rzuciła kilka uroków na nią. Najpierw Fuamnach przemieniła Étaín w basen wody, później w robaka, a następnie w muchę, po czym wywołała potężny wiatr, który zabrał muchę na bardzo dużą odległość, aż w końcu spadła na skały w pobliżu morza, gdzie pozostawała przez siedem lat. Po tym czasie Aengus znalazł muchę i próbował przyprowadzić ją do Midira w postaci Étaín, ale Fuamnach wywołała kolejną wichurę, która sprawiła, że mucha wpadła do szklanki (butelki) wina.
Wino (razem z muchą) zostało połknięte przez ciężarną kobietę, pozwalając Étaín na odrodzenie. Kilka lat później Étaín wyszła za mąż za króla Eochaida Airema. O jej rękę starał się również brat Eochaida - Ailill. Midir dowiedział się o tym i wyruszył w podróż do Tary, aby zabrać swą żonę do domu. Midir używając swoich magicznych mocy spowodował, że Etain przypomniała sobie, że była jego żoną już wcześniej przez co była skłonna wrócić z nim do pałacu. Eochaid zaś, utracił ją na rzecz Midira w wyniku przegranej partii szachów. Etain przez pewien czas żyła u boku Midira, jednak zdecydowała się powrócić do swojego ziemskiego męża i dokonać żywota u jego boku.

</doc>
<doc id="201607" url="https://pl.wikipedia.org/wiki?curid=201607" title="Nathaniel Hawthorne">
Nathaniel Hawthorne

Nathaniel Hawthorne (ur. 4 lipca 1804 w Salem, zm. 19 maja 1864 w Plymouth) – pisarz romantyczny, uważany za jednego z największych i najbardziej wpływowych twórców literatury amerykańskiej XIX wieku.
Zanurzona w mroku i grozie, mocno religijna twórczość Hawthorne’a ogniskowała się wokół problematyki grzechu pierworodnego, tudzież losów bohaterów uwikłanych w rozpaczliwe konflikty winy i odkupienia. Niektórzy badacze mówią wręcz o „obsesji grzechu” u autora "Szkarłatnej litery". Sam Hawthorne tłumaczył swoje pisarstwo, a zwłaszcza obecne w niej zainteresowanie dylematami moralnymi, potrzebą zadośćuczynienia miastu Salem i poniesienia odpowiedzialności za zło wyrządzone przez purytańską społeczność, która z końcem XVII wieku - 1692, była sprawcą słynnego „procesu czarownic”.
Nathaniel Hawthorne wraz z Edgarem Allanem Poem do dziś stawiany jest w poczet znawców mrocznych stron ludzkiej psychiki we wczesnej literaturze amerykańskiej.
Życiorys.
Przyszedł na świat 4 lipca 1804 w Salem, Massachusetts, gdzie obecnie znajduje się muzeum poświęcone pisarzowi. Jego pradziadek, John Hawthorne, brał udział w słynnym procesie czarownic z Salem w XVII wieku, co stało się chlubą rodu Hawthorne’ów. Ten na pozór odległy fakt, odcisnął piętno na przyszłym pisarzu (Nathaniel przez długi czas wierzył, że z tego powodu na jego rodzinie ciąży klątwa) – nie mniejsze niż atmosfera życia w purytańskiej społeczności Nowej Anglii, w której się wychowywał i którą bezlitośnie demaskował w swojej późniejszej twórczości literackiej. Romantyk tłumaczył swoją twórczość, a zwłaszcza obecne w niej zainteresowanie dylematami moralnymi, potrzebą zadośćuczynienia miastu Salem i poniesienia odpowiedzialności za zło wyrządzone przez pradziada.
W czwartym roku życia (1808) Nathaniel stracił ojca, Nathaniela Hawthorne’a seniora, kapitana żeglugi. Przyczyną zgonu była żółta febra. Przyszły pisarz dość wcześnie doświadczył zatem samotności, całe dnie spędzając na wędrówkach po lasach Raymond, z dala od ludzi. Badacze literatury wnioskują, że właśnie w tym okresie pogłębiła się w Hawthornie wrodzona skłonność do autoanalizy psychicznej.
W latach 1821-1824 Nathaniel studiował na Bowdoin College, gdzie zaprzyjaźnił się z późniejszym wybitnym poetą Henrym Wadsworthem Longfellowem oraz przyszłym prezydentem Franklinem Pierce’em. Po ukończeniu studiów postanowił poświęcić się pracy literackiej. Niewiele wiadomo na temat tego okresu życia Hawthorne’a; pewne jest, iż dla realizacji swoich artystycznych aspiracji przeniósł się do domu swojego wuja w Salem, który nazywał „sowim gniazdem”, wybierając życie w całkowitej izolacji. W liście do Longfellowa z 4 czerwca wspominał te lata słowami: „nie żyłem, lecz raczej marzyłem o życiu”.
W 1838 Nathaniel poznał malarkę Sophię Peabody, swoją przyszłą małżonkę. Szukając dla siebie i Sophii dogodnego miejsca zamieszkania, pisarz wraz z nią przeniósł się w 1841 do utopijnej komuny furierowskich transcendentalistów na Brook Farm. Owocem tego okresu życia Hawthorne’a była opublikowana w 1852 powieść "The Blithdale Romance". W 1842 odbył się ślub Nathaniela Hawthorne’a i Sophii Peabody. W lutym 1852 przeniósł się z nią do nowo nabytego domu należącego wcześniej do rodziny Alcottów, The Hillside, który przemianowany został przez pisarza na The Wayside. Sąsiadami Hawthorne’a byli wtedy: Ralph Waldo Emerson i Henry David Thoreau. Pisarz miał z Sophią trójkę dzieci: Unę, Juliana i Rose.
W latach 1853-1857 Hawthorne objął stanowisko konsula Stanów Zjednoczonych w Liverpoolu. Wtedy to zajął się publicystyką; jego felietony zostały zebrane i opublikowane w 1863 pod tytułem "Our Old Home". W 1857 wraz z żoną zamieszkał we Włoszech, głównie w Rzymie i Florencji, gdzie zrodził się zamysł napisania jego ostatniej powieści – "Marmurowy faun".
Po powrocie do Ameryki (The Wayside) w 1860, pisma Hawthorne’a zdradzają coraz większe rozczarowanie jego własną twórczością literacką. Pisarz zwykł pisać mniej, a na marginesach swoich manuskryptów zamieszczał notatki: "What meaning?" (Jaki w tym sens?). Dodatkowo rak żołądka nie pozwolił mu dokończyć czterech zaczętych powieści.
Pisarz umarł nagle 19 maja 1864 w Plymouth, w stanie New Hampshire, podczas swojej podróży przez White Mountains odbytej wraz z Franklinem Pierce’em. Pochowany został na cmentarzu Sleepy Hollow, w rodzinnym Massachusetts.
Twórczość.
Twórczość Nathaniela Hawthorne’a zwykło zaliczać się do epoki romantyzmu; do takiej klasyfikacji nakłania badaczy apoteoza wolności i indywidualizmu, bunt przeciw konwenansom społecznym oraz politycznym, obecne w dziełach autora "Szkarłatnej litery". Centralnym motywem tej twórczości jest natomiast problem moralności; winy i odkupienia, upadku i ocalenia człowieka, pogłębiony przez konfrontację odmiennych temperamentów ludzkich, ideologii oraz kultur. Ta cecha pisarstwa Hawthorne’a czyni z niego prekursora nowoczesnej powieści psychologicznej spod znaku Henry’ego Jamesa. James wielokrotnie zresztą odnosił się w późniejszym czasie do twórczości romantyka; napisano również kilka monografii porównawczych między Hawthornem a Jamesem, np. "Citizens of Somewhere Else" Dana McCalla.
Nathaniel Hawthorne zadebiutował opublikowaną anonimowo i własnym sumptem powieścią "Fanshawe" (1828), opowiadającą o jego studenckich latach na Bowdoin College. Sławę przyniosły mu jednak opowiadania zebrane w książce "Twice-Told Tales" (1837), a zwłaszcza głośna alegoryczna powieść "Szkarłatna litera" (1850). Następne powieści jak np. "Dom o siedmiu szczytach" czy "The Blithedale Romance" tylko potwierdziły wysoką rangę autora i utrzymały jego międzynarodową popularność. Hawthorne zasłynął wówczas jako autor wnikliwych powieści psychologicznych o wydźwięku moralizatorskim, w których potępiał purytańską surowość zasad, wnikał w duchowość jednostek odrzuconych przez społeczeństwo, zacierał podział na "wzorce" i "antywzorce" w analizie dylematów moralnych. Taki charakter dojrzałej twórczości Hawthorne’a wynikał z autopsji; z jego dorastania w Massachusetts. W powieściach takich jak: "Rappaccini’s Daughter" (1844) czy "Young Goodman Brown" (1835) opisywał ideologiczne starcia między purytańską społecznością a anarchistycznie i hedonistycznie nastawionymi jednostkami. Wówczas to pisarz zaczął coraz częściej odwoływać się do swoich fascynacji transcendentalizmem spod znaku Ralph Waldo Emersona i Henry’ego Davida Thoreau. Niemal wszystkie dzieła Hawthorne’a z tego okresu osadzone zostały w kolonialnej historii Stanów Zjednoczonych, zwłaszcza w rodzinnej pisarzowi Nowej Anglii z XVII wieku. Wyjątek stanowią biblijne i mitologiczne baśnie dla dzieci zebrane w tomach: "A Wonder-Book for Girls and Boys" (1852) i "Tanglewood Tales" (1853), uznawane za "arcydzieła światowej literatury dziecięcej".
Silny wpływ prozy psychologicznej widoczny jest również w opowiadaniach gotyckich Hawthorne’a, prekursorskich wobec powstałej w drugiej połowie XIX wieku fantastyki grozy i "weird fiction". Utwory takie jak "Marmurowy faun" czy "Diabeł w rękopisie" plasują amerykańskiego pisarza w gronie największych twórców nurtu w literaturze romantycznej zwanego "Dark Romanticism" (czarny romantyzm). Hawthorne zdradza w nich zainteresowanie ciemną stroną ludzkiej egzystencji, a celowe luki i niejasności fabuły mają odzwierciedlać autentyczny stosunek autora do świata. I tak np. w "Marmurowym faunie" XVIII-wieczna rekwizytornia opowieści grozy stanowi jedynie ekwiwalent nowego rodzaju percepcji świata wyniesionego przez autora z jego podróży po Włoszech. "Marmurowy faun" jako powieść odmienna i wyjątkowa w dorobku Hawthorne’a jest również zapisem konfrontacji i porównania kultury europejskiej z amerykańską.
W utworach pisarza widoczne są również wpływy okultyzmu i symbolizmu.
Wpływ i inspiracje.
Pod wpływem pisarstwa Nathaniela Hawthorne’a pozostawało wielu jemu współczesnych oraz późniejszych twórców, z których można wymienić min. Edgara Allana Poego, Howarda Phillipsa Lovecrafta, Hermana Melville’a, sir Arthura Conana Doyle’a czy wspomnianego już Henry’ego Jamesa.
W 1850 Melville zadedykował romantykowi swój najsłynniejszy utwór "Moby Dick", pisząc: „w uznaniu dla jego geniuszu”. Lovecraft z kolei nazwał powieść "Dom o siedmiu wierzchołkach" „największym nowoangielskim wkładem w literaturę grozy”, opierając na pomyśle Hawthorne’a swoje najgłośniejsze utwory, tj.: "The Picture in the House", "The Shunned House" czy "The Case of Charles Dexter Ward".
Do debiutanckiej powieści Hawthorne’a "Fanshawe" nawiązał Paul Auster w swoich książkach: "The Locked Room" (1986) oraz "Travels in the Scriptorium" (2007).
Powieścią, do której najczęściej odwoływali się twórcy następnych pokoleń była jednak "Szkarłatna litera". Jej reinterpretację, osadzoną we współczesnym Bostonie, "The Holder of the World", napisała w 1993 indyjska pisarka Bharati Mukherjee. Deborah Noyes w swojej powieści z 2005 roku pt. "Angel and Apostole" osadziła Pearl Pynne jako główną bohaterkę. "Szkarłatną literą" inspirowane były również takie utwory literackie jak: "Blood and Gusts in High School" (1978) Kathy Acker oraz "Speak" (1999) Laurie Halse Anderson. Na motywach powieści powstało również wiele filmów, z których najbardziej znanym jest dzieło Rolanda Joffé z 1995 z Demi Moore w roli głównej.

</doc>
<doc id="201608" url="https://pl.wikipedia.org/wiki?curid=201608" title="Analiza głównych składowych">
Analiza głównych składowych

Analiza głównych składowych (ang. "principal component analysis", PCA) – jedna ze statystycznych metod analizy czynnikowej. Zbiór danych składający się z "N" obserwacji, z których każda obejmuje "K" zmiennych, można interpretować jako chmurę "N" punktów w przestrzeni "K"-wymiarowej. Celem PCA jest taki obrót układu współrzędnych, aby maksymalizować w pierwszej kolejności wariancję pierwszej współrzędnej, następnie wariancję drugiej współrzędnej itd.. Tak przekształcone wartości współrzędnych nazywane są ładunkami wygenerowanych czynników (składowych głównych). W ten sposób konstruowana jest nowa przestrzeń obserwacji, w której najwięcej zmienności wyjaśniają początkowe czynniki.
PCA jest często używana do zmniejszania rozmiaru zbioru danych statystycznych, poprzez odrzucenie ostatnich czynników. Można też poszukać merytorycznej interpretacji czynników, zależnej od rodzaju danych, co pozwala lepiej zrozumieć naturę danych, choć bywa trudne przy większej liczbie badanych zmiennych. W przetwarzaniu sygnałów PCA jest używana np. do kompresji sygnału.
PCA może być oparte albo na macierzy korelacji, albo macierzy kowariancji utworzonej ze zbioru wejściowego. Algorytm w obydwu wersjach jest poza tym identyczny, jednak różne są uzyskane wyniki. W przypadku użycia macierzy kowariancji, zmienne w zbiorze wejściowym o największej wariancji mają największy wpływ na wynik, co może być wskazane, jeśli zmienne reprezentują porównywalne wielkości, np. procentowe zmiany kursów różnych akcji. Użycie macierzy korelacji natomiast odpowiada wstępnej normalizacji zbioru wejściowego tak, aby każda zmienna miała na wejściu identyczną wariancję, co może być wskazane, jeśli wartości zmiennych nie są porównywalne.
Algorytm.
Jako dane wejściowe podawana jest macierz zawierająca kolejne obserwacje, na podstawie których będą wyznaczane główne składowe (wektory bazowe nowej przestrzeni). Są one zwracane również jako jedna macierz. Algorytm PCA składa się z następujących kroków:
Wyznaczenie średnich dla wierszy.
Jest to pierwsza czynność konieczna do stworzenia macierzy kowariancji macierzy wejściowej. Matematycznie można ten krok zapisać jako:
Kolejne pozycje wektora średnich u przechowują więc średnie odpowiadających wierszy. Obliczane są więc średnie wartości kolejnych cech dla wszystkich obserwacji.
Wyliczanie macierzy odchyleń.
Krok ten polega na odjęciu od macierzy wejściowej średnich wyliczonych w punkcie I. Od każdego elementu macierzy odejmujemy średnią dla wiersza, w którym się znajduje:
Wyznaczenie macierzy kowariancji.
W ogólnym przypadku macierz kowariancji wylicza się ze wzoru:
gdzie formula_4 to macierz odchyleń. W przypadku, gdy wartości macierzy formula_4 są rzeczywiste, użyte we wzorze sprzężenie hermitowskie (*) jest tożsame ze zwykłą transpozycją.
Obliczenie wartości własnych macierzy kowariancji.
Wyliczenie macierzy V wektorów własnych, która spełnia:
gdzie D jest macierzą przekątniową wartości własnych C.
Wybór wartości własnych.
Na tym etapie można dokonać zawężenia wymiaru przestrzeni. Z otrzymanych wartości własnych wybieramy te największe, co ma na celu minimalizację straty informacji podczas rzutowania danych na mniejszą liczbę wymiarów. Im wyższa wartość własna tym odpowiadający jej wektor własny jest słabiej skorelowany z pozostałymi.
Wyznaczenie wektorów własnych.
Po wyliczeniu i wybraniu podzbioru wartości własnych można wyznaczyć wektory własne. Wyznaczenie wektorów własnych macierzy gdy znamy wartości własne sprowadza się do rozwiązania układu równań liniowych:
Najprościej jest zastosować algorytm eliminacji Gaussa.
Rzutowanie na wektory własne.
Po wyznaczeniu wektorów własnych można dokonać na nie projekcji. Wyznaczenie punktu w nowej przestrzeni odpowiadającego danemu wektorowi obserwacji polega na zwykłym mnożeniu macierzy:
gdzie:
Wektory są tutaj oczywiście zapisywane w kolumnach. Wektor y to reprezentacja wektora x w przestrzeni głównych składowych.
Przykład.
Mając zbiór danych zawierający 100 przypadków (100 osób) charakteryzowanych przez 5 zmiennych (np. wzrost, waga, wiek, dochód, powierzchnia mieszkania) można przypuszczać, że zmienne „wzrost” i „waga” będą ze sobą silnie dodatnio skorelowane (gdyż im ktoś wyższy, tym więcej waży). Po to żeby uzyskać większą przejrzystość danych lub uniknąć powielania się danych (np. przy segmentacji klientów) czasami warto jest zastąpić dwie zmienne jedną zmienną – tak zwaną składową, którą można nazwać na przykład „wielkość”. Podobnie skorelowane będą ze sobą zmienne „dochód” i „powierzchnia mieszkania”, które być może można zastąpić czynnikiem „zamożność”.
Należy stworzyć macierz kowariancji (5*5) i wyznaczyć jej wartości własne oraz wektory własne. Szeregujemy wartości własne od największej do najmniejszej i jeżeli np. 3 pierwsze wartości własne stanowią odpowiednio duży udział w sumie wszystkich pięciu wartości własnych (np. powyżej 90%) to oznacza to, że możemy rozpatrywać model 3-czynnikowy. Tworzymy więc macierz gamma (o wymiarach 5*3 – bierzemy 3 „kolumny-wektory własne” odpowiadające odpowiednio uszeregowanym wartościom własnym) i mnożymy macierz danych wejściowych (100*5) przez macierz gamma (5*3) dostając macierz 100*3. Otrzymana macierz zawiera wartości poszczególnych składowych dla poszczególnych przypadków.
Teraz należy zbadać korelacje poszczególnych składowych (mamy ich 3) ze zmiennymi wejściowymi (mieliśmy ich 5). Załóżmy, że pierwsza składowa jest mocno skorelowana z „wagą” i „wzrostem”, druga z „wiekiem”, a trzecia z „dochodem” i „powierzchnią mieszkania”. Przeanalizujmy zatem pierwszy wiersz otrzymanej macierzy:
Jeżeli element (1,1) tej macierzy ma dużą wartość, to oznacza to, że dana osoba jest duża (ma prawdopodobnie duży wzrost i dużą wagę). Jeśli element (1,2) jest duży, oznacza to, że dana osoba jest stara. Jeśli element (1,3) ma dużą wartość, to znaczy, że osoba ta jest zamożna (czyli najprawdopodobniej ma duży dochód i duże mieszkanie).
Normalizacja.
W przypadku rzeczywistych obliczeń należy dokonać normalizacji zmiennych (dla wszystkich przypadków). Brak normalizacji, w przypadku zmiennych o dużym rozrzucie zakresu wartości, spowoduje fałszywy wzrost znaczenia składowych o dużych wartościach. Np. dla powyższego przykładu, gdy wartości zmiennych będą w zakresie dziesiątek, a dochód osób liczony będzie w tysiącach złotych – dochód ten faktycznie stanie się pierwszą składową.

</doc>
<doc id="201610" url="https://pl.wikipedia.org/wiki?curid=201610" title="Etain">
Etain



</doc>
<doc id="201611" url="https://pl.wikipedia.org/wiki?curid=201611" title="Oralizm">
Oralizm



</doc>
<doc id="201612" url="https://pl.wikipedia.org/wiki?curid=201612" title="Pistolet Beretta Mod. 1934">
Pistolet Beretta Mod. 1934

Beretta M1934 – włoski pistolet samopowtarzalny. Przepisowa broń boczna włoskiej armii podczas II wojny światowej.
Historia konstrukcji.
Na początku lat 30. Regio Esercito (włoska armia) miała na uzbrojeniu siedem typów pistoletów (między innymi Mod.910, Mod.915, Mod.1917) i jeden typ rewolweru (Mod.889), zasilane pięcioma typami amunicji. Skutkowało to dużymi kosztami i utrudniało szkolenie żołnierzy.
Firma Beretta próbowała już w latach 20. zainteresować włoską armię pistoletem Model 1923, ale został on odrzucony przez armię ponieważ był on zasilany amunicją 9 mm Glisenti, która została uznana za nieperspektywiczną. Na początku lat 30. Beretta rozpoczęła produkcję pistoletu Mod.931. Była to opracowana na zamówienia Regia Marina (włoskiej floty) pomniejszona wersja pistoletu Model 1923, zasilana amunicją 7,65 mm Browning.
W rok później powstał eksperymentalny pistolet Mod.932. Był on produkowany w krótkich seriach w wersjach kalibru 7,65 mm Browning i 9 x 17 mm Short (nazywany we Włoszech 9 mm Corto). Ostatecznie armia postanowiła wprowadzić do uzbrojenia pistolet kalibru 9 mm, ale zażądała wprowadzenia zmian w konstrukcji mechanizmu spustowo-uderzeniowego. Kurek pistoletu miał zostać wyposażony w ząb zabezpieczający blokujący częściowo napięty kurek. Zmodyfikowany pistolet otrzymał oznaczenie Mod.934.
Ostatecznie 2 sierpnia 1935 roku włoskie ministerstwo wojny zamówiło w firmie Beretta 150 000 pistoletów M1934. W następnych latach nastąpiło oficjalne wycofanie starszych wzorów broni krótkiej z uzbrojenia wojsk lądowych i zastąpienie ich M1934 (wycofane wzory uzbrojenia były nadal używane przez jednostki tyłowe). Marynarka wojenna i lotnictwo przyjęły do uzbrojenia pistolet Beretta M1935, podobny do M1934, ale kalibru 7,65 mm Browning.
W 1937 Beretta rozpoczęła produkcję pistoletu Mod.937. Była to wersja pistoletu M1934 przeznaczona do sprzedaży na rynku cywilnym. Ponieważ prawo włoskie zabrania cywilom posiadania broni strzelającej amunicją używaną przez wojsko, była ona sprzedawana wyłącznie poza granicami Włoch. Pod koniec lat 30., powstała także eksperymentalna wersja pistoletu M1934 wyposażona w szkielet aluminiowy, ale nie była ona produkowana seryjnie.
W czasie drugiej wojny światowej w pistolety M1934 uzbrojeni byli oficerowie i obsługa broni zespołowej. M1934 okazał się bronią niezawodną, ale zastosowana amunicja sprawiała, że słabo spisywał się jako pistolet wojskowy. Mała masa i wymiary były dużymi zaletami ale zdolność obalająca pocisków była zdecydowanie zbyt niska.
Po kapitulacji Włoch w 1943 roku zakłady Beretta zostały przejęte przez władze niemieckie. Ponieważ Wehrmacht nie używał pistoletów kalibru 9 mm Short produkcję pistoletu Mod.934 wstrzymano. Produkcję pistoletu M1934 na potrzeby armii włoskiej wznowiono po wyzwoleniu zakładów i trwała ona do 1949 roku. W 1948 roku rozpoczęto produkcję pistoletu Mod.948 o konstrukcji opartej na M1934. Włoska armia zastąpiła pistolet M1934 w latach pięćdziesiątych pistoletem Beretta 951.
W 1954 roku produkcję pistoletu M1934 wznowiono. Pistolety były produkowane na rynek krajowy (tylko dla służb mundurowych) oraz na eksport. Produkcję ponownie zakończono w 1967 roku, ale trzy lata później wznowiono ją ponownie i tym razem kontynuowano do 1980 roku.
W 1991 roku w zakładach Beretta złożono ze zmagazynowanych części zamiennych 4500 egzemplarzy Beretty M1934 przeznaczonych na rynek kolekcjonerski.
Opis techniczny.
Pistolet Beretta M1934 działał na zasadzie wykorzystania energii odrzutu zamka swobodnego. Mechanizm spustowy bez samonapinania kurka umożliwiał tylko ogień pojedynczy. Bezpiecznik skrzydełkowy po lewej stronie szkieletu blokujący spust. Dodatkowo pistolet był wyposażony w bezpiecznik magazynkowy (blokujący kurek po wyjęciu magazynka), od strzałów przedwczesnych (jego rolę pełniła odpowiednio ukształtowana szyna spustowa) oraz ząb zabezpieczający na kurku. Lufa miała 6 bruzd prawoskrętnych o skoku 250 mm. Przyrządy celownicze stałe (muszka i szczerbinka).

</doc>
<doc id="201613" url="https://pl.wikipedia.org/wiki?curid=201613" title="Interferencja RNA">
Interferencja RNA

Interferencja RNA, RNAi (od ang. "RNA interference") – zjawisko wyciszania albo wyłączenia ekspresji genu przez dwuniciowy RNA (dsRNA, od ang. "double stranded RNA") o budowie i sekwencji zbliżonej do sekwencji DNA wyłączanego genu. Wyłączenie może się odbywać na trzech poziomach: a) degradacja mRNA; b) blokowanie translacji mRNA; c) prawdopodobnie również przez indukcję epigenetycznego wyciszenia genu.
Bezpośrednimi mediatorami interferencji RNA są małe,o długości 21-23 par zasad, dwuniciowe RNA, będące produktem obróbki większych fragmentów RNA przez specjalne nukleazy.
Za odkrycie zjawiska interferencji RNA amerykańcy naukowcy Andrew Z. Fire i Craig C. Mello otrzymali w 2006 roku Nagrodę Nobla w dziedzinie medycyny i fizjologii. Dzięki badaniom i odkryciom noblistów i innych zespołów poznano fundamentalny mechanizm kontroli przepływu informacji genetycznej, które może mieć zastosowanie w terapii genowej. Już udało się wyciszyć gen odpowiedzialny za podwyższony poziom cholesterolu u zwierząt. W przyszłości będzie można opracować skuteczne metody leczenia chorób genetycznych i nowotworowych, a także nowe odmiany zwierząt i roślin hodowlanych.
Mechanizm.
Małe interferujące RNA (siRNA) powstają przez pocięcie obcego dwuniciowego RNA (np. wirusowego) na krótkie kawałki (21-25 par zasad) przez białko Dicer, natomiast miRNA powstają jako długie cząsteczki prekursorowego miRNA transkrybowane z DNA komórki na RNA przez polimerazę RNA II (tę samą, która bierze udział w transkrypcji mRNA). Ocenia się, że miRNA biorą udział w regulacji 30% ludzkich genów. Następnie kompleks białkowy określany jako mikroprocesor rozpoznaje powstające w transkrypcie pre-miRNA struktury szpilki do włosów i tnie cząsteczkę na fragmenty o długości ok. 65 nukleotydów. Składają się one z dwuniciowego fragmentu o długości około 22 par zasad, na którego jednym końcu znajduje się jednoniciowa pętelka, a na drugim króciutki jednoniciowy kawałek. Taka szpilka RNA jest transportowana do cytoplazmy, gdzie Dicer przycina ją do odpowiedniej długości (likwidując też pętelkę).
Odpowiedniej długości miRNA i siRNA wiążą się z kompleksem białkowym o aktywności endorybonukleazy zwanym RISC (ang. "RNA-induced silencing complex" – indukowany przez RNA kompleks wyciszający). Cząsteczki RNA rozwijają się, a następnie kierują kompleks RISC do komplementarnych cząsteczek mRNA. siRNA są idealnie komplementarne do mRNA i w takim przypadku jeden ze składników RISC – białko Argonauta – przecina cząsteczkę mRNA. Jeśli cząsteczki nie wykazują się 100% homologią, jak to jest w przypadku miRNA, mRNA ulega strawieniu przez endorybonukleazy, lub następuje represja translacji tego mRNA. U roślin miRNA charakteryzują się zwykle wyższą homologią do docelowej sekwencji i indukują przecinanie mRNA przez RISC, a u zwierząt homologia miRNA do docelowego genu jest niższa, przez co powodują one represję translacji docelowego mRNA. Wydaje się, że represja translacyjna polega na blokowaniu inicjacji translacji przez miRNA. Związanie się miRNA z docelowym transkryptem nie pozwala na łączenie się podjednostek rybosomu na tym mRNA, zapewne za pomocą białka eIF6. Ponadto blokadzie inicjacji translacji ulegają tylko transkrypty, w których inicjacja translacji jest zależna od czapeczki, co sugeruje udział w tym mechanizmie czynnika inicjacji translacji eIF4E, który wiąże czapeczkę. 
Białko Argonauta, miRNA i mRNA podlegające represji translacyjnej gromadzą się w ciałkach P. Tam odbywa się degradacja licznych mRNA oraz być może przechowywanie tych mRNA, które podlegają represji translacyjnej.
Historia odkrycia.
Badania Napoli i wsp. nad petunią.
Wszystko zaczęło się w 1990 roku na Uniwersytecie Arizony, gdzie grupa naukowców, w skład której wchodzili Carolyn Napoli, Christine Lemieux i Richard Jorgensen, planowała wyhodować odmianę petunii ogrodowej ("Petunia hybryda") o kwiatach barwy ciemniejszej od odmiany pospolitej. Przeprowadzenie doświadczenia polegało na wprowadzeniu do komórek roślinnych dodatkowej kopii genu kodującego syntazę chalonową, enzym odpowiedzialny za syntezę fioletowego barwnika. W wyniku doświadczenia otrzymali petunię o kwiatach barwy jaśniejszej od pospolitej odmiany, zawierających białe plamy. Uzyskano kwiaty o barwie białej lub o częściowo białych kwiatkach. Wprowadzenie dodatkowego genu nie prowadziło do wydajniejszej syntezy barwnika, ale spowodowało zahamowanie wytwarzania barwnika kwiatu. W niewytłumaczalny i niezrozumiały wówczas sposób doszło do zahamowania syntezy barwnika, po wcześniejszym dodaniu kopii genu dla enzymu, którego funkcją jest jego synteza. Chcąc rozwikłać tę zagadkę, badacze zmierzyli w komórce roślinnej petunii poziom mRNA genu, którego dodatkową kopię dodali. Okazało się, że poziom mRNA tego genu spadł, co z jednej strony było zaskoczeniem, a z drugiej tłumaczyło to efekt doświadczenia. Obserwowane zjawisko miało tendencję do rozprzestrzeniania się po całym organizmie rośliny. W jaki zatem sposób doszło do wyciszenia ekspresji genu po dodaniu jego dodatkowej kopii? W komórkach rośliny istniał układ wyciszający i powodujący wyłączenie genu. Naukowcy zaobserwowany proces wyciszania genu nazwali kosupresją.
Badania Fire'a i Mello nad "C.elegans".
Przez 8 lat zagadka pozostawała niewyjaśniona, zjawisko pozostawało tajemnicą, aż do 19 lutego 1998 roku. Wytłumaczenie przyszło, gdy kolejna grupa naukowców, pracująca nad nicieniem "Caenorhabditis elegans", odkryła, że wprowadzenie (iniekcja) dsRNA do komórek nicienia wycisza ekspresję genu, którego mRNA zawiera sekwencję komplementarną do wprowadzonego dsRNA, czyli wywołuje taki sam efekt, co wprowadzenie do komórek roślinnych dodatkowych kopii danego genu, a więc powoduje wyciszenie tego genu. Okazało się, że oba zjawiska mają taki sam mechanizm, a sygnałem uruchamiającym wyciszanie są właśnie cząsteczki dwuniciowego RNA. Wyciszanie genów za pomocą dwuniciowych cząsteczek RNA, czyli mechanizm mogący degradować mRNA dla specyficznego genu, nazwano interferencją RNA. W ten sposób dowiedziano się, że dsRNA jest kluczowym obiektem w mechanizmie wyciszania ekspresji genów. Mechanizm jest włączany, gdy w komórce pojawia się nietypowy, dwuniciowy RNA. „Dziwny” dwuniciowy RNA tworzy zwykłe „sensowy” mRNA w połączeniu z komplementarnym „antysensowym” RNA (czyli pasującym i uzupełniającym do mRNA). Andrew Z. Fire i Craig C. Mello wraz z zespołem opublikowali swoje odkrycie na łamach czasopisma "Nature" i nazwali opisane zjawisko "interferencją RNA". Za to odkrycie w Andrew Z. Fire i Craig C. Mello otrzymali w 2006 roku Nagrodę Nobla w dziedzinie medycyny i fizjologii.

</doc>
<doc id="201614" url="https://pl.wikipedia.org/wiki?curid=201614" title="Garage Inc.">
Garage Inc.

Garage Inc. – album zespołu Metallica wydany 23 listopada 1998 roku. Zawiera wyłącznie covery. Jest to wydawnictwo dwupłytowe, pierwsza płyta zawiera utwory, które zespół zarejestrował specjalnie na potrzebny tej kompilacji, drugi zaś wypełniony jest utworami z dwóch poprzednich EP'ek wydanych w latach osiemdziesiątych, a także B-side'y. W okładce płyty można znaleźć archiwalne zdjęcia zespołu z różnych okresów ich istnienia, a także przedruk artykułu Davida Fricke'a, który opowiada historię zespołu. Tytuł płyty powstał poprzez połączenie dwóch tytułów: płyty "" i utworu „Damage Inc.” z płyty "Master of Puppets".
Album w Polsce uzyskał status platynowej płyty.

</doc>
<doc id="201615" url="https://pl.wikipedia.org/wiki?curid=201615" title="Międzybrodzie Żywieckie">
Międzybrodzie Żywieckie

Międzybrodzie Żywieckie – wieś w gminie Czernichów, w powiecie żywieckim, w województwie śląskim. Powierzchnia sołectwa wynosi 1003 ha, a liczba ludności 1463, co daje gęstość zaludnienia równą 145,9 os./km².
Międzybrodzie jest miejscowością o charakterze turystyczno-letniskowym. Według danych z 1998 r. 1/4 domów to domy letniskowe, których w ostatnich latach ciągle przybywa.
Położenie.
Miejscowość położona jest na południowo-wschodnim brzegu Jeziora Międzybrodzkiego, utworzonego przez spiętrzenie wód na rzece Sole, w dolinie potoku Isepnica, na stokach gór Beskidu Małego – Żaru, Kiczery, Cisowej Grapy, Maleckiego i Jaworzyny.
Historia.
Historycznie miejscowość jest częścią księstwa oświęcimskiego. W 1564 roku wraz z całym księstwem oświęcimskim i zatorskim leżała w granicach Korony Królestwa Polskiego, znajdowała się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772. W 1595 roku wieś Międzybrodzie położona w powiecie śląskim województwa krakowskiego była własnością kasztelana sądeckiego Krzysztofa Komorowskiego. Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii.
Pierwsza wzmianka o wsi pochodzi z 1598 jako należąca do klucza i parafii starożywieckich. Powstanie osady sięga XVI wieku, kiedy zaczęto tu karczować lasy i budować wsie podgórskie. Pierwsze ślady Międzybrodzia Żywieckiego przypisuje się osadnikom, którzy osiedlili się na prawym brzegu rzeki Soły. Powstały tam tzw. półrolki, a obecnie znajduje się zalew rzeki Soły.
Nazwa Międzybrodzie Żywieckie wzięła się stąd, iż prowadził tędy solno-miedziany szlak handlowy na Orawę i Węgry. Zmierzając tym szlakiem, kupcy musieli dwukrotnie brodzić przez rzekę Sołę. Dlatego miejsce pomiędzy tymi brodami nazwano Międzybrodziem. Drugi człon nazwy – Żywieckie – dołożono dopiero w XIX w., ponieważ wieś należała wówczas do parafii w Starym Żywcu.
Pod koniec XIX wieku wprowadzono tu tzw. „nauczanie zimowe”, polegające na nauce podstaw czytania i pisania. Szkoła podstawowa powstała w 1910 r. Mieściła się najprawdopodobniej w prywatnym domu, a w latach 20. wybudowano dopiero drewnianą szkołę, która do dziś jest wykorzystywana i mieści przedszkole. Po wojnie wybudowano nową szkołę, murowaną. Kilka lat temu dobudowano do niej nową salę gimnastyczną i inne pomieszczenia – gimnazjum.
Lotnictwo.
Zbocza Żaru, a przede wszystkim warunki termiczne i ukształtowanie wierzchołka góry, stały się obiektem zainteresowania polskich lotników już w latach 30. minionego wieku, w okresie dominacji polskiego lotnictwa w ówczesnej Europie. Ciche zbocze ożywiło się, gdy w latach 1934-1936 budowano tu lotnisko i szkołę pilotów szybowcowych, poprzedniczkę dzisiejszej Górskiej Szkoły Szybowcowej „Żar”. Atrakcją Żaru były latające szybowce, w których piloci szkolili się w zakresie lotów termicznych, żaglowych, falowych, wysokościowych i akrobacyjnych. Na Żarze rozegrano pierwsze po II wojnie światowej Międzynarodowe Zawody Szybowcowe Krajów Demokracji Ludowej (czerwiec 1949), w których polscy piloci na szybowcach „Sęp” odnieśli zdecydowane zwycięstwo. Od początku istnienia lotniska aż do końca lat 50. start szybowców odbywał się za pomocą gumowych lin naciąganych siłą ludzką. Lądowanie odbywało się u podnóża góry, a do transportu szybowców na szczyt służyła kolej szynowo-linowa. W latach 60. zaczęto używać do startu samolotów.
Budowa zbiornika i elektrowni.
Po katastrofalnej powodzi w 1957 r. ówczesny rząd PRL zdecydował ustabilizować i optymalnie wykorzystać dopływy górnej Wisły, w tym także rzekę Sołę. W 1960 r. Hydrobudowa Kraków, generalny wykonawca, rozpoczęła wstępne roboty, tj. budowę zaplecza, infrastruktury potrzebnej na okres budowy, oczyszczanie dna przyszłego zbiornika itp. Rozpoczęto też wywłaszczanie wsi Zadziele, Stary Żywiec, Zarzecze, Rędzina. Definitywne zakończenie robót nastąpiło w 1966 r. W wyniku inwestycji Soła:
Drugie ożywienie Międzybrodzia i powstanie drugiej legendy góry Żar nastąpiło w latach 1970-1977, podczas budowy w Międzybrodziu Żywieckim elektrowni szczytowo-pompowej Porąbka-Żar. Na szczycie góry, w miejscu, w którym kiedyś stały hangary, powstał zbiornik wodny o pojemności 2 180 tys. m³. W związku z tym z dawnego lotniska na szczycie pozostał jedynie niewielki fragment. Tytułem rekompensaty Szkoła otrzymała od inwestora elektrowni nowe lotnisko z obszerniejszymi budynkami. W czasie budowy zbiornika wykonano drogę asfaltową na szczyt Żaru (ok. 7 km), która obecnie służy szkole, mieszkańcom i turystom. W 1975 r. została oddana do użytku elektrownia, jako pierwsza w Polsce.
O lokalizacji elektrowni zadecydowały wyjątkowo korzystne warunki topograficzne: duży spad przy małej odległości między zbiornikami oraz możliwość wykorzystania zagospodarowanej kaskady Soły. Góra Żar swoją popularność może zawdzięczać swojemu płaskiemu szczytowi, który najpierw wykorzystano na potrzeby szkoły szybowcowej, a później do budowy zbiornika wodnego zasilającego elektrownię znajdującą się we wnętrzu góry. Elektrownia jest pierwszą w kraju elektrownią podziemną. Jest przeznaczona przede wszystkim do regulacji systemu energetycznego w czasie szczytów i zapadów obciążenia. Zainstalowane w niej urządzenia należą do najnowocześniejszych na świecie (2004). Zbiornik górny elektrowni nie ma dopływu naturalnego, wykonany jest w obwałowaniach z miejscowego materiału. Obwałowania te są umocnione od zewnątrz ekranem asfaltobetonowym. Wahania lustra wody wynoszą 20 m. Obudowa eliptycznej komory maszynowni elektrowni jest żelbetonowa o grubości 0,8 m. Wewnątrz są 4 pompoturbiny w układzie pionowym, o łącznej mocy 500 MW, zdolne do pompowania wody na rekordową wysokość 420 m. Pompoturbiny pełnią rolę generatorów prądu oraz pomp tłoczących wodę z jeziora do górnego zbiornika. W godzinach szczytu energetycznego woda ze zbiornika na górze jest spuszczana w dół. Czas uruchamiania turbin to 180 s, czas opróżniania zbiornika – 4 h, czas pompowania wody z dolnego do górnego zbiornika – 5,5 h.
Turystyka.
Od 2004 funkcjonuje kolej linowo-terenowa na Żar. Powstała ona na torach dawnego wyciągu szybowcowego, które zostały jedynie odpowiednio przygotowane do tego celu. Miejscowi piloci wiedzieli już wcześniej o modernizacji kolei na Gubałówkę, dlatego zaproponowali przeniesienie dawnej do Międzybrodzia Żywieckiego i zorganizowanie obok niej trasy narciarskiej. 12 sierpnia 2003 Przedsiębiorstwo Robót Kolejowych przystąpiło do realizacji inwestycji, a po 130 dniach, 30 grudnia 2003, nastąpiło uroczyste oddanie Kolei Linowo-Terenowej do eksploatacji. Obecnie, zwłaszcza zimą (kiedy działa ośrodek narciarski na górze Żar), jest ona dużą atrakcją Międzybrodzia Żywieckiego, jak i całego Beskidu Małego.
Na górze Żar, na asfaltowej drodze na szczyt, występuje niecodzienne zjawisko. Przedmioty puszczane po asfaltowej drodze wydają się toczyć w pod górę – wbrew grawitacji, jednak jest to tylko złudzenie optyczne.
Religia.
Na terenie wsi działalność duszpasterską prowadzi Kościół Rzymskokatolicki (parafia NMP Nieustającej Pomocy).

</doc>
<doc id="201616" url="https://pl.wikipedia.org/wiki?curid=201616" title="Endeavour (wahadłowiec)">
Endeavour (wahadłowiec)



</doc>
<doc id="201619" url="https://pl.wikipedia.org/wiki?curid=201619" title="Ponikiew">
Ponikiew



</doc>
<doc id="201620" url="https://pl.wikipedia.org/wiki?curid=201620" title="Ponikwa (dopływ Soły)">
Ponikwa (dopływ Soły)

Ponikwa (na niektórych mapach Ponikiew lub Ponikiewka) – potok, dopływ rzeki Soły (a dokładniej sztucznego zbiornika Jezioro Międzybrodzkie).
Rozpoczyna swój bieg poniżej przełęczy Przegibek, między Magurką Wilkowicką a Chrobaczą Łąką. Płynie w kierunku wschodnim. W Międzybrodziu Bialskim uchodzi do Jeziora Międzybrodzkiego. Następuje to na wysokości około 316 m, w miejscu o współrzędnych . Wzdłuż koryta Ponikwi i przez przełęcz Przegibek prowadzi droga z Bielska-Białej do Międzybrodzia Bialskiego. 
Zlewnia Ponikwi w całości znajduje się w zachodniej części Beskidu Małego, zwanej Grupą Magurki Wilkowickiej. Dolina Ponikwi wraz z przełęczą Przegibek dzieli tę grupę na dwie mniejsze grupy: grupę Chrobaczej Łąki (po północnej stronie) i grupę Magurki i Czupla (po południowej stronie). Głównymi dopływami Ponikwy są potoki: Piekielny Potok, Piekło, Głęboki Potok i Sokołowski Potok.
W dolinie Ponikwi stwierdzono występowanie rzadkiego w Polsce gatunku widłaka – widlicza Zeillera.

</doc>
<doc id="201621" url="https://pl.wikipedia.org/wiki?curid=201621" title="Józef Maroszek">
Józef Maroszek



</doc>
<doc id="201623" url="https://pl.wikipedia.org/wiki?curid=201623" title="Przegibek (przełęcz w Beskidzie Małym)">
Przegibek (przełęcz w Beskidzie Małym)

Przegibek (663 m) – przełęcz w Grupie Magurki Wilkowickiej w Beskidzie Małym, pomiędzy szczytami Sokołówka (853 m) i Przegibek (685 m). Przegibek rozdziela ją na dwie części: północną, zwaną grupą Chrobaczej Łąki, oraz południową, zwaną grupą Magurki Wilkowickiej i Czupla.
Rejon przełęczy porasta las. Przez przełęcz przebiega asfaltowa droga, prowadząca z Bielska-Białej do Międzybrodzia Bialskiego. Wybudowana została po 1954 r., głównie przez wojsko i w ramach czynów społecznych. Na przełęczy jest duży, bezpłatny parking i bufet, mała kapliczka z figurką Chrystusa Frasobliwego (pochodząca z 1858 roku) i wybudowany w 1996 r. pomnik Ofiar Wojny.
Głównym grzbietem biegnie niebieski szlak turystyczny, dołącza do niego czarny szlak łącznikowy. Ponadto przez przełęcz prowadzi szlak narciarski.
W czasie II wojny światowej Niemcy przygotowywali ten rejon do obrony. W 1943 r. od przełęczy aż po szczyt Magurki Wilkowickiej wykopali system rowów strzeleckich. Wykorzystywali do tego przywiezionych ze Śląska mężczyzn niemieckich, którzy niezdolni byli do służby wojskowej, mieszkańców Ponikwi, pracowników leśnych i robotników z zakładów w Bielsku Białej. Gdzieniegdzie dostrzec jeszcze można pozostałości tych rowów.

</doc>
<doc id="201624" url="https://pl.wikipedia.org/wiki?curid=201624" title="Osleidys Menéndez">
Osleidys Menéndez

Osleidys Menéndez (ur. 14 listopada 1979 w Matanzas) – kubańska lekkoatletka, oszczepniczka, była rekordzistka świata.
Menéndez już jako 14-letnia juniorka rzucała oszczepem na odległość 54 m. Zdobyła wówczas dwukrotnie tytuł mistrzyni świata juniorów (w 1996 i 1998). Po raz pierwszy wystąpiła na ważnych międzynarodowych zawodach podczas mistrzostw świata w 1997, gdzie zajęła 7. miejsce. Na kolejnych mistrzostwach świata w Edmonton w 1999 zajęła miejsce tuż za podium.
W następnym roku na Igrzyskach Olimpijskich w Sydney zdobyła już jednak swój pierwszy medal, jeszcze brązowy. Ale już w 2001 podczas mistrzostw świata nie miała sobie równych: zdobyła złoty medal i pobiła rekord świata wynikiem 71,54 m. Kolejne mistrzostwa świata Menéndez musiała zaliczyć do nieudanych, zajmując dopiero 5. miejsce.
Za to z kolejnych ważnych imprez wracała już z tytułami mistrzowskimi. W Atenach na Igrzyskach Olimpijskich w 2004 rzuciła oszczepem na odległość 71,53 m, czyli 1 cm krócej od rekordu świata. Na mistrzostwach świata już w pierwszym rzucie pobiła ponownie rekord świata wynikiem 71,70 m, potwierdzając po raz kolejny, że jest jedną z najlepszych zawodniczek historii tej konkurencji. Ma ona w swoim dorobku kilka zwycięstw w innych ważnych imprezach międzynarodowych :
Rekord Menéndez poprawiła dopiero Czeszka Barbora Špotáková rzucając 13 września 2008 na odległość 72,28 m, czyli ponad pół metra dalej niż rekordowy wynik Kubanki. Menéndez jest jednak wciąż rekordzistką Ameryki Północnej oraz posiadaczką drugiego, czwartego oraz piątego wyniku w historii rzutu oszczepem.

</doc>
<doc id="201625" url="https://pl.wikipedia.org/wiki?curid=201625" title="Gaiki (szczyt)">
Gaiki (szczyt)

Gaiki (808 m n.p.m.) – szczyt w Beskidzie Małym. Góra dawniej nosiła nazwę Hanslik pochodzącą od Tomasza Hanslika - leśniczego z Białej. W roku 1899 wybudowano w pobliżu szczytu wieżę obserwacyjną nazwaną Strażnicą Rudolfa (niem. "Rudolfswarte") dla uczczenia Rudolfa Lukasa - ówczesnego burmistrza Białej. Wieża nie przetrwała do dnia dzisiejszego.
Szlaki turystyczne.
Na szczyt prowadzą następujące piesze szlaki turystyczne:

</doc>
<doc id="201626" url="https://pl.wikipedia.org/wiki?curid=201626" title="David Fincher">
David Fincher

David Fincher (ur. 28 sierpnia 1962 w Denver) – amerykański reżyser i producent filmowy. Jest zdobywcą Złotego Globu, za swoją twórczość był również trzykrotnie nominowany do Nagrody Akademii Filmowej.
Życiorys.
Początkowo pracował w firmie zajmującej się animacją. Mając 18 lat, znalazł się w Industrial Light &amp; Magic, wytwórni George’a Lucasa, miał okazję pracować przy realizacji filmów takich jak "" (1983) Richarda Marquanda oraz "Indiana Jones i Świątynia Zagłady" (1984) Stevena Spielberga. Po kilku latach Fincher opuścił jednak wytwórnie Lucasa, by zacząć działać na własną rękę. Zaczął tworzyć reklamówki i bardzo szybko wyrobił sobie tym nazwisko. Ustawiały się do niego takie firmy jak: Pepsi, Revlon, Levi’s czy Nike. Uznanie przyniosły mu także wyreżyserowane teledyski, szczególnie: „Express Yourself” (1989) oraz „Vogue” (1990) Madonny, za które został nagrodzony statuetką MTV Video Music Awards.
W 1992 roku Fincher zadebiutował jako reżyser filmów fabularnych trzecią częścią "Obcego". Krytyka przyjęła jednak film dość chłodno, a sam Fincher powrócił do krótszych form. Dopiero w 3 lata później dostrzeżono jego talent. Wyreżyserował on film "Siedem", w którym udało mu się zgromadzić gwiazdorską wręcz obsadę: Brad Pitt, Morgan Freeman, Kevin Spacey oraz Gwyneth Paltrow. Film ten przyniósł mu olbrzymie uznanie zarówno krytyki jak i widzów, dzięki czemu Fincher zyskał również ugruntowaną pozycję wśród hollywoodzkich reżyserów, co dało mu pewną niezależność twórczą. W 1997 roku, stworzył kolejny thriller – "Gra" – z udziałem Michaela Douglasa, natomiast w 1999 roku wyreżyserował jak dotychczas najbardziej kontrowersyjny i wzbudzający skrajne odczucia, dziś uchodzący za kultowy, "Podziemny krąg". Produkcja ta wywołała prawdziwą burzę w świecie filmowym (i nie tylko). W 2002 roku podjął się reżyserii "Azylu", a w roku 2007 – "Zodiaka". Za "The Social Network" otrzymał Satelitę i Złoty Glob.
W 2011 nakręcił film "Dziewczyna z tatuażem" ekranizację książki "Mężczyźni, którzy nienawidzą kobiet" z serii "Millennium", autorstwa Stiega Larssona.

</doc>
<doc id="201628" url="https://pl.wikipedia.org/wiki?curid=201628" title="Osleidys Menendez">
Osleidys Menendez



</doc>
<doc id="201629" url="https://pl.wikipedia.org/wiki?curid=201629" title="Ronde van Vlaanderen">
Ronde van Vlaanderen

Ronde van Vlaanderen (, ) – jednodniowy wyścig kolarski, rozgrywany corocznie w belgijskiej Flandrii.
Jeden z najsłynniejszych klasycznych wyścigów, jest zaliczany do pięciu tzw. kolarskich monumentów, do których należą ponadto: Mediolan-San Remo, Paryż-Roubaix, Liège-Bastogne-Liège i Giro di Lombardia. Inauguracja miała miejsce w 1913 z inicjatywy dziennikarza Karela Van Wynendaele, a pierwszym zwycięzcą został Belg Paul Deman. Od 2005 decyzją UCI wyścig został włączony do cyklu ProTour (od 2011 UCI World Tour).
Trasa.
Jest to jeden z najcięższych wyścigów jednodniowych w całym kolarstwie. Trasa prowadzi po pagórkowatych terenach Flandrii, kolarze mają do pokonania kilkanaście krótkich, stromych podjazdów, z których duża część wyłożona jest brukiem. Poziom trudności zwiększa jeszcze fakt, że większość dróg jest wąska, a wyścig często odbywa się przy wietrznej wiosennej pogodzie. Znany kolarz, Andrea Tafi powiedział kiedyś, że "tylko ci, którzy są w najwyższej formie mogą powiedzieć, że Ronde nie jest ciężka. Dla pozostałych jest to droga krzyżowa".
Zwycięzcy.
Najwięcej zwycięstw w wyścigu – trzy – odnieśli: Belgowie Achiel Buysse (1940–1941 i 1943), Eric Leman (1970, 1972-1973), Johan Museeuw (1993, 1995 i 1998) i Tom Boonen (2005, 2006, 2012), Włoch Fiorenzo Magni (1949-1951) oraz Szwajcar Fabian Cancellara (2010, 2013, 2014).
Opracowano na podstawie:

</doc>
<doc id="201630" url="https://pl.wikipedia.org/wiki?curid=201630" title="MŚ w lekkoatletyce 1997">
MŚ w lekkoatletyce 1997



</doc>
<doc id="201633" url="https://pl.wikipedia.org/wiki?curid=201633" title="Przegibek (przełęcz w Beskidzie Żywieckim)">
Przegibek (przełęcz w Beskidzie Żywieckim)

Przegibek – przełęcz w Beskidzie Żywieckim (województwo śląskie, powiat żywiecki, gmina Rajcza). Znajduje się w grupie Wielkiej Raczy, w paśmie granicznym pomiędzy szczytem Bendoszki Wielkiej (1144 m) a Banią (1124 m) na wysokości 1000 m n.p.m. Po zachodniej stronie przełęczy Przegibek znajduje się niewielkie wzniesienie zwane Bendoszką Małą (1037 m). Na przełęczy i jej zachodnich stokach znajduje się osiedle Przegibek należące do wsi Rycerka Górna (liczba mieszkańców to około 30 osób) składające się z kilku zabudowań. Osiedle to należy do najwyżej położonych w Beskidzie Żywieckim. 
Na Przegibku znajdują się niemieckie umocnienia z okresu II wojny światowej. To tam na wycofujących się pod naporem wojsk radzieckich Niemców uderzyła partyzantka radziecka – tzw. Grupa Kalinowskiego w sile 50 ludzi. W wyniku ataku Niemcy zostali zmuszeni do wycofania się w rejon wzniesienia Praszywki. 
Na przełęczy znajduje się schronisko PTTK na Przegibku. Przy stoku narciarskim znajduje się także krzyż, poświęcony zmarłym druhom, postawiony zimą 2009 roku przez harcerzy 1 Koszalińskiej Drużyny Harcerzy „Zielona”.
W rejonie przełęczy rośnie m.in. rzadki w Polsce i chroniony prawnie dzwonek piłkowany.

</doc>
<doc id="201636" url="https://pl.wikipedia.org/wiki?curid=201636" title="Listkowiec cytrynek">
Listkowiec cytrynek



</doc>
<doc id="201637" url="https://pl.wikipedia.org/wiki?curid=201637" title="Jurij Krymarenko">
Jurij Krymarenko

Jurij Ołeksandrowycz Krymarenko (ukr. Юрій Олександрович Кримаренко; ur. 11 sierpnia 1983 w Berdyczowie) – ukraiński lekkoatleta, skoczek wzwyż, mistrz świata.
Krymarenko zdobył w 2005 nieoczekiwanie tytuł mistrza świata, kiedy większość faworytów miało trudności z zaliczeniem skoków. Kiedy już wszyscy konkurencji odpadli nie pokonując wysokości 2,32 m, ostatni w konkursie Krymarenko pokonał tę wysokość w trzeciej próbie zapewniając sobie złoty medal.
Krymarenko był wielką niespodzianką konkursu skoku wzwyż w Helsinkach. Jeszcze w poprzednim sezonie jego rekord życiowy wynosił 2,23 m. Dopiero w roku mistrzostw świata poprawił się o kolejne 10 cm, zdobył wówczas mistrzostwo kraju a także brązowy medal młodzieżowych mistrzostw Europy. W 2009 wygrał superligę drużynowych mistrzostw Europy. Wielokrotny mistrz Ukrainy.
Rekordy życiowe: na stadionie - 2,34 (6 września 2013, Berdyczów); w hali - 2,34 (14 lutego 2007, Bydgoszcz).

</doc>
<doc id="201638" url="https://pl.wikipedia.org/wiki?curid=201638" title="GDI">
GDI



</doc>
<doc id="201640" url="https://pl.wikipedia.org/wiki?curid=201640" title="Gmina Czernichów">
Gmina Czernichów



</doc>
<doc id="201641" url="https://pl.wikipedia.org/wiki?curid=201641" title="Disco Polo Live">
Disco Polo Live

Disco Polo Live – program muzyczny prezentujący utwory z gatunku disco polo, gdzie głównie nadawano muzykę z wytwórni muzycznej Green Star. Emitowana na antenie Polsatu w latach 1996–2002. Program został wznowiony w styczniu 2009 w Edusat a później od 15 marca 2009 do marca 2011 roku w iTV. Od 7 maja 2011 do dzisiaj emitowany jest na antenie Polo TV.
Historia programu.
Lata 1996–2002.
O programie.
Pierwszy odcinek programu Disco Polo Live został wyemitowany w sobotę 3 lutego 1996 roku o 19.00. W programie prezentowano głównie teledyski wykonawców związanych z wytwórnią Green Star z Białegostoku, m.in. Akcent, Boys, Milano, Classic, Toples, M.I.G, Maxel, Mejk, Casanova, Buenos Ares, Kolor, BFC, Easy Land, Domino, Skaner, Tia Maria, Focus, Viper i Vexel. Pierwszym gościem programu był zespół Casanova. Pierwszym teledyskiem w programie był utwór "Niech żyje życie" z repertuaru zespołu Kolor. Wokalistka z tego zespołu czyli Marzanna Zrajkowska zaśpiewała też charakterystyczny jingiel towarzyszący czołówkom programu. Od 2009 roku w tej roli zastąpiła ją Aleksandra Rybaczek z zespołu Shine. 
Od początku emisji (3 lutego 1996) przez 5 lat – do 1 września 2001 (wyjątkami są: 3 lipca, 10 lipca, 17 lipca, 24 lipca, 31 lipca, 7 sierpnia, 14 sierpnia, 21 sierpnia 1999) prowadzącym program był białostocki aktor Piotr Świergalski (DJ Pietrek). W niektórych odcinkach czasami był zastępowany m.in. przez Beatę Gajek, Romana Wrzoska i Dagmarę Kajdel. Nawet i zespoły prowadziły program w zastępstwie za Piotra m.in. Skaner, Kolor, Domino, Milano, Lider i Akcent. Od 8 września 2001 do 24 sierpnia 2002 przez jeden rok program prowadzili Anna Włodarkiewicz i Maciej Dobrowolski.
Latem 2002 program Disco Polo Live wraz z magazynem Disco Relax został usunięty z ramówki na skutek zmian programowych i drastycznego spadku popularności tego gatunku muzyki (ostatnia emisja – 24 sierpnia 2002). Program zastąpił na antenie telewizji Polsat poświęcony polskiej i zagranicznej muzyce pop, rock i hip-hop magazyn muzyczny Hitmania, a miejsce Disco Relax zajęło Muzykogranie.
W okresie od II połowy stycznia do początku lipca 1997 w programie emitowano także obok teledysków z wytwórni Green Star również teledyski z innych wytwórni muzycznych, ale głównie pokazywano w ramach eliminacji do II Festiwalu Muzyki Disco Polo i Dance pod koniec lipca 1997 roku. 5 września 1998 roku w programie, w ramach pojawiającego się wtedy cyklu „Ze zdartej płyty” (prezentującego przeboje programu sprzed lat), zaszła jednak godna pożałowania pomyłka - okazało się, że pokazano inny teledysk wytwórni STD - "Zuppa Romana" zespołu Big Dance. 19 grudnia 1998 roku w programie, w ramach pojawiającego się wtedy cyklu „Koncerty”, zaszła jednak godna pożałowania pomyłka - okazało się, że pokazano inny teledysk wytwórni Omega Music - "Nie chcę czekać dłużej" zespołu Funky 5. 3 czerwca 2000 roku w programie, w ramach pojawiającego się wtedy cyklu „Uśmiechnij się” (prezentującego śmieszne dowcipy i żarty z teledysku disco polo), po raz kolejny zaszła jednak godna pożałowania pomyłka - okazało się, że pokazano inny teledysk wytwórni STD - "Hej, od Krakowa jadę!" zespołu Big Dance. 17 lutego 2001 roku w programie, w ramach pojawiającego się wtedy cyklu „Kącik dla zakochanych” (prezentującego przeboje dla zakochanych), zaszła jednak kolejna godna pożałowania pomyłka - okazało się, że pokazano inny teledysk wytwórni STD - "Szesnaście lat" zespołu Bobi, oraz w ramach ponownie pojawiającego się wtedy cyklu „Ze zdartej płyty” (prezentującego przeboje programu sprzed lat) - okazało się, że pokazano inny teledysk wytwórni STD - "Zakurzone drogi" zespołu Bosanowa.
Program w latach 1999-2001 aż siedmiokrotnie zmieniał porę nadawania. Od samego początku do 26 czerwca 1999 program nadawany był w soboty o godz. 19.05, przy czym w pierwszych miesiącach emisji emitowano go ok. 18.45 i w lato 1999 program nadawany był w soboty o godz. 19.00, głównie przed serialem "Miodowe lata". Od 3 września do 29 października 1999 program był nadawany w piątki o 18.55. Następnie od 7 listopada 1999 do 20 lutego 2000 program emitowano w niedziele o godzinie 14.30. Potem od 4 marca do 30 grudnia 2000 roku program znów został przeniesiony w soboty o 15.00. 9 września 2000 roku, program został wyjątkowo wyemitowany o godz. 13.00, z powodu meczu eliminacyjnego do Mundialu 2002. Zaś od 6 stycznia 2001 roku do końca nadawania program był nadawany w soboty około godz. 10.00. 1 grudnia 2001 roku, program został wyjątkowo wyemitowany o godz. 14.35, dopiero po filmie "Długa droga do domu", z powodu meczu eliminacyjnego do Mundialu 2002, który został emitowany o godz. 10.30. Ostatni odcinek przed 7-letnią przerwą został emitowany w sobotę, 24 sierpnia 2002 o godz. 10.00 w Polsacie.
Program nadawano również w Polsacie 2, w okresie od 3 stycznia 1998 roku do 25 marca 2000 roku oraz od 2 stycznia do końca października 2002 roku. Ostatnim teledyskiem był utwór "Hymn młodości" z repertuaru zespołu Tia Maria. Ostatnim gościem był zespół Viper. Łącznie na antenie TV Polsat emitowano 336 odcinków. Kiedy program gościł na antenie Polsatu, wyemitowano ponad 6500 teledysków i odwiedziło program ponad 200 zespołów disco polo.
W 6,5-letniej historii programu, premierowych odcinków nie emitowano aż 6 razy: 3 stycznia 1998, 26 grudnia 1998, 26 grudnia 1999, 27 lutego 2000, 22 kwietnia 2000 i 17 czerwca 2000.
Okres 2002 – 2008.
Po zniknięciu z ramówki Polsatu programu cała muzyka disco polo produkowana przez firmę fonograficzną Green Star została przeniesiona do Polsatu 2 do nowego programu Szczęśliwa 8. Program Szczęśliwa 8 formułą był podobny jak Disco Polo Live. Prowadził go Robert Klatt. Program istniał od września 2002 do końca 2004 roku, czyli u prawie schyłku popularności muzyki disco polo. Na antenie Polsatu 2 wyemitowano 100 odcinków Szczęśliwej 8.
Archiwalne odcinki emitowane w Polsacie można było oglądać na telewizji internetowej ipla (później jako Polsat Box Go) od lutego 2009 do sierpnia 2014. We wrześniu 2014 skończyła się licencja i zniknęły z serwerów ipla (później jako Polsat Box Go) na czas przerwy kilkuletniej. Na ipla były dostępne 334 odcinki programu.
Od 2009 roku.
Historia programu od 2009 roku.
Po niespełna 6,5 rocznej przerwie, od stycznia 2009 telewizja Edusat wznowił na krótki czas program, ale pod inną nazwą "Disco Polo Life", lecz po zmianach programowych stacja zdjęła program ze swej anteny. Pierwszym teledyskiem po wznowieniu programu był Martin – Nie warto tęsknić. Pierwszym gościem wznowionego programu był zespół Buenos Ares. W latach 2009–2011 emisja przeniesiona została do iTV i odcinki były pokazywane od początku. Program również nadawano w telewizji internetowej ITVC w okresie 2009 – 2010.
Program od maja 2011 roku do dziś jest nadawany na kanale poświęconym przede wszystkim muzyce disco polo – Polo TV. Premiera od 7 maja 2011 w każdą sobotę o 19.00, a powtórka w niedzielę o 14.30 i piątki o 14.10. Dawniej program nadawany był w niedzielę o 10.20.
Prowadzącym program jest Robert Klatt z zespołu Classic.
W kwietniu 2015 r. zmieniono oprawę graficzną programu, w związku z podobną nazwą programu „Disco Polo Life”, który jest nadawany w Disco Polo Music.
4 lutego 2016 roku program obchodził 20-lecie istnienia. Z tej okazji na antenie Polo TV emitowany był od 27 marca do 12 czerwca 2016 roku program pt. „20 lat Disco Polo Live”.
Od 7 maja 2011 do dzisiaj program jest nadal emitowany w soboty o godz. 19:00 w Polo TV.
Fabuła programu (Polsat/Polsat 2).
W pierwszych odcinkach programu pokazywano relację z różnych imprez organizowanych przez Green Star i rozmowa z gościem oraz propozycje do listy przebojów, a później lista „Szczęśliwa 7" – jak sama nazwa wskazuje, notowano na niej 7 utworów, w tym jedną nowość. Wtedy czasami cały odcinek był poświęcony liście „Szczęśliwa 7". W późniejszych odcinkach fabuła się często zmieniała oraz godziny nadawania. Dodawano nowe propozycje do programów m.in. „Ze zdartej płyty” (od 5 września 1998, z utworami z archiwum programu), „Kącik dla zakochanych”. 14 września 1996 roku zmieniono listę przebojów ze „Szczęśliwej 7" na „Złotą 9” i odtąd notowano na niej 9 utworów, w tym dwie nowości. Do pierwszej nazwy powrócono 9 stycznia 1999 i odtąd notowano 7 utworów, w tym jedną nowość. Pierwsze notowanie listy miało premierę w odcinku 4. (emisja – 24 lutego 1996). Ostatnia zmiana w wydaniu z 8 września 2001 roku całkowicie się zmieniła. Zyskało nową oprawę i prowadzących a listę „Szczęśliwa 7" zmieniono na „Twoje przeboje”. Odtąd utwory z listy przebojów pokazano w różnych fragmentach programu.
Fabuła programu (iTV/Polo TV).
Pierwsze notowanie listy przebojów miało miejsce premierowe w odcinku 5. (emisja - 29 marca 2009). Notowano na niej 10 utworów, w tym jedna nowość (w niektórych przypadkach - dwie nowości).
Lektorem od września 2009 roku jest Dariusz Trzewik, który występował w zespole Play &amp; Mix.
Oglądalność programu (Polsat/Polsat 2/iTV/Polo TV).
Wersja polsatowska programu cieszyła się większą popularnością niż wznowiona formuła. Popularność programu przypadała na lata 1997 i 1998, kiedy program oglądało ponad 5,5 mln widzów, a najmniejsza oglądalność przypadało na lato 2001 kiedy oglądalność programu wynosiła prawie 400 tys. widzów. Prawdopodobnie spadek programu przyczynił się do częstszych zmiany pory oglądania w latach 1999–2001. Dzięki zmianie formule i pory oglądania po 8 września 2001 wynik oglądalności poprawił się. Ostatnie odcinki programu kończyły wyniki na 2,5 mln widzów.

</doc>
<doc id="201642" url="https://pl.wikipedia.org/wiki?curid=201642" title="Green Star (wytwórnia płytowa)">
Green Star (wytwórnia płytowa)

Green Star Music – przedsiębiorstwo fonograficzne z siedzibą w Białymstoku, wydające muzykę disco polo.
Działalność przedsiębiorstwa.
Wytwórnia Green Star Music zajmuje się, oprócz działalności wydawniczej, oprawą, organizacją oraz obsługą imprez, takich jak: koncerty polskich i zagranicznych artystów (Modern Talking, Boney M, Bad Boys Blue, Global Deejays, Danzel, Maloy, Velvet, September, Stachursky, Patrycja Markowska, Doda, Kombii, Łzy, Kasia Wilk, Mezo), festiwale (coroczny Festiwalu Muzyki Tanecznej w Ostródzie), a także organizuje na zlecenie podmiotów zewnętrznych imprezy integracyjne, konferencje, uroczystości w firmach, imprezy otwarcia firm/przedsiębiorstw, imprezy promocyjne, szkoleniowe, pracownicze, festyny i pikniki, spektakle teatralne i kabaretowe, audycje muzyczne dla dzieci i młodzieży oraz imprezy dla dzieci.
Profil wydawnictwa.
Wytwórnia skupiała popularne zespoły nurtu disco polo i dance, które przetrwały na rynku, mimo spadku jego popularności.
Oprócz działalności wydawniczej wytwórnia promowała również artystów związanych z muzyką disco polo i polską muzyką dance, poprzez program Disco Polo Live, który od lutego 1996 do sierpnia 2002 był emitowany na antenie telewizji Polsat, na początku 2009 roku na antenie telewizji Edusat, od marca 2009 do maja 2011 na antenie telewizji iTV, a od maja 2011 roku jest emitowany na antenie Polo TV w każdą sobotę o godzinie 19.00.
Obecnie (stan na wiosnę 2008) działalność wydawnictwa zamarła, gdyż większość wykonawców związanych z nią kontraktem nie chce wydawać w niej swoich płyt lub pozostaje w konflikcie prawnym z jej właścicielem. Jeden z nich dotyczy Marcina Siegieńczuka z zespołu Toples. Do marginalizacji tej firmy przyczynia się również powstawanie konkurencyjnych wytwórni disco polo, np. Folk, Hit’n’Hot Music, Sun Music czy Ryszard Music. Znana jest też sytuacja, gdy wytwórnia miała wynająć prawników mających ścigać użytkowników portalu Chomikuj.pl, z którego pobierali płyty zespołów związanych z Green Star.
Katalog.
Od samego początku firma wydaje albumy na płytach kompaktowych. Do połowy 2005 roku albumy wydane były również na kasetach magnetofonowych, stąd też liczba w numerze katalogowym była jednakowa dla każdego albumu (zarówno na płycie CD, jak i kasecie MC). Po 2005 (do 2009 roku) na kasetach magnetofonowych były wydawane tylko nieliczne albumy, głównie Boys i różne składanki. Produkowano kasety w 3 filiach m.in. w Warszawie na ul. Łomiańskiej (bezbarwne/czarne), Białymstoku na ul. Chełmońskiego (ciemnozielone/bezbarwne) i Zawadach 73A (jasnozielone/ciemnozielone/bezbarwne). Po 1997 roku płyty i kasety (do 2009 roku) są wydawane tylko w Zawadach. Pierwszym albumem wydanym przez Green Star był album zespołu Boys - Miłość jak wiatr. W 2017 roku została wydana przez Green Star pierwsza i jedyna obecnie płyta gramofonowa. Na płycie został wytłoczony album zespołu Akcent - Przekorny los z 2016 roku.

</doc>
<doc id="201644" url="https://pl.wikipedia.org/wiki?curid=201644" title="1980 w literaturze">
1980 w literaturze



</doc>
<doc id="201645" url="https://pl.wikipedia.org/wiki?curid=201645" title="Selim I Groźny">
Selim I Groźny

Selim I Groźny (Okrutny) (ur. 10 października 1470, zm. 22 września 1520) – sułtan z dynastii Osmanów, panujący w latach 1512–1520. Nazywany "Yavuz", co znaczy okrutny. Syn sułtana Bajazyda II. Ojciec Sulejmana Wspaniałego.
Życiorys.
Początkowo gubernator Trapezuntu (1495–1511) i Samandıry (1511–1512). Przeprowadził udaną kampanię przeciw Gruzji i zdobył m.in. Kars, Erzurum i Artvin. W ostatnim roku panowania swego ojca, którego na krótko przed śmiercią odsunął od władzy, stoczył walkę o tron ze starszym bratem Ahmedem, którego w 1512 pokonał w bitwie i zabił; po objęciu rządów nakazał zgładzić najbliższych krewnych, potencjalnych pretendentów do tronu – nie tylko swoich dwóch pozostałych braci i bratanków, ale również synów, z wyjątkiem jednego – Sulejmana, którego wyznaczył na następcę. W 1514 pokonał siły perskie szacha Ismaila I w bitwie na równinie Czałdyran (Çaldiran, 23 sierpnia) i zagarnął większość ziem Kurdystanu i część Armenii. W 1515 niektórzy kurdyjscy przywódcy plemienni poddali się protekcji sułtana.
Rozgromił wojska Mameluków w bitwach pod Mardż Dabik (24 sierpnia 1516) koło Aleppo i pod Ar-Rajdanijją (22 stycznia 1517), dzięki czemu przyłączył do imperium Syrię, Palestynę, Jordanię, Egipt i Al-Hidżaz. Zawładnął w ten sposób Mekką i Medyną, a także świętym miastem Jerozolimą i dawnymi stolicami kalifatów: Damaszkiem (niegdyś stolica Umajjadów) i Kairem (od 972 siedziba Fatymidów).
Po podbiciu Egiptu sprowadził do Stambułu kalifa Al-Mutawakkila III (1508–1517), ostatniego potomka Abbasydów żyjącego dotąd pod kuratelą mameluków. W 1519, dzięki Hajreddinowi Barbarossie, zwierzchnictwo sułtana uznała Algieria. Tuż przed śmiercią planował wyprawę na Rodos. Zmarł po krótkiej chorobie, prawdopodobnie na raka. Na jego rozkaz powstał nowy kodeks prawny "Kanunname". Pisał poezje pod pseudonimem „Selimi”. Był jednym z głównych budowniczych potęgi i prestiżu państwa osmańskiego i jego pozycji w świecie islamu. Podboje sułtana na długo ukształtowały mapę polityczną Bliskiego Wschodu. Częściowo ich skutki widoczne są do dziś (Kurdystan).

</doc>
<doc id="201646" url="https://pl.wikipedia.org/wiki?curid=201646" title="Fiasko">
Fiasko



</doc>
<doc id="201647" url="https://pl.wikipedia.org/wiki?curid=201647" title="Historia Stargardu">
Historia Stargardu

Historia Stargardu
Średniowiecze.
Powstanie Stargardu położonego w centralnej części historycznego Pomorza Zachodniego wiąże się z budowaniem struktur państwowych Pomorza w IX i X w. Właśnie w tym czasie powstała na terenie obecnego miasta osada położona w rejonie ulicy Bolesława Chrobrego i baszty Białogłówki, jednak prawdziwy rozwój grodu przypadał na przełom XI i XII w. Z tego też okresu pochodzą pisemne wzmianki o Stargardzie. Pierwsza pochodzi z 1124 r., kiedy to w opisie misji chrystianizacyjnej biskupa Ottona z Bambergu kronikarz Ebbo wspomina pobyt w grodzie o nazwie "castro Zitarigroda". Kolejny zapis nazwy pochodzi z 1140 roku, w którym "castro Stargrod" wymieniony jest w bulli papieża Innocentego II, jako gród mający od tej pory należeć do nowo powstałego biskupstwa w Wolinie.
W 1186 r. książę pomorski Bogusław I osadził w Stargardzie zakon joannitów, który wzniósł tu zabudowania klasztorne i kaplicę przebudowaną później na kościół świętego Jana, a w 1199 r. książę Kazimierz II osadził tu zakon augustianów nadając im ziemię. Od 1230 r. zaczęły powstawać pierwsze obwarowania ziemno-drewniane grodu i podgrodzia. Dziesięć lat później książę Barnim I nadał ziemię stargardzką biskupowi kamieńskiemu.
W 1243 r. książę Barnim I nadał Stargardowi magdeburskie prawa miejskie, a także 150 łanów ziemi, prawo połowu ryb na Morzu Bałtyckim, żeglugi na rzece Inie oraz prawo wyrębu drzew w lasach książęcych. Wkrótce rozpoczęto budowę ratusza, którą ukończono ok. 1290 r. W 1248 r. ziemia stargardzka powraca w lenno pod władanie książęce. W 1292 r. na skutek pomyślnego rozwoju miasta nadano mu prawa lubeckie, które przyczyniły się do dalszego rozwoju i stopniowego bogacenia się miasta. W tym też roku rozpoczęto budowę kościoła mariackiego. W trzy lata później zlikwidowano postarzałe obwarowania ziemno-drewniane i rozpoczęto budowę murów kamienno-ceglanych, których spore odcinki pozostały do naszych czasów. Zniesiono także gród kasztelański.
Od XIV w. rozpoczął się rozkwit miasta, które stało się jednym z najbogatszych na całym Pomorzu. W 1367 r. Stargard przystąpił do Hanzy. W 1380 r. rozpoczęła się rozbudowa i przebudowa kościoła mariackiego, gdyż bogaci mieszkańcy uznali, że miasto powinno mieć bardziej reprezentacyjny budynek kościoła, odpowiadający zamożności miasta. Przebudowę powierzono architektowi Henrykowi Brunsbergowi, który jest jedynym architektem gotyckim, jaki jest znany z nazwiska w Polsce. Podwyższył on nawę główną, przeistaczając świątynię z typu halowego na bazylikowy oraz nadał jej wiele zdobień architektonicznych, dzięki czemu stargardzka kolegiata do dziś uchodzi za najpiękniejszy zabytek gotycki w Polsce i była zaliczana do zabytków tzw. klasy "0".
Nowożytność.
W XV i XVI w. przebudowano mury obronne, które zostały podwyższone, a także zbudowano 4 bramy, 9 baszt i 45 czatowni. W 1454 r. nastąpił zatarg między Stargardem a Szczecinem o przewóz statkami towarów po Inie (patrz: wojna Szczecina ze Stargardem o handel morski (1454-1464)), który po interwencji księcia zakończony został pokojem w Kobylance, gdzie na znak zawartego pokoju posadzono lipy tworzące Wieniec Zgody – dziś zabytek przyrody. W 1467 r. książę Warcisław rozszerzył szczecińskie prawo składu, co było bardzo korzystne dla kupców stargardzkich. W 1540 r. w wyniku pożaru zniszczeniu uległo wiele budynków, w tym ratusz miejski, który odbudowano w 1568 r., dekorując szczyt maswerkami. Kolejny pożar w 1584 zniszczył 487 budynków, zachowując jedynie kościół św. Jana i kilka okolicznych domostw. W 1618 r. Stargard liczy 12 000 mieszkańców. Wówczas rozpoczęła się wojna trzydziestoletnia, w której na skutek głodu, pożarów i zarazy wywołanych przez wojska szwedzkie i carskie, miasto utraciło 90% swojej ludności. W 1630 r. do miasta wkroczyły szwedzkie wojska Gustawa II Adolfa. W 1633 r. z fundacji Petera Gröninga, burmistrza w latach 1624-1631, powstało Collegium Groeningianum dla ubogich, a zdolnych. W dwa lata później potężny pożar zniszczył niemal całe miasto wraz z kościołem mariackim. W wyniku pokoju westfalskiego, kończącego wojnę trzydziestoletnią, Stargard dostał się pod panowanie Brandenburgii, a od 1701 r. włączony został do Królestwa Pruskiego. W 1714 król pruski nadał wykładowcom Collegium Groeninganum tytuł profesorów królewskich.
Przełom XVIII i XIX wieku obfitował w konflikty zbrojne, w wyniku których Stargard często był poszkodowany. W wojnie siedmioletniej został zniszczony przez Rosjan, a w latach 1806-1812 przez miasto kilkakrotnie przetaczały się wojska napoleońskie.
Po kongresie wiedeńskim nastąpiła ponad stuletnia stabilizacja, która przyczyniła się do ponownego przyspieszonego rozwoju miasta. W 1818 r. Stargard włączono do powiatu Saatzig. W 1835 r. kupiec Mampe założył pierwszą manufakturę w mieście – wytwórnię koniaków i likierów. W 1845 r. przebito w murach miejskich Nową Bramę, budując drogę kołową do Bydgoszczy. Już rok później Stargard uzyskał pierwsze połączenie kolejowe ze Szczecinem. Dnia 1 maja 1846 na stargardzki dworzec wjechał pierwszy pociąg. W 1848 r. linię przedłużono do Poznania. Od 1859 r. Stargard jest węzłem kolejowym, wtedy zaczęło funkcjonować połączenie do Koszalina. W 1892 wybudowano jeszcze linię do Kostrzyna przez Pyrzyce.
Rozwój kolei wpłynął na uprzemysłowienie miasta i dalszy pomyślny jego rozwój, choć wciąż nie oszczędzały go tragiczne wydarzenia, jak choćby epidemia cholery w 1849 r. W 1856 uruchomiono gazownię, a 3 lata później Warsztaty Remontowe Urządzeń Kolejowych (późniejsze ZNTK). W 1861 r. kupiec Meisner uruchomił fabrykę papy smołowej i asfaltu, gdzie w 1869 wynaleziono i opatentowano papę bitumiczną. W 1870 r. wybudowano szpital przy ulicy Staszica, a w dziewięć lat później przy ul. Wojska Polskiego. W 1890 r. powstała rozdzielnia energetyczna, 7 lat później Stargard posiadał już sieć wodociągowo-kanalizacyjną, z wieżą ciśnień i pierwszą oczyszczalnią ścieków. W tym samym czasie powstała rzeźnia miejska.
W 1901 Stargard stał się powiatem miejskim, w związku z czym wybudowano okazały gmach urzędu powiatowego i ziemskiego (dzisiejszy Urząd Miejski) przy ul. Czarnieckiego. W latach 1901-1911 architekt Deneke przeprowadził renowację kościoła mariackiego – chluby miasta, przywracając mu dawną świetność. Na ponowną konsekrację 30 sierpnia 1911 roku przybyli cesarz Wilhelm II i cesarzowa Augusta Wiktoria.
Okres od początku XX wieku do I wojny światowej cechował się znaczną rozbudową miasta, powstało wówczas wiele nowych gmachów szkół, szpitali, różnych instytucji, a także domów mieszkalnych.
I wojna światowa i okres międzywojenny.
Podczas I wojny światowej w 1915 powstał w mieście międzynarodowy obóz jeniecki. Dziś pamiątką po nim jest Cmentarz wojenny, na którym spoczywają zmarli jeńcy wielu narodowości i wyznań. Po wojnie miasto dość szybko podniosło się gospodarczo. W 1925 r. przeprowadzono regulację Iny, a w 1938 wybudowano krytą pływalnię. W 1939 Stargard liczył 39 760 mieszkańców.
II wojna światowa.
II wojna światowa wywarła na świecie okrutne piętno. W 1943 r. odbyły się obchody siedemsetlecia miasta, jednak ze względu na wojnę były one bardzo skromne. W nocy z 20 na 21 lutego 1944 nastąpiły wspólne naloty wojsk sprzymierzonych aliantów i Rosjan na węzeł kolejowy, lotnisko w Kluczewie, tereny fabryki torped V-2 nad jeziorem Miedwie oraz obiekty przemysłowe. W dniach 2 – 28 lutego 1945 nastąpiła ewakuacja mieszkańców Stargardu zarządzona przez Himmlera na teren powiatu Greifswald ze względu na prowadzoną u bram Stargardu operację Sonnenwende. 5 marca 1945 Stargard został zajęty przez żołnierzy 61 armii oraz 2 armii pancernej gwardii I Frontu Białoruskiego. Miasto doznało bardzo ciężkich zniszczeń (72%), a jego zabytkowa część (Stare Miasto) spłonęła całkowicie. Dla upamiętnienia poległych w walce o miasto kolegów żołnierze radzieccy jeszcze w 1945 roku wybudowali Pomnik Zwycięstwa na pl. Zwycięstwa. W tym roku został również założony cmentarz żołnierzy radzieckich przy ul. Czarnieckiego, gdzie pierwotnie pochowani zostali oficerowie radzieccy polegli w walkach o miasto i okolice. W 1946 roku do dwóch wspólnych mogił złożono również szczątki innych żołnierzy radzieckich (pochowanych jest tu 6 Bohaterów Związku Radzieckiego).
Polska Ludowa.
Już 23 marca 1945 roku radziecki komendant miasta powołał w mieście polskie władze (Józef Parys jako burmistrz). W dniach 17-23 maja Stargard był siedzibą Pełnomocnika Rządu RP na Pomorzu Zachodnim (odpowiednik wojewody, był nim Leonard Borkowicz). Powoli tworzono od podstaw wszystkie instytucje w oparciu o osadników przybywających do miasta (w tym w ramach Akcji „Wisła”).
W 1950 r. miasto liczyło już 20 684 mieszkańców, mimo że nie rozpoczęto jeszcze odbudowy. Dopiero w 1957 wybudowano pierwsze trzy nowe budynki mieszkalne, rozpoczynając w ten sposób budowę pierwszego powojennego osiedla – nazwano je os. Tysiąclecia. W tym samym roku rozpoczęto usuwać gruz z terenu Starego Miasta, a w 1960 powstały pierwsze domy w dawnej, zabytkowej dzielnicy. Rok później odbudowano ratusz i zakończono odbudowę kościoła mariackiego. W 1961 także uruchomiono miejską komunikację autobusową, która obsługuje dziś 23 linie autobusowe oraz przyłączono do miasta Kluczewo. Od lat 60. zarysował się dynamiczny rozwój miasta, powstały nowe osiedla mieszkaniowe – Stare Miasto i Kopernika (od 1967), Zachód (od 1975), Żeromskiego (od 1984), Letnie (1985), i Osiedle Pyrzyckie (1988). Powstały nowe zakłady pracy, jak np. Odlewnia Metali "Polmo" czy Zakłady Przemysłu Dziewiarskiego "Luxpol". W latach 70. odbudowano zaledwie kilka obiektów zabytkowych, które zostały zniszczone w czasie wojny.
Koniec XX w..
W 1993 odbyły się obchody 750-lecia miasta, z tej okazji wybito okolicznościowy medal. W tym samym roku oddano do użytku nowoczesną oczyszczalnię ścieków i przyłączono do miasta tereny poradzieckiego lotniska w Kluczewie. Obecnie trwają prace rekultywacyjne, które mają na celu aktywizację przedsiębiorczości. W 2003 r. rozpoczął działanie Stargardzki Park Przemysłowy, a na początku 2005 otwarto stargardzką geotermię za łączną kwotę ponad 34 mln zł, w inwestycji brali udział Amerykanie, Francuzi i Niemcy. Gorąca woda o temperaturze 90 °C jest pobierana z głębokości 2670 metrów. W kolejnych latach w mieście powstało wiele fabryk, przede wszystkim firm Bridgestone i Cargotec. W roku 2009 zakończyła się budowa południowej obwodnicy Stargardu, będącej częścią drogi ekspresowej S10. W roku 2012 otwarto Galerię Handlową Starówka z pierwszymi w Stargardzie sklepami takich sieci jak np. Empik, Orsay czy H&amp;M, a w 2017 - restauracje McDonald’s i KFC.
Od 1 stycznia 2016 oficjalna nazwa miasta jest jednoczłonowa.

</doc>
<doc id="201649" url="https://pl.wikipedia.org/wiki?curid=201649" title="1981 w literaturze">
1981 w literaturze



</doc>
<doc id="201650" url="https://pl.wikipedia.org/wiki?curid=201650" title="Aung San">
Aung San

Aung San (ur. 13 lutego 1915, zm. 19 lipca 1947) – birmański generał, dowódca Birmańskiej Armii Narodowej, działacz polityczny, od 1946 premier. Ojciec demokratycznej działaczki Aung San Suu Kyi.
Życiorys.
Urodził się w Natmauk, dystrykt Magwe w Mjanmie. Studiował na Uniwersytecie w Rangunie. Pełnił tam również funkcję redaktora naczelnego magazynu studenckiego. 
Relegowano go z uczelni za odmowę ujawnienia nazwiska autora artykułu krytykującego brytyjskiego kolonializatora (Birma była wówczas częścią Imperium brytyjskiego). Doprowadziło to do wybuchu strajków studenckich, w rezultacie których Aung San mógł powrócić na uniwersytet. W 1942 roku udał się do chińskiego miasta Xiamen, rządzonego przez Japończyków. Tam nawiązał współpracę z tajną policję i został wysłany do Tokio, gdzie odbył szkolenie. Po pobycie wrócił do Birmy, gdzie odnalazł i wyselekcjonował grupę 30 bojowników, którzy pod okiem armii japońskiej przeszli przeszkolenie. 28 grudnia 1941 inaugurował powstanie Birmańskiej Armii Niepodległościowej która następnie przekształciła się w Birmańską Armię Narodową. 27 marca 1945 roku stanął na czele powstania przeciwko okupacji japońskiej a w rezultacie Birma uwolniła się spod japońskiej okupacji. W sierpniu 1945 roku stanął na czele Antyfaszystowskiej Ligi Wolności Ludu (AFPFL) a następnie został doradcą ds. obrony w Radzie Wykonawczej mającej opracować status powojennej Birmy. W wyniku negocjacji z rządem brytyjskim 27 stycznia 1947 brytyjski premier Clement Attlee podpisał z Aung Sanem układ, na mocy którego Mjanma miała uzyskać niepodległość a San został tymczasowym premierem. Niepodległość oficjalnie proklamowano 4 stycznia 1948, już po śmierci Aung Sana, który zginął w zorganizowanym przez nieznanych sprawców zamachu 19 lipca 1947. O zorganizowanie zamachu oskarżono, a następnie osądzono i skazano na śmierć byłego premiera U Sawa.
Rodzina.
Z pielęgniarką Khin Kyi miał troje dzieci – dwóch synów (młodszy, Aung San Oo, utonął w jeziorze w 1956, starszy, Aung San Lin, na stałe wyemigrował) oraz córkę Aung San Suu Kyi.

</doc>
<doc id="201653" url="https://pl.wikipedia.org/wiki?curid=201653" title="Chatanga">
Chatanga

Chatanga (ros. Хатанга) – rzeka w azjatyckiej części Rosji, w Kraju Krasnojarskim. Długość 227 km, długość ciągu rzecznego od źródeł Kotuja 1636 km; powierzchnia dorzecza 364 tys. km²; średni roczny przepływ przy ujściu 3286 m³/s.
Powstaje z połączenia rzek Cheta i Kotuj; Płynie w kierunku północno-wschodnim po Nizinie Północnosyberyjskiej; uchodzi estuarium do Zatoki Chatańskiej Morza Łaptiewów.
Zamarza od września/października do czerwca; zasilanie głównie śniegowe. Obfituje w ryby (sielawa, omul, muksun, nelma, tajmień).

</doc>
<doc id="201655" url="https://pl.wikipedia.org/wiki?curid=201655" title="1982 w literaturze">
1982 w literaturze



</doc>
<doc id="201656" url="https://pl.wikipedia.org/wiki?curid=201656" title="Czułym">
Czułym

Czułym (ros. Чулым) – rzeka w azjatyckiej części Rosji. Przepływa przez Kraj Krasnojarski i obwód tomski. Powstaje z połączenia dwóch rzek: Biełyj Ijus i Cziornyj Ijus. Jest prawym dopływem rzeki Ob.
Długość: 1799 km, powierzchnia dorzecza: 134,1 tys. km². Spławna. Żeglowna na odcinku 1173 km. 
Miasta położone nad rzeką: Aczyńsk, Nazarowo, Asino.
Rzeka Czułym zamarza na okres 6 miesięcy.
Główne dopływy:

</doc>
<doc id="201657" url="https://pl.wikipedia.org/wiki?curid=201657" title="Adolf Loos">
Adolf Loos

Adolf Franz Karl Viktor Maria Loos (ur. 10 grudnia 1870 w Brnie, zm. 23 sierpnia 1933 w Wiedniu) – austriacki architekt, prekursor modernizmu, teoretyk i publicysta.
Życiorys.
Adolf Loos działał na obszarze dawnych Austro-Węgier oraz w Stanach Zjednoczonych i we Francji. W czasie pobytu w USA w latach 1893–1896 zetknął się z rzeczową, racjonalną architekturą. Po powrocie do Europy cyklem artykułów rozpoczął kampanię przeciwko secesyjnemu zdobnictwu i jego przedstawicielom, do których zaliczał Hoffmanna i Olbricha. W 1908 Loos wydał swoje dzieło "Ornament i zbrodnia", w którym dowodził zbędności ornamentu w architekturze.
Loos występował przeciwko malarskiemu traktowaniu architektury i wieszczył secesji rychłe utonięcie w zbędnej ornamentyce. Siła oddziaływania jego projektów polegała na dobrych proporcjach i harmonijnym grupowaniu otworów drzwiowych i okiennych (dom Steinera w Wiedniu – 1910, willa Müllerów w Pradze – 1930).
Do uczniów Loosa zaliczali się Richard Neutra i Rudolf Schindler.
Pochowany na Cmentarzu Centralnym w Wiedniu.

</doc>
<doc id="201658" url="https://pl.wikipedia.org/wiki?curid=201658" title="1983 w literaturze">
1983 w literaturze



</doc>
<doc id="201659" url="https://pl.wikipedia.org/wiki?curid=201659" title="1984 w literaturze">
1984 w literaturze



</doc>
<doc id="201661" url="https://pl.wikipedia.org/wiki?curid=201661" title="Klemens Bronk">
Klemens Bronk

Klemens Bronk (Marwicz), herbu „de (von) Bronk”, L.C., ps. „Plecak” (ur. 14 października 1903 w Węsiorach, zm. 19 listopada 1964 w Stężycy) – działacz regionalny przedwojennego Stronnictwa Narodowego, jeden z trzech założycieli organizacji konspiracyjnej Tajna Organizacja Wojskowa „Gryf Kaszubski”.
Życiorys.
Syn Aleksandra. Brał czynny udział w Kampanii Wrześniowej 1939 do końca. Po powrocie z Kampanii wraz z Józefem Gierszewskim i Józefem Dambkiem powołał pod koniec 1939 TOW „Gryf Kaszubski”. Zebranie miało miejsce w miejscowości Czarlino, parafia Stężyca, (dawne woj. gdańskie). Potem dołączali inni Kaszubi – jednym z pierwszych byli Bronisław Brunka, były wójt Stężycy i Rudolf Bronk-Zdunowski, wójt gminy Sulęczyno. Ojcem chrzestnym całej sprawy był ks. płk Józef Wrycza. Dowództwo „Gryfa” stanowiła „Rada Nadzorcza”, a funkcję jej Prezesa pełnił Józef Wrycza.
Klemens v. Bronk został aresztowany w 1944. Po wielu dniach ostrych przesłuchań na Gestapo, najpierw w Kartuzach, a potem w Gdańsku, osadzony został w KZ Lager Stutthof jako więzień polityczny (nr 37005). Wojnę przeżył. Przetrwał obóz i jego ewakuację (tzw. marsz śmierci) ze zrujnowanym zdrowiem. Po latach rekonwalescencji zamieszkał w Stężycy. Ożenił się w 1950 z Kazimierą Ireną Bladowską (zmarła 9 sierpnia 2006) i miał sześcioro dzieci. Klemens v. Bronk zmarł po długiej, ciężkiej chorobie 19 listopada 1964. Pochowany jest na cmentarzu w Stężycy.

</doc>
<doc id="201662" url="https://pl.wikipedia.org/wiki?curid=201662" title="Lista lotów księżycowych">
Lista lotów księżycowych

Chronologiczna lista sond i statków kosmicznych, których celem misji był Księżyc, lub które przelatywały w pobliżu Księżyca przy okazji wykonywania innych zadań. Uwzględniono nieudane próby startów sond księżycowych. Lista przedstawia też planowane przyszłe misje księżycowe. Daty zaplanowanych startów ulegają często zmianom. Misje mogą też zostać z różnych powodów anulowane.
Kolorem szarym zaznaczone są misje zakończone niepowodzeniem, które nie wykonały żadnego z głównych zaplanowanych zadań. Przyczyną mógł być nieudany start rakiety nośnej lub awaria podczas dalszych etapów misji.
Kolorem ciemnoszarym zaznaczone jest zniszczenie lub uszkodzenie sondy podczas przygotowań przedstartowych.
Wszystkie daty podane są według czasu uniwersalnego (UTC).
Grubą czcionką oznaczono nazwy misji, które obecnie trwają.
Dla misji, które po nieudanym starcie nie otrzymały oficjalnej nazwy, w nawiasie kwadratowym podano oznaczenie konstrukcyjne sondy i nazwę programu, np. [Je-1 No. 1] (Łuna) oznacza sondę o oznaczeniu Je-1 No. 1 realizowaną w ramach programu Łuna.
Flagą oznaczono państwo, które było właścicielem sondy lub teleskopu. Dla misji Europejskiej Agencji Kosmicznej użyto logo .
Skład załóg misji programu Apollo jest podany w kolejności: dowódca, pilot modułu załogowego, pilot modułu księżycowego. W misjach Apollo, które wylądowały na Księżycu, w lądowaniu brali udział dowódca i pilot modułu księżycowego, natomiast pilot modułu załogowego pozostawał na orbicie.

</doc>
<doc id="201664" url="https://pl.wikipedia.org/wiki?curid=201664" title="Bliźnięta dwujajowe">
Bliźnięta dwujajowe



</doc>
<doc id="201665" url="https://pl.wikipedia.org/wiki?curid=201665" title="1985 w literaturze">
1985 w literaturze



</doc>
<doc id="201666" url="https://pl.wikipedia.org/wiki?curid=201666" title="Bliźnięta jednojajowe">
Bliźnięta jednojajowe



</doc>
<doc id="201668" url="https://pl.wikipedia.org/wiki?curid=201668" title="1986 w literaturze">
1986 w literaturze



</doc>
<doc id="201669" url="https://pl.wikipedia.org/wiki?curid=201669" title="Festiwal Piosenki im. Anny Jantar we Wrześni">
Festiwal Piosenki im. Anny Jantar we Wrześni

Festiwal Piosenki im. Anny Jantar we Wrześni – festiwal piosenki organizowany w latach 2004–2008 we Wrześni, dwie ostatnie edycje pod nazwą Festiwal Twórców Polskiej Piosenki. Początkowo poświęcony wyłączenie twórczości Anny Jantar, w następnych latach zmienił formułę i objął również innych twórców polskiej piosenki. Odbywał się w Amfiteatrze im. Anny Jantar. Organizatorem festiwalu było miasto i gmina Września. Dyrektorami festiwalu byli Michał Kosiński i Rafał Podraza.

</doc>
<doc id="201671" url="https://pl.wikipedia.org/wiki?curid=201671" title="Rurōni Kenshin">
Rurōni Kenshin

 – shōnen manga autorstwa Nobuhiro Watsuki, publikowana na łamach czasopisma Shūkan Shōnen Jump wydawnictwa Shūeisha w latach 1994-1999. Opowiada o losach Kenshina Himury, byłego szermierza i zabójcy stojącego po stronie rojalistów w czasie bakumatsu.
Na jej podstawie powstała 95-odcinkowa seria anime, trzy serie OVA oraz pięć filmów aktorskich. W planach jest także kolejna adaptacja w formie anime.
W Polsce wydawnictwo Egmont wydało 12 z 28 tomów mangi.
Fabuła.
Kenshin Himura to słynny zabójca , a obecnie 28-letni rōnin. Jest mistrzem stylu Hiten Mitsurugi-ryu służącego do walki z wieloma przeciwnikami. Kenshin uważa, iż przelał zbyt wiele krwi, poprzysiągł więc sobie więcej nie zabijać. Nosi Sakabatō, czyli miecz z odwróconym ostrzem (tępa głownia, ostrzona przeciwległa krawędź). Himura trafia do Tokio, gdzie poznaje Kaoru Kamiyę, właścicielkę małego dojo, opuszczonego z powodu zbója podającego się za Zabójcę Battosai i mordującego ludzi w imieniu Kamiya Dojo. Kenshin pomaga Kaoru pokonać złoczyńców i przywrócić dobre imię szkoły, lecz dowiaduje się o krwawej przeszłości Kenshina. Nie zważając na nią proponuje by zatrzymał się w jej domu. Udaje im się pozyskać pierwszego ucznia ponownie otwartego dojo, zaprzyjaźnić się i zawrócić na dobrą drogę awanturnika Sagara Sanosuke, a także pomóc młodemu Yutaro. Nie potrafi zostawić potrzebujących bez pomocy, zmaga się zarówno z przeciwnikami jak i z cieniami swojej przeszłości. 
Manga.
Pierwszy rozdział mangi autorstwa Nobuhiro Watsuki ukazał się w 19. numerze „Shūkan Shōnen Jump”, 25 kwietnia 1994 roku, a kolejne rozdziały publikowane były do 21 września 1999 roku (43. numeru). 255 rozdziałów zostało zebranych i opublikowanych w 28 tomach "tankōbon" przez Shueishę, przy czym pierwszy tom został wydany 9 września 1994 roku, a ostatni 4 listopada 1999 roku. W lipcu 2006 roku Shūeisha rozpoczęło ponowne wydawanie serii w dwudziestu dwóch tomach specjalnej edycji "kanzenban". Jeden rozdział kontynuujący serię, który przedstawiał historię Yahiko Myōjina – , został pierwotnie opublikowany w „Shūkan Shōnen Jump” po zakończeniu publikacji oryginalnej serii. Pominięty w oryginalnych tomach, został dodany jako dodatek do wydania "kanzenban".
W grudniu 2011 roku wydawnictwo Shūeisha ogłosiło, że Watsuki przerwie swoją ówcześnie tworzoną serię "", aby rozpocząć reboot mangi "Rurōni Kenshin", zatytułowany , w celu promocji filmu. Pierwszy rozdział mangi ukazał się w czerwcowym numerze „Jump Square”, które ukazało się 2 maja 2012 roku, a ostatni w lipcowym wydaniu z 4 czerwca 2013 roku. Reboot przedstawia bitwy ukazane w pierwszym filmie aktorskim. Kolejny specjalny rozdział, zatytułowany "Rurōni Kenshin: Meiji Swordsman Romantic Story: Chapter 0", został opublikowany w „Shūkan Shōnen Jump” w sierpniu 2012 roku. Posłużył jako prolog do "Rurōni Kenshin -Cinema-ban-" i został zawarty w pierwszym tomie tej mangi. W 2014 roku Watsuki napisał dla „Jump Square” dwurozdziałowy spin-off, zatytułowany , który opowiadał jak Shishio spotkał Yumi i utworzył Juppongatana.
Sequel mangi, pt. , rozpoczął swoją publikację 4 września 2017 roku w październikowym wydaniu magazynu „Jump Square”. Autorami tej serii jest Watsuki oraz Kaoru Kurosaki. W grudniu 2017 roku wydawanie mangi zostało tymczasowo wstrzymane po tym, jak Watsuki został oskarżony o posiadanie pornografii dziecięcej. Publikację wznowiono w czerwcu 2018 roku.
Anime.
Ma podstawie mangi powstała seria anime, za produkcję której odpowiadały studia Gallop oraz Deen. Za reżyserię odpowiadał Kazuhiro Furuhashi, natomiast za scenariusze odpowiedzialni byli Michiru Shimada, Yoshiyuki Suga, Akemi Omode, Nobuaki Kishima, Michiko Yokote oraz Masashi Sogo; muzykę skomponował Noriyuki Asakura. Seria w Japonii była emitowana na Fuji TV i Animax.
OVA.
Z mangą i anime związana jest także czteroodcinkowa seria OVA, zatytułowana , która została wydana pierwotnie na kasetach VHS od 20 lutego do 22 września 1999.
Wyprodukowano także dwuodcinkową serię OVA zatytułowaną .
W kwietniu 2011 roku w czerwcowym numerze czasopisma Jump Square wydawnictwa Shūeisha ogłoszono powstawanie nowej adaptacji mangi. Projekt ten stanowi remake rozdziałów mangi i odcinków wcześniejszej adaptacji anime przedstawiających wątek rozgrywający się w Kioto, przedstawiający starcie Kenshina Himury z Makoto Shishio; podjęto jednak decyzję, że opowieść zostanie pokazana z perspektywy postaci Misao Makimachi. Odcinki tej serii OVA zostały wyprodukowane przez Studio Deen. Reżyserem serii został Kazuhiro Furuhashi, za muzykę skomponował Noriyuki Asakura, za scenariusze odpowiadała Mari Okada, a projekty postaci przygotował Hiromitsu Hagiwara. Do swych ról powróciła prawie cała dotychczasowa obsada z jednym wyjątkiem – w roli Hajime Saitō został obsadzony Ken Narita. Seria ta składa się z dwóch odcinków i jest zatytułowana . 
Pierwszy odcinek, trwający 45 minut i zatytułowany , miał swoją premierę 17 grudnia 2011 w japońskich kinach, a następnie wydany na Blu-ray i DVD 21 marca 2012 roku. Drugi odcinek, zatytułowany , miał swoją premierę 23 czerwca 2012 w japońskich kinach, a następnie wydany na Blu-ray i DVD 22 sierpnia 2012 roku.
Nowa adaptacja.
18 grudnia 2021 roku, podczas internetowego wydarzenia "Jump Festa ’22" organizowanego przez wydawnictwo Shūeisha ogłoszono, że manga "Kenshin" zostanie ponownie zekranizowana w formie serii telewizyjnej, za którą odpowiada Liden Films.
Live action.
28 czerwca 2011 roku ogłoszono plany powstania filmowej adaptacji mangi. Producentem filmu było Warner Bros. oraz Studio Swan. Film został wyreżyserowany przez Keishi Ōtomo, a w rolach głównych wystąpili Takeru Satō (znany z "Kamen Rider Den-O") jako Kenshin, Munetaka Aoki jako Sanosuke Sagara i Emi Takei jako Kaoru. Miał swoją premierę 25 sierpnia 2012 roku w Japonii.
W sierpniu 2013 roku ogłoszono, że dwa sequele zostaną nakręcone jednocześnie, z planowaną premierą w 2014 roku. ' i ' są adaptacją łuku fabularnego „Kyoto” z mangi.
2 kwietnia 2019 roku ogłoszono, że latem 2020 roku nastąpi premiera dwóch kolejnych filmów. Ostatecznie premiera została przesunięta na wiosnę 2021 roku z powodu pandemii COVID-19. W Japonii ' miał swoją premierę 23 kwietnia 2021 roku, a ' – 4 czerwca.
Produkcje sceniczne.
Takarazuka Revue wystawił musical oparty na mandze. Za reżyserię i scenariusz odpowiadał Shūichirō Koike. Seina Sagiri wcieliła się w rolę Kenshina, a Miyu Sakihi w rolę Kaoru. Musical był wystawiany od 1 kwietnia do 8 maja 2016 roku.
W 2018 roku wystawiony został spektakl teatralny w teatrze Shinbashi Enbujō w Tokio (od 11 października do 7 listopada) i teatrze Shōchikuza w Osace (od 15 do 24 listopada). Seina Sagiri ponownie wcieliła się w rolę Kenshina, a Moka Kamishiraishi wystąpiła w roli Kaoru. Kanō Sōzaburō, oryginalna postać wprowadzona w poprzednim musicalu, pojawiła się ponownie, a w jej roli wystąpiła Mitsuru Matsuoka. Za reżyserię i scenariusz odpowiadał Shūichirō Koike.
W 2020 roku planowano wystawić musicalową adaptację łuku fabularnego „Kyoto” z mangi, która miała być wystawiona od listopada do grudnia 2020 roku w IHI Stage Around Tokyo. W rolach głównych mieli wystąpić Teppei Koike jako Kenshin Himura i Mario Kuroba jako antagonista Makoto Shishio. Shūichirō Koike ponownie został reżyserem i scenarzystą sztuki. Musical został odwołany z powodu pandemii COVID-19.

</doc>
<doc id="201672" url="https://pl.wikipedia.org/wiki?curid=201672" title="Trójmorski Wierch">
Trójmorski Wierch

Trójmorski Wierch (pol. do 1946 roku "Klepacz", czes. "Klepáč", niem. "Klappersteine") – szczyt w Masywie Śnieżnika w Sudetach Wschodnich o wysokości 1145 m n.p.m.
Położenie i opis.
Trójmorski Wierch leży między Puchaczem a Jasieniem w granicznym grzbiecie, oddzielającym Polskę od Czech. Zbudowany jest z gnejsów śnieżnickich, należących do metamorfiku Lądka i Śnieżnika, a porośnięty niemal w całości lasem świerkowym i występującymi sporadycznie zaroślami kosodrzewiny, którą sprowadzono z Karkonoszy.
Znajdujące się na wierzchołku gnejsowe głazy wydają pod wpływem wiatru lub stąpania charakterystyczne „kłapiące” odgłosy – od nich pochodzą czeska, niemiecka oraz dawne polskie („Klepacz”, „Kłapiące Głazy”) nazwy szczytu. Fragment zbocza wschodniego ma czeską nazwę „Kamenné Moře”.
Obecną nazwę wprowadził w 1946 dr Mieczysław Orłowicz. Oddaje ona w pełni charakter szczytu, który jest jednym z sześciu miejsc w Europie i jedynym w Polsce, gdzie zbiegają się zlewiska trzech mórz: na zachodnich zboczach ma swoje źródło Nysa Kłodzka w zlewisku Morza Bałtyckiego, z południowo-wschodniego zbocza spływa Lipkovský potok, dopływ Cichej Orlicy (czes. "Tichá Orlice") w zlewisku Morza Północnego, a u stóp wschodniego zbocza znajduje się dolina Morawy w zlewisku Morza Czarnego.
Wieża widokowa.
Wieża widokowa na Trójmorskim Wierchu została wybudowana w 2009 roku, oddana do użytku turystów 8 maja 2010 roku. Budowa drewnianej wieży widokowo-przeciwpożarowej o wysokości 25 m została dofinansowana ze środków Unii Europejskiej. Inwestorem była gmina Międzylesie. Całkowita wartość budowy to 165 tys. zł. 
Aktualnie nieudostępniona do zwiedzania, grozi zawaleniem. Informuje o tym tablica przy wieży i zabarykadowane wejście. 

</doc>
<doc id="201673" url="https://pl.wikipedia.org/wiki?curid=201673" title="Amfiteatr im. Anny Jantar we Wrześni">
Amfiteatr im. Anny Jantar we Wrześni

Amfiteatr im. Anny Jantar we Wrześni – budowla widowiskowa z półkolistą widownią we Wrześni (województwo wielkopolskie).
Obiekt położony w Parku Miejskim im. Dzieci Wrzesińskich, wykorzystywany przez Wrzesiński Ośrodek Kultury. Uchwałą nr XXXII/295/05 z 27 kwietnia 2005, Rada Miejska we Wrześni nadała amfiteatrowi imię Anny Jantar – polskiej piosenkarki. Anna Jantar śpiewała na tej scenie dla wrzesińskiej publiczności w 1976 podczas turnieju „Bank 440”, organizowanego przez Telewizję Polską. 
W latach 2004-2008 w amfiteatrze odbywał się Festiwal Piosenki im. Anny Jantar. Amfiteatr był również miejscem organizacji prawyborów prezydenckich, parlamentarnych i europarlamentarnych, a także wielu imprez okolicznościowych.

</doc>
<doc id="201675" url="https://pl.wikipedia.org/wiki?curid=201675" title="Prusice">
Prusice

Prusice (niem. "Prausnitz") – miasto leżące na Dolnym Śląsku, w województwie dolnośląskim, w powiecie trzebnickim, siedziba gminy miejsko-wiejskiej Prusice.
Lokalny ośrodek handlowo-usługowy regionu rolniczego.
Według danych GUS z 31 grudnia 2019 r. miasto miało 2241 mieszkańców.
Nazwa.
W 1295 r. w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Prusnicza".
Nazwę miejscowości w zlatynizowanych staropolskich formach "Pruzicz" oraz "opidio Prusicz" wymienia spisany ok. 1300 roku średniowieczny łaciński utwór opisujący żywot świętej Jadwigi "Vita Sanctae Hedwigis". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Prausnitium".
Polską nazwę miejscowości w formie "Pruśnica" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa. W 1896 roku polską nazwę "Prusice" oraz niemiecką "Prausnitz" wymienia śląski pisarz Konstanty Damrot. Podaje on także starsze nazwy z łacińskich dokumentów z 1253 "Prusicz" oraz z 1288 "Prusnicz".
Słownik geograficzny Królestwa Polskiego wydany na przełomie XIX i XX wieku notuje nazwę miasta pod polskimi nazwami "Prusice" oraz niemiecką "Prausnitz".
Po II wojnie światowej dla stacji kolejowej w Prusicach przejściowo używano nazwy Prusznica.
Historia.
Pierwsza wzmianka o miejscowości pochodzi z 1136 r, następnie w 1253 Prusice są wymieniane jako osada targowa. W 1254 Henryk III wrocławski buduje tu zamek. Osada prawa miejskie otrzymała w 1287 r. Henryk II Pobożny rozbudował zamek, który został przebudowany w XVI w. W XIV w. miasto zostaje otoczone ceglanymi murami miejskimi, na początku tego wieku miasto przeszło z księstwa głogowskiego do oleśnickiego. W 1432 zostało spalone przez husytów, w 1492 przeszło pod panowanie korony czeskiej. Ludność dziesiątkowały wojny m.in. trzydziestoletnia i siedmioletnia, nawiedzały je epidemie i pożary. W XVIII w. stały się znacznym ośrodkiem przędzalniczym. W czasie II wojny światowej podobóz obozu koncentracyjnego Groß-Rosen. Prusice utraciły prawa miejskie w 1951 r., a odzyskały je w 2000 r. W latach 1975–1998 miasto administracyjnie należało do województwa wrocławskiego.
Demografia.
Piramida wieku mieszkańców Prusic w 2014 roku.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="201676" url="https://pl.wikipedia.org/wiki?curid=201676" title="Strajk dzieci wrzesińskich">
Strajk dzieci wrzesińskich

Strajk dzieci wrzesińskich – strajk uczennic i uczniów Katolickiej Szkoły Ludowej we Wrześni ("Katholische Volksschule"), w latach 1901–1902. Skierowany był on przeciw germanizacji szkół, głównie przeciw modlitwie i nauce religii w języku niemieckim. Obejmował również protest rodziców przeciw biciu dzieci przez pruskie władze szkolne.
Przyczyny.
Do najgłośniejszych i brzemiennych w skutki wydarzeń doszło 20 maja 1901, kiedy niemiecki nauczyciel Schölzchen wymierzył karę cielesną 14 dzieciom za odmowę odpowiadania w języku niemieckim na lekcji religii. W reakcji na to przed szkołą zebrał się wzburzony tłum. Uczestników tych zajść władze niemieckie ukarały więzieniem i grzywnami. 
Uczestnicy.
Przywódcą duchowym strajku był ks. Jan Laskowski. 
Przedłużeniem obowiązku szkolnego ukarane zostały następujące dzieci:
Klasa I (ostatnia): Roman Biały, Wacław Drzewiecki, Franciszek Gadziński, Bronisław Klimas, Józef Latanowicz, Władysław Podsędek, Józefa Bednarowicz, Jadwiga Bulczyńska, Stefania Chełmikowska, Franciszka Chromińska, Leonarda Dynkowska, Stefania Janiszewska, Anna Jażdżewska, Józefa Nowaczyk, Walentyna Nowakowska, Jadwiga Porosa, Bronisława Śmidowicz, Jadwiga Suszczyńska, Tekla Tomaszewska, Seweryna Wagner, Anastazja Wojciechowska, Józefa Woźniak, Melania Zaremba.
Klasa II a: Stanisław Jankowiak, Stanisław Ziółkowski, Pelagia Gawlak, Pelagia Jankowiak, Czesława Kwiatkowska, Maria Niesuchorska, Balbina Sikorska, Waleria Ziętek, Jadwiga Kuchta.
Klasa II b: Aleksander Szumiłowski, Wawrzyniec Tabaka, Antoni Topolewski, Władysław Tyksiński, Maksymilian Walczak, Wiktoria Kaliszewska, Maria Suszczyńska.
Inni uczestnicy strajku: Kazimiera Głębocka, Stanisław Jerszyński.
Proces gnieźnieński.
W procesie tym państwo pruskie pozwało strajkujące dzieci oraz występujących w ich obronie rodziców do sądu, w wyniku którego zasądzono kary więzienia. Skazano łącznie 25 osób, a 4 uwolniono od zarzutu. Minimalny czas kary wyniósł 2 miesiące aresztu, a maksymalny 2,5 roku więzienia. Najsurowiej ukarano Nepomucenę Piasecką. Po apelacji od zarzutów uwolniono tylko jedną osobę.
Za winnego został uznany nawet fotograf z Wrześni, Szymon Furmanek, którego skazano na 200 marek grzywny z zamianą na 40 dni więzienia. Postawiono mu zarzut "wykonania i rozpowszechniania trzech fotografii osób związanych ze sprawą wrzesińską". Zdjęcia te były rozchwytywane przez Polaków daleko poza Księstwem Poznańskim, były także reprodukowane przez prasę polską i zagraniczną. Pruski prokurator dopatrzył się w nich "gloryfikacji przestępców" i "zachęcania" do ich naśladowania. Sąd ukarał także Marcelego Piaseckiego za rozpowszechnianie tych fotografii, a Kazimierza Kaczmarka za samo ich przechowywanie.
Cesarz Wilhelm II w mowie malborskiej stwierdził, że: "...znów doszło do tego, że polska buta chce ubliżyć niemczyźnie..."
Obrońcami w procesie byli mecenasi Zygmunt Florian Dziembowski, Adam Woliński, Bernard Chrzanowski.
Echa strajku wrzesińskiego.
Brutalne prześladowania dzieci polskich we Wrześni przez pruski rząd spowodowały jednak odwrotny skutek. Polski opór przeciwko germanizacji jeszcze się wzmocnił, a Polacy we wszystkich zaborach zjednoczyli się. Przeciw brutalnej germanizacji polskich dzieci protestowali Maria Konopnicka oraz Henryk Sienkiewicz. Konopnicka napisała emocjonalny wiersz "", a Sienkiewicz w krakowskim czasopiśmie "Czas" opublikował dwa listy: w listopadzie 1901 roku – "O gwałtach pruskich" oraz "List otwarty do J.C.M. Wilhelma II, króla pruskiego" w listopadzie 1906. W listach tych piętnował postępowanie władz pruskich wobec polskich dzieci, a także antypolską politykę pruską. Sienkiewicz apelował:
List z 1906 roku wydrukowały wszystkie polskie gazety w zaborach austriackim i rosyjskim oraz wiele czasopism zagranicznych, ponieważ w roku 1905 Sienkiewicz otrzymał nagrodę Nobla za całokształt pracy artystycznej, stając się osobą znaną na świecie. W 1908 irlandzki pisarz Shane Leslie, związany z Ligą Gaelicką walczącą o przetrwanie języka jego wyspy zebrał i przekazał do Polski listę ponad 5000 podpisów dzieci irlandzkich pod wyrazami wsparcia dla dzieci polskich. Lista do dziś znajduje się w Muzeum Czartoryskich w Krakowie. 
Szeroko rozszerzyła się także akcja strajkowa. Surowe wyroki więzienia, które miały złamać opór Polaków, spowodowały odwrotny skutek. Za przykładem dzieci wrzesińskich poszli uczniowie w innych szkołach zaboru pruskiego. W 1906 opór dzieci, podtrzymywany przez rodziców, przybrał postać powszechnego strajku. W fazie największego nasilenia strajkowało ok. 75 tys. dzieci w ok. 800 szkołach (na łączną liczbę 1100 szkół).
Upamiętnienie.
We Wrześni, miejscu strajku, wydarzenie upamiętnia:
W Poznaniu strajk dzieci wrzesińskich upamiętniają:
Do historii strajku dzieci wrzesińskich nawiązuje film z 1980 (premiera w 1981) w reżyserii Filipa Bajona pt. "Wizja lokalna 1901" (zdjęcia plenerowe wykonano w Gniewie). Fakty historyczne zostały w nim potraktowane z dużą swobodą.

</doc>
<doc id="201677" url="https://pl.wikipedia.org/wiki?curid=201677" title="Prószków">
Prószków

Prószków (dodatkowa nazwa w Proskau) – miasto w województwie opolskim, w powiecie opolskim, siedziba gminy, położone 8 km na południe od Opola, leżące na Górnym Śląsku. Prawa miejskie Prószków uzyskał w 1560, utracił je w 1915 i ponownie odzyskał w 2004.
Przez miasto przebiega droga wojewódzka nr 414: Prudnik-Opole, a obok Prószkowa przebiega autostrada A4 (jednak bez możliwości zjazdu; znajduje się tam tylko MOP kat. I, od 2006 roku).
Według danych z 30 czerwca 2016 miasto liczyło 2690 mieszkańców.
Nazwa.
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Pruscavia". Polską nazwę miejscowości w formie "Prusków" oraz niemiecką "Proskau" w książce „Krótki rys jeografii Szląska dla nauki początkowej” wydanej w Głogówku w 1847 wymienił górnośląski ksiądz i pisarz, Józef Lompa. Nazwy "Prusków" i "Proskau" oraz "Pruszków" podaje także Słownik geograficzny Królestwa Polskiego.
Historia.
Najstarsze wzmianki o miejscowości pochodzą z 1250 r. Od XIV wieku była ona własnością rodziny Prószkowskich. W 1563 r. wybudowali oni zamek w stylu odrodzenia, zburzony następnie przez Szwedów w 1644 r., a odbudowany w 1677 roku. Do zamku należała fabryka fajansów, która przetrwała do 1850 r. Od XVIII do początku XX wieku w Prószkowie produkowano też piwo.
Gdy ostatni męski potomek rodu, hrabia Leopold Prószkowski, zginął w pojedynku w roku 1769, dobra prószkowskie wraz z zamkiem przeszły na własność hrabiego von Dietrichstein, męża Karoliny Maksymiliany, córki Jana Krzysztofa Prószkowskiego. Dietrichsteinowie sprzedali prószkowski zamek w roku 1783 królowi pruskiemu Fryderykowi II Hohenzollernowi. 
W roku 1847 powstała tu Królewska Akademia Rolnicza, a w roku 1868 swoją działalność rozpoczął Królewski Instytut Pomologiczny, którego inicjator – Gustaw Stoll, jako pierwszy dyrektor uczelni, przyczynił się do rozbudowy obiektów dydaktycznych oraz powiększenia powierzchni gospodarstwa, gdzie pojawiły się szkółki i pola uprawne. Od 1871 roku powstawały kolejno: internat, mieszkania dla pracowników, przetwórnia owoców, system wodociągów nawadniających sad, cieplarnie oraz chłodnie. Następnie w 1878 założono park w celach dydaktycznych i ochronnych dla słabo odpornych odmian drzew owocowych. W 1915 roku nazwę instytutu zmieniono na „Królewska Szkoła Sadowniczo-Ogrodowa”. W roku 1924 uczelnię przekształcono na Niższą Roczną Szkołę Ogrodniczą, która działała do roku 1944. Do absolwentów tej uczelni należał Zygmunt Rościszewski, polski przyrodnik, profesor na Uniwersytecie w Dorpacie
Podczas plebiscytu w 1921 roku 1587 osób głosowało za Niemcami, a 151 za Polską.
Po przyłączeniu do Polski w roku 1945, w 1947 powstało Państwowe Koedukacyjne Liceum Ogrodnicze, a jego następcą było Państwowe Technikum Ogrodnicze. W roku 1969 wybudowano nowy budynek główny oraz internat i tak rozpoczął działalność Zespół Szkół Ogrodniczych im. Józefa Warszewicza. Były PGR, który znajdował się w bezpośrednim sąsiedztwie przyłączono do szkoły i powstało Gospodarstwo Pomocnicze przy Zespole Szkół Ogrodniczych im. J. Warszewicza w Prószkowie, które funkcjonowało do lat dziewięćdziesiątych ubiegłego stulecia. Obecnie szkoła nosi nazwę Zespołu Szkół im. J. Warszewicza. Budynek szkoły oraz przyległy teren, w tym boiska sportowe, zostały wyremontowane i zmodernizowane. Przy Zespole Szkół działa Wojewódzki Ośrodek Szkolenia Młodzieży w Piłce Nożnej. Szkoła stanowi jeden z elementów zasobów kulturowych o dużym znaczeniu dla miejscowości oraz dla regionu. Po okresie świetności Państwowego Technikum Ogrodniczego, które było kontynuacją działalności tego ośrodka ogrodnictwa, do dziś pozostały szklarnie i część budynków gospodarczych. Jeszcze w latach osiemdziesiątych uprawiano tutaj na szeroką skalę sady owocowe i szkółkarstwo. Funkcjonowała przetwórnia warzyw i owoców oraz chlewnia. Całość zabudowań związanych z dawnymi i istniejącymi szkołami i gospodarstwami nazywana jest Pomologią.
Manufaktura fajansu.
Pierwsze manufaktury na Śląsku powstały w XVIII wieku. Hrabia Leopold Pruskowski z Prószkowa założył prószkowską w 1763 roku. W latach koniunktury zakład zatrudniał prawie 80 osób. Prosperity wspierał zakaz, obowiązujący od 1771 roku, importu ceramiki, kamionki i fajansu cienkościennego. Od 1784 roku właścicielem klucza prószkowskiego wraz z manufakturą stał się rząd pruski. Do produkcji fajansu używano gliny z urobisk w Strzeleczkach, Zimnicach Wielkich, Chrząszczyc i Prószkowa. Produkcję prowadzono do roku 1853.
Zabytki.
Do wojewódzkiego rejestru zabytków wpisane są:
Prószków - Pomologia
inne zabytki:
Klimat.
29 lipca 1921 roku w Prószkowie zanotowano najwyższą temperaturę na terenie dzisiejszych ziem polskich. Termometr na wówczas niemieckiej stacji meteorologicznej pokazał plus 40,2 stopnia.
Współpraca międzynarodowa.
Miasta i gminy partnerskie:

</doc>
<doc id="201678" url="https://pl.wikipedia.org/wiki?curid=201678" title="Eugene Viollet-le-Duc">
Eugene Viollet-le-Duc



</doc>
<doc id="201679" url="https://pl.wikipedia.org/wiki?curid=201679" title="Sebastian Chmara">
Sebastian Chmara

Sebastian Michał Chmara (ur. 21 listopada albo 22 listopada 1971 w Bydgoszczy) – polski lekkoatleta, który specjalizował się w wielobojach, trener i działacz sportowy, samorządowiec, komentator TVP.
Życie prywatne.
W 1991 został absolwentem szkoły średniej – technikum mechanicznego (specjalizacja budowy maszyn). Studiował w Wyższej Szkole Pedagogicznej w Bydgoszczy. W 1996 brał udział w igrzyskach olimpijskich, w 1998 został halowym mistrzem Europy, a w 1999 halowym mistrzem świata. Po zakończeniu kariery zawodniczej zajmował się działalnością sportową – był trenerem, prezesem CWZS Zawisza Bydgoszcz, współorganizatorem halowego mityngu Pedro's Cup oraz komentatorem i ekspertem podczas transmisji zawodów lekkoatletycznych w TVP. Pełnił służbę zawodową w Wojsku Polskim w stopniu starszego sierżanta. W 2003 wystąpił w epizodycznej roli w serialu "Sąsiedzi" (odc. 10: "Niebezpieczna gra"). Od 2009 jest wiceprezesem Polskiego Związku Lekkiej Atletyki, a w 2011 został wiceprezydentem Bydgoszczy. Brat stryjeczny tyczkarza Mirosława Chmary. Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
Jego syn, Sebastian Chmara uprawia skok o tyczce.
Kariera sportowa.
Karierę sportową zaczynał od kajakarstwa, ale szybko porzucił tę dyscyplinę i zajął się lekkoatletyką. W 1989 był czternasty w rywalizacji dziesięcioboistów podczas mistrzostw Europy juniorów, a rok później zajął siódme miejsce na juniorskich mistrzostwach świata. Zdobył srebrny medal na uniwersjadzie w 1995 w Fukuoce. Na początku 1996 był czwarty w halowych mistrzostwach Europy, a latem zajął piętnaste miejsce w igrzyskach olimpijskich. Nie ukończył dziesięcioboju na halowych mistrzostwach globu oraz mistrzostw świata. W 1998 został w sezonie zimowym halowym mistrzem Europy, a latem nie ukończył konkurencji na czempionacie Starego Kontynentu. Zwyciężył w siedmioboju na halowych mistrzostwach świata w Maebashi w 1999. Reprezentował Polskę w pucharze Europy w wielobojach lekkoatletycznych oraz startował w prestiżowym Hypo-Meeting w Götzis.
Wielokrotnie zdobywał medale mistrzostw Polski seniorów – w dziesięcioboju zdobył dwa złota (Kielce 1991 i Zielona Góra 1994), srebro (Kielce 1990) oraz brąz (Piła 1990). Chmara ma na koncie także brązowy medal mistrzostw kraju w skoku o tyczce (Bydgoszcz 1997).
Czterokrotnie był halowym mistrzem Polski w siedmioboju (Spała 1991, Spała 1993, Spała 1994 i Spała 1999). Ma na koncie dwa srebra halowego czempionatu – w 1999 był drugi w skoku o tyczce, a w 2001 w siedmioboju.
W czasie swojej kariery trzy razy poprawiał rekord Polski. Chmara był pierwszym polskim lekkoatletą, który w dziesięcioboju uzyskał wynik ponad 8500 punktów. Swój najlepszy wynik w dziesięcioboju, jednocześnie rekord Polski, osiągnął w 1998 w Alhama de Murcia (8566 pkt), w siedmioboju również w 1998 w Walencji (6415 pkt).

</doc>
<doc id="201680" url="https://pl.wikipedia.org/wiki?curid=201680" title="Helmand (rzeka)">
Helmand (rzeka)

Helmand – rzeka w Afganistanie i Iranie. Najdłuższa rzeka Afganistanu. Źródła rzeki znajdują się w południowej części Hindukuszu ok. 50 km od Kabulu. Następnie rzeka płynie w kierunku południowo-zachodnim, traci wiele ze swych wód i uchodzi na terenie Iranu do bezodpływowego jeziora Hamun-e Helmand.
Długość: 1150 km, powierzchnia dorzecza: ok. 500 tys. km².
Większe miasta położone nad rzeką: Laszkargah.

</doc>
<doc id="201681" url="https://pl.wikipedia.org/wiki?curid=201681" title="Prowincjonalia">
Prowincjonalia

Ogólnopolski Festiwal Sztuki Filmowej „Prowincjonalia” – festiwal filmowy odbywający się we Wrześni (województwo wielkopolskie). Duchowym patronem festiwalu jest Jańcio Wodnik - magiczna postać filozofa i uzdrowiciela, bohatera filmu Jana Jakuba Kolskiego. Organizatorem festiwalu jest Studio „Media Film” z Poznania.
Historia.
Twórcą festiwalu jest Rafał Górecki. Pierwsza edycja festiwalu odbyła się w 1994. Festiwal początkowo odbywał się w ówczesnym kinie „Grażyna” w Słupcy, skąd został przeniesiony do Wrześni, gdzie odbywa się w kinie „Trójka”. Mimo oficjalnego przeniesienia festiwalu do Wrześni, w Słupcy kontynuowana była alternatywna impreza filmowa pod tą samą nazwą, która przekształciła się w Europrowincjonalia, a następnie w Imprezje. 
25. edycja festiwalu odbędzie się w dniach 21-24 lutego 2018 we Wrzesińskim Ośrodku Kultury, który jest współorganizatorem wydarzenia. 
Cele i program.
„Prowincjonalia” mają charakter konkursu najlepszych polskich filmów fabularnych, telewizyjnych i dokumentalnych o tematyce wiejskiej i małomiasteczkowej oraz kina oryginalnego i artystycznie niezależnego, w którym dominuje świat prostych, uniwersalnych wartości, subtelność i estetyka narracji.
Celem festiwalu jest:
Na program festiwalu składają się:
Nagrody.
Nagrodami przyznawanymi na festiwalu są statuetki „Jańcio Wodnika”:

</doc>
<doc id="201682" url="https://pl.wikipedia.org/wiki?curid=201682" title="Theoden">
Theoden



</doc>
<doc id="201683" url="https://pl.wikipedia.org/wiki?curid=201683" title="Sind.">
Sind.



</doc>
<doc id="201686" url="https://pl.wikipedia.org/wiki?curid=201686" title="Lajtabánság">
Lajtabánság

Lajtabánság, Palatynat Litawski () – efemeryczny twór państwowoprawny istniejący na obszarze dzisiejszego Burgenlandu z miastem Sopron w 1921.
Traktat w Trianon, wchodzący w życie 26 lipca 1921, odebrał Węgrom i przyznał Austrii tereny dzisiejszego Burgenlandu wraz z miastem Sopron. Datę przekazania tego obszaru ustalono na 28 sierpnia 1921. Przejęcie miała nadzorować komisja sprzymierzonych rezydująca w Sopronie. W ustalonej dacie władze węgierskie opuściły te tereny, jednak do ich objęcia przez władze austriackie nie doszło z powodu wybuchu zbrojnego powstania mniejszości węgierskiej pod wodzą Pawła Pronaya. Powstańcy stworzyli własną administrację i 4 października 1921 we wsi Oberwart proklamowali własne państwo. Nie zostało ono uznane przez społeczność międzynarodową, ale nieoficjalnie korzystało ze wsparcia materialnego i politycznego Węgier. Powstała sytuacja patowa, ponieważ żadna z zaangażowanych stron nie chciała używać siły w obawie przed reperkusjami międzynarodowymi. Dopiero negocjacje w Wenecji, przy mediacji Włoch, doprowadziły do załagodzenia sytuacji przez układ z 5 listopada 1921. Zgodnie z tym układem 13 listopada 1921 powstańcy złożyli broń i do 30 listopada 1921 teren "Lajtabánság" został objęty przez władze austriackie. 5 grudnia 1921 Burgenland został oficjalnie włączony do Republiki Austrii.
Na skutek powstania w pewnym zakresie uległy zmianie zamiary zwycięskich mocarstw co do przyszłości Burgenlandu. W mieście Sopron, stanowiącym centralny ośrodek regionu i przewidywanym na jego stolicę, oraz w jego najbliższej okolicy w dniach 14–16 grudnia 1921 przeprowadzono plebiscyt, w którym większością 65,2% głosów zwyciężyła opcja węgierska (w mieście padło około 72,8% głosów za Węgrami, w okolicznych wioskach – około 52,8%). Mając na względzie wynik plebiscytu 20 lutego 1922 Rada Ambasadorów zdecydowała o pozostawieniu obszaru plebiscytowego przy Węgrzech.
Powstała w ten sposób konfiguracja terytorialna istnieje do dzisiaj. Ponieważ Sopron stanowi na tym terenie główny węzeł komunikacyjny, głównie kolejowy, niezbędne okazało się uregulowanie austriackiego tranzytu kolejowego przez to miasto.

</doc>
<doc id="201687" url="https://pl.wikipedia.org/wiki?curid=201687" title="Polski Przegląd Kartograficzny">
Polski Przegląd Kartograficzny

Polski Przegląd Kartograficzny ("Polish Cartographical Review") – kwartalnik naukowy z zakresu kartografii, założony w 1923 roku we Lwowie przez Eugeniusza Romera, wydawany w latach 1923–1934 początkowo przez "Książnicę Polską" - Wydawnictwo Towarzystwa Nauczycieli Szkół Wyższych, przekształcone w roku następnym w Zjednoczone Zakłady Kartograficzne i Wydawnicze Towarzystwa Nauczycieli Szkól Średnich i Wyższych "Książnica-Atlas". 
Po II wojnie światowej reaktywowany w 1969 roku z osobną numeracją tomów i publikowany przez Oddział Kartograficzny (do 2000 Komisję Kartograficzna) Polskiego Towarzystwa Geograficznego. Do 2010 współwydawcą kwartalnika było Państwowe (od 1991 Polskie) Przedsiębiorstwo Wydawnictw Kartograficznych (obecnie Lark.pl SA). Czasopismo w całości redagowane i opracowywane jest w Katedrze Kartografii Uniwersytetu Warszawskiego. Od roku 2015, angielskojęzyczna wersja elektroniczna zawierająca wyłącznie teksty artykułów, publikowana na platformie De Gruyter pod tytułem "Polish Cartographical Review" stanowi wersję pierwotną czasopisma, zaś polskojęzyczna wersja drukowana ukazuje się jako suplement wersji elektronicznej, przy czym wersja angielskojęzyczna elektroniczna i drukowana zachowuje ciągłość numeracji tomów, zaś począwszy od roku 2016, polskojęzyczny suplement ukazuje się jako półrocznik z osobną numeracją tomów i zeszytów
Poza numerami seryjnymi publikowana jest również seria zeszytów o charakterze monograficznym, pod wspólnym tytułem "Biblioteka Polskiego Przeglądu Kartograficznego".

</doc>
<doc id="201690" url="https://pl.wikipedia.org/wiki?curid=201690" title="Shuttle Transportation System">
Shuttle Transportation System



</doc>
<doc id="201691" url="https://pl.wikipedia.org/wiki?curid=201691" title="Jańcio Wodnik">
Jańcio Wodnik

Jańcio Wodnik – polski film poetycki z 1993 w reżyserii Jana Jakuba Kolskiego. Film ma formę ballady, gdzie realizm miesza się z magią i surrealizmem.
Opis fabuły.
Na polnej drodze wędrowny dziad znajduje kobyłkę, która, obita i schorowana, kończy swój żywot. Grzebie zwierzę i rzuca klątwę na pobliską wieś, gdzie mieszka Jańcio – nosiwoda, filozof, człowiek kochający życie i swoją młodą żonę Weronkę.
Bohater zostanie przez Boga wystawiony na próbę – dostrzega w sobie moc czynienia cudów. Zostawia swoją ciężarną żonę i rusza w świat, obiecując wrócić przed rozwiązaniem. Wędruje po wsiach uzdrawiając ludzi. Spotka Stygmę, wędrownego kuglarza udającego stygmatyka.
Żona Jańcia rodzi im syna, który ma ogon. Żona licząc na uzdrowicielską moc Jańcia, udaje się do niego z chłopcem. Bohater nie potrafi jednak uzdrowić własnego syna – dar od Boga zostaje mu odebrany.
Jańcio budzi się opuszczony przez ludzi, pilnowany przez wierną Weronkę.
Festiwal „Prowincjonalia”.
Postać „Jańcia Wodnika” jest duchowym patronem Ogólnopolskiego Festiwalu Sztuki Filmowej „Prowincjonalia” we Wrześni. Nagrody wręczane na tym festiwalu noszą nazwę „Jancio Wodnik”.

</doc>
<doc id="201692" url="https://pl.wikipedia.org/wiki?curid=201692" title="Palatynat Litawski">
Palatynat Litawski



</doc>
<doc id="201693" url="https://pl.wikipedia.org/wiki?curid=201693" title="Banat Litawski">
Banat Litawski



</doc>
<doc id="201694" url="https://pl.wikipedia.org/wiki?curid=201694" title="Leitha-Banat">
Leitha-Banat



</doc>
<doc id="201696" url="https://pl.wikipedia.org/wiki?curid=201696" title="Czechy (kraina)">
Czechy (kraina)

Czechy (, , ) – jedna z trzech historycznych ziem czeskich (krajów Korony Świętego Wacława), wchodząca wraz z Morawami i Śląskiem Czeskim w skład dzisiejszej Republiki Czeskiej.
W okresie największego rozwoju terytorialnego państwa czeskiego do Korony Królestwa Czech ("Coronae Regni Bohemie)" powołanej do życia 7 kwietnia 1348 r. i "de iure" istniejącej do 1918 r. należały, oprócz Królestwa Czech (Czech), Margrabstwa Morawskiego (Moraw), Księstwa Śląskiego (Śląska) także Margrabstwo Dolnych i Górnych Łużyc (do 1635), Margrabstwo Brandenburskie (Brandenburgia, do 1415 r.), Księstwo Luksemburg (do lat 60. XV w.) oraz Górny Palatynat i Vogtland. Ziemie te (z wyjątkiem dwóch ostatnich) określano mianem krajów koronnych. Jądrem Korony były Czechy (Królestwo Czeskie), a pozostałe kraje określano mianem krajów pobocznych Korony.
Czechy zajmują zachodnią część Masywu Czeskiego – między Rudawami i Sudetami na północy, Wyżyną Czesko-Morawską na wschodzie oraz Lasem Czeskim i Szumawą na zachodzie. Czechy graniczą od północy ze Śląskiem, Łużycami i Saksonią, od zachodu z Bawarią, od południa z Górną Austrią i Dolną Austrią, od wschodu z Morawami. Głównym miastem Czech jest Praga.
Łacińska i niemiecka nazwa Czech wywodzi się od średniowiecznego "Boiohaemum" / "Boiohaemia", oznaczającego „krainę ludu Bojów”. W starożytności nazwą tą określano tereny zamieszkane przez celtycki lud Bojów, zasiedlający te tereny w V–IV w. p.n.e. Choć wywędrowali oni potem do Italii, ich pierwotna ojczyzna w języku łacińskim zachowała swoją nazwę również po kolonizacji germańskiej, a potem słowiańskiej.
W języku polskim określenia „Czechy” używa się również jako skróconej nazwy państwa czeskiego – Republiki Czeskiej. W języku czeskim rozróżnia się "Česko" – państwo i "Čechy" – kraina, w języku angielskim: "Czechia" – państwo i "Bohemia" – kraina, w języku niemieckim: "Tschechien" – państwo i "Böhmen" – kraina.

</doc>
<doc id="201700" url="https://pl.wikipedia.org/wiki?curid=201700" title="Gryfino (gmina)">
Gryfino (gmina)

Gryfino – gmina miejsko-wiejska, położona w zachodniej części województwa zachodniopomorskiego, w powiecie gryfińskim. Siedzibą gminy jest miasto Gryfino.
Gmina stanowi 13,6% powierzchni powiatu.
Według danych z 31 grudnia 2017 roku gminę zamieszkiwało 32 116 osób.
Położenie.
Gmina położona w zachodniej części województwa zachodniopomorskiego, w północnej części powiatu gryfińskiego.
Sąsiednie gminy:
Gmina graniczy także z Republiką Federalną Niemiec:
Do 31 grudnia 1998 r. wchodziła w skład województwa szczecińskiego.
Demografia.
Dane z 31 grudnia 2005:
Gminę zamieszkuje 37,7% ludności powiatu.
Gospodarka.
Na obszarze gminy ustanowiono podstrefę Gryfino – Kostrzyńsko-Słubickiej Specjalnej Strefy Ekonomicznej, która obejmuje kompleks o powierzchni 57,59 ha, na terenie na wschód od wsi Gardno, przy drodze wojewódzkiej nr 120. Przedsiębiorcy podejmujący działalność gospodarczą na terenie podstrefy mogą skorzystać ze zwolnienia z części podatku dochodowego CIT lub części dwuletnich kosztów pracy.
Przyroda i turystyka.
Gmina leży w obrębie dwóch jednostek fizjograficznych: Równiny Wełtyńskiej oraz Doliny Dolnej Odry. Pomiędzy Odrą Wschodnią a Odrą Zachodnią znajduje się Park Krajobrazowy Dolina Dolnej Odry. Uchodząca do Odry rzeka Tywa w okolicach Gryfina jest dostępna dla kajaków. Na Odrze odbywa się także żegluga śródlądowa. Największym jeziorem jest Jezioro Wełtyńskie o pow. ok. 350 ha. Gryfino jest siedzibą dyrekcji Parków Krajobrazowych: Dolina Dolnej Odry, Szczecińskiego i Cedyńskiego. Do 2007 w Gryfinie czynne były piesze oraz samochodowe przejście graniczne do Mescherin. Tereny leśne zajmują 21% powierzchni gminy, a użytki rolne 54%.
Na terenie gminy znajduje się Krzywy Las. Jest to powierzchniowy pomnik przyrody, który na swoim obszarze grupuje ok. 80 nietypowo uformowanych sosen. W ramach porozumienia Gminy Gryfino, Polskiej Grupy Energetycznej i Lasów Państwowych, Krzywy Las poddany został procesowi rewitalizacji. W listopadzie 2021 r. stworzona została m.in. powierzchnia zastępcza, na której nasadzono 1000 szt. sadzonek. W dalszym etapie wzrostu przeprowadzony zostanie proces sztucznego krzywienia.
Komunikacja.
Przez gminę prowadzi droga krajowa nr 31 łącząca Gryfino z autostradą A6 (9 km) i ze Szczecinem (17 km do skrzyżowania w Zdrojach) oraz z przez Widuchową (17 km) z Chojną (38 km) i drogi wojewódzkie nr 120 przez Gardno (8 km) do Starego Czarnowa (20 km, skrzyżowanie z drogą krajową nr 3), nr 121 do Bań (22 km), a także nr 119 z Klucza do Gardna (10 km).
Gryfino uzyskało połączenie kolejowe w 1877 r. po wybudowaniu ostatniego odcinka Nadodrzańskiej Magistrali Kolejowej Wrocław – Szczecin z Chojny do Dworca Wrocławskiego. W latach 1979-1985 przeprowadzono elektryfikację linii (odcinek przez Gryfino w 1983 r.) W 1895 r. wybudowano odcinek z Gryfina przez Chwarstnicę do Swobnicy, 3 lata później wybudowano linię z Chwarstnicy przez Sobieradz do Pyrzyc. Na przełomie lat 60. i 70. zamknięto linię Szczecin - Sobieradz, a w 1986 r. kolejną z Chwarstnicy do Bani. Rok później odcinek Banie - Swobnica został rozebrany, a w 2006 r. Chwarstnica - Banie. W 1992 r. podobny los spotkał większą część linii Szczecin - Chwarstnica. Linia do Pyrzyc została zamknięta w 1996 r. Obecnie czynne są 4 stacje: Daleszewo Gryfińskie, Czepino, Gryfino i Dolna Odra.
W gminie czynne są 4 urzędy pocztowe: Gryfino 1 (nr 74-100), Gryfino 3 (nr 74-101), Nowe Czarnowo (nr 74-105) i Daleszewo (nr 74-107).
Turystyka.
Znakowane szlaki turystyczne piesze.
Na obszarze gminy znajduje się sześć znakowanych pieszych szlaków. W Czepinie, Gryfinie i Dolnej Odrze są dogodnie skomunikowane z koleją i linią autobusową nr 1.
Turystyka wodna.
Turystyka kajakowa
Turystyka żeglarska
Kąpielisko gminne
Edukacja.
W gminie znajdują się następujące placówki edukacyjne:
Zabytki.
W 1945 roku miasto Gryfino zostało w 70% zniszczone, co sprawiło, iż pomimo ponad 750-letniej historii w mieście pozostało niewiele zabytków. Obecnie są to:
Na obszarze gminy Gryfino znajduje się kilkadziesiąt wsi i osad. Część z nich posiada cenne wielowiekowe zabytki sakralne:
Administracja i samorząd.
W 2016 r. wykonane wydatki budżetu gminy Gryfino wynosiły 125,8 mln zł, a dochody budżetu 135,2 mln zł. Zobowiązania samorządu (dług publiczny) według stanu na koniec 2016 r. wynosiły 55,7 mln zł, co stanowiło 41,2% poziomu dochodów.
Miejscowości.
Sołectwa gminy Gryfino:
Pozostałe miejscowości: Ciosna, Dębce, Gajki, Łubnica, Nowe Brynki, Nowe Czarnowo (osada), Osuch, Pastuszka, Raczki, Radziszewko, Skrzynice, Szczawno, Śremsko, Wirówek, Zaborze.

</doc>
<doc id="201702" url="https://pl.wikipedia.org/wiki?curid=201702" title="Rakieta dodatkowa na paliwo stałe systemu STS">
Rakieta dodatkowa na paliwo stałe systemu STS

Dwie rakiety wspomagające na stałe materiały pędne SRB (ang. Solid Rocket Booster) przyspieszające prom kosmiczny podczas pierwszych dwóch minut misji i działające równolegle z trzema silnikami głównymi. Po odłączeniu i wodowaniu rakiety pomocnicze są odzyskiwane, remontowane i mogą być użyte w kolejnych wyprawach. Rakiety SRB są największymi urządzeniami tego typu zastosowanymi w załogowych lotach kosmicznych. Długość rakiety wynosi 45,36 m, średnica 3,708 m, a masa startowa 589 670 kg, z czego 502 125 kg przypada na materiały pędne.
Silnik.
Korpus silnika składa się z jedenastu sekcji wykonanych z obrabianej cieplnie stali niskostopowej wysokiej wytrzymałości D6AC. Cylindry i kopuły, a także komora zapalnika i adapter, były formowane walcowaniem rolkowym a łączone sworzniami. Sekcje były obrabiane skrawaniem do średnicy zewnętrznej 3,708 m z dokładnością do 0,1 mm i grubości ścianki 12,7 mm z dokładnością do 0,05 mm. Każda sekcja jest zakończona łącznikiem strzemiączkowym umożliwiającym połączenie z sekcją sąsiednią. Trwałość złącza międzysegmentowego uzyskuje się poprzez połączenie segmentów za pomocą 177 sworzni. Miejsce to jest następnie wzmacniane paskiem z włókna szklanego, na który jest naklejana gumowa nakładka. Szczelność złącza zapewniają dwa O-ringi ułożone w rowkach: podstawowy na górze, rezerwowy na dole. Przed wypełnieniem materiałami pędnymi sekcje są wstępnie składane w cztery większe segmenty. Wnętrze każdego z nich pokrywa się izolacją gumową, zmniejszającą oddziaływanie gorących produktów spalania na metalowe ścianki silnika, następnie zalewa materiałem pędnym, w którym paliwem jest pył aluminiowy (16%), a utleniaczem nadchloran amonu (69,83%). Resztę stanowi spoiwo – poli(butadien-akrylonitryl) oraz epoksyd jako utwardzacz (2%). W mieszance są też śladowe ilości (0,17%) tlenku żelaza, który służy do regulacji szybkości spalania – (katalizator). Po utwardzeniu spoiwa materiał pędny ma konsystencję i kolor brudnej gumki do ścierania. Przez materiał pędny, na jego osi jest specjalnie kształtowany kanał i od jego góry rozpoczyna się spalanie. W najwyższym segmencie powierzchnia kanału ma kształt jedenastoramiennej gwiazdy. Schodząc niżej staje się ona walcowa lub stożkowa o niewielkim stopniu rozbieżności.
Na szczycie silnika SRB jest umieszczony zapalnik. Są to dwa niewielkie silniczki na stałe materiały pędne z zapłonem elektrycznym. Proces zapłonu jest bardzo szybki i rozpoczyna się od zainicjowania spalania ładunku azotanu boru-potasu. Płomienie ogarniają materiały pędne pierwszego, małego silniczka. Jest on umieszczony we wnętrzu zapalnika głównego. Wydobywające się z niego produkty spalania mają temperaturę 2900 °C wystarczającą do rozpoczęcia pracy silnika SRB. Najpierw zapalają się substancje w najwyższym segmencie — tam, gdzie komora spalania ma gwiaździsty przekrój — i w 0,15 s rozprzestrzeniają się na całą powierzchnię. Po 0,5 s ciśnienie we wnętrzu silnika osiąga wartość roboczą. Szybkie spalanie „gwiazdy” daje podczas startu maksymalny ciąg 13,7 MN, który zmniejsza się przez 62 s, kiedy to „gwiazda” zostaje zupełnie spalona. Później ciąg znowu wzrasta dzięki odpowiedniemu ukształtowaniu komory spalania. Gdy płomienie zaczynają dosięgać izolacji segmentów siła ciągu gwałtownie maleje do zera.
Podczas spalania materiałów pędnych tworzą się duże ilości gazów, które wydostają się przez ruchomą dyszę o długości 4,19 m, średnicy przewężenia 1,37 m i średnicy wylotowej 3,76 m. Przewężenie dyszy powoduje wzrost ciśnienia wewnątrz silnika i powstanie siły ciągu. Po przejściu przez przekrój krytyczny dyszy (przekrój o najmniejszej powierzchni) gazy gwałtownie rozprężają się i przyspieszają tak, że przy wylocie uzyskują prędkość 2,7 km/s. Dysza jest przymocowana do najniższego segmentu poprzez elastyczny pierścień umożliwiający poruszanie dyszą i sterowanie kierunkiem ciągu. Od wewnątrz dysza jest wyłożona ablatorem niedopuszczającym do spalania metalowej struktury podczas dwuminutowej pracy silnika. Przed upadkiem SRB do oceanu stożkowe zakończenie dyszy jest odstrzeliwane, by do minimum zmniejszyć obciążenia dynamiczne w chwili zetknięcia z wodą.
Elementy konstrukcyjne.
Pierwszym, poczynając od szczytu rakiety elementem konstrukcyjnym jest wykonany z lekkiego stopu aluminium stożek dziobowy. W jego wnętrzu są ukryte spadochrony: wyciągający zwany pomocniczym i stabilizujący. Stożek dziobowy i zakończenie dyszy są jedynymi nieodzyskiwalnymi elementami rakiety wspomagającej. Niżej znajduje się osłona spadochronów głównych wykonana w kształcie stożka ściętego. Wyposażona jest ona w pływak i urządzenia lokacyjne umożliwiające jej odzyskanie po wodowaniu. Do dolnej krawędzi osłony jest przymocowany pierścień uzbrojony w ładunki pirotechniczne. Eksplodując odłącza on osłonę od silnika SRB i uwalnia spadochrony główne. Między spadochronami a właściwym silnikiem znajduje się jeszcze sekcja przejściowa. Mieści ona awionikę, żyroskopy oraz hak umożliwiający po wodowaniu odholowanie rakiety do portu.
Dolna część silnika jest chroniona przez osłonę wykonaną z aluminium i ma kształt ściętego stożka wzmacnianego wzdłużnicami. Stanowi ona ponadto jedyną podporę dla całego systemu Space Shuttle stojącego na platformie startowej. Do zewnętrznej powierzchni osłony są przyspawane cztery stojaki z kutego aluminium. Każdy z nich ma trójkątną podstawę o wymiarach 50,8x30,5 cm. Zostały one zaprojektowane tak, aby wytrzymać naprężenia ściskające o wartości 345-415 MN/m2. Jest to przedział, w którym mieszczą się obciążenia wynikające z podtrzymywania 1/8 masy całego wahadłowca. W chwili startu do szesnastu detonatorów (po dwa w każdej podporze) jest przesyłany sygnał elektryczny. Eksplodując kruszą one nakrętki na śrubach platformy startowej umożliwiając rozpoczęcie wznoszenia. Pod tą osłoną znajdują się jeszcze systemy sterowania kierunkiem siły ciągu, które zostaną omówione osobno.
Każda rakieta wspomagająca jest przymocowana do zbiornika zewnętrznego w dwóch miejscach. Górny punkt połączenia jest właściwie pojedynczym sworzniem o długości 66,98 cm i średnicy 8,76 cm przy podstawie. Został on zaprojektowany tak, aby wytrzymać siły rozciągające o wartości 899 kN powstające po wypaleniu materiałów pędnych w silniku SRB. Dolne połączenie zrealizowano z trzech sworzni pochłaniających obciążenia powstające podczas wzajemnego przemieszczania rakiet wspomagających i zbiornika zewnętrznego. Wytrzymują one siły ściskające i rozciągające o wartości około 1750 kN. Wszystkie sworznie są wykonane ze stali nierdzewnej. Wewnątrz każdego z nich umieszczono ładunki wybuchowe. Gdy czujniki zarejestrują spadek ciśnienia w komorze spalania silnika SRB urządzenia elektroniczne inicjują sekwencję rozłączenia. Eksplodują ładunki wybuchowe w górnym sworzniu. Powstające wtedy obciążenia rozciągające są znacznie większe od wartości dopuszczalnej i złącze pęka. Analogiczną metodę stosuje się do rozerwania dolnego połączenia.
Sterowanie kierunkiem siły ciągu.
System sterowania kierunkiem siły ciągu został umiejscowiony pod osłoną zabezpieczającą dolną część rakiety. System ten porusza dyszą silnika i w ten sposób steruje całym wahadłowcem podczas pierwszych dwóch minut wznoszenia na orbitę. Żyroskopy bezustannie dokonują pomiarów położenia SRB i przesyłają te dane do komputerów pokładowych. Wysyłają one następnie sygnały wykonawcze do siłowników poruszających dyszami silników. Dysze mogą zostać wychylone o 4,7° w każdym kierunku od położenia neutralnego a maksymalnie, w wypadkach szczególnych o 6,65°.
W skład systemu sterowania kierunkiem siły ciągu wchodzą dwie hydrauliczne jednostki napędowe HPU (ang. Hydraulic Power Unit) oraz dwa siłowniki. Normalnie jeden siłownik przyporządkowany jest jednej jednostce napędowej, ale w przypadku awarii pojedyncza jednostka może obsługiwać obydwa siłowniki (z nieco mniejszą szybkością). Każda jednostka HPU ma pomocniczą jednostkę napędową APU (silnik napędzany hydrazyną), zbiornik paliwa, zawór dopływu paliwa, zbiornik cieczy hydraulicznej i pompę hydrauliczną.
Siłowniki są wyposażone w układ autokorekcji porównujący żądane wychylenie z aktualnym i wprowadzający ewentualne poprawki. Działają one jak tłoki przykładając odpowiednią siłę do ścianki umieszczonej na wahliwym złączu dyszy. Rozmieszczenie siłowników jest takie, że dyszę można wychylić w dowolnym kierunku.
System sterowania kierunkiem siły ciągu działa w sposób następujący. Paliwo (hydrazyna) jest rozkładane w obecności katalizatora na produkty gazowe, które napędzają turbinę. Jej wał połączony jest zarówno z pompą paliwową jak i hydrauliczną przez przekładnię. Szybkość dopływu paliwa jest kontrolowana przez urządzenie elektroniczne tak, aby prędkość obrotowa turbiny utrzymana była na stałym poziomie 72 000 obr./min. Przekładnia redukuje tę prędkość do 3600 obr./min. Z taką prędkością pracuje pompa hydrauliczna, która przetłacza ciecz roboczą ze zbiornika do siłowników.
Urządzenia systemu sterowania kierunkiem siły ciągu muszą być chronione przed silnym promieniowaniem cieplnym pochodzącym od płomienia wylotowego silnika SRB. Również hydrazyna musi być odpowiednio zimna, aby nie ulec samozapłonowi (jej temperatura zapłonu wynosi 121 °C). Dlatego też między krawędzią osłony a dyszą jest rozwieszona elastyczna osłona cieplna.
Silniczki oddzielające.
Zwykle w 123 s po starcie ciąg silników wspomagających spada do zera i są one odłączane od zbiornika zewnętrznego. Aby zapobiec kolizji między tymi elementami, każda z rakiet SRB jest wyposażona w dwa zestawy silniczków oddzielających. Jeden zestaw (cztery silniczki na stałe materiały pędne) znajduje się w korpusie osłony spadochronów głównych, drugi (cztery silniczki) — na zewnętrznej powierzchni osłony dolnej części SRB. Są one tak ulokowane, że wytworzony przez nie ciąg odsuwa rakiety wspomagające od zbiornika zewnętrznego.
Dolne silniczki oddzielające są zabezpieczone przed samozapłonem od nagrzewania aerodynamicznego lub ciepła wypromieniowanego przez silniki główne za pomocą pokryw aluminiowych nakładanych na dysze. Siła zapłonu silniczków wywołuje pęknięcie pokryw w ponacinanych miejscach, a gazy wylotowe odrzucają je z dala od orbitera. Silniczki górne są przykryte osłonami stalowymi, które wprawdzie w czasie zapłonu pękają, ale pozostają na stałe przytwierdzone do dysz silniczków.
Materiał pędny w silniczku spala się w czasie średnio 0,66 s dając ciąg 97,9 kN i impuls właściwy 250 s (w próżni). W chwili zakończenia ich pracy rakieta wspomagająca powinna być odsunięta na odległość 320 cm od zbiornika.
Spadochrony.
Po odłączeniu rakiety wspomagające wznoszą się jeszcze, a następnie po torze balistycznym opadają w kierunku oceanu. Ich lot swobodny trwa 4 min. Są one odzyskiwane przez system spadochronów o czaszach taśmowych, tj. wykonanych z taśmy koncentrycznie rozbiegającej się od środka. Prześwit czasz wynosi 16%.
Rakieta wspomagająca spada z wysokości 70 km pod dużym kątem natarcia i gdy jej prędkość spadnie do ok. Ma=0,5 (na wysokości 4700 m) rozpoczyna się sekwencja odzyskania. Przekaźnik barometryczny powoduje zapłon trzech ładunków pirotechnicznych, które odrzucają stożek dziobowy. Pod stożkiem dziobowym jest upakowany spadochron wyciągający o średnicy czaszy 3,5 m. Wytrzymuje on obciążenia do 6584 kg powstające przy wyciąganiu spadochronu stabilizującego. Uwolniony spadochron wyciągający rozkłada się i pociąga za sznury uruchamiając inicjowane ładunkami pirotechnicznymi noże. Przecinają one wiązania spadochronu stabilizującego. Ma on czaszę o średnicy 16,5 m i wytrzymuje maksymalne obciążenia wynoszące 122 000 kg. Spadochron ten rozkłada się w trzech etapach. Początkowo tylko w 60%, ale wkrótce przecinana jest linka (reflina) i czasza rozpina się w 80%. Na wysokości ok. 2835 m przecinana jest druga reflina otwierająca spadochron stabilizujący do pełnych rozmiarów. Głównym jego zadaniem jest wstrzymanie koziołkowania rakiety i ustawienie jej dyszą w kierunku wody.
Na wysokości ok. 2010 m przekaźnik barometryczny wysyła sygnał inicjujący eksplozję ładunków pirotechnicznych oddzielających osłonę spadochronów głównych. Opada ona na spadochronie stabilizującym i uderza o powierzchnię wody z prędkością 18,2 m/s. Tymczasem otwierają się trzy identyczne spadochrony główne o średnicy czaszy 35 m (począwszy od misji 41-D o średnicy 41 m) i łącznym obciążeniu dopuszczalnym 247 000 kg. Każda czasza jest połączona z silnikiem za pomocą 96 linek o długości 52 m. Spadochrony główne otwierają się w trzech fazach (19, 45 i 100% otwarcia) i zmniejszają prędkość opadania silnika do 26 m/s w chwili zetknięcia z wodą. W tym samym momencie ładunki wybuchowe kruszą śruby łączące silnik z linkami spadochronów, które unoszą się na wodzie samodzielnie. Woda wypełnia 75% objętości komory spalania silnika, który ustawia się dyszą w dół i pływa dzięki uwięzionemu wewnątrz powietrzu. Może się tak unosić przez 72 h.
Instalacje elektryczne i oprzyrządowanie.
Rakiety wspomagające wykorzystują dwa źródła energii elektrycznej: ogniwa paliwowe orbitera i własne akumulatory. Energia jest rozdzielana do wszystkich podsystemów przez zintegrowane zespoły elektroniczne. Te same urządzenia zarządzają przepływem danych między rakietą a orbiterem. Wszystkie informacje związane z bezpieczeństwem misji (zapłon silników, działania układu sterowania kierunkiem siły ciągu, odłączanie) są przekazywane do orbitera przez łącza trwałe. Pozostałe zaś przez łącza komutowane czasowo. Osobne układy decydują o eksplodowaniu ładunków pirotechnicznych. Wysłanie sygnału inicjującego zachodzi tylko wtedy, gdy zarejestrowane zostaną trzy zakodowane sygnały o odpowiedniej długości i odstępach czasowych.
Rakiety wspomagające są wyposażone w rozliczne środki ułatwiające ich odszukanie po wodowaniu. Jest to nadajnik radiowy o zasięgu 17 km oraz białe migające światło pozycyjne widoczne z odległości 9 km. Moc lampy wynosi 500 W.
Usprawnienia.
W misji STS-8 po raz pierwszy zastosowano silnik SRB o podwyższonej sprawności. W stosunku do silnika standardowego ma on cieńsze ścianki umożliwiające napełnienie większą ilością materiałów pędnych i zmodyfikowaną dyszę. Zmiany polegały głównie na zmniejszeniu jej średnicy w przekroju krytycznym o 1,45 cm, zwiększeniu średnicy wylotowej o 10 cm i wydłużeniu dyszy o 26,5 cm. Zmieniono także rozkład tlenku żelaza w mieszance paliwowej oraz wprowadzono cieńszą izolację ścianek segmentów. Modyfikacje te zwiększyły impuls właściwy silnika SRB z 265,5 s do 268 s, a udźwig promu kosmicznego o 1400 kg.
Elementy standardowych rakiet wspomagających są używane wielokrotnie: segmenty dwadzieścia razy, a spadochrony dziesięć razy.

</doc>
<doc id="201707" url="https://pl.wikipedia.org/wiki?curid=201707" title="Program Buran">
Program Buran

Buran (ros. "Буран", „burza śnieżna”) – radziecki wahadłowiec kosmiczny rozwijany w ramach programu „WKK” (ros. Воздушно Космический Корабль, „statek powietrzno-kosmiczny”) w latach 1974–1993.
Buran był z wyglądu bardzo podobny do wahadłowców amerykańskich. Kształt kadłuba, skrzydeł, wielkość, a nawet kolorystyka sprawiały, iż niewprawny obserwator mógł pomylić obie konstrukcje. Istniały jednak między nimi znaczące różnice. W radzieckim rozwiązaniu główne silniki rakietowe zainstalowane były w rakiecie nośnej i nie były odzyskiwane (dalszy projekt zakładał odzyskiwanie głównego stopnia) w przeciwieństwie do rakiet pomocniczych. W rozwiązaniu amerykańskim silniki główne były częścią składową orbitera i można je było wykorzystywać wielokrotnie.
Program Buran nigdy nie osiągnął dojrzałości wystarczającej do wykonywania misji kosmicznych. Jedyny lot orbitalny (bezzałogowy, testowy, zakończony powodzeniem) wahadłowca Buran odbył się 15 listopada 1988 r. Buran był wyniesiony na orbitę przez rakietę "Energia" na paliwo ciekłe.
Różnice między wahadłowcami Buran a orbiterami NASA.
Wahadłowiec Buran został opracowany po promie kosmicznym Columbia (który był pierwszym ukończonym orbiterem systemu STS) i istnieje wiele podobieństw w wyglądzie tych pojazdów. Z tego powodu spekulowano, podobnie jak w przypadku podobieństw Concorde – Tu-144, że dużą rolę w budowie Burana odegrało szpiegostwo przemysłowe. Tym niemniej, pomimo zbliżonego wyglądu zewnętrznego, istnieje wiele różnic w konstrukcji pojazdów. Samo podobieństwo zewnętrzne tłumaczy się podobnymi założeniami aerodynamicznymi lub też użyciem przez Rosjan wczesnych zdjęć lub rysunków kadłuba pojazdu amerykańskiego. Ta ostatnia teza jest mało prawdopodobna, bowiem podobieństwo zewnętrzne (a także wewnętrzne) można tłumaczyć w inny faktyczny i rzeczywisty sposób, czyli prawdziwym wykradzeniem przez rosyjski wywiad kompletnych planów, a także specyfikacji zastosowanych w nim technologii amerykańskiego wahadłowca Space Shuttle na przełomie lat 70/80. XX w. Wystarczy powiedzieć, że CIA (po stwierdzeniu zainteresowania nimi radzieckiego wywiadu) we współpracy z NASA podsunęła radzieckim agentom wcześniejsze rzeczywiste, lecz odrzucone plany amerykańskiego wahadłowca z zawartą w nich celowo spreparowaną i zmodyfikowaną dokumentacją techniczną (które oficjalnie były dostępne w bibliotece California Institute of Technology), które zostały następnie skserowane i wywiezione do Moskwy. Naniesione błędy techniczne (prócz wielu innych) dotyczyły m.in. składu chemicznego kleju (który po wcześniejszych nieudanych własnych testach odrzucono) użytego do mocowania płytek stanowiących osłonę termiczną promu, które po jednym locie radzieckiego statku na orbitę po prostu poodpadały. Wymienione różnice wynikają z bardziej finansowych i logistycznych względów (a także z dostępności i łatwości zastosowań posiadanej już własnej technologii, czyli w większości prostszych i starszych sprawdzonych wcześniej rozwiązań, a przez to wielokrotnie tańszych w docelowej ich aplikacji) niż z rosyjskich własnych podstawowych badań techniczno-rozwojowych (przypomnijmy, że amerykański program Space Shuttle był rozwijany od lat 60. XX w. przy pełnym wsparciu finansowym), na które nie było nie tylko środków, ale i po prostu czasu – ustrój totalitarny wręcz domagał się osiągnięć, które należało podać bez ociągania się, a więc wbrew rzeczywistym ówczesnym możliwościom radzieckiego przemysłu (tak samo jak nie było środków ani czasu na wdrożenie skomplikowanego systemu podtrzymywania życia w orbiterze). Prom Buran po zaledwie jednym locie nie nadawał się już de facto do użytku (w wyniku uszkodzeń strukturalnych, a także przymusu przeprojektowania zbyt wielu wadliwych systemów) i dlatego już nigdy więcej nie odbył żadnej misji orbitalnej.
Podstawowe różnice:
W ramach programu wykonano tylko jeden bezzałogowy lot orbitalny (start: 15 listopada 1988). Po wykonaniu dwóch okrążeń Ziemi nastąpiło automatyczne lądowanie na Bajkonurze.
W chwili pierwszego i jedynego startu nie był jeszcze gotowy system podtrzymywania życia, niemożliwy był więc lot załogowy. Sytuacja finansowa ZSRR nie pozwalała na kontynuację programu. Lot Burana był swoistym ‘aktem rozpaczy’ zdesperowanego zespołu konstruktorów pod wodzą Gleba Łozino-Łozinskiego, który tylko w ten sposób mógł udowodnić, że całość prac nie poszła na marne.
Program rosyjskiego wahadłowca został zamknięty przez prezydenta Jelcyna w ramach cięć budżetowych w roku 1993.

</doc>
<doc id="201709" url="https://pl.wikipedia.org/wiki?curid=201709" title="Prawybory we Wrześni">
Prawybory we Wrześni

Prawybory we Wrześni – prawybory organizowane w latach od 1993 do 2009 wśród mieszkańców miasta i gminy Września, w obecnym województwie wielkopolskim.
Miasto i gmina Września zostały uznane w 1993 za „Polskę w pigułce” – reprezentatywny okręg wyborczy, w celu przeprowadzania prawyborów politycznych. W 1993 we Wrześni zorganizowano pierwsze w Polsce prawybory parlamentarne, dwa lata później – w 1995 – pierwsze prawybory prezydenckie. W latach 1997-2001 prawybory organizowano w innych miastach Polski – w Wieruszowie i Nysie. W 2004 powrócono do idei przeprowadzania prawyborów we Wrześni, organizując pierwsze w Polsce prawybory do Parlamentu Europejskiego. Ostatnie miały miejsce w 2009.
Prawybory w Polsce, w tym te we Wrześni, nie są umocowane w aktach prawnych. Ich wynik nie jest dla żadnego gremium wiążący i ma jedynie charakter sondażu przedwyborczego, mającego cechy wyborów (uprawnieni wyborcy wrzucają głosy do urn).

</doc>
<doc id="201715" url="https://pl.wikipedia.org/wiki?curid=201715" title="Współczesna muzyka chrześcijańska">
Współczesna muzyka chrześcijańska



</doc>
<doc id="201717" url="https://pl.wikipedia.org/wiki?curid=201717" title="CCM">
CCM



</doc>
<doc id="201721" url="https://pl.wikipedia.org/wiki?curid=201721" title="Garand">
Garand



</doc>
<doc id="201725" url="https://pl.wikipedia.org/wiki?curid=201725" title="Karabin przeciwpancerny PzB38">
Karabin przeciwpancerny PzB38

Panzerbüchse 38, PzB 38 to niemiecki samopowtarzalny karabin przeciwpancerny opracowany przez B. Brauera i produkowany w zakładach Gustloff-Werke w Suhl.
Była to jednostrzałowa broń z ruchomą lufą. W momencie oddania strzału lufa cofała się o około 9 cm, co powodowało otwarcie zamka i wyrzucenie z niego pustej łuski. Lufa zostawała w tej pozycji aż do ponownego załadowania broni i powracała do pozycji wyjściowej po ręcznym zwolnieniu jej. Ten raczej skomplikowany mechanizm był bardzo podatny na zacięcia w warunkach polowych. W latach 1939-1940 wyprodukowano łącznie 1408 karabinów PzB 38.
Panzerbüchse 39.
PzB 38 był używany, ale nie stał się standardową bronią przeciwpancerną Wehrmachtu. Uproszczono więc jego konstrukcję, zachowując zamek klinowy, ale otwierany był on teraz przez złamanie chwytu pistoletowego. Podobnie jak poprzednia wersja, PzB 39 miał składaną kolbę dla ułatwienia transportu; wyposażono je też w pojemniki na amunicję montowane po obu stronach zamka. PzB 39 był produkowany w latach 1940-41, łącznie wyprodukowano 39232 sztuki tej broni.
Po analizie polskiej amunicji do polskiego kb ppanc wz. 35 ("Ur"), zastosowano do niemieckich karabinów amunicję z rdzeniem wolframowym, w miejsce dotychczas używanego stalowego, co poprawiło ich zdolność przebijania pancerza.
Granatbüchse Modell 39.
Począwszy od 1942 PzB 38 i PzB 39 zostały wycofane z czynnej służby, gdyż ze względu na coraz grubsze pancerze czołgów nie stanowiły już skutecznej broni przeciwpancernej. 
Zostały one przebudowane na granatniki do wystrzeliwania granatów nasadkowych Granatbüchse Modell 39 (GrB 39) – ich lufa została skrócona do 610 mm i na jej końcu umieszczono garłacz (niem. "Schießbecher"), stosowany także do karabinów K98.
Granat miał kaliber 30 mm; amunicja obejmowała odłamkowe granaty przeciwpiechotne ("Gewehrsprenggranate"), oraz granaty przeciwpancerne małe ("Gewehrpanzergranate") i duże ("Große Gewehrpanzergranate"). Efektywny zasięg do celów nieruchomych wynosił około 125 m, a do ruchomych - ok. 70 m. Do wystrzeliwania granatów używano specjalnych nabojów o rozmiarach identycznych ze zwykłą amunicją do PzB 39, ale z drewnianym pociskiem.

</doc>
<doc id="201726" url="https://pl.wikipedia.org/wiki?curid=201726" title="William O. Studeman">
William O. Studeman



</doc>
<doc id="201730" url="https://pl.wikipedia.org/wiki?curid=201730" title="Hernán Crespo">
Hernán Crespo

Hernán Jorge Crespo (ur. 5 lipca 1975 we Floridzie, prowincja Buenos Aires) – argentyński piłkarz, który występował na pozycji napastnika, trener piłkarski.
Kariera klubowa.
Piłkarz ma włoskie korzenie. Wbrew powszechnym opiniom nie ma polskich korzeni. Profesjonalną karierę, Hernan Crespo rozpoczął w roku 1993 jako zawodnik River Plate. Z River dwa razy zdobywał tytuł mistrza kraju, a w 1996 – w ostatnim roku gry w tym klubie – zdobył najważniejsze klubowe trofeum w Ameryce Południowej – Copa Libertadores.
Latem 1996 roku, wyjechał do Europy i został zawodnikiem włoskiej Parmy. W tym samym sezonie Parma zajęła 2. miejsce w Serie A i zakwalifikowała się do Ligi Mistrzów. W 1999 roku, Parma wygrała z Olympique Marsylia w finałowym spotkaniu Pucharu UEFA (3:0), a Crespo w 26 minucie otworzył golem wynik spotkania. W tym samym roku Parma zdobyła również Puchar Włoch.
W 2000 trafił do S.S. Lazio, gdzie w 2001 zdobył koronę króla strzelców Serie A. We wrześniu 2002 za 36 milionów euro przeszedł do Interu Mediolan. Na początku sezonu 2003/2004 trafił za 24 milionów euro do Chelsea F.C., w następnym roku został wypożyczony do A.C. Milan, gdzie w finale Ligi Mistrzów zdobył dwie bramki przeciwko Liverpool F.C., ale jego zespół przegrał finał po serii rzutów karnych. Po sezonie wrócił do Chelsea, gdzie zdobył mistrzostwo Anglii i Tarczę Dobroczynności.
Po Mistrzostwach Świata 2006 znowu został piłkarzem Interu Mediolan. W czerwcu 2009 podpisał kontrakt z Genoa CFC. Zimą wrócił Parma FC.
Od sezonu 2012/2013 występował w lidze indyjskiej, gdzie zakończył swoją karierę sportową.
Kariera reprezentacyjna.
W reprezentacji Argentyny debiutował 14 lutego 1995 w meczu z Bułgarią, a rok później, na Igrzyskach w Atlancie został królem strzelców turnieju piłkarskiego i zdobył srebrny medal olimpijski.
Brał udział w trzech turniejach finałowych mistrzostw świata (1998, 2002, 2006), jednak bez sukcesów – Argentyna w tych edycjach dochodziła najdalej do ćwierćfinału.
Łącznie w reprezentacji zagrał w 65 meczach i zdobył 34 bramki, co daje mu miejsce w ścisłej czołówce najlepszych strzelców w historii reprezentacji Argentyny.
Sukcesy.
River Plate
Parma
Lazio
A.C. Milan
Chelsea
Inter Milan
Argentyna
Individual
Trenerskie.
Defensa y Justicia

</doc>
<doc id="201733" url="https://pl.wikipedia.org/wiki?curid=201733" title="Twierdzenie Gaussa (algebra)">
Twierdzenie Gaussa (algebra)

Twierdzenie Gaussa (również lemat Gaussa) – twierdzenie algebry udowodnione przez Carla Friedricha Gaussa.
Wielomian pierwotny.
Wielomian pierwotny to wielomian o współczynnikach z ciała formula_1 będącego ciałem ułamków pewnego pierścienia formula_2 którego współczynniki są całkowite nad formula_3 oraz nie mają, poza jednościami, wspólnych czynników w formula_4
Przykładowo wielomian formula_5 jest pierwotny, ale formula_6 nie jest (gdy formula_3 jest, na przykład, pierścieniem liczb całkowitych).
Twierdzenia.
Twierdzenie Gaussa mówi, że
Korzystając z tego twierdzenia można dowieść poniższego, często nazywane także lematem Gaussa:

</doc>
<doc id="201735" url="https://pl.wikipedia.org/wiki?curid=201735" title="Zebra stepowa">
Zebra stepowa

Zebra stepowa ("Equus quagga") – gatunek ssaka z rodziny koniowatych, najliczniejszy gatunek zebry. Często spotykany w ogrodach zoologicznych, również w Polsce. Jest uznawany za bliski zagrożenia wyginięciem.
Systematyka.
Wcześniej "E. quagga quagga" i "E. burchelli burchellii" klasyfikowane były jako odrębne gatunki. Na skutek rewizji podgatunków "E. quagga" w 2004. uznaje się, że są to podgatunki zebry stepowej.
W obrębie "Equus quagga" wyróżnia się sześć podgatunków:
Podgatunki różnią się od siebie nieznacznie ubarwieniem i wzorem pasów.
Podgatunkiem nominatywnym była wymarła zebra kwagga.
Występowanie.
Występuje na sawannach i stepach w południowo-wschodniej Afryce, od południowej Etiopii do wschodniej Republiki Południowej Afryki
Odżywianie.
Roślinożerne, głównym pożywieniem są trawy.
Rozmnażanie i życie społeczne.
Zebry stepowe osiągają dojrzałość płciową w wieku do 4 lat. Ciąża trwa około 375 dni.
Zebry te, podobnie jak większość koniowatych, żyją w stadach.
Stado składa się z ogiera, kilku samic i potomstwa.
Zagrożenia i ochrona.
Od 2016 roku zebra stepowa jest uznawana za gatunek bliski zagrożenia wyginięciem, wcześniej była uznawana za gatunek najmniejszej troski. Zmiana kategorii wiąże się ze zmniejszeniem liczebności o 24% od 2002 roku; z siedemnastu zamieszkiwanych krajów populacje zmalały w dziesięciu. W wielu z nich zebry stepowe żyją niemal wyłącznie w obszarach chronionych, poza którymi są zabijane dla skór i mięsa.

</doc>
<doc id="201741" url="https://pl.wikipedia.org/wiki?curid=201741" title="Costinha">
Costinha

Costinha (wym. []; właśc. Francisco José Rodrigues da Costa; ur. 1 grudnia 1974 w Lizbonie) – portugalski piłkarz występujący na pozycji pomocnika.
Kariera piłkarska.
Klubowa.
Reprezentował barwy FC Porto (z którym zdobył Puchar UEFA, wygrał Ligę Mistrzów, Puchar Interkontynentalny i dwukrotnie portugalską Superligę), AS Monaco (zwycięstwo w Ligue 1 w 2000) i Benfiki Lizbona. Potem trafił do Rosji do Dynama Moskwa. W sezonie 2006/2007 grał w Atlético Madryt, a po sezonie odszedł za darmo do Atalanty BC. W lutym 2010 roku, zakończył piłkarską karierę.
Reprezentacyjna.
Z reprezentacją Portugalii wystąpił na Euro 2004, gdzie Portugalczycy zdobyli wicemistrzostwo Europy i na MŚ 2006, gdzie Portugalia zajęła 4. miejsce.
Kariera trenerska.
Po zakończeniu kariery w lutym 2010 roku został dyrektorem sportowym Sportingu. W lutym 2013 został trenerem SC Beira-Mar, natomiast 12 czerwca 2013 roku został przedstawiony jako nowy trener FC Paços de Ferreira. Po zaledwie czterech miesiącach został zwolniony z klubu z powodu słabych wyników. Na kolejną samodzielną pracę musiał czekać prawie 3 lata, gdy w 2016 roku objął zdegradowaną Académice. Po zajęciu szóstego miejsca na koniec sezonu postanowiono jednak zakończyć współpracę, a Costinha objął inny zespół zaplecza portugalskiej Primeira Liga – CD Nacional. Tym razem jego ekipa okazała się najlepsza w rozgrywkach i uzyskała awans do najwyższej kategorii rozgrywkowej w kraju.

</doc>
<doc id="201742" url="https://pl.wikipedia.org/wiki?curid=201742" title="Język udmurcki">
Język udmurcki

Język udmurcki (удмурт кыл), język wotiacki – język należący do permskiej grupy języków ugrofińskich. Jest on językiem ojczystym dla ok. 550 000 mieszkańców Udmurcji w zachodniej części Przeduralu, czyli dla 77% ogólnej liczby Udmurtów (770 000, 1989). Około 15 000 ludzi mówi językiem udmurckim w Kazachstanie. W 1775 roku nakładem Akademii Nauk Imperium Rosyjskiego ukazał się w Petersburgu pierwszy opis gramatyki udmurckiej, pt. Сочиненія принадлежащія къ грамматикѣ вотскаго языка.
Rozróżnia się cztery grupy dialektów języka udmurckiego: dialekt północny, południowy, peryferyjny południowy oraz bessermiański (wessermiański). Język literacki opiera się na dialektach północnym i południowym. Język udmurcki spokrewniony jest z językiem komi.
Język udmurcki jest językiem aglutynacyjnym z elementami fleksyjnymi. Posiada 15 przypadków i nie zna kategorii rodzaju gramatycznego. Początki literatury w tym języku przypadają na XVIII wiek.
Język udmurcki jest, obok języka rosyjskiego, językiem urzędowym Udmurcji. Mimo to niewiele się ukazuje w tym języku gazet i czasopism, rzadkie są też programy udmurckie w radiu i telewizji. Brakuje również kompetentnych nauczycieli oraz materiałów dydaktycznych do nauczania tego języka w szkołach. Jedynie około jednej trzeciej wszystkich udmurckich uczniów uczy się swojego języka ojczystego w szkole.
W Iżewsku istnieje od 1932 roku katedra filologii udmurckiej na Państwowym Uniwersytecie Udmurckim.
Alfabet.
Alfabet udmurcki jest oparty na rosyjskim i składa się 38 liter. Oprócz 33 liter występujących w alfabecie rosyjskim zawiera pięć dodatkowych: "ӝ", "ӟ", "ӥ", "ӧ", "ӵ". Litery "ф", "х", "ц" i "щ" występują wyłącznie w wyrazach zapożyczonych (głównie z języka rosyjskiego).
Spółgłoski.
Spółgłoski [], [] i [] występują tylko w niedawnych zapożyczeniach z języka rosyjskiego.
Język w kulturze.
W języku tym powstała część tekstu piosenki "Party For Everybody" zespołu Buranowskije Babuszki, który reprezentował Rosję w Konkursie Piosenki Eurowizji w 2012.
Do tej pory zrealizowano trzy filmy w języku udmurckim: "Соперницы" („Rywale”, 1929), "Тень Алангасара" („Cień Ałangasara”, 1994) i "Узы-Боры" („Jagody”, 2011).

</doc>
<doc id="201747" url="https://pl.wikipedia.org/wiki?curid=201747" title="Kodeks cywilny Królestwa Polskiego">
Kodeks cywilny Królestwa Polskiego

Kodeks cywilny Królestwa Polskiego, "Kodex Cywilny Królestwa Polskiego – w Warszawie dnia 1 (13) Czerwca 1825 r." (Dz.Pr.K.P. Tom X, Nr 41, s. 3) – ustawa obowiązująca w Królestwie Kongresowym od 1 stycznia 1826 roku w miejsce Tytułu Wstępnego, Księgi I i Tytułu V Księgi III "Kodeksu Napoleona".
Prace przygotowawcze i uchwalenie Kodeksu.
Po upadku Napoleona i likwidacji Księstwa Warszawskiego na kongresie wiedeńskim, wypłynął problem utrzymania w nowo powstałym Królestwie Polskim obowiązujących w Księstwie francuskich przepisów prawa cywilnego. "Kodeks Napoleona" nie został zniesiony głównie dzięki poparciu polskich sfer sądowniczych, które zdołały już poznać walory napoleońskiego dzieła. W toku debat przeważył pogląd, iż wystarczające będzie dokonanie tylko niezbędnych zmian "Kodeksu Napoleona" w duchu potrzeb i stosunków miejscowych.
Głoszone w początkach istnienia Królestwa Kongresowego hasła stworzenia kodeksów narodowych zostały – w zakresie prawa cywilnego – ograniczone do planu odpowiedniej nowelizacji "Kodeksu Napoleona". W tym celu w 1820 roku powołana została Deputacja, która – po zebraniu uwag judykatury i piśmiennictwa francuskiego oraz dokonaniu analizy porównawczej przepisów "Powszechnego Prawa Krajowego dla Państw Pruskich" ("Allgemeines Landrecht für die Preußischen Staaten") i austriackiego "Kodeksu cywilnego" ("Allgemeines Bürgerliches Gesetzbuch") – przygotowała projekt księgi pierwszej Kodeksu.
Na zwołanym przez Aleksandra I w 1825 roku sejmie, przygotowany przez Deputację projekt został uchwalony jako "Kodex Cywilny Królestwa Polskiego". Na mocy art. 1 "Prawa przechodniego" (zawierającego przepisy wprowadzające) wszedł Kodeks w życie 1 stycznia 1826 roku.
Zakres regulacji.
Kodeks stanowił niewielką przeróbkę kodyfikacji napoleońskiej w zakresie prawa osobowego, niemniej wprowadził kilka istotnych zmian, jak: zniesienie instytucji śmierci cywilnej czy polepszenie pozycji prawnej dzieci pozamałżeńskich. Ponadto w istotnym stopniu reformował prawo małżeńskie, uwzględniając częściowo postulaty duchowieństwa, wprowadzając wyłącznie wyznaniową formę zawarcia małżeństwa.
W Kodeksie zawarte były też pewne ogólne przepisy prawa cywilnego oraz przepisy o aktach stanu cywilnego.
Systematyka Kodeksu.
Kodeks składał się z 521 artykułów ujętych w Tytuł Wstępny oraz Księgę pierwszą:

</doc>
<doc id="201749" url="https://pl.wikipedia.org/wiki?curid=201749" title="Jonathan Strange i pan Norrell">
Jonathan Strange i pan Norrell

Jonathan Strange i pan Norrell (ang. "Jonathan Strange &amp; Mr Norrell") – powieść fantastyczna, debiut powieściowy angielskiej pisarki Susanny Clarke. Wydana przez wydawnictwo Bloomsbury w 2004 roku. W Polsce powieść ukazała się w 2004 roku nakładem Wydawnictwa Literackiego. Wznowiono ją w 2013 roku nakładem Wydawnictwa Mag.
Fabuła.
Akcja powieści rozgrywa się w czasach napoleońskich (jej tłem historycznym jest konflikt francusko-angielski), jednak świat opisany odbiega od historycznych realiów. Przede wszystkim, w Anglii przetrwała magia – a w zasadzie pamięć o niej, bowiem sztuka ta, choć dalej jest zajęciem godnym dżentelmena, już nie jest uprawiana. Jednak żyjący w odosobnieniu pan Norrel dalej potrafi czynić czary, a jego pomoc okazuje się niezmiernie przydatna w walce Anglików z Napoleonem. Wkrótce dołącza do niego Jonathan Strange, któremu ta sztuka także nie jest obca.
Analiza.
W powieści pojawiają się liczne postaci historyczne, m.in. książę Wellington, król Jerzy III, lord Byron. Napisany w duchu postmodernizmu utwór odwołuje się do wielu dzieł literackich, także fikcyjnych – widoczne jest to zwłaszcza w licznych przypisach. Styl, w którym napisane są niektóre partie utworu, przypomina powieści Jane Austen oraz Thackeraya. 
Odbiór.
Już przed rozpoczęciem sprzedaży książka była rekomendowana przez Neila Gaimana jako najlepsza powieść fantasy ostatnich 70 lat. W 2005 roku zdobyła nagrodę Hugo w kategorii "powieść".
Ekranizacja.
W 2015 BBC stworzyło siedmioodcinkową adaptację o tym samym tytule.

</doc>
<doc id="201750" url="https://pl.wikipedia.org/wiki?curid=201750" title="Bruce Arena">
Bruce Arena

Bruce Arena (ur. 21 września 1951 w Nowym Jorku) – amerykański trener piłkarski. Obecnie jest szkoleniowcem New England Revolution.
Były szkoleniowiec piłkarskiej reprezentacji USA. Prowadził kadrę od 1998 do 2006 r, oraz ponownie od 2016 r. po zwolnieniu z tej funkcji J. Klinsmanna. Awansował z nią do finałów Mistrzostw Świata w Korei i Japonii w 2002 roku. Osiągnął tam niemały sukces wychodząc z grupy, w której Amerykanie rywalizowali z Portugalią, Koreą Południową i z Polską prowadzoną przez Jerzego Engela. W 1/8 finału Stany Zjednoczone uporały się z Meksykiem odpadając dopiero w ćwierćfinale z Niemcami.
Wcześniej prowadził klub MLS D.C. United. W 1997 roku został trenerem roku MLS.
Arena zaliczył jako piłkarz jeden występ w reprezentacji USA przeciwko Izraelowi w 1973 roku. Grał na pozycji bramkarza. Jego syn Kenny jest piłkarzem. Występuje w D.C. United.
Reprezentacja USA.
Bruce Arena objął rolę szkoleniowca reprezentacji USA 1 sierpnia 1998 r. po tym jak kadra pod wodzą Stevena Samsona doznała blamanżu na mundialu we Francji i nie wyszła z grupy po trzech klęskach (0:2 z Niemcami, 1:2 z Iranem i 0:1 z Jugosławią). Nikt się nie spodziewał, że era człowieka mającego w dorobku pracę z drużynami uniwersyteckimi, jednym zawodowym klubem i krótką przygodę z olimpijską kadrą będzie najlepszą w historii amerykańskiego "soccera".
Puchar Konfederacji 1999.
Jego pierwszym dużym testem było poprowadzenie „Jankesów” w prestiżowym turnieju zrzeszającym mistrzów i finalistów rozgrywek mistrzowskich ze wszystkich kontynentów oraz gospodarzy MŚ. Amerykanie brali udział jako wicemistrzowie CONCACAF. Już wtedy Arena pokazał, że ma podejście do zespołu. Jego podopieczni trafili do grupy z Brazylią (Wicemistrzowie świata z 1998 i Mistrzowie Ameryki Południowej z 1997 r.) oraz Nową Zelandią - mistrzem Oceanii 1998, którą pokonali w pierwszym meczu 2:1. Potem przyszła porażka z Brazylijczykami 0:1 i niespodziewane zwycięstwo nad bardzo słabo grającymi Niemcami 2:0. USA awansowało do półfinału z drugiego miejsca. Tam czekała reprezentacja Meksyku, która okazała się lepsza (0:1 po dogrywce).
Złoty Puchar CONCACAF 2000.
W rozgrywkach o miano mistrza Ameryki Płn, Środkowej i Karaibów. Udało mu się wyjść z grupy z pierwszego miejsca po wygranych 3:0 z Haiti i 1:0 z Peru (zaproszona do udziału), jednak w ćwierćfinale przyszła potyczka z solidną Kolumbią (również zaproszona), finalistą tych rozgrywek. Mecz zakończył się wynikiem 2:2 i doszło do bardzo wyrównanych rzutów karnych gdzie Kolumbia wygrała zaledwie 2:1.
Mistrzostwa Świata 2002.
W eliminacjach drużyna zaprezentowała dobrą postawę. Z 17 punktami zajęli trzecie miejsce za Kostaryką i Meksykiem, któremu ustąpili tylko gorszej sytuacji bramkowej. Na azjatycki czempionat nie jechali jako faworyci. Trafili do grupy D z współgospodarzami turnieju Koreą Południową, mocną Portugalią oraz prowadzoną przez Jerzego Engela Polskę, która awansowała do mundialu jako pierwsza drużyna strefy UEFA. Już inauguracyjny mecz pokazał, że Bruce dobrze przygotował zespół. W bardzo dobrym stylu Amerykanie wygrali z Portugalią 3:2, prowadząc 3:0 po 36 minutach gry. W drugim spotkaniu z Koreańczykami zremisowali 1:1 tracąc prowadzenie w ostatnich 16 minutach gry. Trzeci mecz był najsłabszy. „Pasy” nie doceniły nie mających już szans na awans Polaków, którzy za to zagrali swój najlepszy mecz na turnieju. Polska wygrała 3:1 i USA wyszło z grupy tylko dzięki wygranej Korei z Portugalią 1:0. W 1/8 finału przeciwnikiem był odwieczny rywal ze strefy Północnoamerykańskiej - Meksyk. Podopieczny Areny znowu zagrali tak jak oczekiwali kibice i zwyciężyli 2:0 odnosząc historyczny sukces - awans do ćwierćfinału, gdzie czekali późniejsi wicemistrzowie świata - Niemcy. Mecz był bardzo wyrównany i mimo małych kontrowersji związanych z ręką niemieckiego zawodnika na linii bramkowej po rzucie rożnym sędzia nie podyktował rzutu karnego i Stany Zjednoczone przegrały 0:1. Mimo odpadnięcia Bruce został uznany za świetnego szkoleniowca, który sprawił sukces i może poprowadzić zespół jeszcze dalej. Dodatkowo odkryciem mistrzostw byli świetni zawodnicy jak Brian McBride czy Landon Donovan, który obecnie uważany jest za najlepszego zawodnika w historii amerykańskiej drużyny.
Złoty Puchar CONCACAF 2002.
Jeszcze w tym samym roku odbył się turniej na własnym kontynencie. Amerykanie przykładali dużą uwagę ze względu na wyniki odniesione na mundialu. Trafili do grupy z Kubą i zaproszoną specjalnie na turniej Koreą Południową. Oba mecze wygrali (z Azjatami 2:1 i Kubańczykami 1:0). W ćwierćfinale rozbili 4:0 Salwador, a w półfinale po ciężkich bojach odprawili Kanadyjczyków (0:0 i 4:2 w rzutach karnych). W finale pokonali 2:0 Kostarykę i w rezultacie Arena odniósł swój kolejny duży sukces z kadrą. Brian McBride znowu się wyróżnił - z czterema bramkami został królem strzelców.
Puchar Konfederacji 2003.
Wygrana w poprzednim turnieju dała prawo udziału złotej formacji Ameryki Północnej. W grupie czekała ponownie Brazylia, a także Mistrz Afryki 2002 - Kamerun i największa niespodzianka mundialu sprzed roku oraz brązowy medalista tych rozgrywek - Turcja. Była to mocna grupa, której Amerykanie nie dali rady. Porażki 1:2 z Turcją, 0:1 z Brazylią i bezbramkowy remis z sensacyjnym zwycięzcą grupy Kamerunem sprawiły, że zajęli ostatnie miejsce.
Złoty Puchar CONCACAF 2003.
Mimo blamanżu w Pucharze Konfederacji USA dalej liczyło się na własnym terenie i do kolejnych Mistrzostw Ameryk przystępowali z myślą obrony tytułu. Dwa zwycięstwa po 2:0 z Salwadorem i Martyniką dały awans do 1/4 finału. Tam podobnie jak w zeszłym roku przyszło łatwe zwycięstwo 5:0 tym razem nad Kubańczykami. Na półmetku za silna okazała się zaproszona na turniej Brazylia (1:2 po dogrywce). W meczu o brąz z trudem pokonali Kostarykę 3:2.
Złoty Puchar CONCACAF 2005.
Na kolejnym turnieju również liczył się dobry wynik, gdyż trwały także kwalifikacje do Mistrzostw świata 2006. Amerykanie ponownie prezentowali bardzo ładny styl gry i napawali nadziejami na dobry rezultat końcowy. Wygrane 4:1 z Kubą, 2:0 z Kanadą i remis 0:0 z Kostaryką dały pierwsze miejsce w grupie. Kolejna zwycięstwa: 3:1 z Jamajką w ćwierćfinale, 2:1 z Hondurasem w półfinale doprowadziła „team US” do kolejnego finału. Tam mecz z Panamą okazał się sporym wyzwaniem ostatecznie zakończonym sukcesem (0:0 i 3:1 po karnych).
Mistrzostwa Świata 2006.
Po szeregu mniejszych turniejów nadszedł czas na kolejny Mundial. Amerykanie przeszli kwalifikacje od rundy pre-eliminacyjnej i dwie fazy grupowe zajmując w finałowej rundzie pierwszą lokatę i przegrywając zaledwie 2 mecze. Dodatkowo mając w pamięci złoto na ostatnim Pucharze CONCACAF nastroje były dobre i spodziewano się powtórzenia sukcesu sprzed czterech lat. Na boiskach Niemiec przyszło im walczyć z późniejszymi mistrzami - Włochami, a także Czechami i Ghaną. Już pierwsze spotkanie pokazało, że to nie ta sama drużyna, co 4 lata wcześniej, a turniej o tytuł mistrza globu to znacznie większe wyzwanie niż rozgrywki lokalne. Na inaugurację będący w o wiele lepszej predyspozycji Czesi z łatwością wygrali 3:0. W drugim spotkaniu Amerykanie przedłużyli nieznacznie swoje szanse na awans remisując z Italią 1:1, ale w ostatnim meczu okazali się gorsi od Afrykańskiej niespodzianki, czyli Ghany 1:2. Jeden punkt i ostatnie miejsce w grupie. Turniej był nie lada rozczarowaniem i jednocześnie pożegnaniem z kadrą Bruce'a Areny na długie lata.
Złoty Puchar CONCACAF 2017.
Po równie długiej kadencji Jürgena Klinsmanna ponownie kadrę objął Bruce Arena. Zarząd liczył, że doświadczony trener, ojciec sukcesu, tchnie nowe życie w kadrę nowymi pomysłami. Oprócz rundy finałowej kwalifikacji do nadchodzącego mundialu w Rosji czekał go jeszcze jeden turniej w karierze o złoto Ameryk. Wygrana grupa (1:1 z Panamą, 3:2 z Martyniką i 3:0 z Nikaraguą), zwycięstwa 2:0 z Salwadorem w ćwierćfinale, również 2:0 z Kostaryką na półmetku i na koniec 2:1 z Jamajką w finale. Kolejne mistrzostwo i nic nie wskazywało, że Amerykanów czeka wkrótce duży zawód.
Eliminacje do Mistrzostw Świata 2018.
Kiedy Arena objął kadrę eliminacje trwały już w najlepsze. Amerykanie mieli za sobą 2 spotkania finałowej rundy eliminacji zakończone porażkami 1:2 z Meksykiem i 0:4 z Kostaryką. Nowy/stary trener zaczął swoją walkę od wysokiej wygranej aż 6:0 z Hondurasem, co pozwoliło myśleć, że nie wszystko stracone. Na przestrzeni całych kwalifikacji drużyna, jednak nie zabłysnęła ponownie. Stać ją było jeszcze na 3 punkty z Trinidadem i Tobago (2:0), a także wysoką wygraną 4:0 z Panamą. Dalsze straty punktów mocno pokrzyżowały plany ekipie choćby aż trzy remisy 1:1 w pierwszym meczu z Panamą, Meksykiem i rewanżu z Hondurasem oraz porażka z Kostaryką 0:2 u siebie i w ostatnim meczu eliminacyjnym niespodziewana wtopa 2:1 z Trynidadem i Tobago, która ostatecznie przekreśliła szansę Jankesów na awans. Meksyk i Kostaryka były już poza zasięgiem, ale przez ową porażkę USA zostało przegonione także jednym punktem przez Panamę (zadebiutuje na Mundialu) oraz Honduras (zagra w barażach interkontynentalnych z Australią). Stany Zjednoczone po raz pierwszy od 1990 roku nie zagrają na Mistrzostwach Świata. Bruce Arena złożył wypowiedzenie i zrezygnował z prowadzenia kadry narodowej biorąc na siebie odpowiedzialność za porażkę. Miał szansę prowadzić reprezentacją do kolejnych Mistrzostw w 2022 r., lecz odmówił.

</doc>
<doc id="201752" url="https://pl.wikipedia.org/wiki?curid=201752" title="Lars Lagerbäck">
Lars Lagerbäck

Lars Edvin Lagerbäck (ur. 16 lipca 1948 w Katrineholm) – szwedzki piłkarz i trener piłkarski. 
Kariera piłkarska.
Jako zawodnik przez kilkanaście lat grał w klubach z niższych lig: w Alby FF (1960–1969) i Grimonäs CK (1970-1974). W tym czasie ukończył studia w szkole wychowania fizycznego i sportu w Sztokholmie. 
Kariera szkoleniowa.
Zaczynał przygodę z pracą trenerską z dala od wielkiego futbolu. Zajmował się głównie szkoleniem dzieci i młodzieży. Na początku lat 90. trafił do Szwedzkiego Związku Piłki Nożnej.
Przez pięć lat był szkoleniowcem szwedzkiej drużyny młodzieżowej. Pomagał także selekcjonerowi Tommy'emu Svenssonowi przy pierwszej reprezentacji. W tym czasie Szwecja zajęła trzecie miejsce na Mundialu 1994.
Po odejściu Svenssona, został asystentem kolejnego selekcjonera Tommy’ego Söderberga. Pod koniec 1999 roku szefowie federacji postanowili, że ze szwedzką kadrą będzie pracowało dwóch trenerów. W ten sposób Lagerbäck stał się równoprawnym partnerem Söderberga. Wspólnie kierowali reprezentacją podczas Euro 2000 i 2004 oraz Mundialu 2002.
Po Euro 2004 Söderberg odszedł do drużyny młodzieżowej i od tej pory Lagerbäck prowadził kadrę samodzielnie. W październiku 2009 roku przestał być selekcjonerem reprezentacji Szwecji. 27 lutego 2010 roku został nowym trenerem Nigerii. W październiku 2011 podpisał kontrakt na prowadzenie reprezentacji Islandii, który obowiązuje od 1 stycznia 2012. Od 2017 trener reprezentacji Norwegii.

</doc>
<doc id="201753" url="https://pl.wikipedia.org/wiki?curid=201753" title="Tranzyt">
Tranzyt



</doc>
<doc id="201754" url="https://pl.wikipedia.org/wiki?curid=201754" title="Najdłuższa podróż">
Najdłuższa podróż



</doc>
<doc id="201755" url="https://pl.wikipedia.org/wiki?curid=201755" title="Lars Lagerback">
Lars Lagerback



</doc>
<doc id="201756" url="https://pl.wikipedia.org/wiki?curid=201756" title="Czas gwiazdowy">
Czas gwiazdowy

Czas gwiazdowy – czas wyznaczany tempem rotacji sfery niebieskiej. Definiuje się go jako kąt godzinny punktu równonocy wiosennej (punktu Barana). Jest on zawsze równy rektascensji obiektu astronomicznego, który znajduje się w danej chwili w południku lokalnym. Czas gwiazdowy należy do czasów o charakterze lokalnym, w różnych miejscach Ziemi mamy różny czas gwiazdowy. 
Naturalną jednostką czasu gwiazdowego jest doba gwiazdowa, która jest równa okresowi, w jakim obraca się Ziemia dookoła osi względem gwiazd. Dobę gwiazdową dzielimy na 24 godziny gwiazdowe, te na 60 minut gwiazdowych, a te z kolei na 60 sekund gwiazdowych. 
Czas gwiazdowy jest różny od używanego w życiu codziennym średniego czasu słonecznego, w którym obrót Ziemi wokół własnej osi względem kierunku ku Słońcu (doba słoneczna) trwa 24 godziny. Okres obrotu Ziemi względem gwiazd (doba gwiazdowa) jest nieco krótszy – 23 godziny, 56 minut i 4 sekundy. Różnica ta jest skutkiem ruchu orbitalnego Ziemi dookoła Słońca. 
Rok zwrotnikowy trwa 365,242198797 średnich dób słonecznych, co jest równe 366,242198797 dób gwiazdowych.

</doc>
<doc id="201757" url="https://pl.wikipedia.org/wiki?curid=201757" title="Tranzyt (astronomia)">
Tranzyt (astronomia)

Tranzyt ma w astronomii dwa znaczenia:
Pierwsze ze znaczeń jest używane częściej.
Obserwacje tranzytów.
Tranzyt następuje wówczas, gdy tarcza bliższego obiektu wydaje się mniejsza (ma mniejszy rozmiar kątowy) od tarczy obiektu dalszego. Z Ziemi można obserwować przejścia Merkurego i Wenus na tle tarczy Słońca, nigdy zaś nie zobaczymy tranzytu żadnej z planet górnych. Także satelity ciał niebieskich dokonują przez nie tranzytów, takich jak na przykład tranzyt Io przez tarczę Jowisza obserwowany z sondy Cassini-Huygens. Możliwe jest również zjawisko tranzytu planetoidy bliskiej Ziemi przed tarczą Księżyca, przed tarczą Słońca albo przed tarczą jakiejś planety, jednak są to zjawiska rzadkie lub trudne do zaobserwowania.
Tranzyty są również obserwowane w pozasłonecznych układach planetarnych, jako spadek jasności gwiazdy, kiedy masywna planeta przesłania częściowo jej światło. Pierwszy raz udało się zaobserwować to zjawisko w 1999 roku, w przypadku planety HD 209458 b. Obecnie obserwacje tranzytów są jedną z najskuteczniejszych metod wykrywania planet.
Obserwacje zmian widma gwiazdy w trakcie tranzytu, zachodzących na skutek efektu Rossitera-McLaughlina, mogą dostarczyć dodatkowych wiadomości – o kierunku tranzytu, a nawet pod jakim kątem nachylona jest orbita ciała zaćmiewającego.
Także częściowe i obrączkowe zaćmienia Słońca są typem tranzytu.
Tranzyty mogą służyć do pomiaru wielu wartości, z czego najbardziej znane to historyczne wyznaczenie bezwzględnej odległości Ziemi od Słońca (jednostka astronomiczna), na podstawie obserwacji czasu i trasy tranzytu Wenus na tle tarczy Słońca z dwóch długości geograficznych na tym samym południku. Pierwszą taką próbę pomiaru wykonał Jeremiah Horrocks w czasie tranzytu Wenus w 1639 roku (tranzyt z roku 1631 nie był widoczny z Europy). Z uwagi na brak sprzętu i nieprzygotowanie nie udało się jednak wyliczyć dokładnej odległości. Inna (dokładniejsza) metoda (zaproponowana przez James Gregory w 1663, oraz popierana przez Edmunda Halleya) polega na pomiarze par tranzytów tej samej planety (tranzyty występują parami, ale tylko średnio jedna para na stulecie). Pierwszy taki pomiar wykonano w czasie tranzytów w 6 czerwca 1761 oraz 3-4 czerwca 1769 roku. Halley przygotował dokładny plan, jak należy obserwować tranzyt aby dokładność była jak największa (następna okazja byłaby za 120 lat w roku 1874 oraz 1882). W tym czasie trwała wojna siedmioletnia, a wielu astronomów za te pomiary przypłaciło życiem. Na podstawie tych samych danych w 1771 francuskiemu astronomowi Jérôme Lalande udało się oszacować odległość na 153 ± 1 mln km, a w roku 1891 na podstawie tych samych danych wyliczono na 149,7 ± 0,9 mln km. Na podstawie precyzyjnych obserwacji z roku 1874 i 1882, wyliczono 149,59 ± 0,31 mln km. Dopiero w dwudziestym wieku użyto bezpośrednich pomiarów radarowych do poprawy tych wartości (na 149 597 870,691 ± 0,030 km).
Tranzyty wielokrotne.
Tranzyty, podobnie jak zaćmienia czy okultacje, są dosyć rzadkimi zjawiskami. Jeszcze rzadsze są sytuacje, w których jednocześnie zachodzą dwa takie zjawiska. Najbliższy równoczesny tranzyt Merkurego i Wenus widziany z Ziemi nastąpi 26 czerwca 69163 roku. Prawie równoczesny tranzyt nastąpi 17 września 13425 roku.
Inne ciekawe zjawisko to tranzyt w trakcie zaćmienia Słońca. Najbliższe takie wydarzenie to tranzyt Merkurego w czasie częściowego zaćmienia Słońca, 5 czerwca 6757 roku.
Występują również równoczesne tranzyty planet wewnętrznych i sztucznych satelitów Ziemi. Np. 8 lipca 2008, w bardzo wąskim pasie (mniej niż 500 metrów), przez około jedną sekundę (z danego miejsca na Ziemi) w pewnych miejscach Europy dało się zaobserwować równoczesny tranzyt stacji kosmicznej ISS oraz Wenus na tle Słońca, oraz trzecie zjawisko, czyli przejście ISS na tle Wenus (gdy ta przechodzi na tle Słońca). Zjawisko trwało kilka milisekund.

</doc>
<doc id="201759" url="https://pl.wikipedia.org/wiki?curid=201759" title="Katastrofa lotu Helios Airways 522">
Katastrofa lotu Helios Airways 522

Katastrofa lotu Helios Airways nr 522 – katastrofa lotnicza, która wydarzyła się 14 sierpnia 2005, 25 kilometrów od stolicy Grecji – Aten, w miejscowości Grammatiko. W wyniku katastrofy śmierć poniosły wszystkie 121 osób przebywających na pokładzie samolotu. Krytyczne opinie o Helios Airways w związku z katastrofą doprowadziły do jej likwidacji w następnym roku.
Przebieg lotu.
Przyczyną katastrofy najprawdopodobniej był nieszczęśliwy zbieg okoliczności, związany z błędem inżynierów w czasie prac serwisowych w maszynie na ziemi oraz pilotów błędnie interpretujących sygnał alarmowy, uruchomiony na skutek dekompresji w czasie wznoszenia. W jej następstwie pasażerowie i załoga utraciła przytomność. Pozbawiony kontroli samolot z góry skazany był na zderzenie z ziemią, co nastąpiło 3 godziny po starcie.
Dopiero gdy odnaleziono drugą czarną skrzynkę i odesłano ją do Francji do analizy, zdołano ustalić przyczyny katastrofy. Jak się okazało, urządzenie działało w czasie lotu prawidłowo, co po wypadku umożliwiło odczytanie danych dotyczących przebiegu lotu oraz zapisu głosów w kabinie załogi.
Drobiazgowe badania potwierdziły podejrzenie, że przełącznik sterujący układem wyrównującym ciśnienie powietrza wewnątrz samolotu, został omyłkowo pozostawiony przez mechaników serwisujących maszynę rano przed lotem w pozycji „manual” zamiast „auto”. Położenie „auto” w normalnym locie odpowiada za konsekwentną zmianę ciśnienia powietrza wraz ze zmianą wysokości lotu, aby wewnątrz kabiny zapewnić dostateczną ilość tlenu dla pasażerów i załogi. W położeniu „manual” kabina nie utrzymuje sama stałego ciśnienia powietrza i musi być kontrolowana przez pilotów. W przeciwnym razie, wraz ze zwiększaniem wysokości lotu stopniowo spada ilość dostępnego tlenu, prowadząc do dekompresji i omdlenia ludzi znajdujących się wewnątrz samolotu. Piloci niestety niewłaściwie zinterpretowali uruchomiony sygnał alarmowy, który włączył się na skutek dekompresji w kabinie pasażerskiej samolotu i kontynuowali wznoszenie. Już po kilkunastu minutach na skutek hipoksji stracili przytomność i pomimo nawiązania łączności z kontrolą naziemną próbującą pomóc, nie potrafili już wykonać żadnych czynności, które mogłyby uchronić samolot przed katastrofą.
Przebieg katastrofy.
Pierwsze problemy pojawiły się o 10:30, kiedy to zawiodły próby nawiązania kontaktu z lotniskiem im. Elefteriosa Wenizelosa w Atenach. Po paru minutach piloci zgłosili pojawienie się problemów bazie w Larnace i był to ostatni kontakt z samolotem. Nie doszło do planowanego międzylądowania o 10:45 w Atenach (docelowo samolot miał lecieć do Pragi), w odpowiedzi na to wysłane zostały dwa myśliwce F-16 z zadaniem zbadania sytuacji. O godzinie 11:18 pilotom F-16 udało się nawiązać kontakt wzrokowy z Boeingiem – odkryli nieprzytomnych pilotów za sterami samolotu. Przez jakiś czas samolot utrzymywał się w powietrzu dzięki autopilotowi, który na skutek braku reakcji załogi utrzymywał go nad ateńskim lotniskiem. Piloci myśliwców zauważyli jakiś czas później w kabinie poruszającą się osobę. Mężczyzna ten sprawiał wrażenie, jak gdyby próbował przejąć kontrolę nad maszyną. Późniejsze badania DNA ciał znalezionych w kabinie dowiodły, że do kabiny pilotów wszedł steward Andreas Prodromou i to on usiłował sprowadzić samolot na ziemię. Dziś wiadomo, jak to się stało, że jedna osoba zachowała świadomość, podczas gdy obaj piloci, reszta załogi i wszyscy pasażerowie byli nieprzytomni. Wytwornica tlenu zasilająca maski, które automatycznie pojawiają się nad wszystkimi fotelami w samolocie po przekroczeniu pułapu około 3000 metrów w razie dekompresji, wystarcza bowiem tylko na kilkanaście minut. Steward natomiast posługiwał się przenośną butlą z tlenem (na pokładzie były 4 takie butle) i dzięki temu pozostał do końca przytomny. Ponadto był zawodowym nurkiem i żołnierzem sił specjalnych, i jego organizm był lepiej przystosowany do pracy w ekstremalnych warunkach. W czasie kiedy mężczyzna wzywał przez radio słabym głosem „mayday” pomocy, próbował cucić 2 pilota oraz usiłował przejąć stery – lewy silnik przestał działać na skutek braku paliwa. Samolot przechylił się na lewe skrzydło i o godz. 12:04 spadł na wzgórze w pobliżu Grammatiko.
Ofiary.
Wśród 121 ofiar (115 pasażerów + 6-osobowa załoga) znajdowało się 107 Cypryjczyków, 13 Greków i niemiecki pilot.
Koroner Philippos Koutsaftis, potwierdzający zgon poszczególnych ofiar katastrofy, stwierdził ponad wszelką wątpliwość, że w momencie zderzenia samolotu z ziemią wszystkie ze 121 osób znajdujących się na pokładzie Boeinga 737 jeszcze żyły.
Czarny sierpień.
Katastrofa ta to część serii znanej jako "czarny sierpień" – okresu w historii lotnictwa (od 2 sierpnia do 5 września 2005 roku), podczas którego wydarzyła się niespotykana dotąd liczba sześciu poważnych katastrof lotniczych. W tym: katastrofa lotu Air France 358, katastrofa lotu Tuninter 1153, katastrofa lotu Helios Airways 522, katastrofa lotu West Caribbean Airways 708, katastrofa lotu TANS Perú 204 i katastrofa lotu Mandala Airlines 091. Podczas "czarnego sierpnia" zginęło łącznie 487 ludzi.

</doc>
<doc id="201760" url="https://pl.wikipedia.org/wiki?curid=201760" title="Arctowski">
Arctowski



</doc>
<doc id="201762" url="https://pl.wikipedia.org/wiki?curid=201762" title="Jonathan Strange &amp; Mr Norrell">
Jonathan Strange &amp; Mr Norrell



</doc>
<doc id="201768" url="https://pl.wikipedia.org/wiki?curid=201768" title="Hernan Crespo">
Hernan Crespo



</doc>
<doc id="201771" url="https://pl.wikipedia.org/wiki?curid=201771" title="Rashid Ramzi">
Rashid Ramzi

Rashid Ramzi (ur. 17 lipca 1980) – lekkoatleta, średniodystansowiec, pochodzący z Maroka, od 2002 startujący w barwach Bahrajnu.
W 2005 r. Ramzi zdobył dwa złote medale podczas Mistrzostw Świata w Helsinkach na dystansach 800 m i 1500 m. Był pierwszym zawodnikiem, który dokonał takiego wyczynu w historii mistrzostw świata. W swojej kolekcji ma również srebrny medal Mistrzostw Świata w Osace w 2007 roku na dystansie 1500 m.
Wcześniej w 2004 Ramzi zdobył również halowe mistrzostwo Azji (800 i 1500 metrów) i wicemistrzostwo świata w hali (800 m).
W 2008 r. zdobył złoty medal igrzysk olimpijskich w Pekinie w biegu na 1500 metrów, który jednak został mu odebrany w 2009 r. z powodu wykrycia niedozwolonych środków dopingujących.
Na Ramziego nałożono karę dwuletniej dyskwalifikacji (3 maja 2009 – 2 maja 2011), a także anulowano wszystkie jego rezultaty uzyskane od 12 sierpnia 2008.

</doc>
<doc id="201775" url="https://pl.wikipedia.org/wiki?curid=201775" title="Światowe Dni Młodzieży 2005">
Światowe Dni Młodzieży 2005

20. Światowe Dni Młodzieży – ogólnoświatowy zjazd młodzieży katolickiej, który odbył się w dniach 16–21 sierpnia 2005 r. w Kolonii w Niemczech. Informację o organizacji tego wydarzenia podał papież Jan Paweł II podczas mszy kończącej 17. Światowe Dni Młodzieży w Toronto. Mottem Dni Młodzieży był biblijny cytat "Przybyliśmy oddać Mu pokłon" (Mt 2,2).
ŚDM 2005 było celem pierwszej podróży apostolskiej papieża Benedykta XVI do Niemiec.
Zobacz też.
Światowe Dni Młodzieży

</doc>
<doc id="201777" url="https://pl.wikipedia.org/wiki?curid=201777" title="Dywinacja">
Dywinacja



</doc>
<doc id="201779" url="https://pl.wikipedia.org/wiki?curid=201779" title="Skaner (zespół muzyczny)">
Skaner (zespół muzyczny)

Skaner – polska grupa muzyczna nurtu disco polo. Liderem i wokalistą grupy jest Robert Sasinowski, w latach 1991–1993 gitarzysta w zespole Boys. Od 1994 roku jest liderem zespołu, kompozytorem i autorem tekstów większości piosenek. 
Na swoim koncie zespół ma 10 albumów, liczne przeboje i wiele nagród. Zespół piosenką "Nadzieja" – na melodię znanego w całym byłym ZSRR z wykonania Wadima Kazaczenki (Вадим Казаченко) przeboju "Wiesna" (komp. Wiaczesław Janko (Вячеслав Янко)) – w lipcu 1996 wygrał Pierwszy Ogólnopolski Festiwal Muzyki Disco Polo w Koszalinie. Posiada dwie złote płyty i jedną platynową za album "Pociąg do gwiazd". We wrześniu 1999 roku teledysk do piosenki "Żołnierz" nominowany był do nagród Yach Film Festival. Zespół koncertuje w Polsce i za granicą (USA, Niemcy, Belgia, Grecja, Hiszpania, Wielka Brytania).

</doc>
<doc id="201781" url="https://pl.wikipedia.org/wiki?curid=201781" title="Marcin Miller">
Marcin Miller

Marcin Miller (ur. 27 maja 1970 w Prostkach) – polski piosenkarz, kompozytor i autor tekstów, lider i wokalista zespołu disco polo Boys.
Życiorys.
Jest dzieckiem Marii i Waldemara Millerów, którzy pracowali w Przedsiębiorstwie Sprzętu i Transportu Wodno-Melioracyjnego w Grajewie. Swojemu przedwcześnie zmarłemu ojcu poświęcił utwór „Po prostu Waldi”.
W dzieciństwie uczęszczał do ogniska muzycznego prowadzonego przez Stanisława Sasinowskiego. Ukończył liceum ekonomiczne przy Zespole Szkół Rolniczych w Ełku oraz Technikum Budowy Fortepianów w Kaliszu. Przez trzy miesiące studiował w Instytucie Energochemii Węgla i Fizykochemii Sorbentów Akademii Górniczo-Hutniczej w Krakowie. Pracował w urzędzie pracy w Ełku jako osoba odpowiedzialna za rejestrowanie bezrobotnych.
Kariera zawodowa.
Od 1990 jest liderem i wokalistą zespołu Boys, z którym wydał łącznie 21 albumów studyjnych i dwie płyty świąteczne. Z zespołem wylansował przeboje, takie jak „Jesteś szalona”, „Wolność”, „Łobuz” czy „Chłop z Mazur”.
W 1997 wystąpił gościnnie w filmie "Kochaj i rób co chcesz". W 1999 wydał pierwszy solowy album studyjny pt. "Zakochany facet". W 2004 pojawił się gościnnie w filmie "Trzymajmy się planu". W 2008 uczestniczył w telewizyjnym reality show "Big Brother VIP". W 2009 był jurorem w jednym z odcinków programu "Jak oni śpiewają".
Od 2012 jest prowadzącym i jurorem programu "Disco Star" emitowanego na antenie Polo TV. W 2014 uczestniczył w drugiej edycji programu rozrywkowego telewizji Polsat "Dancing with the Stars. Taniec z gwiazdami".
W 2016 wydał drugą, solową płytę pt. "Wciąż zakochany", był gościem kulinarnego programu "Top Chef" i wraz z Konradem Dobrzyńskim założył markę odzieżową MillerTulipan. Ponadto premierę miał film dokumentalny "Boys – Extraklasa", opisujący życiorys Millera oraz historię zespołu Boys.
W 2019 nakładem wydawnictwa Znak ukazała się książka autobiograficzna Millera pt. „Jestem szalony”, którą współtworzył z Katarzyną Szkarpetowską i Łukaszem Smolarskim.
Życie prywatne.
Ma żonę Annę, którą poznał w 1988. Pobrali się 18 sierpnia 1990. Mają dwóch synów, Alana i Adriana oraz wnuka Michała. Mieszka w Ełku.

</doc>
<doc id="201782" url="https://pl.wikipedia.org/wiki?curid=201782" title="Rezerwat przyrody Jezioro Orłowo Małe">
Rezerwat przyrody Jezioro Orłowo Małe

Rezerwat przyrody Jezioro Orłowo Małe – faunistyczny rezerwat przyrody, który znajduje się w gminie Nidzica, powiecie nidzickim (województwo warmińsko-mazurskie). Jest położony ok. 0,8 km na północny wschód od wsi Orłowo i 10 km na północ od Nidzicy.
Rezerwat został utworzony w 1958 r. w celu ochrony żółwia błotnego. Obejmuje niewielkie jezioro Orłowo Małe o powierzchni około 2,3 ha i głębokości 2 m, oraz przylegające oddziały leśne.
Rezerwat pierwotnie zajmował powierzchnię 4,50 ha. W 2010 roku powiększono go do 14,76 ha.

</doc>
<doc id="201783" url="https://pl.wikipedia.org/wiki?curid=201783" title="Maximum Residue Limit">
Maximum Residue Limit

Maximum residue limit (najwyższy dopuszczalny poziom pozostałości) – najwyższe dopuszczalne stężenie pozostałości weterynaryjnych produktów leczniczych (zwane też Najwyższym Dopuszczalnym Poziomem Pozostałości zanieczyszczeń chemicznych, biologicznych, produktów leczniczych i skażeń promieniotwórczych w roślinach, u zwierząt, w tkankach lub narządach zwierząt po uboju i w środkach spożywczych pochodzenia roślinnego lub zwierzęcego) jest ustalane poprzez Rozporządzenia Ministerstwa Rolnictwa i Rozwoju Wsi w oparciu o zalecenia Unii Europejskiej.

</doc>
<doc id="201784" url="https://pl.wikipedia.org/wiki?curid=201784" title="War (zespół muzyczny)">
War (zespół muzyczny)

War – amerykańska grupa funkowa działająca w latach siedemdziesiątych i na początku osiemdziesiątych XX wieku. Jej korzenie sięgają początku lat sześćdziesiątych, gdy Howard Scott i Harold Brown założyli w Compton w Kalifornii zespół Creators. Później dołączyli Charles Miller (1939-1980), B.B. Dickerson i Lonnie Jordan. Grupa nagrała kilka singli dla wytwórni Dore Records. W 1968 nastąpiły zmiany w składzie – dołączył perkusista Thomas Sylvester "Papa Dee" Allen (grający poprzednio z Dizzym Gillespiem, a basista Peter Rosen na krótko zastąpił B.B. Dickersona (Rosen zmarł na skutek przedawkowania narkotyków). Zespół zmienił nazwę na Nightshift i rozpoczął współpracę z futbolistą i piosenkarzem Deaconem Jonesem. Punktem zwrotnym w karierze grupy była sugestia Jerry'ego Goldsteina, że istnieje możliwość współpracy z Erikiem Burdonem (ex The Animals) oraz Lee Oskarem (właśc. Oskar Levetin Hansen), muzykiem duńskiego pochodzenia grającym na harmonijce.
Eric Burdon zmienił nazwę zespołu na War i pod tą nazwą w 1970 roku ujrzała światło dzienne pierwsza płyta zespołu, nosząca tytuł "Eric Burdon Declares "WAR"". Wydane na singlu nagranie "Spill the Wine" osiągnęło sporą popularność, a następny album, "The Black-Man's Burdon", powtórzył sukces pierwszego. W 1971 roku Burdon w trakcie europejskiej trasy koncertowej oświadczył, że jest zbyt wyczerpany, by kontynuować występy i opuścił grupę. Wydana bez Burdona płyta zatytułowana po prostu "War" nie zaliczała się do udanych. Dopiero następna, "The World Is a Ghetto", zawierająca przebój "The Cisco Kid" ugruntowała pozycję kapeli jako jednej z najpopularniejszych grup funkowych.
W 1978 roku odszedł B.B. Dickerson, a niedługo potem zamordowany został Charles Miller. Grupa podjęła kilka prób odzyskania popularności, ale częste roszady personalne temu nie sprzyjały. Nie pomogła również zmiana producenta i wytwórni. Wydany w 1982 roku album "Outlaw" odniósł umiarkowany sukces, podobnie jak i następny "Life (Is So Strange)". Dokonana po ponad dziesięciu latach, w roku 1994, próba powrotu z albumem kompletnie zawiodła.
Dyskografia.
Wszystkie płyty z wyjątkiem "Outlaw", "Life (Is So Strange)" i zostały nagrane przez zespół w składzie:
Na "Eric Burdon Declares War", "The Black-Man's Burdon" i "Love Is All Around" dodatkowo
natomiast na "The Music Band, Vols. 1 &amp; 2"
Płyta "Outlaw" została nagrana przez zespół w składzie:
Płytę sygnowali:

</doc>
<doc id="201789" url="https://pl.wikipedia.org/wiki?curid=201789" title="Kurzelów">
Kurzelów

Kurzelów – wieś sołecka w Polsce, położona w województwie świętokrzyskim, w powiecie włoszczowskim, w gminie Włoszczowa. Dawniej miasto; uzyskał lokację miejską w 1285 roku, a utracił w 1869 roku. W drugiej połowie XVI wieku jako prywatne miasto duchowne położone było w powiecie chęcińskim województwa sandomierskiego. Do 1954 siedziba gminy Kurzelów. W latach 1954–1972 wieś należała i była siedzibą władz gromady Kurzelów. W latach 1975–1998 Kurzelów administracyjnie należał do województwa kieleckiego.
Przez miejscowość przepływa Kurzelówka, struga w dorzeczu Pilicy. W bezpośrednim sąsiedztwie miejscowości znajduje się rezerwat przyrody Ługi.
Historia.
Kurzelów to starożytne centrum życia kościelnego, już na przełomie XI i XII wieku stanowiło własność arcybiskupów gnieźnieńskich, którzy przy pierwszym podziale diecezji, umieścili tu jeden z pięciu archidiakonatów na jakie rozdzielili podwładny im obszar.
XII – XVII wiek.
Kościół pierwotny wystawiono pod wezwaniem św. Wojciecha. Stracił on z czasem znaczenie, co wiąże się to zapewne wraz z osadzeniem na prawie niemieckim miasta, co miało miejsce w r. 1285 z nadania arcybiskupa Jakuba Świnki.
Powstała wówczas kolegiata z kościołem pod wezwaniem Najświętszej Panny Maryi, złożona z czterech prelatur i sześciu kanonii. Wobec braku uposażenia Jarosław z Bogorii i Skotnik, arcybiskup zredukował kanonie do liczby trzech. On też wystawił kościół murowany, sklepiony, kryty dachówką.
W 1254 r. odbyła się tu, według rocznika wielkopolskiego, konsekracja Bogufała „de Cirnelin” na biskupa poznańskiego dokonana przez Fulkona arcybiskupa gnieźnieńskiego, choć tenże sam Rocznik podaje pod rokiem 1255 jakoby ta konsekracja odbyła się w Lądzie (Mon. Pol., III, 23). Leonard diakon kurzelowski występuje w dokumencie z r. 1260. Archidiakon i kanonicy kurzelowscy w dok. z 1055 r. Akt z r. 1357 wymienia kolegiatę kurzelowską, obok łęczyckiej, rudzkiej i uniejowskiej. Sam Kurzelów nazwany jest tam: „cmtas cum foro”.
Kurzelów dawał arcybiskupom dziesiątą część opłat celnych. Przy mieście był folwark (allodium) arcybiskupi nazywany Modrzew. Pirec pleban, prokurator arcybiskupi występuje w dokumencie z r. 1358 (Kodeks Wielkopolski, nr. 1329. 1354, 1392).
W r. 1385 bawił tu arcybiskup Bodzanta stąd datując swe rozporządzenie (Kodeks małopolski, t.III s.122 s.362). W 1439 odnowiono przywilej lokacyjny. Szczegółowy opis uposażenia kolegiaty podaje Liber Beneficiorum Łaskiego (t.I s.545–558).
W roku 1540 miasto należące do dóbr stołowych arcybiskupa gnieźnieńskiego wraz ze wsiami: Konieczno, Denków, Motyczno, Międzylesie, Komparzów, Modrzewie i Gośięcin, ocenione było na 3300 grzywien. Wówczas w mieście było 85 domów dających po 1 grzywnie czynszu. Mieszczanie mieli role różnych rozmiarów. Trzy jatki dawały po 2 kamienie łoju. Czynsz z miasta wynosił grzywien 24 i 5 groszy ponadto dochody z łoju, z dwu młynów i targowego. Folwark dobry, łąk obfitość, lasy i pasieki. Kopalnia i kuźnica żelazna dawała 1½ grzywny i 60 żelaz do pługów (lemieszy). Młyn około 60 korcy słodu. Wójtostwo dające 6 grzywny należało do wikariuszów kurzelowskich, a archidiakon miał jatkę, pobierał czynsz od 7 mieszczan, młynu i stawu. W r. 1573 miasto płaciło szosu 19 florenów i 6 groszy. Od trzech kupców pobierano groszy 18. Rządca dworski alias starosta za dziesięcinę płacił 2 floreny i 25 groszy. Od młyna pobierano groszy 12, od dwóch bań gorzał 2 floreny 13 groszy. Czopowe za rok wynosiło 25 florenów.
Zniszczone w czasie potopu szwedzkiego miasto podupadło.
Edukacja.
W Kurzelowie znajdowała się szkoła parafialna. W wyniku reorganizacji kolegiaty przez arcybiskupa Jarosława Bogorię Skotnickiego, szkoła parafialna została 24 października 1369 przekształcona w szkołę kolegiacką. W roku 1521 wdowa Grabowska zapisała datek na szkołę w postaci dziesięciny snopowej ze wsi Zakrzewa. W roku 1654 Marcin Piegłoński (lub Piegłowski) przeznaczył na szkołę 9000 złotych na dobrach Czuszów i Czuszówek. W roku 1651 Jan Brożek uczynił zapis fundacyjny, w którym przekazał szkołę bezpośrednio pod opiekę Kolegium Większego, co oznaczało formalne przekształcenie szkoły w kolonię akademicką Akademii Krakowskiej.
Szlaki handlowe.
Na przełomie XIV i XV wieku przez Kurzelów przebiegały co najmniej trzy szlaki handlowe: szlak Węgry-Prusy, szlak Kraków-Wielkopolska oraz szlak Kraków-porty morskie-Flandria.
Droga do Torunia (Droga królewska, Droga pruska, Droga węgiersko-pruska).
W XIV wieku przez Kurzelów przebiegała tzw. droga do Torunia (droga królewska, droga pruska, droga węgiersko-pruska), był to jeden z głównych szlaków łączących Kraków z północą Polski. W czasach Kazimierza Wielkiego oraz Władysława Jagiełły wspomniana droga przebiegał przez Miechów, Kurzelów, Przedbórz (tam przekraczano Pilicę), Piotrków, Łęczycę, Przedecz i Brześć Kujawski ku Toruniowi. Przedłużeniem tego szlaku była droga wodna z Torunia do Gdańska. W Krakowie droga pruska łączyła się ze szlakiem z Węgier, razem stanowiąc główną arterię komunikacyjną pomiędzy południowymi prowincjami Polski, Węgrami, a Gdańskiem, i dalej ku Europie zachodniej jako morski szlak handlowy do Flandrii i Anglii. Dokumenty z XVI wieku również potwierdzają istnienie drogi prusko-węgierskiej przez Kurzelów.
Droga do Wielkopolski (Droga wielka).
W XIV wieku istniała droga do Wielkopolski, która przebiegała z Krakowa do Łęczycy tak samo jako droga pruska (czyli przez Miechów, Kurzelów, Piotrków). W Łęczycy odchodząc od drogi pruskiej do Konina, następnie przez Pyzdry do Poznania. Dokumenty z XVI wieku również wspominają o tej drodze.
Droga nowa flandryjska.
W końcu XIV wieku istniała droga zwana w Krakowie "Nową drogą flandryjską", która z Krakowa przebiegała początkowo razem z drogą pruską (Miechów, Kurzelów, Piotrków). W Piotrkowie prawdopodobnie odłączała się od drogi pruskiej przechodząc przez Sieradz, Konin, Pyzdry, Poznań do portów morskich: Szczecina, Stralsandu i Greiswaldu.
XVIII – XIX wiek.
W roku 1719 wokół kaplicy św. Anny utworzono cmentarz.
W wyniku III rozbioru Polski w 1795 roku Kurzelów znalazł się pod zaborem austriackim. W 1809 roku Kurzelów został włączony do Księstwa Warszawskiego, a w 1815 roku do Królestwa Polskiego (kongresowego).
Mieszkańcy Kurzelowa licznie uczestniczyli w powstaniu styczniowym. Na miejscowym cmentarzu znajdują się dwie mogiły żołnierzy -mieszkańców Kurzelowa, poległych w walkach w okolicach Małogoszcza (24 II 1863 r.) oraz w bitwie w okolicach wsi Ewelinów (26 II 1863). Na pierwszej mogile znajduje się napis: "ŚP. Zbiorowa mogiła 43 żołnierzy powstania styczniowego poległych 24 II 1863 r. w bitwie w okolicach Małogoszcza pod dowództwem generała Mariana Langiewicza mieszkańców Kurzelowa. Związek Kombatantów RBiBWP we Włoszczowie." Na drugiej mogile umieszczono napis "Zbiorowa mogiła 17 żołnierzy powstania styczniowego poległych 26 II 1863 r. w bitwie w okolicach wsi Ewelinów gm. Oleszno pod dowództwem generała Mariana Langiewicza mieszkańców Kurzelowa. Związek Kombatantów RBiBWP we Włoszczowie. Czerwiec 1993 r.".
W wyniku nowego podziału administracyjnego od 1 stycznia 1867, Kurzelów znajdował się w Guberni kieleckiej i powiecie włoszczowski.
Udział mieszkańców Kurzelowa w powstaniu styczniowym przyczynił się do utraty praw miejskich, które to prawa Kurzelów utracił w 1869 na skutek przeprowadzonej w zaborze rosyjskim reformy administracyjnej.
XX – XXI wiek.
Według spisu powszechnego z 1921 w osiedlu miejskim Kurzelów istniało 231 domów, a liczba ludności wynosiła 1616 (mężczyzn 759, kobiet 857), narodowość polską podało 1607 osób, narodowości żydowskiej było 9 osób. Wyznania rzymskokatolickiego było 1425 mieszkańców, wyznania mojżeszowego 191. Oddzielnie podano dane statystyczne odnoszące się do folwarku Kurzelów. W folwarku Kurzelów znajdowały się 2 domy, które w sumie zamieszkiwało 36 osób (mężczyźni: 23, kobiety: 13), wszyscy mieszkańcy folwarku byli narodowości polskie i wyznania rzymskokatolickiego. 
W marcu 1943 roku doszło w miejscowości do zasadzki oddziału Narodowych Sił Zbrojnych na oddział Gwardii Ludowej pod dowództwem Stanisława Olczyka ps. „Garbaty”. W pierwszej połowie 1943 roku oddział GL rozbił w Kurzelowie urząd gminny i mleczarnię. W kwietniu 1944 r. ten sam oddział zaatakował w okolicznych lasach strażników leśnych nadzorujących dla Niemców wywóz drzewa. Zginęło siedmiu strażników.
Zabytki.
Obiekty wpisane do rejestru zabytków
Infrastruktura i transport.
Transport drogowy.
Przez Kurzelów przebiega droga wojewódzka:

</doc>
<doc id="201800" url="https://pl.wikipedia.org/wiki?curid=201800" title="C.C. Catch">
C.C. Catch

C.C. Catch, właściwie Caroline Catherina ‘Caro’ Müller (ur. 31 lipca 1964 w Oss) – niemiecka piosenkarka holenderskiego pochodzenia, której największa popularność przypadała na drugą połowę lat 80. XX wieku. Najbardziej znana z przebojów takich jak „I Can Lose My Heart Tonight”, „’Cause You Are Young” czy „Heartbreak Hotel”.
Życiorys.
Wczesne lata.
Urodziła się 31 lipca 1964 roku w Holandii w miasteczku Oss jako Caroline Catherina Müller. Jej ojciec Yurgen, Niemiec, mieszkał w Niemczech, a jej matka Corry, obywatelka Holandii, mieszkała w Holandii wraz z córką. Po ukończeniu sześcioletniej holenderskiej szkoły podstawowej, wstąpiła do szkoły sprzątania, gdzie uczniowie m.in. rozbierali odkurzacze, gotowali i myli. Kształciła się też w zawodzie sprzedawcy.
Zanim ukończyła 14 lat bardzo rzadko widywała swojego ojca. Jej matka starała się zjednoczyć rodzinę. W 1979 roku jej rodzina przeprowadziła się do Niemiec, do miasta Bünde. Po ukończeniu szkoły średniej, zaczęła studiować projektowanie ubioru i pracowała w fabryce odzieży. W małej restauracji w Bünde poznała grupę muzyczną. Uczyła się grać na gitarze, tańczyć jazzowe tańce w Bad Oeynhausen i brała udział w konkursach jako piosenkarka pop. Jej ojciec zrezygnował z pracy przy klinkierze, kupił firmę za 20 tys. marek i założył Orbita Agency, aby organizować konkursy utalentowanych piosenkarzy i wspierać swoją córkę.
Początki kariery.
Dwie piosenki, które wykonywała jako Carol Dean – „Queen of the Hearts” i „C’est la vie” – nie przyniosły jej sukcesu. Potem śpiewała w dziewczęcym kwartecie Optimal (producent – Peter Kent) z Claudią, Sylvią i Sabiną. Razem wydały dwa single: „Er War Magnetisch” (1983) i „The Good Bye / Kimi-Gasuki” (1984).
1985–1990.
W 1985 roku, podczas występu grupy Optimal w Hamburgu, zainteresował się nią Dieter Bohlen z zespołu Modern Talking. Muzyk postanowił nawiązać współpracę i dał jej do wykonania utwór „I Can Lose My Heart Tonight” (anglojęzyczną wersję piosenki „Keine Träne Tut Mir Leid” wykonywaną przez Mary Roos). Pierwotnie utwór ten miał znaleźć się w repertuarze Modern Talking. W lipcu 1985 ukazał się singel z tą piosenką. Zdobyła powodzenie w dyskotekach, a na listach przebojów uplasowała się na 13. pozycji. Kolejne dwa single („’Cause You Are Young”, „Strangers by Night”) oraz debiutancki album "Catch the Catch" ukazały się w pierwszej połowie 1986 roku. Na fali popularności artystki, Dieter Bohlen napisał dla niej utwory na kolejny album, "Welcome to the Heartbreak Hotel", który ukazał się jeszcze w tym samym roku wraz z kolejnymi dwoma singlami („Heartbreak Hotel”, „Heaven and Hell”). Niedługo później nakładem wytwórni Amiga w NRD ukazał się minialbum (EP), "", zawierający cztery nagrania z wydanego wcześniej drugiego LP artystki.
W 1987 roku, na rynku pojawił się trzeci album piosenkarki, "Like a Hurricane". Promowały go dwa single międzynarodowe: „Are You Man Enough” i „Soul Survivor”. W roku 1988 lokalnie (w Hiszpanii i Danii) na singlu wydano również nagranie „Good Guys Only Win in Movies”
W 1988 roku, wydano dwa kolejne albumy: "Diamonds – Her Greatest Hits" (będący w sporym stopniu składanką) i "Big Fun". Przy ich promocji wydano pięć singli: „House of Mystic Lights” promowało wydaną wcześniej kompilację "Diamonds – Her Greatest Hits", zaś cztery kolejne w kolejności „Backseat of Your Cadillac”, „Nothing But a Heartache”, „Summer Kisses” i „Baby I Need Your Love” promowały płytę "Big Fun".
W 1989 roku, wytwórnia Hansa Records wydała kolejny album kompilacyjny pt. "Classics". Promowano go wydanymi już wcześniej „Baby I Need Your Love” (promował zarówno wydany wcześniej "Big Fun" i tę kompilację) i „Good Guys Only Win in Movies” (reedycja międzynarodowa, wcześniej na singlu ten utwór ukazał się wyłącznie w Hiszpanii i Danii promując płytę "Like a Hurricane").
We współpracy z Dieterem Bohlenem wydała razem 5 albumów, jednak ich współpraca zmierzała do schyłku. Müller chciała brać udział w tworzeniu nagrań dostarczając własne materiały, jednak kompozytor nie zgadzał się na to. Pod koniec dekady lat 80. artystka zakończyła współpracę z Bohlenem i wyjechała do Wielkiej Brytanii, aby tam kontynuować karierę muzyczną, zmieniając styl.
Skutkiem tej zmiany był wydany w 1989 przez wytwórnię Metronome album "Hear What I Say" (częściowo wyprodukowany przez muzyka Duran Duran, Andy’ego Taylora), który nie cieszył się już taką popularnością, jak poprzednie. Tak samo było z promującymi go singlami „Big Time” i „Midnight Hour”.
W 1990 roku w Hiszpanii, wytwórnia Hansa Records wydała kolejną kompilację: "The Decade Remixes". Na hiszpańskim rynku, promował ją singel „The Decade 7" Remix”.
1991–2004.
Piosenkarka powróciła na rynek muzyczny w 1998, kiedy to ukazał się album "Best of ’98". Znalazły się na nim dwa jej wielkie przeboje w nowych wersjach: „Soul Survivor ’98” i „I Can Lose My Heart Tonight ’99” (wraz z raperem Krayzee), składanka największych przebojów „C.C. Catch Megamix ’98” oraz stare przeboje w oryginalnych aranżacjach.
W 2003 pojawił się singel artystki: „Shake Your Head”, nie zyskał jednak na rynku muzycznym większego rozgłosu poza Hiszpanią, gdzie zajął 12. miejsce na hiszpańskiej liście przebojów.
W 2004 ukazał się kolejny singel piosenkarki: „Silence”, za którego produkcję odpowiedzialny był Tony Dawson-Harrison (lider grupy Captain Hollywood Project). Singiel ten przeszedł na rynku muzycznym (nawet w Hiszpanii) bez większego echa. W tym samym roku artystka wzięła udział w projekcie muzycznym Comeback United (obok min. Chrisa Normana, Limahla czy Haddawaya), efektem tego był singel „Survivor”.
Od 2005 roku.
Po paru latach przerwy, w 2010 na rynku pojawił się nowy singel artystki: „Unborn Love” we współpracy z hiszpańskim producentem Juanem Martinezem.
Podczas występu w Moskwie w listopadzie 2011 roku C.C. Catch zapowiedziała, że w roku 2012 zakończy karierę muzyczną. O zakończeniu kariery Müller poinformowała także na swojej stronie internetowej. Pomimo zapowiedzi zakończenia kariery, na początku 2013 roku w internecie zostały opublikowane wersje instrumentalne nowych piosenek C.C. Catch („Good Times Is Back”, „Summer Night”, „My Old Memories”) i nowa wersja instrumentalna piosenki „One Night’s Not Enough”, wszystkie utrzymane w klimacie euro disco, nawiązując stylem do muzyki z lat współpracy artystki z Dieterem Bohlenem.
Wbrew wcześniejszym zapowiedziom dotyczącym końca kariery, rok później, w 2014, pojawił się singel „Another Night in Nashville” w duecie z Chrisem Normanem (byłym wokalistą grupy Smokie).
27 marca 2021 na kanale artystki w serwisie YouTube swoją premierę miało jej nowe nagranie „If You Love Me”. 30 maja 2021 na tym kanale premierę miało również nagranie „Is This Love”, będące coverem utworu Boba Marleya nagranym ku jego pamięci.

</doc>
<doc id="201802" url="https://pl.wikipedia.org/wiki?curid=201802" title="Jaszkowa Dolna">
Jaszkowa Dolna

Jaszkowa Dolna (niem. "Niederhannsdorf") – wieś sołecka w Polsce położona w województwie dolnośląskim, w powiecie kłodzkim, w gminie Kłodzko.
W latach 1975–1998 miejscowość położona była w województwie wałbrzyskim.
Geografia.
Położenie geograficzne.
Jaszkowa Dolna leży w Kotlinie Kłodzkiej, w Sudetach, w południowo-zachodniej Polsce. Centrum wsi oddalone jest od centrum Kłodzka, siedziby gminy i powiatu, o około 5 km na południowy wschód, zabudowania wsi sięgają niemal granic miasta. Na zachodzie graniczy z Krosnowicami i Kłodzkiem, na północy z Jaszkówką i Wojciechowicami, na wschodzie z Jaszkową Górna, a na południu z Marcinowem i Żelaznem.
Według danych z 2008 r. wieś zajmowała obszar 17,77 km², co stanowiło 7% powierzchni gminy Kłodzko.
Warunki naturalne.
Jest to duża i długa (ok. 4 km) wieś łańcuchowa ciągnąca się wzdłuż potoku Jaszkówki, dopływu Nysy Kłodzkiej, między Kłodzkiem a Jaszkową Górną. Leży na wysokości 290–350 m n.p.m. Wieś zajmuje dolinę potoku, zwężającą się ku górze, oddzielającą Wzgórza Rogówki od reszty Kotliny Kłodzkiej.
Budowa geologiczna.
Okolice Jaszkowej Dolnej zostały wypreparowane w złożonej strukturze geologicznej, utworzonej przez granitoidy masywu kłodzko-złotostockiego od południa oraz dewońskie łupki i piaskowce, a także łupki metamorficzne od północy. Występują tu keratofiry i hornfelsy. Jednym z bardziej interesujących obiektów jest wyrobisko dawnego kamieniołomu u wjazdu do wsi od strony Kłodzka. Odsłaniają się tu hornfelsy piroksenowe, w których można spotkać szereg minerałów, w tym skapolity, wollastonit, a nawet drobne granaty.
Historia.
Daty wzmianeko miejscowości ijej oficjalnenazwy według źródeł
Źródło:
Jaszkowa Dolna jest jedną ze starszych miejscowości ziemi kłodzkiej. Powstała w I połowie XIII w. jako wieś przedlokacyjna. Od zawsze była silnie związana z Kłodzkiem jako typowa osada podmiejska. W dokumentach wzmianki o niej pojawiają się w 1322 r. W 1350 r. powstało tu dziedziczne wolne sędziostwo, które później przeszło w ręce augustianów kłodzkich. W tym czasie istniał tu już kościół parafialny. W XV wieku wieś należała do rodziny Schaffgotschów, a od około 1490 r. przeszła w posiadanie rodu Tschischwitzów, w 1580 r. przeszła w posiadanie Koberów.
W czasie wojny trzydziestoletniej wojska austriackie przystąpiły do przymusowej rekatolizacji ludności ziemi kłodzkiej, której duża część przeszła wcześniej na protestantyzm. Akcja ta wiązała się z represjami i dużymi kontrybucjami, co doprowadziło do buntu chłopów. W 1621 r. utworzyli oni związek obronny mieszkańców, m.in. Jaszkowej Dolnej. Doszło do wielu potyczek, m.in. pod Jaszkową Górną zginęło ok. 100 chłopów. W 1622 r. przez wieś przeszedł kilkutysięczny oddział lisowczyków, którzy śpieszyli z pomocą wojsku oblężonemu w Bystrzycy Kłodzkiej przez inne grupy chłopów.
W XVIII i XIX w. wieś należała do kilku rodzin posiadaczy ziemskich: hrabiów von Neuhaus, von Götz i von Magnis.
W 1807 r. Jaszkowa Dolna znalazła się w centrum działań kampanii wojennej wojny Napoleona z IV koalicją antyfrancuską, kiedy to wojska francuskie dowodzone przez gen. Charles’a Lefebvre’a-Desnouettes próbowały opanować twierdzę kłodzką i całe hrabstwo kłodzkie bronione przez korpus hrabiego von Götzena. W związku z tym Prusacy zbudowali w Jaszkowej Dolnej i Jaszkowej Górnej fortyfikacje ziemne jako przedłużenie funkcji obronnej twierdzy. W dniach 21–23 czerwca 1807 r. doszło tu do kilku potyczek, których skutkiem było wyparcie wojsk pruskich do twierdzy.
W 1816 r. wieś dzieliła się na 3 części, z których jedna należała do Kłodzka. W 1828 r. największą część kupił Hermann Volkmer. W tym czasie było we wsi 199 budynków, dwór oraz 4 folwarki. W 1870 r. w posiadaniu Volkmera znajdowało się 940 morgów ziemi.
Po 1945 r. Jaszkowa Dolna funkcjonuje dalej jako wieś rolnicza, stanowiąc zaplecze żywnościowe dla Kłodzka.
Zabytki.
Jaszkowa Dolna zachowała swój pierwotny układ wsi łańcuchowej, chociaż częściowo został on już zmieniony poprzez zagęszczenie nową zabudową. Do cenniejszych obiektów wpisanych do rejestru zabytków Narodowego Instytutu Dziedzictwa należy zaliczyć:
inne zabytki:
Demografia.
Rozwój ludnościowy Jaszkowej Dolnej na przestrzeni stuleci kształtował się następująco.
Bliskość Kłodzka – stolicy regionu i korzystne warunki naturalne sprawiły, że w Jaszkowej Dolnej nie wystąpiła tak gwałtowna faza wyludniania się, charakterystyczna dla innych miejscowości ziemi kłodzkiej. Przeciwnie, liczba udności utrzymuje się na stałym poziomie, nawet w pewnym okresie widoczny był jej wyraźny wzrost.
Gospodarka.
Jaszkowa Dolna jest w dalszym ciągu wsią rolniczą, stanowiąc żywnościowe zaplecze dla Kłodzka. Obok tej funkcji odgrywa również rolę pewną osiedla mieszkaniowego. We wsi znajduje się 105 gospodarstw rolnych, przy czym jeszcze w latach 70. XX w. było ich dwa razy więcej, oraz gospodarstwo rolne kombinatu rolno-przemysłowego z Żelazna i SKR. Wyłącznie z pracy w rolnictwie utrzymywało się 39% ludności czynnej zawodowo w 1978 r., a w 1988 r. – aż 84%. Mieszkańcy zajmują się uprawą roli (są tu jedne z najlepszych gleb na ziemi kłodzkiej) lub pracują w pobliskim Kłodzku i dalszych miejscowościach. Stale rozwija się funkcja mieszkalno-składowo-przemysłowa. Przybywają nowe domy mieszkalne, różne magazyny i zakłady rzemieślnicze i produkcyjne.
Edukacja i kultura.
Oświata.
W Jaszkowej Dolnej działa jedno z trzech w gminie przedszkoli. Działa również Szkoła Podstawowa im. Stanisława Mikołajczyka, dysponująca halą sportową.
Kultura.
We wsi działa świetlica oraz klub sportowy "Iskra", z sekcją piłkarską, która mecze rozgrywa na położonym w centrum wsi stadionie. Ponadto aktywnie działa koło gospodyń wiejskich.
W Jaszkowej Dolnej od czasów średniowiecza funkcjonuje parafia św. Jana Chrzciciela w Jaszkowej Dolnej, której kościołem jest kościół św. Jana Chrzciciela. Należy ona do dekanatu kłodzkiego, wchodzącego w skład diecezji świdnickiej.
Administracja.
Jaszkowa po zakończeniu II wojny światowej znalazła się w granicach Polski. Wieś wchodziła w skład województwa wrocławskiego. W latach 1954–1973, po likwidacji gmin, tworzyła wspólną gromadę z Jaszkową Górną, wchodzącą nadal w skład powiatu kłodzkiego. Po zmianach w podziale terytorialnym kraju z 1975 r. Jaszkowa Dolna weszła w skład nowo utworzonego województwa wałbrzyskiego i gminy Kłodzko.
Ostatnia zmiana miała miejsce w 1990 r., kiedy to na terenie gminy utworzono sołectwa jako jednostki pomocniczego podziału administracyjnego. Jedno z nich ulokowano w Jaszkowej Dolnej.
Infrastruktura.
Transport.
Jaszkowa Dolna leży na uboczu ważnych szlaków komunikacyjnych ziemi kłodzkiej. Przez wieś przebiega lokalna droga z Kłodzka przez Przełęcz Droszkowską do Ołdrzychowic Kłodzkich. Przez zachodnią granicę wsi z kolei przebiega droga krajowa nr 33 z Kłodzka do Boboszowa. Komunikację autobusową zapewnia PKS Kłodzko. W samej wsi znajdują się cztery przystanki autobusowe. Najbliższa stacja kolejowa znajduje się w Kłodzku – Kłodzko Miasto.
Bezpieczeństwo.
W zakresie ochrony przeciwpożarowej oraz innych miejscowych zagrożeń – Jaszkowa Dolna podlega rejonowi działania Powiatowej Straży Pożarnej oraz Komendzie Powiatowej Policji w Kłodzku. We wsi działa Ochotnicza Straż Pożarna. We wsi znajduje się ośrodek zdrowia. Podstawową opiekę medyczną zapewnia Zespół Opieki Zdrowotnej w Kłodzku.

</doc>
<doc id="201803" url="https://pl.wikipedia.org/wiki?curid=201803" title="Polifiletyzm">
Polifiletyzm



</doc>
<doc id="201807" url="https://pl.wikipedia.org/wiki?curid=201807" title="SWB">
SWB



</doc>
<doc id="201808" url="https://pl.wikipedia.org/wiki?curid=201808" title="Zhiyi">
Zhiyi

Zhiyi (ur. 538, zm. 597; chiń. 智顗 pinyin "Zhìyǐ", w transkrypcji Wade-Gilesa "Chih-i"; kor. 지의 "Chiui"; jap. "Chigi"; wiet. "Trí Di") – założyciel chińskiej szkoły tiantai, znany powszechnie jako Tiantai Dashi (天台大師) – Wielki Nauczyciel Tiantai (kor. Ch’ǒnt’ae Taesa; jap.Tendai Daishi; wiet. Thiên Thai Ðại Sư).
Życiorys.
Początkowe lata.
Chen De’an (陳德安) urodził się w Huarong w Jingzhou w rejonie jeziora Dongting (Hubei) w 538 r. Jego ojciec Chen Qizu (陳起祖) był rządowym urzędnikiem w czasach panowania dynastii Liang, która rządziła południowymi Chinami w latach 502–557.
Po raz pierwszy zetknął się z "Sutrą Lotosu" w wieku lat sześciu. Podczas wizyty w świątyni buddyjskiej usłyszał mnichów recytujących rozdział 25. Według jego biografii chłopiec natychmiast zapamiętał cały ten rozdział.
Jako syn wysokiego urzędnika Zhiyi otrzymał zapewne bardzo dobre wykształcenie, a więc studiował klasykę konfucjańską i literaturę taoistyczną, poetykę i literaturę. Jego pisma wykazują, że faktycznie był znakomicie zaznajomiony z literaturą zarówno świecką jak i religijną.
Prawdopodobnie w bardziej spokojnych czasach Zhiyi poszedłby w ślady ojca i rozpoczął karierę urzędniczą, lub w ślady swojego starszego brata Chenzhena, który został liderem wojskowym. Jednak schyłek dynastii Liang był bardzo burzliwy, pełen rebelii i zamieszek. Zapanował ogólny chaos. Gdy zmiany polityczne spowodowały upadek statusu jego rodziny i śmierć jego rodziców, Zhiyi porzucił życie świeckie i wstąpił do zakonu buddyjskiego w 555 r.
Miał wtedy 18 lat. Jego nauczycielem był Faxu z klasztoru Guoyuan w Xiangzhou. Jego następnym nauczycielem był mistrz winai Huikuang (慧曠). Następnie Zhiyi udał się na górę Daxian (大賢山) w Hengzhou, gdzie poświęcił się studiowaniu "Sutry Lotosu". Zapewne też w tym okresie wyrobił sobie przeświadczenie o nadrzędności tej sutry nad wszystkimi innymi.
Nanyue Huisi nauczycielem Zhiyi.
Gdy miał 23 lata udał się na górę Dasu (大蘇山) w południowym Henanie, co nie był łatwym zadaniem, albowiem rejon ten leżał przy granicy między Chinami południowymi a północnymi i był rozdzierany przez wojnę. Tam też Nanyue Huisi (南岳南嶽, 515–577), słynny wówczas buddysta, został jego nauczycielem. Huisi był mocno związany z "Sutrą Lotosu" i uważał ją otwarcie za najwyższą mahajanistyczną sutrę, co powodowało ataki na jego nauki ze strony innych liderów buddyjskich tego czasu. Żeby ich uniknąć udał się właśnie na górę Dasu.
Według biografii Huisi natychmiast rozpoznał ważność jego nowego ucznia i przywitał go słowami: "Dawno temu obydwaj byliśmy na Szczycie Orła i słuchaliśmy "Sutry Lotosu". Teraz, podążając za tymi starymi karmicznymi więzami, przybyłeś znowu".
Huisi natychmiast zaczął wprowadzać ucznia w różnorodne techniki medytacyjne i inne praktyki religijne związane z jego klasztorem. Po 14 dniach tych praktyk Zhiyi wszedł ze stan całkowitej koncentracji i został "oświecony w prawdziwym znaczeniu "Sutry Lotosu"". Otrzymał potwierdzenie tego ze strony swego nauczyciela, czyli zrównał się z nim.
Zhiyi pozostał na górze Dasu ze swoim nauczycielem jeszcze przez 7 lat. Następnie opuścił nauczyciela i w 568 r. udał się do Jinling (zwanego także Jiankang) czyli dzisiejszego Nankinu. Miasto to było wówczas stolicą dynastii Chen, która zastąpiła dynastię Liang w południowych Chinach.
Nankin.
W Nankinie Zhiyi przez 8 lat przebywał w klasztorze Waguan (瓦官寺), wygłaszając wykłady o "Sutrze Lotosu" i innych ważnych tekstach buddyjskich. Cieszył się poparciem wysoko postawionych notabli z biurokracji Chen. Wykłady o "Sutrze Lotosu" stały się później podstawą jego książki "Głębokie znaczenie Sutry Lotosu".
Jego nauki wzbudzały także kontrowersje, gdyż w tym okresie za najważniejszą sutrę buddyjską uchodziła "Nirvana Sutra". Jednak Zhiyi bez wahania angażował się w publiczne debaty i zaczął przyciągać wielu uczniów i świeckich zwolenników.
Pomimo sukcesu, Zhiyi odczuwał niedosyt, że zbyt mała liczba jego uczniów osiągnęła prawdziwe i głębokie zrozumienie sutry, i jesienią 575 r., w wieku 38 lat, opuścił Waguan si i udał się w podróż na górę Tiantai we wschodniej części prowincji Zhejiang. Góra ta już od dłuższego czasu przyciągała zarówno buddystów jak i taoistów.
Góra Tiantai.
Po przybyciu na górę Zhiyi rozpoczął ascetyczną praktykę medytacyjną na najwyższym szczycie Tiantai – Huading (华顶山). Przeżył wówczas kolejne mistyczne doświadczenie. Był atakowany przez demony, jednak mocno trzymał się swojej praktyki i wkrótce dostąpił wizji potwierdzającej prawdziwość jego wierzeń. Było to więc jego trzecie oświecenie i kolejny wielki krok w jego rozwoju duchowym.
W kilka lat potem Zhiyi i jego uczniowie otrzymali wsparcie i finansową pomoc cesarza Xuana z dynastii Chen. Zhiyi zatroskany, że rybacy żyją z zabijania żywych stworzeń, przeznaczył pieniądze na wykup praw do łowienia ryb wzdłuż wybrzeża i rozpoczął akcję przekonywania rybaków do zmiany zawodu.
Następca cesarza Xuana – Houzhu (ostatni cesarz dynastii Chen), próbował wielokrotnie ściągnąć Zhiyi do stolicy i wreszcie w 585 r. mistrz udał się do Nankinu. W 587 r. w klasztorze Guangzhe wygłosił serie wykładów, które zostały potem wydane jako "Słowa i zdania Sutry Lotosu". W tym czasie jego najzdolniejszym uczniem stał się Zhang’an Guanding (灌頂, 561–632), który stanie się potem znany jako Wielki Nauczyciel Zhang’an.
W 588 r. armie z północy Chin zaatakowały ziemie dynastii Chen i Zhiyi, aby uniknąć wojny udał się na południowy zachód na górę Lu (廬山), a potem na górę Heng, gdzie przed śmiercią przebywał Nanyue Huisi. Po upadku dynastii Chen Zhiyi udał się w okolice skąd pochodził (Jingzhou) i rozbudował klasztor Yuquan. Tam też w 593 r. wygłosił serię wykładów opartych na ideach z wykładów w klasztorze Waguan. Jego wykłady z 594 r. utworzyły jego trzecią główną pracę "Wielka koncentracja i wgląd".
W 595 r. powrócił na górę Tiantai. Cesarz Yang z nowej dynastii Sui, obdarzył go tytułem Zhizhe da shi (智者大師 Mędrzec).
W 597 r. Zhiyi zmarł na górze Tiantai. W okresie Tang otrzymał pośmiertny tytuł Tiantai Dashi (天台大師 – Wielki Nauczyciel Tiantai).
Nauki.
Tiantai obalił klasyfikacje zawarte w świętych pismach, formułowane przez główne szkoły buddyjskie w jego czasach, które opierały się albo na Sutrze Awatamsaki (chiń. "Huayanjing") (Sutra Girlandy Kwiatów) albo na Sutrze Nirwany. Tiantai wymyślił klasyfikację "pięciu okresów i ośmiu nauk", ustanawiając tym sposobem wyższość Sutry Lotosu. Wyjaśnił także teorię "trzech tysięcy światów w jednym momencie życia" (yinian sanqian, jap. ichinen sanzen). Usystematyzował zarówno doktrynę jak i metodę praktyki, dlatego też był czczony jako założyciel szkoły. W Sutrze Lotosu Budda Siakjamuni dostarcza podstaw teoretycznych dla wupinzun (jap. gohonzon), zaś teorię Tiantaia yinian sanqian można porównać do kopii fotograficznej.
Dzieła.
T – numer katalogowy tekstu w "Taishō shinshū daizōkyō", Tokio 1924-1934

</doc>
<doc id="201816" url="https://pl.wikipedia.org/wiki?curid=201816" title="Taishakuten">
Taishakuten

 – bóstwo hinduizmu, dźinizmu i buddyzmu; w skrócie Taishaku; król niebiańskiego świata (nieba, jap. 天上界, "tenjōkai"), chroniący buddyzm; japońska nazwa sanskryckiego Śakra. 
Pierwotnie "bóg piorunów" w hinduizmie, później adaptowany do buddyzmu jako bóstwo chroniące. 
Mieszka w Pałacu Prawidłowych Widoków (lub Radosny Aby Widzieć), w Niebie Trzydziestu Trzech (sanskryt: Trāyastriṃśa, jap. 忉利天 "Tōriten"), na szczycie góry Sumeru (lub Meru, jap. Shumisen 須弥山), i obsługiwany przez Czterech Niebiańskich Królów, rządzi innymi trzydziestoma dwoma bóstwami niebios. 

</doc>
<doc id="201817" url="https://pl.wikipedia.org/wiki?curid=201817" title="Ilion">
Ilion



</doc>
<doc id="201821" url="https://pl.wikipedia.org/wiki?curid=201821" title="Tahō Nyorai">
Tahō Nyorai

 – budda „Wielu Skarbów”, uosabia obiektywną rzeczywistość i reprezentuje buddów przeszłości; postać z Sutry Lotosu, budda, który pojawia się w Wieży Skarbów, w czasie Ceremonii w Powietrzu, aby nieść świadectwo prawdy nauk Buddy Siakjamuniego. 
Zgodnie z jedenastym rozdziałem Sutry Lotosu, Budda Tahō żył w świecie Skarbu Czystości, na wschodzie wszechświata. Zaangażowany w praktykę jako bodhisattwa, ślubował, iż po osiągnięciu stanu nirwany nadal będzie pojawiał się w Wieży Skarbów, aby poświadczać ważność Sutry Lotosu, wszędzie tam gdzie jest nauczana. W rozdziale jedenastym Siakjamuni zbiera wszystkich buddów z całego wszechświata, a następnie otwiera Wieżę Skarbów. Na zaproszenie Buddy Tahō, Siakjamuni siada obok niego.

</doc>
<doc id="201822" url="https://pl.wikipedia.org/wiki?curid=201822" title="Eneasz">
Eneasz



</doc>
<doc id="201823" url="https://pl.wikipedia.org/wiki?curid=201823" title="Novi Pazar">
Novi Pazar

Novi Pazar (cyr. Нови Пазар, bośn. "Novi Pazar") – miasto w Serbii, w regionie Serbia Centralna, w okręgu raskim, siedziba miasta Novi Pazar. W 2013 roku liczyło 66 527 mieszkańców.
Położenie.
Novi Pazar położony jest w krainie historycznej Sandżak, w południowo-zachodniej Serbii, na terenie Gór Dynarskich, przy granicy z Czarnogórą i z nieuznawanym przez władze w Belgradzie Kosowem. Współrzędne geograficzne to 43° 09” N, 20° 31” E. Przez miasto przepływa rzeka Raška.
Gospodarka.
W mieście rozwinął się przemysł włókienniczy oraz obuwniczy.
Historia.
Osadnictwo na terenie dzisiejszego Novego Pazaru rozwijało się już od czasów prehistorycznych. W późniejszym okresie ziemie te zamieszkiwane były m.in. przez Ilirów. Od VII wieku miał miejsce napływ ludności słowiańskiej. W średniowieczu należały do Serbii Nemaniczów. Około 1450 roku tereny te zostały zdobyte przez Turków osmańskich. W 1461 roku założyli oni miasto i nadali mu nazwę "Jeni Bazar". Lokację przeprowadził Isa-Beg Isaković, który nadał Novemu Pazarowi orientalny charakter. Wybudowano wiele meczetów, łaźni miejskich oraz haremów. Miasto stało się centrum kupieckim.
Około 1689 roku ludność miasta liczyła 30 tysięcy obywateli. W tym samym czasie w trakcie V wojny austriacko-tureckiej zostało ono doszczętnie spalone. Do Imperium Osmańskiego należało do 1912 roku, kiedy to wskutek I wojny bałkańskiej znalazło się w granicach Królestwa Serbii. W latach 1918–1929 należało najpierw do Królestwa Serbów, Chorwatów i Słoweńców, w latach 1929–2003 do Jugosławii, a następnie w latach 2003–2006 do Serbii i Czarnogóry. Od 2006 roku jest częścią Serbii.
W 2004 roku, w odwecie za ataki na cerkwie i kościoły na terenie Kosowa, zaatakowano nowopazarskie meczety.
Demografia.
Liczba ludności wynosi 66 527 mieszkańców, z czego 55 428 jest narodowości bośniackiej. Za Serbów uważa się 6576 osób.
Zabudowa.
Centralnym placem miasta jest "Žitni Trg" (cyr. Житни Трг). Obok niego znajduje się park miejski z twierdzą z czasów osmańskich. W jej skład wchodzi zabytkowa wieża o nazwie "Stara Izvidnica" (cyr. Стара Извидница). Nieopodal zlokalizowany jest meczet o nazwie "Arap Džamija" (cyr. Арап Џамија) oraz łaźnia miejska z XV wieku.
Pozostałe zabytki i atrakcje.
W pobliżu znajdują się cenne zabytki zaliczane od 1979 roku przez UNESCO do światowego dziedzictwa kulturalnego – Stari Ras i Sopoćani.
Oświata i nauka.
W Novim Pazarze funkcjonują dwa uniwersytety: Uniwersytet w Novim Pazarze oraz Państwowy Uniwersytet w Novim Pazarze.
Pierwsza z nowopazarskich uczelni została założona w 2002. Współpracuje ze szkołami wyższymi z innych krajów, na przykład z Bośni i Hercegowiny, Macedonii Północnej, Stanów Zjednoczonych, Węgier. Państwowy Uniwersytet w Novim Pazarze został założony 26 października 2006. Jego władze deklarują, że jako jedyny w całej Serbii oferuje studia na kierunkach filozoficznym, ekonomiczno-prawnym i nauk technicznych oraz że jako jedyny serbski uniwersytet naucza zgodnie z zasadami procesu bolońskiego.
Sport.
W mieście funkcjonuje klub piłkarski o nazwie FK Novi Pazar.
Ludzie urodzeni w Novim Pazarze.
W mieście urodzili się m.in. Adem Ljajić, serbski piłkarz, reprezentant kraju oraz zawodnik włoskich klubów oraz Aćif Hadžiahmetović, jeden z dowódców Muzułmańskiej milicji Sandżaku, która powstała w trakcie II wojny światowej po upadku Królestwa Jugosławii.

</doc>
<doc id="201825" url="https://pl.wikipedia.org/wiki?curid=201825" title="Christina Obergföll">
Christina Obergföll

Christina Obergföll (ur. 22 sierpnia 1981 w Lahr) – niemiecka lekkoatletka, była rekordzistka Europy w rzucie oszczepem, mistrzyni świata.
Międzynarodową karierę zaczynała od zajęcia ósmych lokat na mistrzostwach świata juniorów w 2003 oraz mistrzostwach Europy dla zawodników do lat 23 i uniwersjadzie w 2003. Bez powodzenia startował w igrzyskach olimpijskich w Atenach (2004). Rok później Obergföll dość niespodziewanie wywalczyła srebrny medal podczas mistrzostw świata – podczas konkursu w Helsinkach rzuciła na odległość 70,03 (jej dotychczasowy rekord życiowy wynosił 63,34), ustanawiając tym samym rekord Europy poprawiając rezultat Norweżki Trine Hattestad (69,48). Dzięki temu Obergföll weszła do ekskluzywnego grona zawodniczek, które pokonały, po zmianie sprzętu w 1999 roku, granicę 70 metrów – przed nią dokonała tego jedynie rekordzistka świata Kubanka Osleidys Menéndez. Tuż za podium – na czwartym miejscu – zakończyła udział w mistrzostwach Europy w 2006. 23 czerwca 2007 podczas zwycięskich dla niej zawodów superligi pucharu Europy w Monachium poprawiła swój dotychczasowy rekord Starego Kontynentu, uzyskując rezultat 70,20. Kilka miesięcy po tym sukcesie zdobyła drugi w karierze tytuł wicemistrzyni świata. Podczas igrzysk olimpijskich w Pekinie (2008) zdobyła brązowy medal – w finale olimpijskiego konkursu Czeszka Barbora Špotáková oraz Rosjanka Marija Abakumowa poprawiały należący do Obergföll rekord Europy. Piąta zawodniczka mistrzostw świata z 2009 oraz wicemistrzyni Starego Kontynentu z 2010 – w Barcelonie przegrała tylko ze swoją rodaczką Lidną Stahl. Tuż za podium – na czwartej lokacie – zakończyła udział w mistrzostwach świata (2011). Zwyciężczyni łącznej punktacji Diamentowej Ligi 2011 w rzucie oszczepem. Zdobywczyni srebrnego medalu igrzysk olimpijskich w Londynie (2012). Rok później sięgnęła po złoto mistrzostw świata. Zwyciężczyni łącznej punktacji Diamentowej Ligi 2013 w rzucie oszczepem. We wrześniu 2013 poślubiła niemieckiego oszczepnika, dwukrotnego brązowego medalistę mistrzostw świata, Borisa Henry'ego.
Wiele razy stawała na podium mistrzostw Niemiec oraz reprezentowała swój kraj w pucharze Europy i drużynowym czempionacie Starego Kontynentu.
Rekord życiowy: 70,20 (23 czerwca 2007, Monachium). Rezultat ten jest byłym rekordem Europy, aktualnym rekordem Niemiec oraz piątym wynikiem w historii światowej lekkoatletyki.

</doc>
<doc id="201827" url="https://pl.wikipedia.org/wiki?curid=201827" title="Eneasz (syn Anchizesa)">
Eneasz (syn Anchizesa)

Eneasz (także Ajnejas, łac. "Aeneas", gr. "Aineías") – w mitologii greckiej i mitologii rzymskiej bohater wojny trojańskiej. Uchodził za syna króla Anchizesa i bogini Wenus (gr. Afrodyta). Był potomkiem Dardanosa, a więc i boga Zeusa.
Tułaczka Eneasza.
Po upadku Troi uciekł z niej zabierając ze sobą ojca, żonę Kreuzę z synem Askaniuszem. Udali się do pobliskiego gaju, gdzie zatrzymali się w pobliżu świątyni Ceres. Tam Eneasz spostrzegł zaginięcie swej żony. Powrócił do Troi, lecz nie odnalazł jej wśród żywych. Wraz z innymi zbiegami, którzy zbierali się przy świątyni wyruszył w góry. Tam, we Frygii, u stóp góry Ida przylegającej do brzegu morza, rozpoczął budowę okrętów.
Z nastaniem wiosny zabrał na okręty ojca, syna oraz swoich najwierniejszych towarzyszy i wyruszył w podróż w nieznane.
Tracja.
Przybył do Tracji, gdzie wzniósł mury pod nową osadę. Podczas budowy osady i świątyni na cześć swej matki Wenus objawił się mu cień Polidora, syna króla Priama, który zginął z ręki trackiego króla Polimestora. Eneasz wyprawił mu uroczysty pogrzeb aby dusza zmarłego mogła trafić do krainy Orkusa a sam opuścił Trację.
Delos.
Kolejnym etapem jego podróży była wyspa Delos na Morzu Egejskim. Tam został przyjęty przez kapłana boga Apollina Aniusza, przyjaciela ojca Eneasza. W świątyni zapytał wszechwidzącego Feba o dalsze swoje losy. Przez niego Apollo nakazał mu udać się do krainy swych przodków przepowiadając mu dobrą przyszłość – tron i władzę.
Kreta.
Na wieść o wyroczni, ojciec Eneasza rozpoznał kierunek i udali się na wyspę Kretę, gdzie mieszkał przodek trojańskich królów Teukros. Po przybyciu na wyspę nie ominęły go gniewy bogini Junony, która wciąż nienawidziła Trojańczyków za obrazę jej przez Parysa (spór o złote jabłko). Gdy Eneasz i jego towarzysze już osiedlali się, Junona zesłała na nich zarazę i susze.
Widząc gniew bogów ojciec Eneasza, Anchizes nakazał wysłanie posłów do Delos, aby w świątyni wybłagali pomoc i rady o dalsze losy. W tym czasie Eneasz miał w nocy sen, według którego ojciec pomylił się w odczytywaniu wyroczni. Jowisz przeznaczył dla Eneasza Italię.
Strofady.
Opuściwszy Kretę Eneasz z towarzyszami nie dopłynął do obiecanej mu krainy, lecz za sprawą bogini Junony dotarł do wysepek Strofady, gdzie natknął się na wolno pasące się stado wołów. Ucztując i dziękując bogom za dar zostali znienacka zaatakowani przez właścicielki bydła, krwiożercze harpie. Eneasz wraz z towarzyszami uciekł przed nimi na okręty wypływając w morze.
Chaonia.
Dotarł do portu w Chaonii, gdzie spotkał Trojan, m.in. Helenosa, syna Priama. Helenos, który był wieszczem Apolla wyjawił mu część jego przyszłości potwierdzając wiadomości o ziemi i tronie. Eneasz wypłynął w dalszą podróż podczas której na Sycylii zmarł jego ojciec Anchizes.
Kartagina.
Odpływając z Sycylii błądził po morzach za sprawą bogini Junony, która zesłała złe wiatry, by w końcu dotrzeć do fenickiego miasta Kartaginy. Został przyjęty przez królową Dydonę, która na jego cześć wystawiła ucztę, podczas której Eneasz opowiadał o wojnie trojańskiej i swych losach. Słuchając tych opowieści Dydona zapomniała o bólu w związku ze śmiercią swojego męża Sicheusa, zabitego przez jej brata Pigmaliona i za sprawą bogini Wenus i Amora zakochała się w Eneaszu.
Wieść o miłości dotarła do króla Libii Jarbasa, który zabiegał o rękę Dydony. Składa on ofiary Jupiterowi. Jowisz zsyła swego posłańca Merkurego, który przypomina Eneaszowi o celu jego drogi. Eneasz opuszcza Kartaginę mimo próśb Dydony i wyrusza w dalszą drogę. Dydona z rozpaczy nakazuje rozpalić stos, na którym sama przebija się mieczem, darem od Eneasza. Przed śmiercią rzuca na niego klątwę, że długo z tronu nie będzie się cieszył i padnie rażony przez wroga.
Italia.
Płynąc w kierunku Italii spędza jakiś czas na Sycylii na zaproszenie króla Acestesa, Trojańczyka z matki, i boga rzeki Krynissus. Za sprawą bogini Junony na ziemię zstąpiła Iryda namawiając Trojanki do podpalenia okrętów, aby Eneasz osiadł na ich ziemi. Na gorące prośby Eneasza Jowisz zesłał deszcz i uratował większość okrętów. Po kilku dniach żeglugi, dzięki wstawiennictwu Wenus u boga mórz Neptuna, dociera on do brzegów Italii w pobliżu miasta Kume, w Zatoce Neapolitańskiej.
Wędrówka po krainie zmarłych.
Eneasz na miejscu w świętej grocie boga Apolla składa ofiary i prosi wieszczkę Sybillę o wskazanie drogi do krainy podziemia. Chce tam iść, gdyż duch ojca nakazuje mu przyjść aby usłyszał od niego tajemnicę. Z pomocą matki zdobywa złotą gałązkę jemioły, która ma mu otworzyć wrota świata podziemnego. Po drodze spotyka duchy swych towarzyszy. Bogom podziemi Dis Patrowi i jego żonie Prozerpinie składa w ofierze złotą gałązkę i udaje się do gaju na spotkanie z ojcem. Ojciec ukazuje synowi jego przyszły los i odsłania przed nim przyszłe losy jego potomków.
Kres tułaczki.
Po powrocie do świata żywych Eneasz wraz z towarzyszami dotarł do brzegów Italii przy ujściu rzeki Tyber w Lacjum. W Lacjum panował w tym czasie król Latynus, syn boga płodności Fauna. Latynus udzielił gościny i zgodnie z wcześniejszymi wróżbami ofiaruje Eneaszowi za żonę Lawinię, swoją córkę.
Wojna.
Bogini Junona w gniewie podburza Latynów i Rutulów do wojny z Eneaszem. On sam za radą boga rzeki Tyber udał się po pomoc do arkadyjskiego króla Ewandra, syna Jowisza i Mai, wroga Latynów, który osiadł nad rzeką i założył miasto Pallantium. Eneasz po uzyskaniu pomocy od Eaundra wyrusza do etruskiego wodza Tarchona, gdzie również prosi o pomoc.
Pod nieobecność Eneasza wódz Rutulów Turnus zaatakował obozy Trojan. Wysłani z wieścią o oblężeniu posłańcy Nizus i Eurial zostają zabici z rąk Rutulów. Broniący się w obozie Enaidzi na widok nadchodzącej pomocy przechylają szalę walk na swoją stronę. Trojanie zawierają porozumienie i pokój z Rutulami, sam władca Rutulów, Turnus, uchodzi pod opieką Junony.
Bitwa pomiędzy Latynami a Turnusem rozegrała się pod Laurentum. Zginęła w niej jedna z Amazonek, Camilla, która wraz z wojskami walczyła po stronie Latynów. Na wieść o zabiciu Amazonki, Turnus wyzwał Eneasza na pojedynek. Stawką tego pojedynku była ręka Lawinii oraz panowanie nad narodami Latynusów i Rutulów. Eneasz pokonał go i pozostał w Lacjum, gdzie założył nowe miasto, nazwane od imienia żony Lawinium.
Eneasz w sztuce.
Życie i wędrówki Eneasza zostały opisane w literaturze i sztuce. Jest głównym bohaterem poematu epicznego "Eneida" Wergiliusza. Postać Eneasza opisuje Homer w "Illiadzie", rzymski poeta Owidiusz opisał go w poemacie "Metamorfozy". Eneasz stał się również bohaterem klasycznych librett operowych. Ważniejsze opery z postacią Eneasza to:
Postać Eneasza była przedstawiana przez malarzy np.:

</doc>
<doc id="201828" url="https://pl.wikipedia.org/wiki?curid=201828" title="Wielka Droga">
Wielka Droga



</doc>
<doc id="201830" url="https://pl.wikipedia.org/wiki?curid=201830" title="Tantrajana">
Tantrajana



</doc>
<doc id="201831" url="https://pl.wikipedia.org/wiki?curid=201831" title="Wadźrajana">
Wadźrajana



</doc>
<doc id="201832" url="https://pl.wikipedia.org/wiki?curid=201832" title="Mantrajana">
Mantrajana



</doc>
<doc id="201833" url="https://pl.wikipedia.org/wiki?curid=201833" title="Niezniszczalny Wóz">
Niezniszczalny Wóz



</doc>
<doc id="201836" url="https://pl.wikipedia.org/wiki?curid=201836" title="Daimoku">
Daimoku

Daimoku: Namu-Myōhō-Renge-Kyō – fraza-modlitwa (inwokacja), podstawa wierzeń buddyjskiej szkoły Nichiren, Najwyższe Prawo przenikające wszystkie zjawiska we wszechświecie. Wyraża prawdziwą istotę życia, która pozwala ludziom odkryć ich oświeconą naturę. Najgłębsze znaczenie "Namu-Myōhō-Renge-Kyō" można odkryć tylko poprzez praktykę. 
Znaczenie dosłowne tej frazy-modlitwy jest następujące: 
Inwokacja "Namu-Myōhō-Renge-Kyō" została ustanowiona przez Nichirena Daishōnina, 28 kwietnia 1253, w świątyni Seichō-ji, w prowincji Awa.

</doc>
<doc id="201841" url="https://pl.wikipedia.org/wiki?curid=201841" title="Saichō">
Saichō

 – założyciel szkoły tendai w Japonii. Pośmiertnie nadano mu imię .
W wieku 12 lat wstąpił do zakonu buddyjskiego i studiował pod okiem Gyōhyō w prowincjonalnej świątyni w Omi. W kwietniu 785 r. został wyświęcony w świątyni Tōdai-ji, otrzymując 250 reguł. W czerwcu tego samego roku powędrował na górę Hiei i zbudował tam małe schronienie, w którym oddał się studiowaniu traktatów i pism buddyjskich, zwłaszcza szkoły tiantai. W 804 r. udał się do Chin, w towarzystwie swojego ucznia Gishina. Tam studiował buddyzm tiantai pod przewodnictwem ucznia Miaoluo, Daosuia, który wówczas zatrzymał się w świątyni Longxing. Był także uczniem Daoxuana, który zapoznał go m.in. z ideami szkoły chanu. W 805 r. wrócił do Japonii i w następnym roku założył szkołę tendai, będącą odpowiednikiem szkoły tiantai. W tym czasie wszyscy kapłani byli wyświęcani w obrządku therawady. Saichō kontynuował wysiłki, aby zdobyć cesarskie zezwolenie na budowę centrum wyświęceń mahajany na górze Hiei, pomimo opozycji ze strony starszych szkół Nary. Pozwolenie zostało w końcu udzielone tydzień po jego śmierci, w 827 r., a centrum wyświęceń zostało zakończone przez jego następcę, Gishina.
Po swoim powrocie do Japonii Saichō koncentrował się również na obalaniu interpretacji starszych szkół buddyjskich. Szczególnie znana jest jego debata z Takuichim, kapłanem buddyzmu hossō. Rozpoczęła się ona we wczesnym okresie ery Kōnin (810–824). Takuichi utrzymywał, że nauka jednego wehikułu w "Sutrze Lotosu" jest nauką tymczasową, którą Budda Siakjamuni głosił, aby trafić w możliwości ludzi, a nauki trzech wehikułów to prawdziwe nauki, oraz że niektórzy ludzie nie mają możliwości osiągnięcia stanu Buddy. W przeciwieństwie do tych twierdzeń, Saichō utrzymywał, że wszyscy ludzie mają naturę Buddy oraz że najwyższy wehikuł głoszony w Sutrze Lotosu jest prawdziwą nauką. Saichō był kluczową postacią utrzymywania słuszności "Sutry Lotosu" w Środkowym Dniu Prawa.

</doc>
<doc id="201843" url="https://pl.wikipedia.org/wiki?curid=201843" title="Gongyō">
Gongyō

 – w utworzonej w XIII wieku przez mnicha Nichirena Daishonina szkole buddyjskiej - poranna i wieczorna praktyka, na ogół wykonywana indywidualnie we własnych domach lub ośrodkach modlitwy. Polega ona na powtarzaniu frazy/modlitwy (daimoku): "Namu-Myōhō-Renge-Kyō", co znaczy: "Chwała Sutrze Lotosu Najwyższego Prawa", oraz recytowaniu dwóch najważniejszych rozdziałów Sutry Lotosu – 2 i 16.

</doc>
<doc id="201844" url="https://pl.wikipedia.org/wiki?curid=201844" title="Ladji Doucouré">
Ladji Doucouré

Ladji Doucouré (ur. 28 marca 1983 w Juvisy-sur-Orge) – francuski lekkoatleta, specjalizujący się w biegu na 110 m przez płotki.
Ladji Doucouré, syn Malijczyka i Senegalki, wychowywał się na przedmieściach Paryża. Bardzo wcześnie zaczął uprawiać piłkę nożną. Lekkoatletyka miała być dla niego uzupełnieniem treningu, ale wkrótce poświęcił się jej całkowicie. Początkowo próbował swych sił w dziesięcioboju (zdobył w tej konkurencji złoty medal mistrzostw Europy juniorów w 2001), ale ostatecznie skoncentrował się na biegu płotkarskim na dystansie 110 m.
W 2004 pojawił się po raz pierwszy na Igrzyskach Olimpijskich już jako zdobywca tytułu mistrza Francji. W kolejnych biegach eliminacyjnych pobijał dwukrotnie rekord kraju, urastając do rangi głównego faworyta do zwycięstwa (zwłaszcza po tym jak na skutek upadku odpadł inny faworyt, Amerykanin Allen Johnson). W trakcie finału Doucouré również nie wytrzymał presji i, próbując dogonić Chińczyka Liu Xianga, przewrócił się na płotku, grzebiąc swoje szanse na niemal pewny srebrny medal.
Rok później powrócił jednak w wielkim stylu, zdobywając tytuł mistrza świata w Helsinkach w biegu na 110 m przez płotki. Wraz z kolegami z reprezentacji zdobył na tych samych mistrzostwach złoty medal w sztafecie 4 × 100 m.
Dwukrotny złoty medalista Halowych Mistrzostw Europy (Bieg na 60 m przez płotki, Madryt 2005 &amp; Turyn 2009).
Z powodu operacji biodra przeprowadzonej w październiku 2010 Doucouré opuści sezon halowy 2011, w tym m.in. halowe mistrzostwa Europy w Paryżu.
W 2013 zdobył srebrny medal igrzysk frankofońskich.

</doc>
<doc id="201846" url="https://pl.wikipedia.org/wiki?curid=201846" title="Mehmed III">
Mehmed III

Mehmed III (ur. 26 maja 1566, zm. 22 grudnia 1603) – sułtan Imperium Osmańskiego z dynastii Osmanów panujący w latach 1595–1603. Syn sułtana Murada III i pochodzącej z Republiki Weneckiej sułtanki Safiye. Ojciec sułtanów Ahmeda I i Mustafy I Szalonego. Mehmed III urodził się w 1566, w ostatnich miesiącach panowania Sulejmana Wspaniałego. Obdarzono go przydomkami „Adli” i „Egri Fatihi”.
Wojny i panowanie.
Był władcą zdolnym, błyskotliwym i skorym do energicznych działań. Został przez ojca przygotowany od objęcia władzy w imperium – od 1583 r. sprawował władzę w prowincji (tur. sandżak) Manisa. W 1595 r., zaraz po objęciu tronu postanowił zabić 19 braci (zgodne z tradycją zapoczątkowaną jeszcze przez Mehmeda II). W przeciwieństwie do ojca nie ulegał wpływom haremu, prowadził rządy osobiste, nie opierał się na zaufanych ministrach. Ogromny wpływ na sułtana wywierała natomiast jego matka.
Zaraz po przejęciu władzy postanowił o bezpośredniej aneksji zbuntowanych lenn, Mołdawii i Wołoszczyzny do imperium. Planu nie zrealizowano wobec ingerencji Jana Zamoyskiego, hetmana wielkiego koronnego i wojsk Rzeczypospolitej.
W tej sytuacji sułtan skoncentrował się na walce z Habsburgami, którą rozpoczął jego poprzednik, Murad III. W 1596 r. osobiście przybył z armią na Węgry, gdzie w październiku pokonał siły cesarskie pod wodzą arcyksięcia Maksymiliana Habsburga w bitwie pod Mezőkeresztes. Turcy nie potrafili jednak wykorzystać tego zwycięstwa. Walki trwały dalej, ograniczając się do oblegania i zdobywania bądź tracenia twierdz przez obie strony (zobacz: III wojna austriacko-turecka 1593–1605 r.). Jego armia podbiła Eger (1596), oblegała twierdzę Kosszeg, pokonała wojska habsburskie i siedmiogrodzkie w bitwie na równinie Keresztes, zdobywając twierdzę Kaniża. Prowadził walki z dążącym do niezależności księciem mołdawskim Michałem Walecznym, a po jego rozgromieniu podporządkował księstwa naddunajskie administracji tureckiej. Wspierał księcia siedmiogrodzkiego Stefana Bocskaya w walce z Habsburgami. W obawie o swą pozycję polityczną zapoczątkował zwyczaj izolowania potomków sułtana w areszcie pałacowym z dala od życia publicznego (słynne „złote klatki”).
W 1599 r. imperium wstrząsnęły bunty tzw. dżelalich (tur. kurd. Celali ayaklanmalari) mające podłoże religijne (alewickie). Te niepokoje wewnętrzne stworzyły dogodną okazję do ataków wroga zewnętrznego. W 1603 r. szach Persji Abbas I Wielki odebrał Turkom Azerbejdżan z Tebrizem, zdobytym wcześniej przez Murada III. Na domiar złego bunt podniósł pierworodny syn sułtana, Mahmud. Nie zdołał niczego osiągnąć i został zamordowany z rozkazu ojca (1603 r.).
Mehmed III zmarł nagle 22 grudnia 1603 w wieku zaledwie 37 lat. Zagrożone z zewnątrz i od wewnątrz imperium pozostawił trzynastoletniemu synowi, Ahmedowi I, który kontynuował wojny z cesarzem Rudolfem II i Persją.

</doc>
<doc id="201849" url="https://pl.wikipedia.org/wiki?curid=201849" title="Pall Ólafsson">
Pall Ólafsson



</doc>
<doc id="201850" url="https://pl.wikipedia.org/wiki?curid=201850" title="Eneasz (imię)">
Eneasz (imię)

Eneasz (gr. Aineias, łac. Aeneas) – imię męskie pochodzenia greckiego.
W Piśmie św. Eneasz występuje jako sparaliżowany mieszkaniec Liddy, który od ośmiu lat leżał w łóżku. Gdy do Liddy przybył Piotr i odwiedził chorego Eneasza, kazał mu w imię Jezusa wstać i zasłać swoje łoże. Eneasz na te słowa natychmiast wstał i zaczął chodzić.
„Kiedy Piotr odwiedzał wszystkich, przyszedł też do świętych, którzy mieszkali w Liddzie. Znalazł tam pewnego człowieka imieniem Eneasz, który był sparaliżowany i od ośmiu lat leżał w łóżku. «Eneaszu – powiedział do niego Piotr – Jezus Chrystus cię uzdrawia, wstań i zaściel swoje łóżko!» I natychmiast wstał”.
Znane osoby noszące imię Eneasz:

</doc>
<doc id="201851" url="https://pl.wikipedia.org/wiki?curid=201851" title="Raul Julia">
Raul Julia



</doc>
<doc id="201853" url="https://pl.wikipedia.org/wiki?curid=201853" title="Charles Manson">
Charles Manson

Charles Milles Manson (ur. 12 listopada 1934 w Cincinnati, zm. 19 listopada 2017 w Bakersfield) – amerykański przestępca, przywódca grupy religijnej „Rodzina”, szerzej znany z działań kryminalnych pod koniec lat 60.
Życiorys.
Charles Manson urodził się jako syn 15-letniej Kathleen Maddox. Jego ojcem najprawdopodobniej był Colonel Scott z Ashland, żonaty mężczyzna, który na wieść o ciąży zniknął z życia Kathleen. Jeszcze przed narodzinami Charlesa, jego matka wyszła za mąż za Williama Mansona, który uznał dziecko jako swoje. Małżeństwo rozpadło się szybko, a Kathleen odreagowywała stres imprezując. Kiedy trafiła do więzienia za udział w napadzie i kradzieży, mały Charlie został wysłany do Zachodniej Wirginii, gdzie zamieszkał z wujostwem.
Był drobny jak na swój wiek i nie umiał się odnaleźć w nowym środowisku. Pierwszy raz trafił do zakładu poprawczego (za kradzież), gdy miał 9 lat. Następnie większość życia spędzał w więzieniach, skazywany za drobne przestępstwa (kradzieże, wyłudzenia). W krótkich przerwach między kolejnymi aresztowaniami (kilkakrotnie uciekał z więzienia) nagrywał muzykę i zajmował się stręczycielstwem, za co został aresztowany w 1960 i skazany na siedem lat pozbawienia wolności.
Grupa religijna „Rodzina”.
Po wyjściu z więzienia w 1967 założył grupę religijną „Rodzina” () i stał się jej przywódcą.
Życie grupy koncentrowało się głównie wokół przepowiedni o zbliżającym się Armagedonie. Manson straszył członków grupy nadchodzącą czarnoskórą rewoltą, w czasie której zostanie dokonana rzeź białych. W tym czasie członkowie grupy religijnej mieli się ukryć w Dolinie Śmierci, a następnie wyjść z ukrycia, by odebrać im władzę i uczynić ich niewolnikami.
Kiedy według przepowiedni minął termin wybuchu rewolty, Manson wyjaśnił swoim wiernym, że to oni będą musieli rozpocząć konieczną i nieuniknioną rzeź. Jednym z pierwszych celów ich ataku stał się dom Romana Polańskiego.
Morderstwo w willi Polańskiego.
Nocą z 8 na 9 sierpnia 1969 z inspiracji Mansona kilkoro członków „Rodziny” – Charles Watson („Tex”), Patricia Krenwinkel, Susan Atkins i Linda Kasabian – dokonało głośnego morderstwa w willi wynajętej przez Polańskich w Beverly Hills w Kalifornii przy Cielo Drive (10050). Zbrodnia ta wstrząsnęła światem (Polański był już wtedy znanym reżyserem), a jej diaboliczny charakter uczynił z Mansona jednego z najbardziej znanych i mitycznych morderców-psychopatów w historii kryminologii.
Sekta zamordowała wtedy żonę Romana Polańskiego Sharon Tate, będącą w dziewiątym miesiącu ciąży, oraz jej czworo gości przebywających w domu: Wojciecha Frykowskiego, Abigail Folger, stylistę z Hollywood Jaya Sebringa oraz Stevena Parenta. Po ich zamordowaniu, krwią ofiar wypisali na drzwiach napis „PIG” (świnia). Sprawcy mordu zbiegli, a policja przez dłuższy czas nie mogła wpaść na trop zabójców. Pomógł dopiero przypadek: kilka miesięcy po zabójstwie jedna z jego uczestniczek – Susan Atkins, aresztowana w innej sprawie – „pochwaliła się” innej osadzonej udziałem w morderstwie. Ta poinformowała o wszystkim władze więzienia. Proces bandy Mansona zakończył się w styczniu 1971 roku. Sprawców skazano na dożywotnie więzienie, ponieważ w Kalifornii nie stosowano wtedy kary śmierci.
Motywy ich zbrodni do dziś są niejasne. Charles Manson twierdził, że zainspirowali go Beatlesi, których piosenki interpretował na swój sposób i używał do zdobywania demonicznej kontroli nad swoimi uczniami, których zindoktrynował tak bardzo, że mordowali na jego rozkaz. Z tego powodu prawnicy Mansona w procesie o zabójstwo Sharon Tate rozważali możliwość wezwania na świadków Johna Lennona i Johna Philipsa, aby oni sami zinterpretowali swoje piosenki.
„Rodzinie” udowodniono kilka innych morderstw, m.in. małżeństwa LaBianca oraz nauczyciela muzyki Gary’ego Hinmana. Manson odbywał swój wyrok w kalifornijskim więzieniu stanowym w Corcoran. W kwietniu 2012 roku (w wieku lat 78) bezskutecznie ubiegał się o przedterminowe zwolnienie. 15 maja 2015 w portalu United Media Publishing opublikowano informację o odkryciu w celi ciała Mansona bez oznak życia oraz o uznaniu go za zmarłego po bezskutecznych próbach reanimacji. Doniesienia te zostały zdementowane przez rzecznika władz więziennych.
Muzyka.
Przebywając w więzieniu Manson nagrał kilka albumów z pogranicza bluesa i rocka psychodelicznego, które były raczej ciekawostką medialną i nie odbiły się głośniejszym echem w świecie muzyki. 6 marca 1970 nagrał swoją pierwszą płytę zatytułowaną "Lie: The Love and Terror Cult", w celu zebrania funduszy na sfinansowanie własnych adwokatów.
Śmierć.
Zmarł z powodu zatrzymania krążenia spowodowanego niewydolnością oddechową i rakiem okrężnicy w szpitalu 19 listopada 2017 roku.
Charles Manson w kulturze.
Czyny i życie Charlesa Mansona inspirują wielu muzyków wywodzących się głównie z nurtów muzycznych takich jak: rock, metal, nu-metal.
Zespół System of a Down, zainspirowany historią Mansona, nagrał piosenkę pod tytułem „A.T.W.A.” (skrót od Air-Trees-Water-Animals). A.T.W.A. była radykalną organizacją ekologiczną, do której należał właśnie m.in. Manson.
Nazwa zespołu Kasabian, początkowo funkcjonująca jako Saracuse, została zaczerpnięta od nazwiska Lindy Kasabian zamieszanej w zabójstwo Sharon Tate, żony Romana Polańskiego, a także od popularnego armeńskiego nazwiska Qasab, oznaczającego rzeźnika.
Marilyn Manson wziął częściowo pseudonim właśnie od Charlesa Mansona.
Zespół Paradise Lost wykorzystał głos Charlesa Mansona w utworze „Forever Failure”. Album "Draconian Times" z ww. utworem został wydany w 1995 roku. Głos Mansona pojawia się na początku i pod koniec utworu. Charles Manson wypowiada słowa: 
Jego głos został również wykorzystany przez grupę Death Grips w utworze „Beware” oraz zespół Mount Salem w utworze „Good Times”. Oba zespoły wykorzystały wypowiedzi Mansona: 
Quentin Tarantino wykorzystał historię napadu na willę Polańskiego jako motyw w filmie "Pewnego razu... w Hollywood" (2019).

</doc>
<doc id="201854" url="https://pl.wikipedia.org/wiki?curid=201854" title="Ludmiła Engquist">
Ludmiła Engquist

Ludmiła Engquist, wcześniej znana jako Ludmiła Leonowa i Ludmiła Narożylenko (ur. 21 kwietnia 1964 w Czelabińsku) – radziecka i rosyjska, a od 31 grudnia 1995 – szwedzka lekkoatletka, mistrzyni olimpijska i świata, specjalizująca się w biegu na 100 m przez płotki.
Życiorys.
Ludmiła Narożylenko rozpoczęła swoją wieloletnią karierę jeszcze w czasach Związku Radzieckiego. Jej pierwszym wielkim sukcesem był tytuł mistrzyni świata z Tokio w 1991, gdzie pokonała utytułowaną Amerykankę Gail Devers. Rok później na zawodach w Sewilli ustanowiła swój rekord życiowy w biegu na 100 m przez płotki czasem 12,26 s, który do dzisiaj daje jej trzecie miejsce na liście najlepszych zawodniczek w tej konkurencji.
W 1993 Narożylenko została skazana na czteroletnią dyskwalifikację za niedozwolony doping. Jednak w 1995 pozwolono jej wrócić na bieżnię, gdy okazało się, że sterydy podawał zawodniczce bez jej wiedzy jej były mąż. Dzięki tej decyzji mogła wystąpić na igrzyskach olimpijskich w Atlancie w 1996, gdzie pojawiła się już jako obywatelka Szwecji. Zdobyła wówczas złoty medal, pokonując Słowenkę Bukovec i Francuzkę Girard. Rok później podczas mistrzostw świata w Atenach zdobyła swój drugi tytuł mistrzyni świata.
Karierę Engquist przerwała jednak poważna choroba – rak piersi. Zawodniczka musiała poddać się operacji usunięcia jednej piersi. Mimo to powróciła jeszcze na lekkoatletyczną bieżnię i zdobyła brązowy medal na mistrzostwach świata w 1999.

</doc>
<doc id="201855" url="https://pl.wikipedia.org/wiki?curid=201855" title="Ludmiła Narożilenko">
Ludmiła Narożilenko



</doc>
<doc id="201856" url="https://pl.wikipedia.org/wiki?curid=201856" title="Frühstück">
Frühstück



</doc>
<doc id="201857" url="https://pl.wikipedia.org/wiki?curid=201857" title="Ludmila Engquist">
Ludmila Engquist



</doc>
<doc id="201859" url="https://pl.wikipedia.org/wiki?curid=201859" title="Fruhstuck">
Fruhstuck



</doc>
<doc id="201861" url="https://pl.wikipedia.org/wiki?curid=201861" title="Frühstück (zespół muzyczny)">
Frühstück (zespół muzyczny)

Frühstück – wrocławski zespół rockowy, grający od 1997 roku w niemal niezmienionym składzie. Tworzy go śpiewający po angielsku frontman z Holandii, Martijn Krale oraz muzycy: Wojtek "Łoś" Karel (bas), Marcin "Szczypior" Karel (git) i Tomasz "Scottie" Kuźbik (dr). Zespół w niedzielę 27 kwietnia 2014 roku rozpoczął promocję czwartej płyty długogrającej pt. „STORY”, której premiera odbyła się we Wrocławskim Firleju. 16 marca 2016 roku ukazała się kolejna płyta zespołu pt. "Brother".
Muzycy.
Dyskografia.
LP:
EP:

</doc>
<doc id="201862" url="https://pl.wikipedia.org/wiki?curid=201862" title="Rewolwer MAS Mle 1892">
Rewolwer MAS Mle 1892

Mle 1892 – francuski rewolwer produkowany w latach 1892–1924 w zakładach Manufacture d'armes de Saint-Étienne (MAS). Ponieważ przewodniczącym komisji przeprowadzającej próby był pułkownik Nicolas Lebel często nazywany rewolwerem Lebela.
Mle 1892 był jednym z pierwszych rewolwerów projektowanych do zasilania nabojami elaborowanymi prochem bezdymnym. Był też jednym z pierwszych rewolwerów z jednoczęściowym szkieletem i bębnem wychylanym do ładowania na bok (jest jedynym rewolwerem którego bęben wychyla się na prawą stronę).
Rewolwer Mle 1892 szybko zastąpił starsze rewolwery Mle 1885 i Mle 1887. Do wprowadzenia w latach 30. XX wieku pistoletu Mle1935 był podstawową bronią krótką armii francuskiej (w czasie I wojny światowej armia francuska zakupiła duże ilości hiszpańskich pistoletów samopowtarzalnych różnych firm, ale z powodu niskiej jakości zostały one w większości wycofane z uzbrojenia po wojnie).
Pomimo zakończenia produkcji w 1924 rewolwer był nadal powszechnie używany podczas II wojny światowej. Po wojnie sporadycznie był używany jeszcze w czasie wojny o niepodległość Algierii. Lebele były także używane przez uczestników akcji pod Arsenałem w Warszawie.
Opis techniczny.
Rewolwer M1892 miał szkielet niedzielony. Bęben sześcionabojowy, ładowany po wychyleniu bębna na prawą stronę. Przyrządy celownicze stałe. Kurkowy mechanizm spustowy. Mechanizm spustowy z samonapinaniem.

</doc>
<doc id="201873" url="https://pl.wikipedia.org/wiki?curid=201873" title="Bruce Gilden">
Bruce Gilden

Bruce Gilden (ur. 1946 w Nowym Jorku) – amerykański fotograf.
Uczęszczał do Penn State University, gdzie przez pewien czas studiował socjologię. W 1968 roku, po obejrzeniu filmu
Michelangelo Antonioniego "Powiększenie", kupił swój pierwszy aparat. Pomimo że uczęszczał na wieczorowy kurs do School of Visual Arts w Nowym Jorku, praktycznie jest fotograficznym samoukiem.
Jako dziecko Gilden spędzał godziny w oknie sypialni, obserwując ulicę przebiegającą pod jego oknami. Jego fascynacje życiem ulicznym doprowadziły go do pierwszych długoterminowych prywatnych projektów fotograficznych na Coney Island, a następnie do Mardi Gras w Nowym Orleanie.
Gilden, który wykonywał projekty fotograficzne w takich miejscach jak Nowy Jork, Haiti, Francja, Irlandia, Indie czy Japonia, zaczął wystawiać swoje zdjęcia w 1971 i do tej pory wystawiane one były w wielu miejscach na świecie. Mocne, dynamiczne formy są charakterystycznymi cechami jego zdjęć.
Gilden otrzymał wiele nagród za swoją pracę, wliczając w to trzy nagrody National Endowment for the Arts (1980, 1984 i 1992), Villa Medicis Hors les Murs (1995), New York State Foundation for the Arts Grant (1979, 1992 i 2000), European Award for Photography (1996) oraz Japan Foundation Fellowship (1999).

</doc>
<doc id="201879" url="https://pl.wikipedia.org/wiki?curid=201879" title="Solucja">
Solucja

Solucja (z ang. "solution" – rozwiązanie) – tekst zawierający opis, jak ukończyć grę komputerową. Tekst solucji składa się najczęściej ze zdań rozkazujących opisujących kolejne czynności. W tekście są zawarte najczęściej sposoby rozwiązania zagadek w grze lub wymienione są odpowiednie czynności doprowadzające do posunięcia fabuły naprzód.
Solucja może być ogólna, to znaczy może zawierać opis tylko najważniejszych czynności bez dokładniejszego wnikania, lub też szczegółowa - zawierająca dokładne informacje o tym, jak rozwiązać dany problem w grze albo jakie czynności wykonywać przez co bywa bardzo rozwlekła. Z reguły nie powinna ujawniać treści fabuły albo przynajmniej ograniczać to do niezbędnego minimum. Powinna być też obiektywna. Solucja, w przeciwieństwie do poradnika, wymienia czynności, które gracz najczęściej musi wykonać, aby ukończyć grę bądź rozwikłać daną zagadkę.
Treść solucji jest najczęściej napisana z użyciem trybu rozkazującego ("Weź", "Zobacz", "Przesuń", "Porozmawiaj"), jednak zdarzają się solucje napisane w pierwszej osobie, w której bohater "opowiada", jak radził sobie w sytuacjach, które zawiera fabuła gry ("Zrobiłem", "Wziąłem", "Zobaczyłem", "Porozmawiałem").
Solucje w zdecydowanej większości opisują gry przygodowe i podgatunki np. Survival horrory, gry przygodowo - zręcznościowe oraz czasem gry fabularne i zręcznościowe. Rzadko pojawiają się solucje innych gatunków gier np. strzelanek. Solucje do innych gatunków posiadają często również dołączone FAQ.

</doc>
<doc id="201882" url="https://pl.wikipedia.org/wiki?curid=201882" title="Walkthrough">
Walkthrough



</doc>
<doc id="201890" url="https://pl.wikipedia.org/wiki?curid=201890" title="Gosho">
Gosho

 – pojedyncze i zebrane pisma Nichirena Daishōnina, twórcy buddyjskiej szkoły Nichiren. 
"Sho" oznacza "pisanie", "pismo(-a)", a "go" jest przedrostkiem honoryfikatywnym, wyrażającym głęboki szacunek. 
Nikkō Shōnin, w pierwszej linii sukcesor Nichirena, użył po raz pierwszy słowa "gosho" odnośnie do jego prac, w momencie gdy zaczął czynić zabiegi, aby je zebrać, skopiować i zabezpieczyć. To dzięki jego pracy najważniejsze pisma Daishōnina zachowały się do dzisiejszych czasów. 
"Gosho" to zbiór doktrynalnych rozpraw naukowych, zapisków, ustnych przekazów, listów do ówczesnych władz, listów do uczniów i świeckich praktykantów. Do dzisiaj zachowały się wyłącznie kopie i fragmenty, ponad 700 pism Nichirena. Nadal trwają prace nad autoryzacją i tłumaczeniami już zebranych i kolejnych, znajdowanych pism.

</doc>
<doc id="201891" url="https://pl.wikipedia.org/wiki?curid=201891" title="Rønne">
Rønne

Rønne (bornholmsk "Rønna") – największe miasto i port morski na duńskiej wyspie Bornholm, położonej na Bałtyku. W mieście znajduje się polski konsulat honorowy. Miasto ma 13 737 mieszkańców (2018).
W mieście rozwinął się przemysł cementowy i metalowy.
Historia.
Początki miasta sięgają XIII wieku, kiedy stolicą wyspy było Aakirkeby. Rønne prawa miejskie otrzymało w roku 1327. W 1512 w mieście powstała Szkoła Łacińska. Szybki rozwój w okresie panowania lubeckiego został zatrzymany po przejęciu wyspy przez Szwecję. Pod koniec XVIII wieku Rønne przejęło rolę głównego miasta wyspy, m.in. w 1786 przeniesiono tu sąd bornholmski.
Podczas powstania przeciwko Szwedom w 1658 w Rønne został zastrzelony przez Villuma Clausena szwedzki komendant Bornholmu – Johan Printzensköld.
W 1866 uruchomiono parowe połączenie z Ystad, niedługo potem powiększono i rozbudowano port, w 1880 wzniesiono latarnię morską. Na początku XX wieku Rønne zostało połączone linią kolejową z Nexø, a kilkanaście lat później z Allinge.
7 i 8 maja 1945 miasto zostało zbombardowane przez radzieckie lotnictwo. Zniszczeniu uległa większość budynków, jednak straty w ludności cywilnej były nieznaczne (Rosjanie ostrzegli mieszkańców za pomocą ulotek zrzuconych kilka dni wcześniej). Po tym wydarzeniu, z pomocą Szwedów, postawiono w Rønne 225 drewnianych domków, istniejących do dziś.
Pod koniec XX wieku miała miejsce kolejna modernizacja portu.
W mieście znajduje się Muzeum obrony Bornholmu.
Komunikacja.
Z portu w Rønne kursują promy BornholmsTraffiken do Køge (Dania), Ystad (Szwecja), Świnoujścia (Polska), Sassnitz – Neu Mukran (Niemcy); część z nich tylko w sezonie letnim.
W mieście rozpoczyna się droga krajowa nr 38 do Nexø przez Aakirkeby.
W okolicy znajduje się port lotniczy Bornholm, położony 5 km na południowy wschód od Rønne. Jest jedynym lotniskiem na wyspie Bornholm. W 2010 roku obsłużył 251 552 pasażerów.

</doc>
<doc id="201897" url="https://pl.wikipedia.org/wiki?curid=201897" title="GAZ">
GAZ

GAZ (ros. ГАЗ, skrót od Горьковский автомобильный завод) – marka radzieckich i rosyjskich samochodów produkowanych przez fabrykę Gorkowskij Awtomobilnyj Zawod (Gorkowska Fabryka Samochodów) w Niżnym Nowogrodzie (w latach 1932–1990 noszącym nazwę Gorki, stąd nazwa fabryki). Pod marką GAZ produkowane są samochody osobowe, ciężarowe i terenowe. Fabryka wytwarzała również pojazdy wojskowe.
Historia.
Decyzję o budowie dużej fabryki samochodów podjęto w ZSRR w 1929 r. W tym celu podjęto rozmowy na temat zakupu licencji na kilka modeli pojazdów od amerykańskiego przedsiębiorstwa Ford. Od 1930 r. w fabryce Gudok Oktjabrja wytwarzano na licencji samochody marki Ford model A. Budowę nowej fabryki koło Niżnego Nowogrodu rozpoczęto w 1930 roku. 29 stycznia 1932 roku wyprodukowano pierwszy samochód – ciężarówkę na licencji Forda-AA, noszącą jeszcze oznaczenie NAZ-AA.
8 grudnia 1932 r. ruszyła pełna produkcja już pod marką GAZ. Produkowano głównie samochody osobowe GAZ-A i ciężarowe GAZ-AA i GAZ-AAA. W latach 30. zakłady GAZ otrzymały imię Mołotowa, stąd wszystkie samochody osobowe nosiły oznaczenia liczbowe z literą M (od „Mołotowiec”) – do 1957 roku, kiedy w związku z odwilżą polityczną Chruszczowa, Mołotow wraz z innymi funkcjonariuszami stalinowskimi znalazł się w niełasce i odbierano zakładom jego imię.
W 1936 roku osobowy model A został zastąpiony licencyjną wersją następnego modelu Forda – GAZ M1 (tzw. „Emką”), produkowanym do 1941 r. Podczas II wojny światowej zakłady produkowały przede wszystkim ciężarówki i samochody terenowe oraz silniki do lekkich czołgów i dział samobieżnych. W czerwcu 1943 r. zakłady były celem kilku silnych nalotów niemieckiego lotnictwa, lecz do października przywrócono ich zdolności produkcyjne. W latach 1946–1958 produkowano samochód GAZ-M20 Pobieda, wytwarzany też w Polsce jako FSO Warszawa M-20. Później nastała era Wołgi. W międzyczasie przedsiębiorstwo produkowało luksusowe samochody ZIM i Czajka. Produkowano też samochody terenowe, nazywane w Polsce „gazikami”: GAZ-64, GAZ-67 i GAZ-69. W 1954 r. produkcję GAZ-a 69 przejęła Uljanowska Fabryka Samochodów UAZ.
Najistotniejszą pod względem wielkości produkcji i znaczenia dla państwowej gospodarki ZSRR gałęzią produkcji przedsiębiorstwa GAZ były samochody ciężarowe. Po licencyjnych amerykańskich modelach, przedsiębiorstwo wypuściło własną średnią ciężarówkę GAZ-51 z 1944 r. (produkowaną w Polsce na licencji jako Lublin-51), a następnie szereg dalszych modeli, w tym GAZ-52, GAZ-53 i GAZ-66.
Przed II wojną światową i ponownie od 1951 roku w zakładach GAZ produkowano również rowery.
Działalność.
Dzisiaj GAZ jest jednym z nielicznych przynoszących zyski producentów samochodów w Rosji. Są one produkowane w ośmiu krajach i eksportowane do 36 innych. Produkowane są samochody:

</doc>
<doc id="201900" url="https://pl.wikipedia.org/wiki?curid=201900" title="Nichiren Daishōnin">
Nichiren Daishōnin

 – japoński mnich, reformator buddyzmu, myśliciel.
Nichiren pragnął udostępnić naukę mahajany i otworzyć drogę do oświecenia szerszym kręgom wyznawców. Wierzył, że esencję buddyzmu zawiera Sutra Lotosu. Jego pochodzenie było jedną z przyczyn jego niechęci do innych odłamów buddyzmu, które cechował elitaryzm, zwłaszcza nurtu religijno-filozoficznego zen i Szkoły Czystej Krainy. Popierał dążenie do zamknięcia tych ruchów, których działalność uznawał za heretycką, twierdząc, że klęski, jakich doznawała w tym czasie Japonia (m.in. inwazja mongolska pod wodzą Kubilaj-chana) są skutkiem niepodążania drogą wskazaną w Sutrze Lotosu. Jego doktryna przyznawała pewne znaczenie zarówno pismom buddyjskim, jak i wierzeniom ludowym i sintoistycznym, w przeciwieństwie do amidyzmu, który był czysto buddyjski.
Napisał wiele dzieł, m.in. Go-honzon (jap. 御本尊 "prawdziwy obiekt czci"), służący obserwacji własnego umysłu. Go-honzon faktycznie stanowi obiekt czci w szkole nichirenistycznej. W swoich pismach Nichiren twierdził, że powodem jego pojawienia się na świecie („powołaniem”), było napisanie Go-honzon. Ustanowił on także inwokację "Namu-Myōhō-Renge-Kyō" („Chwała Sutrze Lotosu!”), uniwersalną praktykę mającą prowadzić do osiągnięcia oświecenia. 
Młodość.
Nichiren przyszedł na świat w roku 1222 w ubogiej rodzinie, w niewielkiej wiosce rybackiej Kominato, w ówczesnej prowincji Awa (obecnej prefekturze Chiba), na południowo-wschodnim wybrzeżu Japonii. Jego ojcem był Mikuni-no-Tayu Shigetada, a matką Umegiku-nyo. W dniu urodzin został nazwany Zennichimaro (善日麿), co w wolnym tłumaczeniu oznacza "Wspaniałe Słońce".
W wieku 11 lat rozpoczął naukę buddyzmu w pobliskiej świątyni sekty Tendai Seichō-ji (inaczej Kiyosumi-dera). W wieku 16 lat uroczyście wstąpił w wiek dorosły, otrzymując imię Zeshō-bō Renchō. Wkrótce potem opuścił Seichō-ji i wyruszył do Kamakury, by tam pobierać nauki, a kilka lat później przeniósł się na zachód, do obszaru Kioto-Nara, gdzie mieścił się główny ośrodek buddyzmu w Japonii. W owym czasie sprecyzował swoje poglądy i gdy w 1253 roku powrócił do Seichō-ji, rozpoczął nauczanie.
Nauczanie.
Będąc nie tylko reformatorem, ale także prorokiem, w swojej działalności łączył gwałtowność z łagodnością: nieprzejednaną wrogość – w stosunku do wrogów jego nauki i do warstwy możnych, dobroć i wyrozumiałość – w stosunku do biednych i chłopów, z którymi się utożsamiał. Został wygnany z góry Hiei za zuchwalstwo, z jakim krytykował doktryny sekty Tendai. Zyskał sobie reputację awanturnika, gdyż zwalczał inne sekty nie szczędząc im złośliwości i obelg. Aresztowany i skazany na wygnanie z powodu swoich ataków na "bakufu", sformułował swoje poglądy w pięciu punktach:
1. Buddyzm opiera się na wyłącznym autorytecie „Sutry Lotosu Przedziwnego Prawa” ("Hokkekyō") i jest summą wszystkich nauk Buddy.
2. Ludzkość może przyswoić sobie nauki Buddy tylko w ich najprostszej formie, a nie w postaci skomplikowanych systemów, a to z uwagi na zdolność pojmowania prostych ludzi, którzy mają być nauczani.
3. W obecnych czasach „schyłku prawa” ("mappō"), jedynie „Sutra Lotosu” może dać wszystkim zbawienie.
4. Religia powinna być głoszona w Japonii, będącej krajem, w którym prawdziwy buddyzm musi zwyciężyć, to znaczy ten, który on głosił.
5. Pozostałe systemy spełniły już swoje posłannictwo, torując drogę dla doskonałej Prawdy.
Po powrocie z wygnania w 1263 roku, Nichiren pozyskał dla swoich idei licznych zwolenników i stał się jeszcze bardziej nieprzejednany wobec innych sekt buddyjskich. Jego działania sprowadziły na niego prześladowania. Podobno przepowiedział najazdy mongolskie jako karę dla Japonii za odrzucenie jego nauk. Władze, biorąc go za spiskowca, skazały go w 1271 roku na śmierć. Wyrok nie został jednak wykonany, a dokładne powody są nieznane. Według legendy, Nichirena uratował cud. Mianowicie, w chwili, gdy kat zamachnął się mieczem, nagły grzmot wstrząsnął ziemią, niebo zapłonęło, a z chmur spadła ognista kula, która połamała wzniesiony miecz i obezwładniła kata, który runął na ziemię. To niezwykłe zjawisko wzięto za znak gniewu boskiego i wysłano gońca do Kamakury (siedziby "bakufu"), aby oznajmił ów cud. W drodze spotkał on innego posłańca, wiozącego akt ułaskawienia od regenta Tokimune Hōjō, który nocą doświadczył snu, nakazującego mu oszczędzić proroka. Jakkolwiek jest to tylko legenda, faktem pozostaje ułaskawienie Nichirena.
Choć wyrok śmierci cofnięto, Nichiren został wygnany na wyspę Sado. Spędził tam trzy lata w odosobnieniu, co wzmocniło jego przekonania. Zaczął uważać siebie za kogoś na kształt „wybrańca”. Niemniej jednak, wróciwszy z wygnania uzyskał przebaczenie. Osiadł na zboczach góry Fuji w 1274 roku i resztę życia poświęcił na organizowanie wspólnoty wiernych i krzewieniu wiary w Sutrę Lotosu. Jego nauki zyskały ogromną popularność, głównie wśród samurajów i chłopów. Uczniowie Nichirena także po jego śmierci intensywnie głosili nauki swojego mistrza, wędrując po całym kraju i zatrzymując się w miastach, na rogach ulic i wszędzie, gdzie tylko gromadzili się ludzie, często zakłócając obrzędy odprawiane w świątyniach innych sekt. Ich nieprzejednane stanowisko z czasem zmusiło amidystów do przybrania postawy równie wojowniczej, co stało się źródłem wielu zamieszek w XV i XVI wieku.
Tytuły pośmiertne.
Nichiren, zgodnie z buddyjskim obyczajem, otrzymał po śmierci imiona i tytuły honorowe, wyrażające szacunek wobec jego dokonań i pokazujące jego wysoką pozycję w japońskim buddyzmie. Należą do nich: 

</doc>
<doc id="201902" url="https://pl.wikipedia.org/wiki?curid=201902" title="Kishi-mojin">
Kishi-mojin

 – kobieta demon; rzekomo była córką Yakshy, demona z Rajagriha w Indiach.
Miała 500 dzieci (niektóre źródła podają, że 1000, a nawet 10 000). Sutra Kishimo (Sutra Kishi-mojin) oraz Binaya Yoji (Klasztorne Zasady z Szacunkiem dla Różnych Spraw) podają, iż zabijała dzieci innych ludzi, aby nakarmić swoje dzieci, a przerażona i zmartwiona społeczność błagała Buddę Siakjamuniego o pomoc. Budda ukrył najmłodszego syna Kishi-mojin, Binkara. Szukała go w całym świecie przez siedem dni, ale bezskutecznie. W rozpaczy, spytała w końcu Buddę, gdzie jest jej syn. Siakjamuni zganił ją za zło, które czyniła i wymógł na niej przysięgę, że nigdy nie zabije żadnego dziecka. Potem zwrócił jej syna.
Kishi-mojin była czczona w Indiach jako bogini, która mogła obdarzać błogosławieństwem posiadania dzieci oraz łatwego porodu. Cześć wobec Kishi-mojin została później przeniesiona także do Japonii.
W 26. rozdziale Sutry Lotosu ona i jej dziesięć córek ślubują w obecności Buddy, ochraniać wyznawców Sutry Lotosu.

</doc>
<doc id="201903" url="https://pl.wikipedia.org/wiki?curid=201903" title="Podkowiec mały">
Podkowiec mały

Podkowiec mały ("Rhinolophus hipposideros") – gatunek ssaka z latającego z rodziny podkowcowatych (Rhinolophidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1797 roku niemiecki przyrodnik Moritz Balthasar Bechstein nadając mu nazwę "Noctilio hipposideros". Holotyp pochodził z Turyngii i Hesji, w Niemczech. 
"Rhinolophus hipposideros" jest jedynym przedstawicielem grupy gatunkowej "hipposideros". Filogenetyczne powiązania "R. hipposideros" są nadal niepewne, dlatego potrzebna jest rewizja taksonomiczna poparta danymi morfologicznymi, genetycznymi i kariologicznymi z całej jego rozległego zasięgu występowania, aby wyjaśnić rozmieszczenie podgatunków, które nie odzwierciedlają znanych podziałów kariotypowych i genetycznych. Autorzy "Illustrated Checklist of the Mammals of the World" rozpoznają sześć podgatunków. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Podkowiec mały występuje w Eurazji (Europa i południowo-zachodnia oraz środkowa Azja) i północnej Afryce zamieszkując w zależności od podgatunku:
Morfologia.
Długość ciała (bez ogona) 35,5–48 mm, długość ogona 21–32 mm, długość ucha 12–19 mm, długość tylnej stopy 6,7–9 mm, długość przedramienia 35–42,5 mm; masa ciała 4,7–9 g. Barwa sierści futerka szarobrązowa na grzbiecie, szara lub szarobiała na brzuchu. Uszy spiczaste i szerokie, skrzydła szerokie i zaokrąglone na końcach, ogon dość krótki, nie wystający poza błonę ogonową. Błony skrzydłowe bardzo ciemne, uszy i pyszczek jaśniejsze. Błona skrzydłowa przyczepiona pomiędzy piętą a nasadą palców. Ostroga sięga do połowy odległości między piętą a ogonem. Dookoła nozdrzy narośl skórna w kształcie podkowy służąca do skupiania wiązki sygnałów echolokacyjnych. W czasie spoczynku wisząc głową w dół nie składa skrzydeł wzdłuż ciała, jak większość innych gatunków, lecz w charakterystyczny sposób otula się szczelnie błonami lotnymi, przypominając kokon owada.
Cechy.
Jak większość nietoperzy posiada charakterystyczne dla swojego rzędu cechy:
Ekologia.
Biotop.
Latem zamieszkuje kryjówki bezwietrzne, słabo oświetlone i bardzo ciepłe (o temperaturze nierzadko okresowo przekraczającej 30 °C). W Polsce jeszcze w latach pięćdziesiątych kryjówkami takimi były jaskinie, schroniska i szczeliny skalne, ewentualnie również podziemia sztuczne, np. piwnice. Obecnie niemal wszystkie kryjówki letnie tego gatunku na terenie Polski znajdują się na strychach budynków o swobodnym wlocie (gatunek ten, w przeciwieństwie do innych krajowych nietoperzy nie potrafi przeciskać się przez szczeliny), zaś podziemia są wykorzystywane jedynie sporadycznie. Na sen zimowy przenosi się do miejsc, które oferują mu stabilny mikroklimat: dużą wilgotność i temperaturę powietrza 6-9 °C, wyższą niż preferowaną przez pozostałe, krajowe gatunki nietoperzy. Kryjówkami zimowymi podkowca małego są zwykle jaskinie, piwnice, opuszczone kopalnie, niekiedy również (np. w Krakowie czy Nysie) fortyfikacje. Występująca w tych miejscach duża wilgotność chroni nietoperze przed wyschnięciem, a stabilna temperatura sprzyja hibernacji. W przeciwieństwie do innych gatunków nietoperzy z reguły podczas hibernacji poszczególne osobniki nie tworzą skupień – nie stykają się ze sobą.
Tryb życia.
Należy do gatunków osiadłych. Kryjówki letnie znajdują się zwykle w odległości do 30 km od kryjówek zimowych, chociaż znane są przeloty na odległość powyżej 100 km. Podkowiec mały jest gatunkiem ciepłolubnym, stąd zwykle przebywa w miejscach dobrze izolowanych termicznie.
Pożywienie.
Jak większość nietoperzy żywi się owadami latającymi nocą. Są to głównie muchówki, motyle nocne, siatkoskrzydłe oraz owady odbywające rójkę nad wodą, które łowi w locie pyszczkiem lub końcem skrzydła. Potrafi także zbierać pająki ze skał lub kory drzew, jak również inne nielotne bezkręgowce, np. pareczniki. Poluje nocą wśród zarośli i nad zbiornikami wodnymi, na polowania wylatuje późnym wieczorem. Lata wolno, ale zwinnie, najczęściej nisko nad ziemią. Podczas lotów posługuje się echolokacją, przy czym ultradźwięki (o częstotliwości około 110 kHz – najwyższej wśród krajowych nietoperzy) produkowane są przez krtań i emitowane przez nos. Jego system echolokacyjny wykrywa ruch skrzydeł owadów, dlatego owad będący w spoczynku jest dla niego „niewidoczny”.
Długość życia.
Średni wiek życia w warunkach naturalnych wynosi 3-4 lat. Najdłuższy zaobserwowany wiek podkowca małego to 29 lat i 5 miesięcy.
Rozród.
Poród i rozwój młodych jest ściśle związany z okresem największej dostępności pożywienia. Samica rodzi na początku lata jedno małe. Kopulacja i zaplemnienie następuje jesienią, często podczas hibernacji samicy. Sperma pozostaje w drogach rodnych macicy do wiosny i dopiero wtedy występuje owulacja i zapłodnienie. Samice tworzą wiosną kolonie rozrodcze liczące do kilkuset osobników. Samce w okresie tym żyją pojedynczo. Ciąża trwa 7-8 tygodni. Młode po urodzeniu są małe, bezradne, nieowłosione. Oczy mają zamknięte, posiadają silne pazury i haczykowate zęby mleczne, którymi czepiają się matki. Żywią się mlekiem matki. Młode nietoperze zdolność do samodzielnego życia osiągają już po upływie 6-7 tygodni. Podkowiec mały dojrzałość seksualną osiąga pod koniec pierwszego lub na początku drugiego roku życia.
Wrogowie.
Sowy, człowiek
Ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). W Polsce gatunek objęty ochroną ścisłą. Umieszczony w Polskiej czerwonej księdze zwierząt jako zagrożony wymarciem (kategoria EN).

</doc>
<doc id="201911" url="https://pl.wikipedia.org/wiki?curid=201911" title="Eotheodzi">
Eotheodzi



</doc>
<doc id="201912" url="https://pl.wikipedia.org/wiki?curid=201912" title="Agencja reklamowa">
Agencja reklamowa

Agencja reklamowa – firma specjalizująca się w projektowaniu i realizacji kompleksowych kampanii reklamowych oraz pojedynczych reklam dla produktów, usług lub marek z wykorzystaniem dowolnych nośników (np. drukowanych, radiowych, telewizyjnych, prasowych, internetowych itd.). Agencje reklamowe pod względem świadczonych usług dzielą się na podmioty oferujące działania w obszarach BTL oraz ATL. Firmy łączące obie płaszczyzny kompetencyjne nazywane są agencjami 360°. Początki działalności agencji reklamowych sięgają połowy XIX wieku. Wówczas w Filadelfii Volney B. Palmer założył pierwszą w historii agencję reklamową, która zajmowała się zbieraniem ogłoszeń i zlecaniem ich emisji w prasie drukowanej.
Obszary działalności agencji reklamowych w Polsce.
Zgodnie z obowiązującą w Polsce Klasyfikacją Działalności Gospodarczej, agencje reklamowe zajmują się:
Ważną dziedziną jest identyfikacja wizualna oraz kompleksowe przeprowadzanie kampanii reklamowych. Obecnie zauważalne jest rozszerzanie zakresu usług, oprócz Internetu, outdooru, to np. reklamy ambientowe i guerilla marketing. Agencje reklamowe zajmują się również pełną obsługą graficzną klienta oraz przeprowadzaniem kampanii reklamowych na zlecenia klientów lub domów mediowych.
Według badania i raportu branżowego portalu Interaktywnie.com w 2019 roku przychody największej w Polsce agencji marketingowej osiągnęły poziom 43 mln zł.https://interaktywnie.com/download/221-raport-marketingowe-agencje-interaktywne
Agencje sieciowe.
Sieciowe agencje reklamowe mają spójną, renomowaną markę, a co za tym idzie: strategię, założenia, logotyp. Są to filie firmy rozsiane po całym świecie, działające według określonego modelu, ale też często posiadające dość dużą swobodę działania. Agencje te zazwyczaj posiadają duży kapitał zagraniczny i prowadzą kampanie koncernów międzynarodowych. Do grona agencji sieciowych, które działają Polsce należą m.in. Grey Worldwide Warszawa, J. Walter Thompson Parintex, Leo Burnett, PZL, Saatchi &amp; Saatchi Poland, TBWAWarszawa, Young &amp; Rubicam Brands.

</doc>
<doc id="201916" url="https://pl.wikipedia.org/wiki?curid=201916" title="Tolochenaz">
Tolochenaz

Tolochenaz – wieś i gmina w Szwajcarii, w południowej części kantonu Vaud w dystrykcie Morges. Powierzchnia 1,58 km². Około 1700 mieszkańców (2009 r.).
Leży na północnym brzegu Jeziora Genewskiego, pomiędzy Morges na wschodzie a Saint-Prex na zachodzie. Przez miejscowość przebiega linia kolejowa Genewa – Lozanna, a także autostrada A1, łącząca te dwa miasta. Autostrada dzieli Tolochenaz na dwie prawie równe części, z których południowo-wschodnia, położona bliżej Jeziora Genewskiego, ma charakter przemysłowy, zaś północno-zachodnia – rolniczy i mieszkalny (zabudowa indywidualna).
Od początku istnienia wsi jej mieszkańcy zajmowali się głównie rolnictwem, nie imając się w zasadzie zajęć związanych z Jeziorem Genewskim (wieś w granicach administracyjnych nie ma portu, a brzegi jeziora są w znacznej części niezagospodarowane). Obecnie istnieje tu dobrze rozwinięte sadownictwo z uprawą jabłoni i grusz. Głównym źródłem utrzymania mieszkańców są przemysł i usługi. M.in. od 1997 r. w Tolochenaz znajduje się siedziba międzynarodowego koncernu medycznego Medtronic z obszarem działania obejmującym Europę, Afrykę i Bliski Wschód (w 2010 r. zatrudnia ok. 700 pracowników).
W posiadłości Riond-Bosson na terenie dzisiejszego Tolochenaz od 1897 do 1940 roku mieszkał (z kilkoma przerwami) polski pianista, kompozytor i polityk Ignacy Jan Paderewski.
W tutejszej szkole Mon Fertile na początku lat 60. XX w. uczyła się Camilla Rosemary Shand, od 8 września 2022 r. Kamila, królowa małżonka Zjednoczonego Królestwa Wielkiej Brytanii i Irlandii Północnej.
W Tolochenaz mieszkała od 1963 do śmierci w 1993 (i tu też została pochowana) aktorka Audrey Hepburn.

</doc>
<doc id="201918" url="https://pl.wikipedia.org/wiki?curid=201918" title="Karabin maszynowy St Etienne Mle 1907">
Karabin maszynowy St Etienne Mle 1907

Karabin maszynowy St Etienne Mle 1907 (fr. "Mitrailleuse St Etienne Mle 1907") – francuski ciężki karabin maszynowy.
Historia konstrukcji.
Na początku XX wieku większość armii europejskich dysponowała niewielką ilością karabinów maszynowych które były wtedy traktowane jako broń eksperymentalna. Najczęściej kupowane były produkowane w Wielkiej Brytanii karabiny maszynowe Maxima. Do nielicznych krajów które nie zakupiły ckm-ów w fabryce Maxima należała Francja. W tym czasie armia francuska walczyła głównie w północnej Afryce gdzie woda niezbędna do chłodzenia lufy w ckmie Maxima była trudno dostępna.
Rozwiązaniem był karabin maszynowy z lufą chłodzoną powietrzem. Taka konstrukcja powstała w latach 90. XIX wieku w firmie Hotchkiss (założonej przez Benjamina Hotchkissa). Skonstruowany w tej firmie karabin maszynowy początkowo nie wzbudził większego zainteresowania armii francuskiej. Przełomem była wojna rosyjsko-japońska w czasie której z dużym powodzeniem ckmu Hotchkiss użyła armia japońska. Jednak rząd francuski uznał, że lepszym wyjściem niż kupno broni w prywatnej firmie Hotchkissa będzie skonstruowanie wzorowanego na nim kaemu w rządowym arsenale w Saint-Étienne.
Prace nad nowym karabinem zakończono w 1907 roku i w tym samym roku wprowadzono go do uzbrojenia jako Mitrailleuse Mle 1907. Podobnie jak w przypadku innych prób skopiowania opatentowanej konstrukcji karabin maszynowy Mle 1907 okazał się jedną z najgorszych konstrukcji broni maszynowej. Konieczność ominięcia zastrzeżeń patentowych Hotchkissa spowodowała znaczne skomplikowanie konstrukcji. Dodatkowo konstruktorzy z Saint-Étienne wyposażyli karabin maszynowy Mle 1907 w skomplikowany mechanizm służący do regulowania szybkostrzelności (w praktyce całkowicie nieprzydatny, a będący dodatkowym źródłem zacięć).
Eksploatacja Mle 1907 szybko wykazała wszystkie braki tej konstrukcji, a po wybuchu pierwszej wojny światowej armia potrzebowała broni niezawodnej i łatwej w produkcji. W efekcie w 1914 roku podjęto decyzję o wprowadzeniu do uzbrojenia nowej wersji ckmu Hotchkissa oznaczonej jako Mitrailleuse Mle 14.
Początkowo oba cekaemy były produkowane i eksploatowane równocześnie. Próbowano nawet modernizować Mle 1907 dostosowując go do zasilania z taśmy giętkiej o pojemności 250 naboi ale okazało się, że zwiększenie szybkostrzelności praktycznej skutkuje przegrzaniem broni i powrócono do zasilania taśmą sztywną o pojemności 24 lub 30 naboi.
Wraz ze zwiększaniem produkcji ckmu Mle 14 produkcję Mle 1907 ograniczano. Po roku 1916 wycofano Mitrailleuse Mle 1907 z uzbrojenia armii francuskiej. Wycofane z uzbrojenia ckmy przekazano armii włoskiej która wycofała je z uzbrojenia zaraz po zakończeniu wojny w 1918 roku.

</doc>
<doc id="201919" url="https://pl.wikipedia.org/wiki?curid=201919" title="Bitwa na równinie Mohi">
Bitwa na równinie Mohi

Bitwa na równinie Mohi – starcie zbrojne, do którego doszło 11 kwietnia 1241 roku.
Przed bitwą.
Dążąc do podboju Europy hordy mongolskie w trzech bitwach pokonały wojska siedmiogrodzkie, a następnie skierowały się ku Królestwu Węgier.
12 marca Mongołowie pod dowództwem Sübedeja i Batu przełamały obronę węgierską na przełęczach karpackich. 15 marca przednia straż Mongołów pojawiła się nad Dunajem. Król Węgier Bela IV, pragnąc powstrzymać najazd mongolski, w ciągu dwóch tygodni zdołał zgromadzić piętnastotysięczną armię, a Dunaj i potężne umocnienia Pesztu zahamowały dalszy pochód najeźdźców.
Na początku kwietnia armia Beli wyruszyła z Pesztu na wschód. Mongołowie początkowo wycofali się. Po kilku dniach intensywnego marszu, wieczorem 10 kwietnia, Węgrzy napotkali nieprzyjaciela 160 kilometrów na północny wschód od Pesztu, na równinie Mohi nad rzeką Sajó. Bela zaatakował słabą załogę mongolską ochraniającą most, zdobył go i utworzył za nim silny przyczółek, po czym rozłożył się obozem na zachodnim brzegu rzeki, w pobliżu obecnej wsi Muhi.
Przebieg bitwy.
Tuż przed świtem na załogę węgierskiego przyczółka spadł grad strzał i kamieni, wystrzeliwanych z łuków, katapult i balist, czemu towarzyszyły wybuchy petard, po czym ruszył silny mongolski atak. Obrońcy szybko ulegli przeważającym siłom wroga i fala Mongołów runęła przez most. Zaalarmowane zgiełkiem bitewnym główne siły węgierskie wyszły poza umocnienia obozu i zwarły się z nacierającymi Mongołami. Wtedy atak na Węgrów przypuściły główne siły Sübedeja, które przed świtem przeprawiły się przez rzekę, na południe od przyczółka mostowego, po czym zawróciły na północ i uderzyły na prawe skrzydło i tyły Węgrów. W tej sytuacji Węgrzy pospiesznie wycofali się do obozu. Około godziny siódmej rano obóz węgierski został całkowicie okrążony przez Mongołów, którzy przez kilka godzin bombardowali go intensywnie kamieniami, strzałami i pojemnikami z płonącą ropą naftową.
Wkrótce obrona się załamała, a przez lukę w wojskach Sübedeja rzuciła się do ucieczki na zachód bezładna masa Węgrów. Jazda mongolska, która wcześniej wycofała się tylko po to, aby dosiąść świeżych koni, szybko zamknęła pierścień okrążenia i uderzyła na wycofujących się Węgrów. Po kilku godzinach masakry armia węgierska przestała praktycznie istnieć.
Konsekwencje bitwy.
Mongołowie nie wykorzystali swojego sukcesu, bo choć ich oddziały ruszyły dalej na zachód, docierając do północnych Włoch i Wiednia, zatrzymała je wieść o śmierci wielkiego chana Ugedeja i konieczność wyboru nowego wielkiego chana, w którym mieli obowiązek brać udział wszyscy książęta krwi. 
Po bitwie, na skutek odniesionych ran zmarł Koloman Halicki, mąż bł. Salomei Piastówny.

</doc>
<doc id="201922" url="https://pl.wikipedia.org/wiki?curid=201922" title="Angmar">
Angmar

Angmar – królestwo ze stworzonej przez J.R.R. Tolkiena mitologii Śródziemia. Wspominają o nim bohaterowie "Władca Pierścieni". Informacje na temat historii tego państwa znajdują się w "Dodatkach" do trzeciego tomu powieści. Obszar Angmaru jest zaznaczony na mapach Śródziemia dołączonych do powieści.
Informacje wstępne.
Angmar został założony około 1300 roku Trzeciej Ery, na północnym krańcu Gór Mglistych, przez Wodza Nazgûli, przywódcę Upiorów Pierścienia, którego odtąd nazywano "Czarnoksiężnikiem z Angmaru", bowiem ukrywał swoją prawdziwą tożsamość. Większość jego poddanych stanowili ludzie z gór i orkowie. Państwo to sięgało swoim obszarem w okolice Ettenmoors. Jego głównym ośrodkiem i stolicą było Carn Dûm. Ponieważ Czarnoksiężnik był sługą Saurona, uważa się, że wojny z państwami Dúnedainów, powstałymi w wyniku podziału królestwa Arnoru na Arthedain, Cardolan i Rhudaur, prowadzone były przez Angmar z rozkazu Władcy Ciemności. Skłócenie tamtejszych władców było dla Czarnoksiężnika bardzo korzystne.
Historia.
Wkrótce po założeniu państwa władca Angmaru rozpoczął pierwsze, niewielkie jeszcze, ataki na Dúnedainów. W ciągu kolejnych lat Czarnoksiężnik wszedł w tajne porozumienie z wodzem górali z Rhudauru (plemiona te prawdopodobnie wywodziły się z rodu Ulfanga "Czarnego"), który po wygaśnięciu tam bocznej gałęzi Linii Północnej, dynastii Isildura, przejął władzę w tym królestwie.
Gdy król Arthedainu Argeleb I zaczął wysuwać roszczenia do panowania nad całym dawnym obszarem Arnoru, połączone siły Rhudauru i Angmaru zaatakowały go (w 1356 roku). Jednak jego synowi, Arvelegowi I, z pomocą Lindonu i Cardolanu, udało się odepchnąć natarcie wrogich wojsk i utrzymać linię obrony wzdłuż Wichrowych Wzgórz. Przez najbliższe kilkadziesiąt lat Dúnedainowie strzegli całej granicy przed następnymi atakami. Ponoć w tym czasie wojska Czarnoksiężnika oblegały Rivendell.
W 1409 roku nastąpił najazd armii Angmaru. Wojska Arvelega poniosły klęskę, a on sam zginął. Terytorium Cardolanu zostało spustoszone (jedynie na Kurhanach obronili się nieliczni Dúnedainowie), natomiast Rhudaur dostał się pod kontrolę popleczników Czarnoksiężnika. Ostatecznie jednak armia Angmaru została zmuszona do odwrotu przez króla Araphora, syna Arvelega, którego wsparł posiłkami Círdan. Wkrótce potem oddziały elfów z Lindonu, Rivendell i Lothlórien na dłuższy czas powstrzymały napór sił Czarnoksiężnika. Przez następne pięćset lat nie przeprowadzał ataku podobnego do tego z 1409 roku. Najprawdopodobniej w tym czasie miały miejsce głównie niewielkie najazdy.
Po Wielkim Morze z 1637 roku, kiedy to wymarła większość mieszkańców Cardolanu i państwo upadło, złe duchy z Angmaru opanowały teren Kurhanów. W 1851 roku Czarnoksiężnik zaatakował Arthedain, lecz został pokonany przez króla Aravala. Mimo to udało mu się utrzymać terytorium Cardolanu, odparł bowiem wyprawę elfów i Dúnedainów na te ziemie. Potęga Angmaru ponownie wzrosła, kiedy w Arthedainie rządził Araphant, który starał się stawiać opór przed coraz silniejszymi atakami.
Ostatecznie w 1974 roku, za panowania Arvedui, syna Araphanta, Czarnoksiężnik zgromadził ogromne siły i przypuścił atak na Arthedain, zdobywając jego stolicę Fornost i całkowicie niszcząc ostatnie królestwo Dúnedainów. Pokonany Arvedui uciekł na północ, gdzie później poniósł śmierć w wodach Zatoki Forochel.
Rok później (w 1975 roku) królewicz Eärnur z Gondoru przybył na pomoc Arthedainowi, choć była to już spóźniona odsiecz. Wojska Eärnura (wspomagane przez oddziały elfów z Lindonu i Rivendell pod wodzą Glorfindela) wprawdzie zmiażdżyły armię Angmaru w wielkiej bitwie pod Fornostem i państwo to przestało istnieć, lecz Czarnoksiężnika nie udało się zabić – uciekł do Mordoru i nigdy już nie powrócił do swego królestwa. Większość jego poddanych zginęła, jedynie garstce udało się przedostać na wschodnią stronę Gór Mglistych, na ziemie u podnóża Ered Mithrin i okolice źródeł Anduiny. Szybko jednak zostali stamtąd wyparci (w 1977 roku) przez plemię Éothéodów. Ziemie Angmaru pozostały opuszczone przez resztę Trzeciej Ery.
Nazwa Angmar pochodzi z sindarinu i znaczy w tej mowie "Żelazny dom", "Żelazna siedziba".

</doc>
<doc id="201929" url="https://pl.wikipedia.org/wiki?curid=201929" title="Poradnik do gry">
Poradnik do gry

Poradnik – zbiór informacji przydatnych do ukończenia misji, poziomu lub całej gry komputerowej. W zależności od gatunku gry może zawierać on np. dane jednostek, cechy budynków, cele misji, charakterystyki postaci, opisy przechodzenia misji, ułatwienia itd. W przeciwieństwie do solucji, nie zawiera informacji jednoznacznie wskazujących, że gracz ma każdą z nich wykonać, aby ukończyć grę (jak ma to miejsce w grach przygodowych) - jest on jedynie pomocnikiem dla początkujących i źródłem ciekawostek dla już obeznanych w grze. W przypadku rozbudowanych i wielowątkowych gier poradniki mogą mieć kilkadziesiąt a nawet kilkaset stron. Z tego względu poradniki są tworzone dla gier: fabularnych, RTS-ów, strzelaninek, gier zręcznościowych, symulacyjnych i podobnych. Poradniki są najczęściej tak dużych rozmiarów, że autorzy stron, którzy je zamieszczają, zalecają pobieranie ich na dysk twardy.

</doc>
<doc id="201933" url="https://pl.wikipedia.org/wiki?curid=201933" title="RadioJazz.fm">
RadioJazz.fm

RadioJAZZ.FM – muzyczna stacja radiowa nadająca przede wszystkim jazz, obecnie radio internetowe.
Historia.
Stacja została założona 6 grudnia 1996 jako JazzRadio przez Mariusza Adamiaka, następnie przejęta przez spółkę Y- Radio. Od połowy 2005 większościowe udziały miał właściciel Radia Kolor. Od 7:00 do 20:00 w pasmach prezenterskich na antenie pojawiały się informacje kulturalne (koncerty, film, teatr, książka, wystawy itp.) a od 20:00 audycje autorskie.
W październiku 2008 częstotliwości JazzRadia zostały odkupione przez grupę radiową Eurozet, która po zmianie zapisów koncesji KRRiT wprowadziła nową sieć Chilli ZET, nadającą od 6 grudnia 2008 na dotychczasowych falach JazzRadia oraz częstotliwościach NRJ FM i Planeta FM. Dziennikarze redakcji Jazz Radia postanowili wówczas przenieść swoją działalność do internetu, kontynuując działalność żywego radia (z zachowaniem ramówki pasm dziennych i audycji autorskich) pod nazwą RadioJAZZ.FM. W tym celu powołana została do życia Fundacja Popularyzacji Muzyki Jazzowej "EuroJAZZ", będąca prawnym właścicielem RadioJAZZ.FM.

</doc>
<doc id="201934" url="https://pl.wikipedia.org/wiki?curid=201934" title="Chyrowa">
Chyrowa

Chyrowa (do 1968 Hyrowa) – wieś w Polsce położona w województwie podkarpackim, w powiecie krośnieńskim, w gminie Dukla. Leży w dolinie rzeki Iwielki (prawy dopływ Wisłoki), kilka kilometrów na południowy zachód od Dukli.
W latach 1975–1998 miejscowość położona była w województwie krośnieńskim.
Nazwa.
Miejscowość ma metrykę średniowieczną i istnieje co najmniej od XIV wieku. Wymieniona w 1438 w dokumencie zapisanym w języku łacińskim jako "Herowa", 1503 "Herova", 1530 "Hyrova", 1536 "Hyrowa Valaska".
W dokumentach wieś występowała pod różnymi nazwami, np.; w 1508 r; "Chyrrow", w 1581; "Cherrowa", "Horowa" lub "Cherowa" (oznacza w tłum. z jęz. starocerkiewnosłowiańskiego "chory")
Historia.
Chyrowa była początkowo wsią szlachecką i należała niegdyś do Bogoriów. Pierwsza wzmianka o Chyrowej pochodzi z czasów Kazimierza Wielkiego, z roku 1366. Kanclerz Janusz Suchywilk od swoich rodziców otrzymał Kobylany, Chyrową, Mszanę, Surowicę i Wisłoczek. W 28 sierpnia 1366 roku we Włodzimierzu Janusz Suchywilk przekazał swoje dobra bratankom Piotrowi i Mikołajowi. Byli to synowie Jakusza Cztana ze Strzelc. Ustanowił w ten sposób pierwszą ordynację w Polsce. Kazimierz Wielki potwierdził ten dokument, gdzie wymieniona jest pod nazwą Hyrowa. Sporządzony został wtedy przez abp. Janusza Suchegowilka dokument przekazania posiadanych dóbr swoim bratankom. W 1438 łowczy krakowski Janusz z Kobylan wyznaczył Annie 500 grzywien posagu na wójtostwie w Dukli, wraz z przynależnymi do niego wsiami Lipowicą i Chyrową.
W XV wieku istniejąca wieś została przeniesiona na prawo wołoskie. Miejscowość odnotowana została w historycznych dokumentach podatkowych i własnościowych. W 1504 król polski Aleksander Jagiellończyk na prośbę Stanisława Cikowskiego z Mikluszowic dziedzica wsi oraz kasztelana bieckiego przenosi z powrotem na prawo magdeburskie jego dobra dziedziczne m.in. Duklę z przedmieściami i wsiami wśród których znajduje się także Chyrowa. W latach 1530-1536 w miejscowości odbywał się pobór z 3 łanów oraz 1 młyna dorocznego o 1 kole wodnym. W 1581 odnotowano w okolicy 15 dworów wołoskich. W 1581 odnotowany został również dwór miejscowego sołtysa .
Pierwsza wzmianka o cerkwi pochodzi z 1536. Obecnie mieści się w niej kościół rzymskokatolicki. W XIX w. należała do Cezarego Męcińskiego herbu Poraj (1809 - przed 1890).
W latach międzywojennych, w okresie tzw. schizmy tylawskiej, Łemkowie z Chyrowej - podobnie jak mieszkańcy innych, okolicznych wsi - przeszli z grekokatolicyzmu na prawosławie.
W czasie I wojny światowej w 5 maja 1915 r. po bitwie gorlickiej zamknięte zostały w kotle pod Chyrową oddziały rosyjskie 49 Dywizji gen. Ławra Korniłowa i po krwawych walkach wzięte do niewoli.
W rejonie Chyrowej we wrześniu 1944 r. toczyły się ciężkie walki oddziałów pancernych i kawalerii gen. Baranowa, które dostały się pod ogień własnej artylerii w ramach operacji dukielsko-preszowskiej, której ślady można odnaleźć w miejscu nazwanym od tego wydarzenia "Dolina Śmierci". W czasie walk wieś została spalona. 21 września 1944 r. wieś zdobyły oddziały czechosłowackie, po nieustających walkach trwających od 8 do 21 września 1944 r.
W wyniku Akcji "Wisła" łemkowscy mieszkańcy zostali zmuszeni do opuszczenia wsi. 
Zabytki.
W Chyrowej znajduje się greckokatolicka, drewniano-murowana cerkiew Opieki Bogurodzicy z 1780 (położona na szlaku architektury drewnianej województwa podkarpackiego). Świątynia w Chyrowej jest jedną z dwóch zachowanych do dzisiaj cerkwi (obok cerkwi w Bałuciance) prezentujących typ budowli charakterystycznej dla obszaru środkowej i wschodniej Łemkowszczyzny, w których upowszechniło się stosowanie wielopolowych sklepień zrębowych.

</doc>
<doc id="201937" url="https://pl.wikipedia.org/wiki?curid=201937" title="Bitwa morska pod Akką">
Bitwa morska pod Akką

Bitwa morska przy twierdzy Akka – starcie zbrojne, które miało miejsce 24 czerwca 1258 r. w trakcie I wojny wenecko-genueńskiej (1255–1270).
W roku 1257 doszło do drugiej już wojny pomiędzy Wenecją a Genuą. Powodem konfliktu był spór o przynależność klasztoru Św. Saby w Akce. Latem 1257 r. rycerze genueńscy wdarli się do dzielnicy weneckiej. W odwecie Wenecjanie pod wodzą Lorenzo Tiepolo, wspierani przez siły pizańskie i prowansalskie w tym samym roku wdarli się do miasta, zajmując klasztor oraz stacjonującą w porcie Tyr flotę genueńską. 
Po nieudanej akcji dyplomatycznej papieża Aleksandra IV, obie strony kontynuowały walki. Dnia 24 czerwca 1258 r. w okolicy Akki, flota wenecko-pizańska dowodzona przez Lorenzo Tiepolo i Andrea Zeno w sile 40 galer, 4 małych i 10 wielkich okrętów starła się z flotą Genui w sile 50 galer i 4 okrętów pod wodzą Roberto della Turca. Bitwa zakończyła się klęską Genui, która utraciła ponad połowę galer i 1 700 ludzi. Po tym zwycięstwie Genueńczyków wypędzono z Akki. 

</doc>
<doc id="201943" url="https://pl.wikipedia.org/wiki?curid=201943" title="The War">
The War



</doc>
<doc id="201944" url="https://pl.wikipedia.org/wiki?curid=201944" title="Anderson Deco">
Anderson Deco



</doc>
<doc id="201946" url="https://pl.wikipedia.org/wiki?curid=201946" title="Naprawa">
Naprawa



</doc>
<doc id="201949" url="https://pl.wikipedia.org/wiki?curid=201949" title="Sznycel wiedeński">
Sznycel wiedeński

Sznycel wiedeński (niem. "Wiener Schnitzel") – danie typowe dla kuchni austriackiej (wiedeńskiej), płat cielęciny panierowanej w bułce tartej, usmażony na maśle i podany z garnirowaniem. Tradycyjnym uzupełnieniem jest sałatka ziemniaczana albo ziemniaczane purée z dodatkami.
Charakterystyka.
Oryginalnie przyrządzony sznycel wiedeński to płat z cielęcego udźca (frykando) lekko rozbity zwilżonym tłuczkiem dla uformowania sporych, krągłych lub owalnych sznycli. Po posoleniu i posypaniu pieprzem zostają one obtoczone w mące i zanurzone w rozbełtanym jajku oraz w tartej bułce, utwierdzonej ściskiem dłoni. Tak przygotowane mięso smażone jest na patelni w dużej ilości tłuszczu, do którego pod koniec dodaje się sklarowane masło. Usmażony na kolor złocisty sznycel garnirowany jest plasterkiem cytryny oraz grudką masła posypanego albo wymieszanego z posiekaną natką świeżej pietruszki. Oprócz ziemniaków można go podawać z sałatą, mizerią, marchewką bądź zielonym groszkiem.
Obce odmiany i adaptacje.
Zbliżony nazwą jest „sznycel po wiedeńsku” przyrządzany jednak z wieprzowiny. Nazwa „wiedeński” jest chroniona prawem austriackim. Oryginalny sznycel wiedeński przygotowuje się z cielęciny, podrabiany (ze względu na cenę mięsa) – z mięsa wieprzowego (schab). Dlatego stosowane nazewnictwo jest skrupulatnie kontrolowane przez austriacki organ nadzoru (Aufsichtsbehörde). Nazwa oryginalna to "Wiener Schnitzel", natomiast wieprzowy nosi nazwę "Schnitzel Wiener Art" (sznycel po wiedeńsku, w stylu wiedeńskim).
W Polsce sznycel po wiedeńsku podaje się z sadzonym jajkiem, co zasadniczo jest garnirowaniem stosowanym do dania zwanego sznyclem holsztyńskim ("Holsteiner Schnitzel").
W Argentynie podawana jest podobna potrawa o nazwie milanesa, często serwowana z frytkami lub z ubitymi ziemniakami.

</doc>
<doc id="201950" url="https://pl.wikipedia.org/wiki?curid=201950" title="Góry Szare">
Góry Szare



</doc>
<doc id="201953" url="https://pl.wikipedia.org/wiki?curid=201953" title="Stanisław Stojałowski">
Stanisław Stojałowski

Stanisław Stojałowski, herbu Sternberg (ur. 14 maja 1845 w Zniesieniu, zm. 23 października 1911 w Krakowie) – polski duchowny katolicki, prałat, polityk, poseł na sejm galicyjski i do parlamentu austriackiego, zwolennik panslawizmu i agraryzmu, wydawca pism ludowych: „Wieniec” i „Pszczółka”, propagator haseł: oddzielenia Kościoła od państwa, parcelacji wielkiej własności ziemskiej, bezpłatnego szkolnictwa i wyboru hierarchów kościelnych przez wiernych, w 1896 ekskomunikowany przez Kościół rzymskokatolicki, rok później ekskomunikę cofnięto. Jeden z prekursorów i pierwszych przywódców ruchu ludowego i chrześcijańsko-społecznego.
Życiorys.
Syn Juliusza Stojałowskiego (zm. 1877), od 1850 dzierżawcy dóbr w przyszłym powiecie buczackim. Wnuk o. Bazylego Stojałowskiego, ksiądza greckokatolickiego, proboszcza (parocha) we wsi Chlewczany. Uczył się w szkołach ludowych w Buczaczu i Przemyślu, a następnie uczęszczał do I Gimnazjum Akademickiego im. Franciszka Józefa we Lwowie. Usunięty z zakazem dalszej nauki z 6 klasy gimnazjum 13 grudnia 1862 za przewodzenie uczniowskim zamieszkom. 27 stycznia 1863 wstąpił do zakonu jezuitów i odbył dwuletni nowicjat w Starej Wsi. W latach 1866–1867 odbywał tam studia filozoficzne, które kontynuował w Krakowie od 1867 do 1868. Od 1868 studiował teologię w Krakowie. Święcenia kapłańskie otrzymał 28 sierpnia 1870. W 1872 założył "„Apostolstwo Serca Jezusowego. Intencje na miesiąc…”" – miesięcznik katolicki, wydawany obecnie pod tytułem Posłaniec Serca Jezusowego. W latach 1871-1872 wydał szereg prac teologicznych (zob. poniżej). Popadłszy w konflikt z przełożonymi, zakończył studia teologiczne i w maju 1872 został przeniesiony do kolegium jezuickiego w Starej Wsi. Stamtąd skierowano go do kolegium jezuickiego w Drongen (Tronchiennes) koło Gandawy. Podczas pobytu w Belgii (sierpień 1872 – sierpień 1873) zetknął się z chrześcijańską myślą społeczną. Po powrocie do kraju prowadził misje w powiecie krakowskim, jasielskim i krośnieńskim, a następnie uczył religii i łaciny w kolegium jezuickim w Tarnopolu (1873-1874). Na własną prośbę 4 lutego 1875 opuścił zakon i przeszedł w szeregi duchowieństwa diecezjalnego. Był wikariuszem najpierw Gródku Jagiellońskim, a następnie w kościele NMP Śnieżnej (1877–1878) i kościele św. Marcina (1878-1880) we Lwowie a w latach 1881-1889 był proboszczem w Kulikowie.
Po krótkiej działalności publicystycznej na łamach konserwatywnych pism katolickich w 1875 odkupił od Czesława Pieniążka dwa upadające czasopisma dla chłopów („Wieniec” i „Pszczółka”). Aby uniknąć ponoszenia dodatkowych opłat pocztowych wychodziły naprzemiennie raz w tygodniu. Dzięki prowadzonej na ich łamach publicystyce pragnął przekształcić chłopa w światłego obywatela, Polaka i dobrego katolika. Pisma te zostały opatrzone mottami – cytatem z ewangelii św. Jana „A prawda was wyswobodzi” oraz cytatem z Zygmunta Krasickiego podkreślającym ich solidarystyczny w sensie społecznym charakter „Z szlachtą polską polski lud”. W obydwu zamieszczał korespondencje i artykuły często własnego autorstwa przedstawiające niesprawiedliwe stosunki społeczne na wsi galicyjskiej. Pisma te wydawał nieprzerwanie, niekiedy nieco modyfikując ich tytuły do 1911. W latach 70. XIX wieku wydawał także dodatek miesięczny do Wieńca i Pszczółki pt. „Posłaniec Serca Pana Jezusa do Narodu Polskiego” (1876-1879) oraz dwutygodnik dla inteligencji „Piast” (1876-1877). Był także redaktorem lwowskiego dwutygodnika „Kaznodzieja Polski”. Zdobył dużą popularność, organizując pielgrzymki, demonstracje, tworząc chłopskie kółka rolnicze, robotnicze związki zawodowe i (od 1887) wyborcze komitety chłopskie.
Aktywny politycznie. W 1880 zorganizował stowarzyszenie „Łączność i Zgoda” z ramienia którego był w latach 1880-1883 radnym miasta Lwowa. Po pozbawieniu go probostwa w Kulikowie od 1890 działał na terenie zachodniej Galicji i Śląska Cieszyńskiego, gdzie m.in. założył Towarzystwo Macierzy Katolickiej w Cieszynie (1891). W latach 1890-1895 wydawał „Dzwon” i „Gospodarz” oraz kalendarze które wspierały rozwój oświaty w duchu katolickim.
W 1893 związał się z Związkiem Stronnictwa Chłopskiego kierowanym przez braci Stanisława i Jana Potoczków. Współpracował także z Marią i Bolesławem Wysłouchami a także z Janem Stapińskim. W latach 1894-1895 jego pisma sympatyzowały z tworzącym się ruchem ludowym, a jego zwolennicy wzięli udział w zjeździe założycielskim Stronnictwa Ludowego w Rzeszowie (28 lipca 1895), na którym zaocznie wybrano go zastępcą członka Wydziału tej partii. Wkrótce jednak rozszedł się z ruchem ludowym – powodem były różnice ideologiczne. W 1896 założył Stronnictwo Chrześcijańsko-Ludowe, które weszło w sojusz z socjaldemokracją i odniosło sukces w wyborach 1897 (6 mandatów) do austriackiej Rady Państwa. W tym okresie sam Stojałowski zgłosił akces do Galicyjskiej Partii Socjaldemokratycznej i przekazał redagowanie swych wydawnictw jej działaczom Ignacemu Daszyńskiemu i Tadeuszowi Regerowi. Od ugody z władzami w 1897 stopniowo przesuwa się w kierunku prawicy. W 1900 założył Zjednoczenie Stronnictw Ludowych, w 1904 Polskie Centrum Ludowe. Poseł do austriackiej Rady Państwa IX kadencji (21 marca 1898 – 7 września 1900) wybrany w kurii IV (gmin wiejskich) z okręgu wyborczego nr 9 (Łańcut-Przeworsk-Leżajsk-Nisko-Ulanów) po śmierci swego poprzednika Ferdynanda Hompescha. W parlamencie przewodził własnemu klubowi złożonemu z posłów Stronnictwa Chrześcijańsko-Ludowego. Budził wówczas skrajne emocje. Jak napisał o nim Kazimierz Chłędowski "do reszty obrzydliwą figurą był ksiądz Stojałowski, przywódca (...) ludowców, istna figura zbrodniarza. Chudy, blady, bez cery, w zasmarowanej brudnej sutannie, nie umyty, nie uczesany, o spojrzeniu stępionym, podstępnym pełnym fałszu i obłudy. Wyglądał tak, jakby się ciągle walał po szynkach i domach publicznych, a dla odpoczynku przychodził czasem do parlamentu. Usta jego zapełnione były śliną ropuchy, która truje, gdy padnie na inne żywe stworzenie; gdy te usta się rozwarły, to na to by wyrzucać z siebie słowa nienawiści, podburzania poszczególnych klas ludności przeciwko sobie i przekleństwa. Obraz Stojałowskiego zostanie mi w pamięci jako typ wyrzutka społeczeństwa polskiego""." Poseł na Sejm Krajowy Galicji VIII kadencji (28 grudnia 1901 – 12 października 1907), wybrany w kurii IV (gmin wiejskich) z okręgu nr 71 (Wadowice). Powtórnie był posłem do austriackiej Rady Państwa XI kadencji (17 czerwca 1907 – 30 marca 1911), wybranym w okręgu wyborczym nr 41 (Bochnia-Niepołomice-Brzesko-Wiśnicz). Należał do Koła Polskiego, najpierw frakcji posłów Zjednoczenia Stronnictw Ludowych od 1904 Polskiego Centrum Ludowego. Pod sam koniec życia zbliżył się do Narodowej Demokracji, w 1911 przekazał swoje drukarnie i pismo Janowi Zamorskiemu.
Prześladowany za swą działalność przez władze państwowe i kościelne. Wyrokiem z 16 września 1889 został uznany winnym przestępstw kościelnych i skazany na utratę probostwa w Kulikowie i na 6-tygodniowe rekolekcje w klasztorze w Sanoku. Władze kościelne nałożyły sekwestr na dochody księdza Stojałowskiego, następnie został zasuspendowany, a w sierpniu 1896 wyklęty przez Watykan. Klątwa, po złożeniu obszernych wyjaśnień przez księdza Stojałowskiego została cofnięta we wrześniu 1897. Dwukrotnie aresztowany przed wyborami do parlamentu austriackiego (6 października 1888 i 15 listopada 1894), a także w październiku 1896 przed uzupełniającymi wyborami do Sejmu Krajowego Galicji VII kadencji w Sanoku, gdy w sposób – zdaniem prasy – niegodny dokonano jego zatrzymania i odstawienia do miejscowego aresztu. Był 27 razy więziony łącznie spędził w więzieniach i aresztach 9 lat.
W 1898 r. agitował przeciwko Żydom czym sprowokował szeroką falę pogromów wiejskich we wschodniej Galicji.(R.Kuhn Henryk Grossman and the Recovery of Marxism, University of Ilinois Press)
Zmarł 23 października 1911 na Zaciszu w Krakowie. Został pochowany na Cmentarzu Rakowickim w Krakowie.
Rodzina i życie prywatne.
Pochodził z zubożałej rodziny szlacheckiej: syn urzędnika celnego i dzierżawcy dóbr Juliusza i Ludwiki z Glasennapów. Był wnukiem Bazylego Stojałowskiego, greckokatolickiego proboszcza we wsi Chlewczany (pow. żółkiewski). Ważną rolę w jego wychowaniu, szczególnie religijnym odegrały babka Franciszka z Paszkowskich Stojałowska oraz macocha Karolina ze Stankiewiczów. Jego starszym bratem był powstaniec styczniowy, sybirak a następnie nauczyciel Mieczysław (1841-1903), Młodsza siostra Wanda (1848-po 1914) wstąpiła w r. 1872 do zakonu felicjanek (w zakonie Maria Franciszka) i od r. 1900 była przełożoną ich klasztoru w Przemyślu.

</doc>
<doc id="201963" url="https://pl.wikipedia.org/wiki?curid=201963" title="Mahmud II">
Mahmud II

Mahmud II (ur. 20 lipca 1785 w Stambule, zm. 1 lipca 1839 tamże) – sułtan z dynastii Osmanów, panujący w latach 1808–1839. Syn sułtana Abdulhamida I.
Życiorys.
Mahmud II objął tron po detronizacji brata, konserwatywnego sułtana Mustafy IV. Był władcą energicznym i odważnym, kontynuował dzieło reformy państwa i imperium zapoczątkowane przez Selima III.
W 1826 r. Mahmud II zlikwidował formację janczarów, co znacznie ułatwiło późniejsze reformy ustrojowe. Społeczność janczarów, konserwatywna i niegodząca się na żadne zmiany, była nieraz zagrożeniem dla sułtanów, zwłaszcza podążających za ideami modernizacji Turcji.
Następnie sułtan zniósł stworzony jeszcze w średniowieczu system timarów – lenn wojskowych – i związanych z nim formacji rycerstwa feudalnego – spahisów. Zlikwidował cła wewnętrzne i wprowadził wolność działalności gospodarczej. Sułtan zorganizował centralną administrację na wzór europejski. Dywan (radę sułtańską) i tradycyjne urzędy zastąpił Radą Państwa i ministerstwami. Rozpoczął też modernizację prawa tureckiego na wzór europejskich kodeksów. Za jego panowania powstały w imperium osmańskim pierwsze świeckie szkoły.
Symbolem zmian i dążenia do europeizacji imperium było wyprowadzenie się z pałacu Topkapı nad Bosforem. Mahmud II przywdział też strój europejski i nakazał uczynić to swoim poddanym.
Jednocześnie panowanie Mahmuda II upłynęło pod znakiem kryzysu Imperium Osmańskiego w południowo-wschodniej Europie i częściowo na Wschodzie. W 1815 r. pod naciskiem Rosjan sułtan musiał przyznać autonomię Serbii. W 1821 r. wybuchło powstanie w Grecji. Ingerencja mocarstw europejskich w sprawy greckie zakończyła się klęską w wojnie turecko-rosyjskiej, zawarciem pokoju w Adrianopolu i w następstwie gwarancją autonomii Grecji, później w wyniku konferencji londyńskiej powstaniem niepodległego państwa greckiego w 1830 r. Wtedy także Francuzi zajęli podlegającą dotąd sułtanowi Algierię. W 1831 r. Rosjanie przymusili pokonanych Turków do uznania autonomii Mołdawii i Wołoszczyzny.
Tymczasem w 1832 r. pasza Egiptu, formalny wasal sułtana, Muhammad Ali, wkroczył do Syrii i Azji Mniejszej. W bitwie pod Konyą pokonał wojska sułtańskie. W 1833 r. na żądanie mocarstw europejskich (Wielkiej Brytanii, Austrii i Francji) Mahmud II zawarł w Kutahya pokój z Muhammadem Alim. Na jego mocy pasza egipski otrzymał w dożywotnie władanie Cylicję, Syrię, Jordanię i Palestynę.
W 1833 r. Rosjanie zmusili sułtana do zawarcia z nimi układu w Hűnkâr Iskelesi. Stanowił on, że prawosławni mieszkańcy Imperium Osmańskiego zostaną objęci protektoratem cesarza rosyjskiego. Dawało to Rosji możliwość mieszania się w wewnętrzne sprawy Osmanów.
W 1839 r. Mahmud II bez powodzenia próbował odzyskać ziemie utracone na rzecz władcy Egiptu. Zmarł w czasie walk z Egipcjanami.

</doc>
<doc id="201967" url="https://pl.wikipedia.org/wiki?curid=201967" title="Współczynnik mocy">
Współczynnik mocy

Współczynnik mocy, formula_1 – stosunek mocy czynnej do mocy pozornej, czyli stosunek mocy użytecznej do iloczynu napięcia i prądu.
Powszechnie dziś stosowane w elektrotechnice pojęcie współczynnika mocy formula_2 wprowadził pod koniec XIX wieku uczony polskiego pochodzenia Michał Doliwo-Dobrowolski pracujący wówczas w niemieckim koncernie AEG.
W obwodach zasilanych napięciem sinusoidalnie zmiennym, a powodujących powstawanie prądu o przebiegach okresowych niesinusoidalnych, rozpatruje się bardzo często dwie składowe współczynnika mocy:
Całkowity współczynnik mocy wynosi wtedy:
Moc czynną, bierną i pozorną można przedstawić graficznie w postaci trójkąta prostokątnego, zwanego trójkątem mocy. Z trójkąta tego wynika, że współczynnik mocy jest ilorazem mocy czynnej i pozornej:
gdzie:
Przy sinusoidalnym napięciu zasilania:
Odbiorniki prądu przemiennego pobierają ze źródła moc pozorną formula_11 a oddają na zewnątrz moc czynną formula_12 w postaci energii cieplnej lub mechanicznej (wykonanej pracy).

</doc>
<doc id="201968" url="https://pl.wikipedia.org/wiki?curid=201968" title="Radków">
Radków

Radków (do maja 1946 r. "Hradek", ) – miasto w Polsce, położone w województwie dolnośląskim. w powiecie kłodzkim, w gminie Radków, u podnóża Szczelińców, na ziemi kłodzkiej. Siedziba gminy miejsko-wiejskiej Radków.
W latach 1975–1998 miasto administracyjnie należało do woj. wałbrzyskiego.
Dane ogólne.
Ośrodek turystyczny; kamieniołom i zakłady kamieniarskie, drobny przemysł. Przez miasto przebiega droga wojewódzka nr 387, na odcinku Radków – Kudowa zwana Szosą Stu Zakrętów. W latach 1903–1999 dochodziła tu linia kolejowa ze Ścinawki Średniej, obecnie tory rozebrane są na całym tym odcinku.
W odległości około 2 km na zachód od miasta, tuż przy granicy z Czechami, u podnóża grzbietu Guzowata, na Potoku Czerwonogórskim (czes. "Červenohorský Potok") wybudowano zaporę, tworząc w ten sposób sztuczny zalew (długości niespełna kilometra i około trzystu metrów szerokości), nad którym wybudowane są domki kempingowe i restauracja. Potok Czerwonogórski zaraz po opuszczeniu przepustów zalewu wpada do przepływającego przez Radków potoku Posna, a ten jest dopływem rzeki Ścinawki.
Historia.
Pierwsze ślady pobytu człowieka na tym terenie pochodzą z okresu neolitu.
Osada rozwinęła się z podgrodzia warownego zamku (istniejącego w XIII w.) przy starym trakcie z Kłodzka do Broumova. Radków wzmiankowany był już w 1290 jako Wünschelburg, a prawa miejskie uzyskał około 1320. Zamek, potwierdzony w 1337, stał się z czasem rezydencją myśliwską księcia Bolka ziębickiego. Miasto było ośrodkiem produkcji rzemieślniczej, świadczą o tym występujące tutaj w XIV wieku ławy chlebowe, mięsne i obuwnicze. W Radkowie zajmowano się także młynarstwem, piwowarstwem i na większą skalę sukiennictwem. Sukno z tutejszych warsztatów było eksportowane do wielu krajów, między innymi do Włoch. Na przełomie XIV i XV wieku ustalił się ostatecznie kształt Radkowa, który niewiele się zmienił do dzisiaj. W 1418 król czeski Wacław IV nadał miastu liczne przywileje, dzięki którym stało się ono jednym z czterech miast królewskich na Ziemi Kłodzkiej (obok Kłodzka, Lądka i Bystrzycy), w tym czasie wybudowano mury obronne wokół miasta. W 1425 podczas walk z husytami miasto zostało spalone, a zamek zniszczony. W 1469 odbudowane miasto spaliły wojska króla węgierskiego Macieja Korwina. Do 1527 miasto zostało odbudowane, uzyskało nowe przywileje, rozwinął się handel i rzemiosło. W 1545 w mieście wybuchł groźny pożar, który strawił większą część Radkowa. Zabudowę odbudowano, w latach 1571–1580 wybudowano kościół św. Doroty. Od 1563 organizowano wielkie coroczne jarmarki, miasto słynęło z handlu suknem. Wojny w XVII i XVIII wieku spowodowały upadek znaczenia miasta.
Kolejny wielki pożar w 1738 strawił całą zabudowę m.in. renesansowy ratusz. Ożywienie gospodarcze miasta nastąpiło dopiero pod koniec XIX wieku, kiedy uruchomiono warsztaty tkactwa lnianego i włókiennictwa. W 1895 roku rozpoczęto eksploatację złóż piaskowca, którego wydobycie zwielokrotniono już w 1903 po wybudowaniu linii kolejowej. W roku 1925 zaczęła działalność poczta, oraz niewielkie fabryczki przemysłu drzewnego, spożywczego, włókienniczego i metalowego.
W 1945 miasto zostało włączone do Polski, rok później przyjęło obecną nazwę. Dotychczasowych mieszkańców wysiedlono do Niemiec.
W 1949 roku na ul. Waryńskiego ustawiono pomnik upamiętniający forsowanie Odry i Nysy w 1945 roku.
Demografia.
Piramida wieku mieszkańców Radkowa w 2014 roku.
Zabytki.
Według rejestru zabytków Narodowego Instytutu Dziedzictwa, nr rej.: A/2573/514 z 1.12.1958 na listę zabytków wpisane są obiekty:
Komunikacja.
W 2022 uruchomiono bezpłatną sieć autobusów gminnych. Uruchomiono linie:
Szlaki turystyczne.
Przez Radków przechodzą dwa szlaki turystyczne:

</doc>
<doc id="201969" url="https://pl.wikipedia.org/wiki?curid=201969" title="Płochacz niemiecki">
Płochacz niemiecki

Płochacz niemiecki – rasa psów, należąca do grupy psów aportujących, płochaczy i psów wodnych. Zaklasyfikowana do sekcji płochaczy. Podlega próbom pracy.
Rys historyczny.
Psy tej rasy są nazywane protoplastami wyżłów, a same stanowią jedną z najstarszych niemieckich ras psów myśliwskich, których przodkami były psy gończe lub nierasowe psy odpowiednie dla danego typu użytkowania (potomkowie średniowiecznych psów na ptaki). Współczesny płochacz niemiecki jest potomkiem psów, które krzyżował pod koniec XIX wieku Friedrich Roberth z Weißwasser/Oberlausitz. Poszukiwał on w Niemczech i Austrii hodowców psów, które byłyby w typie dawnego płochacza niemieckiego wykorzystywanego w polowaniach na słonki, kuropatwy i kaczki, ale także na "zwierzynę sierściową". W roku 1903 został założony "Deutscher Wachtelhundklub", który przed pierwszą wojną światową zaczął podupadać z powodu braku m.in. dobrych hodowców. Płochacz zaczął być wypierany przez sprowadzane z Wysp Brytyjskich spaniele. Ponownemu ocaleniu rasy przysłużył się Friess, który zaangażował się w rozwój klubu oraz uznanie rasy. 
W odtwarzaniu rasy mogły mieć swój udział także spaniele oraz mniejsze wyżły długowłose. 
Wygląd.
Budowa.
Wzorzec FCI opisuje płochacza niemieckiego jako psa średniej wielkości, o długim włosie, dobrze umięśnionego oraz posiadającego mocny kościec. Stosunek długości tułowia do wysokości w kłębie wynosi 1,2:1.
Szata.
Włos u płochacza jest gładki i przylegający, może być lekko falisty. Na tylnych kończynach oraz ogonie występuje obfita Chorągiew.
Umaszczenie.
Umaszczenie jest jednolicie brązowe i brązowo-dereszowate, także białobrązowe.
Zachowanie i charakter.
Płochacz niemiecki jest psem zaciętym i wytrwałym w pracy, bardzo aktywnym. Jest przede wszystkim psem myśliwskim, ale jest także bardzo wesoły i łagodny, co sprawia, że jest dobrym kompanem dla człowieka. 
Użytkowość.
Płochacz ten hodowany jest w celach myśliwskich do wyszukiwania tropu zwierzyny, głoszenia, aportowania i pracy w wodzie. Sprawdza się w leśnych terenach łowieckich. 

</doc>
<doc id="201971" url="https://pl.wikipedia.org/wiki?curid=201971" title="Alienating Our Audience">
Alienating Our Audience

Alienating Our Audience to album koncertowy amerykańskiej grupy punkowej Mindless Self Indulgence, wydany w październiku 2002 roku.
Lista utworów.
Wszystkie piosenki są autorstwa J. Euringera; wyjątki zostały zaznaczone.

</doc>
<doc id="201972" url="https://pl.wikipedia.org/wiki?curid=201972" title="Paleoastronautyka">
Paleoastronautyka

Paleoastronautyka, starożytni astronauci – pseudonaukowa idea, mówiąca, że inteligentne istoty pozaziemskie odwiedzały Ziemię i kontaktowały się z ludźmi w czasach starożytnych i prehistorycznych. Zwolennicy tej hipotezy sugerują, że kontakt ten wpłynął znacząco na rozwój współczesnej kultury, technologii, religii i biologii człowieka. 
Idea, że istnieli starożytni astronauci, nie jest traktowana poważnie przez większość naukowców i nie wzbudziła wiarygodnej uwagi w recenzowanych badaniach.
Początki hipotezy i jej entuzjaści.
Początki.
Za pioniera hipotezy paleoastronautycznej, w jej nowoczesnym sformułowaniu, można uważać rosyjskiego naukowca Konstantina Ciołkowskiego, który w latach 1928–1929 zastanawiał się nad możliwością wizyty kosmitów na Ziemi w przeszłości.
W latach 50. i 60. XX wieku radziecki matematyk Matest Agrest stał się popularyzatorem hipotezy starożytnych astronautów. W swoich pracach interpretował starożytne mity różnych kultur jako dowody wizyty przedstawicieli pozaziemskich cywilizacji na Ziemi. W ciągu następnych dwóch dekad w ZSRR opublikowano ponad dwieście prac w różnych popularnych czasopismach naukowych i gazetach, których tematem była kwestia paleoastronautyki.
Szkłowski i Sagan.
W książce pt. „Inteligentne życie we wszechświecie” z 1966 astrofizycy Iosif Szkłowski i Carl Sagan poświęcili rozdział argumentowi, że naukowcy i historycy powinni poważnie rozważyć możliwość wystąpienia kontaktu z cywilizacją pozaziemską w przeszłości. Podkreślili jednak, że te pomysły są jedynie luźnymi spekulacjami.
W książce pt. „Mózg Broca” z 1979 Sagan zasugerował, że on i Szkłowski mogli zainspirować falę książek o starożytnych astronautach z lat 70. Wyraził również dezaprobatę dla „von Dänikena i innych bezkrytycznych pisarzy”, którzy najwyraźniej budowali te ideę nie jako spekulacje, ale jako „wiarygodny dowód o kontaktach pozaziemskich.” Carl Sagan jednocześnie powtórzył swój wcześniejszy wniosek, że pozaziemskie wizyty na Ziemi były możliwe, ale jest to kwestia bardzo trudna do jednoznacznego udowodnienia.
Erich von Däniken.
Erich von Däniken na przełomie lat 60. i 70. XX wieku stał się wiodącym zwolennikiem teorii paleoastronautycznej, zdobywając ogromną popularność po publikacji w 1968 swojej bestsellerowej książki pt. „”.
Zecharia Sitchin.
Seria książek autorstwa Sitchina pt. „Kroniki Ziemi” obraca się wokół unikalnej interpretacji starożytnych sumeryjskich i bliskowschodnich tekstów, a także megalitycznych miejsc i artefaktów z całego świata. Pisarz uważał, że bogowie starożytnej Mezopotamii byli astronautami z planety Nibiru, którą wedle Sitchina Sumerowie uważali ją za odległą dwunastą planetę układu słonecznego (licząc Słońce, Księżyc i Plutona jako planety), związaną z bogiem Mardukiem. Według Zecharii Sitchina Nibiru nadal krąży wokół Słońca na 3600-letniej orbicie wydłużonej. Współczesna astronomia nie znalazła żadnych dowodów na te twierdzenia.
Sitchin twierdzi, że istnieją sumeryjskie teksty opowiadające historię rasy Anunnaki, mieszkańców planety Nibiru, którzy mieli przybyć na Ziemię około 400 000 lat temu, z zamiarem wydobycia surowców, zwłaszcza złota. Ze względu na ich małą liczbę szybko zmęczyli się tym zadaniem i po wielu próbach, z pomocą inżynierii genetycznej, ostatecznie stworzyli człowieka. Sitchin twierdził, że Anunnaki byli aktywni w sprawach ludzkich, dopóki ich kultura nie została zniszczona przez globalne katastrofy, spowodowane nagłym końcem ostatniej epoki lodowcowej około 12 000 lat temu. Widząc, że ludzie przeżyli, a wszystko, co zbudowali, zostało zniszczone, Anunnaki opuścili Ziemię, dając ludziom możliwość i środki rządzenia sobą.
Prace Sitchina nie zyskały poparcia głównego nurtu naukowego i były szeroko krytykowane przez specjalistów, którzy mieli okazję przyjrzeć się bliżej jego hipotezom. Badacz języków semickich, Michael S. Heiser, stwierdzi, że wiele tłumaczeń sumeryjskich i mezopotamskich słów dokonanych przez Sitchina nie pokrywa się z faktyczną wiedzą naukową w tej dziedzinie.
Robert K. G. Temple.
Robert K. G. Temple w swojej książce z 1976 pt. „Tajemnica Syriusza” dowodził, że Dogonowie z północno-zachodniego Mali zachowali w tradycji ustnej opis wizyt pozaziemskich sprzed około 5000 lat. W swojej pracy opierał się głównie na badaniach francuskich antropologów kultury Marcela Griaula i Germaine Dieterlen.
Dowody przedstawiane przez zwolenników.
Petroglify znajdowane na całym świecie.
Poparcia dla hipotezy starożytnych astronautów entuzjaści poszukiwali w paleolitycznych malowidłach jaskiniowych i petroglifach na całym świecie. Za interesujące przykłady podawano m.in. rysunki naskalne w Val Camonica oraz malowidła naskalne w rejonie Kimberley w Australii.
Sztuka średniowieczna i renesansowa.
Liczne przedstawienia latających spodków i innych niezidentyfikowanych obiektów latających w sztuce średniowiecznej i renesansowej.
Rysunki z Nazca.
Starożytne rysunki z Nazca to setki ogromnych geoglifów naziemnych wyrytych na pustyni w południowym Peru. Niektóre z nich są stylizowane na zwierzęta lub postacie humanoidalne, a inne to proste linie o długości setek metrów. Ponieważ figury są dobrze widoczne jedynie z dużej wysokości, zostały powiązane z hipotezą starożytnych astronautów. W latach 70. XX wieku szwajcarski pisarz Erich von Däniken spopularyzował pogląd, że linie i postacie z Nazca mogły być wykonane „zgodnie z instrukcjami z samolotu”. Sugerował również, że dłuższe i szersze linie mogą być pasem startowym dla statku kosmicznego.
Według archeologa Kennetha Federa interpretacja pozaziemska wysunięta przez von Däniken nie jest poparta żadnymi dowodami. Sceptyk Joe Nickell z Uniwersytetu Kentucky był w stanie odtworzyć jedną z postaci, używając tylko drewnianych kołków i sznurka.
Starożytne artefakty przypominające maszyny latające.
Zwolennicy idei paleoastronautyki twierdzą, że niektóre artefakty odkryte w Egipcie (np. Ptak z Sakkary) są podobne do współczesnych samolotów i szybowców. Przez archeologów przedmioty te są zwykle interpretowane jako stylizowane przedstawienia ptaków oraz owadów.
Budowle megalityczne.
Inne proponowane dowody dla poparcia tezy o starożytnych astronautach obejmują istnienie antycznych zabytków i megalitycznych ruin, takich jak piramidy w Gizie, Machu Picchu, Baalbek, Moai lub Stonehenge. Zwolennicy twierdzą, że te kamienne konstrukcje nie mogły zostać zbudowane przy użyciu techniki i narzędzi ówczesnych ludzi.
Te twierdzenia są kategorycznie odrzucane przez archeologów. Niektórzy archeolodzy uczestniczyli w eksperymentach mających na celu przemieszczanie dużych megalitów. Eksperymentom tym udało się przenieść megality do ciężaru co najmniej 40 ton. Część badaczy spekulowała, że przy liczniejszej sile roboczej większe megality mogą być holowane przy użyciu znanych w starożytności technologii.
Praktyki religijne i kulturowe.
Wiele antycznych kultur, takich jak starożytni Egipcjanie i niektórzy rdzenni Amerykanie, sztucznie wydłużało czaszki swoich dzieci. Niektórzy zwolennicy starożytnych astronautów sugerują, że zrobiono to, aby naśladować przybyszów pozaziemskich, których postrzegano jako bogów. Wśród starożytnych władców przedstawionych z wydłużonymi czaszkami są faraon Echnaton i Nefertiti.
Publikacje na temat paleoastronautyki wydane w języku polskim.
Zecharia Sitchin:
Erich von Däniken:
Peter Fiebag:
R. A. Boulay:
Lucjan Znicz:
Jan Kryściak:
Robert Charroux:
Arnold Mostowicz:

</doc>
<doc id="201974" url="https://pl.wikipedia.org/wiki?curid=201974" title="Ligota">
Ligota

Ligota – osada założona na surowym korzeniu z zastosowaniem dla jej nowych mieszkańców ulgi na zagospodarowanie.
Znaczenie i pochodzenie nazwy.
Nazwa była popularna w średniowiecznej Polsce i wywodzi się z języka staropolskiego. Zapisywana jako "ligota" albo "lgota" oznaczała ulgę, czyli zwolnienie miejscowości ze świadczeń podatkowych, aby szybciej rozwijały się one gospodarczo. Miejscowości te pełniły wówczas funkcje dzisiejszych specjalnych stref ekonomicznych.
Zobacz też.
Ligota Bialska, Ligota Czamborowa, Ligota Dobrodzieńska, Ligota Dolna, Ligota Górna, Ligota Książęca, Ligota Mała, Ligota Oleska, Ligota Piękna, Ligota Polska, Ligota Prószkowska, Ligota Rybińska, Ligota Strupińska, Ligota Toszecka, Ligota Turawska, Ligota Tułowicka, Ligota Tworkowska, Ligota Wielka, Ligota Wołczyńska, Ligota Woźnicka, Ligota Zamecka, Ligota Łabędzka, Nowa Ligota, Lgota, Lgotka

</doc>
<doc id="201976" url="https://pl.wikipedia.org/wiki?curid=201976" title="Maciej Łukasiewicz">
Maciej Łukasiewicz

Maciej Łukasiewicz (ur. 8 marca 1941 w Warszawie, zm. 15 sierpnia 2005 w Krakowie) – polski dziennikarz, publicysta.
Ukończył archeologię śródziemnomorską na Uniwersytecie Warszawskim. Związany przez wiele lat z dziennikiem „Rzeczpospolita”.
W młodości zajmował się poezją. Pracę dziennikarską rozpoczął jeszcze w czasie studiów, najpierw dla „Wiedzy i Życia”, a następnie w prasie Stronnictwa Demokratycznego, m.in. w „Tygodniku Demokratycznym” i „Kurierze Polskim”. Po wprowadzeniu stanu wojennego został negatywnie zweryfikowany i wydalony z pracy.
Po kilku miesiącach podjął pracę w „Poradniku Sprzedawcy Żywności”, którego był współzałożycielem. Od 1983 roku był zatrudniony w spółdzielni Agencja Omnipress, założonej przez dziennikarzy, których usunięto z pracy w wyniku weryfikacji lat 1981-1982. Publikował w prasie opozycyjnej.
W 1984 roku Łukasiewicz założył kwartalnik „Wolne pismo MOST”, a później „Wydawnictwo MOST”, które publikowało w drugim obiegu książki oraz „Warszawskie Zeszyty Historyczne” i „Kulturę Niezależną”.
Od roku 1989 razem z Dariuszem Fikusem został powołany przez premiera Tadeusza Mazowieckiego do nowego kierownictwa dziennika „Rzeczpospolita”. Fikus został redaktorem naczelnym, a Łukasiewicz jego pierwszym zastępcą. W latach 1990-1996 Łukasiewicz był wiceprezesem Stowarzyszenia Dziennikarzy Polskich. W latach 2000-2004 był naczelnym „Rzeczpospolitej”.
Otrzymał kilka prestiżowych nagród i wyróżnień, m.in. Laur Stowarzyszenia Dziennikarzy Polskich oraz Platynowy Laur. W 2004 roku został uhonorowany Krzyżem Oficerskim Orderu Odrodzenia Polski „za wybitne zasługi w długoletniej pracy dziennikarskiej i publicystycznej”. Zmarł na raka.

</doc>
<doc id="201978" url="https://pl.wikipedia.org/wiki?curid=201978" title="Babie lato">
Babie lato



</doc>
<doc id="201980" url="https://pl.wikipedia.org/wiki?curid=201980" title="Beata Rybotycka">
Beata Rybotycka

Beata Maria Anna Rybotycka (ur. 21 lipca 1964 w Gliwicach) – polska aktorka i piosenkarka. 
Życiorys.
Absolwentka Państwowej Wyższej Szkoły Teatralnej im. Ludwika Solskiego w Krakowie (dyplom w 1987). Zadebiutowała w teatrze w 1988.
Występowała w: Starym Teatrze im. Heleny Modrzejewskiej w Krakowie (1987–1997), Teatrze STU (1990, 1992, 1995, 1998), Piwnicy pod Baranami (od 1989), Teatrze Ludowym w Nowej Hucie (1990), Teatrze Muzycznym im. Danuty Baduszkowej w Gdyni (1994).
Jest żoną Krzysztofa Jasińskiego.

</doc>
<doc id="201981" url="https://pl.wikipedia.org/wiki?curid=201981" title="Babie lato (meteorologia)">
Babie lato (meteorologia)

Babie lato, złota polska jesień – jesienny okres słonecznej i ciepłej pogody w czasie utrzymywania się układu wyżowego.
Jest skutkiem ogólnego uspokojenia atmosfery półkuli północnej w okolicach równonocy jesiennej z powodu stosunkowo małych kontrastów termicznych między południem, które już nie jest tak usłonecznione, a północą, która nie zdążyła się jeszcze wychłodzić. Dodatkowym czynnikiem stabilizującym jest nagrzany w okresie letnim ocean.
Na kształtowanie się „babiego lata” na terenie środkowo-wschodniej Europy (w tym Polski) oraz południowej Azji, decydujący wpływ ma Wyż Południowoazjatycki (czasem Wschodnioeuropejski), słabnący w okresie zimowym.
W Ameryce Północnej tę porę roku nazywa się "Indian summer" i przypada ona na październik lub wczesny listopad. W Szwecji mówi się o "Brittsommar" – tam przypada ona na październik. W Niemczech babie lato przypada najczęściej na wrzesień i nazywa się "Altweibersommer" (mylnie tłumaczone na „lato starych bab”, w rzeczywistości nazwa wywodzi się ze staroniemieckiego i dotyczy nici pajęczych) lub po prostu "Spätsommer" („późne lato”).

</doc>
<doc id="201982" url="https://pl.wikipedia.org/wiki?curid=201982" title="IP spoofing">
IP spoofing

IP spoofing – termin określający fałszowanie źródłowego adresu IP w wysyłanym przez komputer pakiecie sieciowym. Takie działanie może służyć ukryciu tożsamości atakującego (np. w przypadku ataków DDoS), podszyciu się pod innego użytkownika sieci i ingerowanie w jego aktywność sieciową lub wykorzystaniu uprawnień posiadanych przez inny adres (atak wykorzystany przez Kevina Mitnicka w celu dostania się do komputera Tsutomu Shimomury).
Obecnie ataki tego typu są w pewnym stopniu udaremniane przez filtrowanie wprowadzone przez niektórych dostawców usług internetowych, a także stosowanie kryptograficznych zabezpieczeń komunikacji i trudnych do odgadnięcia początkowych numerów sekwencyjnych TCP/IP. Ataki DoS na usługi TCP/IP mogą być dodatkowo ograniczone mechanizmem SYN cookies.

</doc>
<doc id="201985" url="https://pl.wikipedia.org/wiki?curid=201985" title="Memoriał Henryka Łasaka">
Memoriał Henryka Łasaka

Memoriał Henryka Łasaka – jednodniowy wyścig kolarski poświęcony pamięci Henryka Łasaka, rozgrywany w Polsce corocznie od 1999.
Memoriał Henryka Łasaka od początku istnienia znajdował się w kalendarzu UCI – w latach 1999–2000 z kategorią 1.5, w 2001 z kategorią 1.4, w latach 2002–2004 z kategorią 1.3. W 2005 został włączony do cyklu UCI Europe Tour, początkowo z kategorią 1.1, a od 2008 z kategorią 1.2. Edycja z 2020 odbyła się poza kalendarzem UCI, jednak rok później wyścig ponownie otrzymał kategorię 1.2
Wyścig od początku istnienia rozgrywany był w Suchej Beskidzkiej i jej okolicach. Przed edycją z 2020 organizator wyścigu zdecydował o jego przeniesieniu do Limanowej.
W 2012 wyścig wygrał Sylwester Janiszewski, jednak po wykryciu w jego organizmie niedozwolonych środków dopingujących został zdyskwalifikowany, a zwycięzcą wyścigu ogłoszono drugiego na mecie Lukę Mezgeca.
Zwycięzcy.
Opracowano na podstawie:

</doc>
<doc id="201986" url="https://pl.wikipedia.org/wiki?curid=201986" title="Ronne">
Ronne



</doc>
<doc id="201988" url="https://pl.wikipedia.org/wiki?curid=201988" title="Rakoniewice">
Rakoniewice

Rakoniewice (niem. "Rakwitz", "Freystadt") – miasto w woj. wielkopolskim, w powiecie grodziskim, siedziba gminy miejsko-wiejskiej Rakoniewice.
Według danych GUS z 30 czerwca 2021, miasto liczyło mieszkańców.
Historia.
Osada została założona w 1252, a nazwę wzięła od komesa wielkopolskiego Rakonia. Prawa miejskie Rakoniewice uzyskały staraniem wojewody Krzysztofa Grzymułtowskiego w 1662. Lokacja Rakoniewic w XVII w. związana była z osadnictwem protestantów ze Śląska, którym sprzyjali właściciele majątku. Wówczas nadano miastu nazwę "Freystadt", która jednak ustąpiła pierwotnej nazwie Rakoniewice. Miasto stało się ośrodkiem rzemieślniczo-handlowym w rolniczej okolicy. W 1707 spalili je Szwedzi. Wśród zajęć ludności wyróżniały się hodowla i handel pijawkami oraz produkcja młynków do kawy.
W latach 1869–1872 swą pierwszą praktykę lekarską prowadził tutaj Robert Koch, odkrywca prątków gruźlicy.
W latach 1901–1906 miasto było widownią strajków szkolnych. Oddział z Rakoniewic brał udział w powstaniu wielkopolskim w 1919. Powojenna historia wiąże się z rozwojem gospodarczym i rozbudową infrastruktury miasta.
Do 1975 gmina Rakoniewice stanowiła część powiatu wolsztyńskiego.
W latach 1975–1998 miasto administracyjnie należało do woj. poznańskiego.
Pomimo historycznych, geograficznych, gospodarczych przesłanek do scalenia gminy z odtworzonym w 1999 powiatem wolsztyńskim i sprzeciwu części mieszkańców gminy z wiosek o lepszej lokalizacji względem Wolsztyna, gmina Rakoniewice weszła w skład powiatu grodziskiego.
Komunikacja.
Przez miasto przebiega droga krajowa nr 32 Stęszew - Wolsztyn - Zielona Góra - Gubin i linia kolejowa nr 357 Wolsztyn - Grodzisk Wielkopolski - Luboń koło Poznania - Poznań ze stacją Rakoniewice. 
W mieście istniała też stacja kolei wąskotorowej Rakoniewice Wąskotorowe, zamknięta w 1973 roku.
Zabytki.
Lista zabytków znajdujących się w rejestrze NID:

</doc>
<doc id="201991" url="https://pl.wikipedia.org/wiki?curid=201991" title="Towarzystwo Gimnastyczne &quot;Sokół&quot;">
Towarzystwo Gimnastyczne &quot;Sokół&quot;



</doc>
<doc id="201993" url="https://pl.wikipedia.org/wiki?curid=201993" title="OMF">
OMF

OMF (ang. "Open Source Metadata Framework") – język znaczników oparty na XML, służący do opisywania i katalogowania dokumentacji otwartego oprogramowania. DTD języka opiera się na specyfikacji Dublin Core.

</doc>
<doc id="202000" url="https://pl.wikipedia.org/wiki?curid=202000" title="Fantazja">
Fantazja



</doc>
<doc id="202001" url="https://pl.wikipedia.org/wiki?curid=202001" title="Język demotyczny">
Język demotyczny



</doc>
<doc id="202002" url="https://pl.wikipedia.org/wiki?curid=202002" title="Jana-Gana-Mana">
Jana-Gana-Mana



</doc>
<doc id="202006" url="https://pl.wikipedia.org/wiki?curid=202006" title="Tomasz Sokołowski">
Tomasz Sokołowski



</doc>
<doc id="202010" url="https://pl.wikipedia.org/wiki?curid=202010" title="Queens (zespół muzyczny)">
Queens (zespół muzyczny)

Queens – polski girlsband wykonujący muzykę z pogranicza popu i dance, powstały w 2005 w wyniku ogólnopolskich przesłuchań organizowanych przez Polską Agencję Muzyczną. W pierwszym składzie śpiewała Monika Niedek oraz Patrycja Wódz i Agnieszka Maksyjan, których miejsce w zespole pod koniec sierpnia 2006 zajęły Sylwia Parys i Julia Trębacz.
Od 2008 brak jest doniesień o działalności zespołu.
Historia.
W lutym 2005 Polska Agencja Muzyczna postanowiła stworzyć grupę wokalno-taneczną. W tym celu rozpoczęła zamknięte przesłuchania, na które zaprosiła wokalistki znane z telewizyjnych konkursów talentów, w tym np. "Idol" czy "Droga do gwiazd". W wyniku wieloetapowych przesłuchań wybrano trzy wokalistki, którymi zostały: Patrycja Wódz, Agnieszka Maksyjan (zauważone przez Monikę Batogoską w programie "Idol") i Monika Niedek (wypatrzona w jednym z programów TVN Style, w którym występowała jako sobowtór Jennifer Lopez).
Wokalistki nowo powstałego girlsbandu poznały się w maju podczas nagrywania pierwszych wspólnych piosenek. Pierwszymi nagraniami grupy były interpretacje utworów, takich jak m.in. „Everybody Loves the Sunshine” z repertuaru Fantastique, „I Was Made for Dancing” Leifa Garretta oraz „Magic Carillon” Rose. Podczas pracy w studiu Polska Akademia Muzyczna nazwała roboczo projekt Queens i tak już pozostało (rozważano również nazwy Stars, Angels i PAM). W trakcie realizacji piosenek grupa współpracowała m.in. z Jackiem Cyganem i Robertem Jansonem. Od początku powstania ostatecznego składu wokalistki codziennie odbywały lekcje wokalne.
16 czerwca 2005 premierę miał ich debiutancki singel z piosenką „Everybody Loves the Sunshine”, do którego powstał oficjalny teledysk w reżyserii Mariusza Paleja, zrealizowany na plaży w Nieporęcie przy współpracy z choreografem Agustinem Egurrolą. W mediach potwierdzono, że premiera debiutanckiego albumu zaplanowana jest na jesień 2005. W październiku wokalistki wystąpiły jako goście w programie "Kuba Wojewódzki". W tym samym czasie zapowiedziały swój drugi singel, na który wybrano „Od A Do Zet”, piosenkę z tekstem Cygana i muzyką Romualda Lipko. Wyreżyserowany przez Miguela Nietę teledysk do utworu powstał w domu ministra finansów Grzegorza Kołodki w Nowej Iwicznej pod Warszawą, gościnnie pojawił się w nim aktor Jakub Wesołowski. W grudniu wokalistki wydały świąteczny singel z własną wersją przeboju Czerwonych Gitar „Mija Rok”. W ramach promocji utworu wybrały się do jednego z domów dziecka i rozdały im prezenty.
Pod koniec 2005 zgłosiły dwie kompozycje („Od A Do Zet” i „I Fell In Love”) do "Piosenka dla Europy 2006", koncertu finałowego krajowych eliminacji do 51. Konkursu Piosenki Eurowizji. Z piosenką „I Fell In Love”, wyprodukowaną przez Marcina Nierubca, zakwalifikowały się do finału selekcji. W styczniu 2006 promowały swój eurowizyjny singel oraz zapowiedziały premierę debiutanckiego albumu na luty tegoż roku. W finale krajowych eliminacji eurowizyjnych zajęły szóste miejsce, w tym uplasowały się na drugim miejscu w wyniku głosowania publiczności. 3 lutego 2006 wydały album, zatytułowany "Made for Dancing", który z powodu niskiej sprzedaży nie trafił na listę sprzedaży OLiS. Po wydaniu płyty wokalistki rozpoczęły intensywne koncertowanie. W kwietniu pojawiły się na okładce magazynu „CKM” oraz zapowiedziały wydanie singla „Polska Gra”, będącego ich propozycją do konkursu "Hit na mundial". W maju zajęły drugie miejsce w finale konkursu. W lipcu nagrały singiel „No Goodbyes”, którego producentem został Jany Schella, znany ze współpracy m.in. z Kelly Rowland i Samanthą Mumbą.
W sierpniu 2006 oficjalnie ogłoszono zmiany osobowe w Queens: Patrycja Wódz odeszła z girlsbandu z powodów zdrowotnych, a Agnieszka Maksyjan – z przyczyn osobistych. W późniejszym czasie w mediach podano, że prawdziwym powodem roszad były kłótnie wokalistek z menedżerem o pieniądze. 29 sierpnia 2006 ujawniono nowy skład Queens, a do Moniki Niedek doszły Sylwia Parys i Julia Trębacz. 1 września 2006 wokalistki zagrały pierwszy koncert w odświeżonym składzie, a także wydały nową wersję „Każdego dnia”, wcześniej nagranego przez pierwszy skład Queens. Do końca roku koncertowały i nagrywały materiał na kolejny album. W grudniu z piosenką „We’re the Queens” bez powodzenia zgłosiły się do konkursu "Piosenka dla Europy 2007". W lutym 2007 wydały teledysk do singla „We’re the Queens”. W kwietniu wydano reedycję singla z nowymi remiksami autorstwa East Clubbers, w tym czasie ukazał się również teledysk do jednego z remiksów. Do końca roku grały koncerty po Polsce.
W kwietniu 2007 zapowiedziały wydanie singla „Porywam cię” wraz z teledyskiem. Gościnnie w piosence wystąpił saksofonista, Robert Chojnacki. W październiku 2007 zaprezentowały teledysk do singla „Ocalić świat” oraz zapowiedziały wydanie nowego albumu na grudzień 2007. 27 października pojawiły się jako goście muzyczni w jednym z odcinków programu "Big Brother", w którym wręczyły prezent dla uczestnika reality show, Adriana Nadolskiego, który był choreografem na planie teledysku „Polska gra”. 7 grudnia wydały album, zatytułowany "Radio Active". W tym czasie ponownie wystąpiły w programie Kuby Wojewódzkiego, tym razem w celu promocji singla „Całym ciałem”. W styczniu ogłoszono je jednymi z uczestniczek koncertu "Piosenka dla Europy 2008", krajowych eliminacji do 53. Konkursu Piosenki Eurowizji. Z piosenką „I Say My Body”, będącą anglojęzyczną wersją „Całym ciałem”, zajęły ostatnie miejsce z zerowym dorobkiem punktowym.

</doc>
<doc id="202011" url="https://pl.wikipedia.org/wiki?curid=202011" title="Use Your Illusion I">
Use Your Illusion I



</doc>
<doc id="202012" url="https://pl.wikipedia.org/wiki?curid=202012" title="Use Your Illusion II">
Use Your Illusion II



</doc>
<doc id="202014" url="https://pl.wikipedia.org/wiki?curid=202014" title="Fallout PnP">
Fallout PnP



</doc>
<doc id="202015" url="https://pl.wikipedia.org/wiki?curid=202015" title="Mistrzostwa świata w piłce siatkowej mężczyzn">
Mistrzostwa świata w piłce siatkowej mężczyzn

Mistrzostwa świata w siatkówce mężczyzn – międzynarodowy turniej siatkarski, mający na celu wyłonienie najlepszej męskiej reprezentacji narodowej na świecie. Rozgrywany cyklicznie od 1949 roku i organizowany pod egidą FIVB.
Najwięcej tytułów mistrza świata zdobył dotychczas Związek Radziecki (6 razy), a najczęstszym organizatorem turnieju mistrzowskiego były Włochy (3 razy).
Liczba występów według konfederacji.
Wszystkie według stanu na dzień 21 września 2021 z uwzględnieniem drużyn zakwalifikowanych na Mistrzostwa Świata 2022). Najwięcej razy grały na nich Polska i Bułgaria oraz Rosja (spadkobierca ZSRR) (po 19 razy).
Udział Polski.
Polscy siatkarze zadebiutowali w mistrzostwach świata już w pierwszej edycji – w 1949 w Pradze (w swym inauguracyjnym meczu pokonali 3:0 Holandię). W 1974 w Meksyku po raz pierwszy wywalczyli złoty medal (wygrali wszystkie spotkania). Był to zarazem pierwszy medal zdobyty przez jakąkolwiek drużynową reprezentację biało-czerwonych w mistrzostwach świata. Kolejny medal – tym razem srebrny – Polacy wywieźli z Japonii w 2006. Trzeci medal, a drugi złoty "biało-czerwoni" wywalczyli w 2014 na własnych parkietach. Po raz trzeci złoty medal zdobyli w 2018. Trzeci z rzędu medal, srebrny, reprezentacja Polski wywalczyła w 2022. Polska uczestniczyła w 18 z 20 turniejów mistrzowskich (stan po MŚ 2022) - nie zakwalifikowała się jedynie do mistrzostw w 1990 i w 1994.

</doc>
<doc id="202018" url="https://pl.wikipedia.org/wiki?curid=202018" title="Jan Otrębski">
Jan Otrębski

Jan Szczepan Otrębski (ur. 8 grudnia 1889 w Pilicy, zm. 26 kwietnia 1971 w Poznaniu) – polski polonista i językoznawca, autor ponad 300 prac naukowych z zakresu m.in. slawistyki i bałtystyki (w tym języka staropruskiego).
Życiorys.
Urodził się 8 grudnia 1889 w Pilicy. Ukończył w 1909 gimnazjum kieleckie. Studiował na Uniwersytecie Warszawskim, początkowo medycynę, ale po 2 miesiącach przeniósł się na Wydział Historyczno-Filologiczny wybierając specjalność – sekcję słowiańską. Jego praca napisana w 1912 roku "Zarys białoruskich gwar guberni Wileńskiej" przyniosła mu w 1913 roku złoty medal oraz zwolnienie z obowiązku pisania pracy kandydackiej. Po wyjeździe do Lipska na stypendium wrócił i objął katedrę historii języka polskiego na UW.
W Lipsku poznał językoznawcę i sanskrytologa Windischa i zaimponował mu własnymi przemyśleniami na temat historii sanskrytu. Wynikiem tego było otwarcie przewodu doktorskiego "Losy połączeń ss w sanskrycie". Pracę przerwała wojna i prześladowania zagranicznych studentów. Wyjechał z Lipska (gdzie pracował fizycznie, aby utrzymać siebie i żonę) do Kalisza, gdzie został nauczycielem w gimnazjum (w latach 1916–1921). W tym czasie dalej rozwiązywał problemy językoznawcze. Po przejrzeniu ich Rozwadowski zaproponował Otrębskiemu doktoryzowanie się u siebie na Uniwersytecie Jagiellońskim.
W 1920 otrzymał tytuł doktora filozofii za pracę "Przyczynki do gramatyki porównawczej języków indoeuropejskich".
W 1921 został zastępcą profesora językoznawstwa indoeuropejskiego i filologii sanskryckiej na Uniwersytecie Stefana Batorego w Wilnie. W 1924 uzyskał habilitację u Rozwadowskiego w UJ. W tym samym roku został mianowany profesorem nadzwyczajnym.
Od 1928 roku współpracował z Komisją Językową PAU w Komitecie Ortograficznym. W 1930 został profesorem zwyczajnym. 15 kwietnia 1934 został członkiem korespondentem PAU. Został dziekanem Wydziału Humanistycznego Uniwersytetu Stefana Batorego. Zasiadał też we władzach Instytutu Naukowo-Badawczego Europy Wschodniej.
Mimo wojny w 1944 objął kierownictwo Katedry Językoznawstwa. Był też członkiem Instytutu Języka Litewskiego i uczestniczył w opracowaniu Słownika języka litewskiego. Lituanistyka była jedną z jego największych pasji. w 1958 otrzymał od Rady Państwa PRL Krzyż Komandorski Orderu Odrodzenia Polski za monumentalną trzytomową „Gramatykę języka litewskiego”. Była to pierwsza tak poważna praca na ten temat i sami Litwini żartowali, że potrzebowali Polaka, żeby im to usystematyzował.
W 1945 roku po wysiedleniu wraz z innymi Polakami z Wilna, profesor Otrębski przeniósł się do Poznania. Na Uniwersytecie Adama Mickiewicza objął Katedrę Slawistyki, a w 1947 nowo utworzoną Katedrę Filologii Bałtyckiej. Na stanowisku pozostał do przejścia na emeryturę w roku 1960.
Zmarł 26 kwietnia 1971 w Poznaniu, a pochowany został na cmentarzu rzymskokatolickim w Puszczykowie.
Osiągnięcia.
Wykładał między innymi w Berlinie, Moskwie, Pradze, Uppsali, Sztokholmie i Wiedniu. W 1949 zainicjował międzynarodowe czasopismo „Lingua Posnaniensis”. Zajmował się także popularyzowaniem językoznawstwa przez odczyty i publikacje popularnonaukowe.
Opublikował przeszło 300 prac naukowych i popularnonaukowych.
Jego studentami byli między innymi:

</doc>
<doc id="202019" url="https://pl.wikipedia.org/wiki?curid=202019" title="1987 w literaturze">
1987 w literaturze



</doc>
<doc id="202020" url="https://pl.wikipedia.org/wiki?curid=202020" title="Moje skrzydła">
Moje skrzydła

Moje skrzydła – debiutancki album Mai Kraft, ukazał się 16 października 2000. Pochodzą z niego takie utwory jak "Moje skrzydła", "Twoja magia" czy "Mój karnawał".
Utwory.
^ Wydano również wersję skróconą tego utworu z innym wstępem i usuniętymi przerwami instrumentalnymi.

</doc>
<doc id="202021" url="https://pl.wikipedia.org/wiki?curid=202021" title="1988 w literaturze">
1988 w literaturze



</doc>
<doc id="202022" url="https://pl.wikipedia.org/wiki?curid=202022" title="Jose Calvo Sotelo">
Jose Calvo Sotelo



</doc>
<doc id="202023" url="https://pl.wikipedia.org/wiki?curid=202023" title="Osgiliath">
Osgiliath

Osgiliath – miasto ze stworzonej przez J.R.R. Tolkiena mitologii Śródziemia.
Początkowo było głównym ośrodkiem państwa ludzi w III Erze, Gondoru, jednego z najpotężniejszych w III Erze. Stopniowy upadek znaczenia i popadanie w ruinę Osgiliath jest odbiciem słabnięcia tego królestwa.
O mieście wspominają bohaterowie "Władcy Pierścieni". Informacje na temat jego historii można znaleźć w "Dodatkach" do trzeciego tomu powieści oraz w "Silmarillionie". Osgiliath jest zaznaczone i podpisane na mapach Śródziemia dołączonych do "Władcy Pierścieni".
Osgiliath.
Stolica Gondoru.
Osgiliath było pierwszą stolicą Gondoru. Miasto obejmowało obszar na obu brzegach rzeki Anduiny, w połowie drogi między Minas Anor a Minas Ithil. Zostało założone przez Isildura i Anáriona, synów Elendila, w 3320 roku Drugiej Ery.
Od początku była to największe i najwspanialsze miasto Południowego Królestwa. Ważnymi budowlami w jego obrębie był Dom Króla i Gwiaździsta Kopuła, gdzie przechowywano Kryształ Osgiliath, najważniejszy z palantírów Gondoru. Nad rzeką, przepływającą przez środek Osgiliath, wzniesiono liczne mosty, a do miejskich nabrzeży mogły przybijać statki.
W 3429 roku Drugiej Ery Anárionowi udało się obronić Osgiliath przed atakiem wojsk Saurona. Przez następne stulecia miasto rozwijało się i rozkwitało. Jego zmierzch zapoczątkowała Waśń Rodzinna, wojna domowa, podczas której w Osgiliath przez pięć lat (1432 – 1437 Trzeciej Ery) bronił się prawowity król Eldacar przed buntownikami pod wodzą Castamira. W końcu miasto zostało zdobyte, a w pożarze i walkach zniszczono znaczną jego część, zginęło też wielu mieszkańców. Po powrocie na tron Eldacara niewątpliwie wszelkie szkody zostały naprawione, choć miasto raczej bezpowrotnie straciło część swojego dawnego bogactwa.
Upadek miasta.
Ostatecznym ciosem dla Osgiliath był Wielki Mór z 1636 roku Trzeciej Ery. Zaraza zabiła większość tamtejszej ludności, ci zaś, którzy przeżyli, uciekli do innych prowincji. W tej sytuacji król Tarondor, w 1640 roku, przeniósł siedzibę monarszą do Minas Anor, a Osgiliath zaczęło popadać w ruinę.
W 2475 roku Trzeciej Ery roku dawna stolica została zajęta przez orków z Mordoru, którzy zniszczyli ostatni kamienny most na rzece. Co prawda, po krótkim czasie miasto odbił Boromir, syna namiestnika Denethora I, ale po tych wydarzeniach Osgiliath całkowicie opustoszało i stało się jedyną placówką wojskową, strzegącą Gondoru przed napaścią ze wschodu.
Wschodnia część miasta została zajęta przez wojska Mordoru, być może około 2954 roku, jednak na początku rządów Denethora II żołnierze Gondoru odbili ją i odbudowali most, by móc przerzucać swoje siły na drugi brzeg rzeki. Stan ten utrzymał się do Wojny o Pierścień.
Wojna o Pierścień i Czwarta Era.
W wyniku kolejnych starć, wojska Mordoru wpierw zajęły wschodnią część miasta (20 czerwca 3018 roku), a później zachodnią (12 marca 3019 roku). Podczas oblężenia Minas Tirith Osgiliath było zapleczem armii Saurona i tam zbudowano m.in. wielkie wieże oblężnicze.
W Czwartej Erze miasto być może zostało odbudowane, nie odzyskało jednak dawnej świetności, stolicą państwa pozostało Minas Tirith.
Nazwa.
Miano Osgiliath pochodzi z sindarinu i znaczy w tej mowie "Cytadela gwiazd".
Ekranizacja Petera Jacksona.
W ekranizacji powieści w reżyserii Petera Jacksona przedstawiono również dawną stolicę Gondoru. Jednak część scen rozgrywających się tam jest inwencją scenarzystów.
Wersja kinowa.
W " do ruin miasta przybywa Faramir wraz ze swoim oddziałem oraz pojmanymi Frodem, Samem i Gollumem. Wezwany do wsparcia załogi Osgiliath w walce z orkami zamierza wysłać hobbitów z Pierścieniem do swego ojca. Sam próbując go powstrzymać, opowiada mu o tym, że Boromir, chciał przejąć klejnot i przez to zginął. W chwilę potem nad miastem pojawia się Nazgûl na skrzydlatej bestii, który omal nie zdobywa Pierścienia. Po tym dramatycznym zdarzeniu Faramir pozwala hobbitom odejść wolno i kontynuować ich misję.
Natomiast w " Osgiliath jest miejscem zaciekłych walk między żołnierzami Faramira a orkami, którzy dokonują szturmu na zrujnowane miasto. Ostatecznie Gondorczycy muszą się wycofać do Minas Tirith, jednak Denethor nakazuje odbić utraconą placówkę Faramirowi. Dochodzi do dramatycznej szarży na pozycje orków, która kończy się śmiercią wszystkich żołnierzy, poza Faramirem.
Wersja reżyserska.
Wersje reżyserskie filmów, wydane na DVD, zawierają też dodatkowe ujęcia w Osgiliath.
"Dwie Wieże"
"Powrót Króla"

</doc>
