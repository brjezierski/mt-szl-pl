<doc id="203733" url="https://pl.wikipedia.org/wiki?curid=203733" title="Janusz Szałkowski">
Janusz Szałkowski

Janusz Szałkowski (ur. 27 czerwca 1921 w Gnieźnie) – dziennikarz polski, komentator wydarzeń sportowych, poseł na Sejm Ustawodawczy (1947–1952). 
Życiorys.
Tuż przed wybuchem II wojny światowej ukończył gimnazjum. W okresie okupacji niemieckiej przebywał w Sanoku, pracując w administracji miejskiej oraz prowadząc tajne nauczanie. Później kolejno zamieszkał w Jaśle oraz Krośnie. W 1945 podjął studia na Wydziale Prawa Uniwersytetu Poznańskiego (w 1948 przeniósł się na Uniwersytet Warszawski). W tym samym roku przystąpił do Związku Młodzieży Demokratycznej i Stronnictwa Demokratycznego (zasiadał w Radzie Naczelnej i Centralnym Komitecie). W 1947 uzyskał mandat posła na Sejm w okręgu Toruń. Zasiadał w Komisjach Oświatowej, propagandowej i Wojskowej. W latach 1949–1952 pełnił obowiązki prezesa Akademickiego Zrzeszenia Sportowego. Od 1950 był członkiem GKKF. Po zakończeniu kadencji parlamentarnej podjął pracę w Polskim Radiu jako publicysta redakcji sportowej. 
Po upadku komunizmu związany z Klubem Demokratycznym im. Mieczysława Michałowicza w Warszawie. Popierał działania Kongresu Liberalno-Demokratycznego, apelując o bardziej społeczną twarz polskiego liberalizmu. 
Odznaczony Srebrnym Krzyżem Zasługi. 

</doc>
<doc id="203734" url="https://pl.wikipedia.org/wiki?curid=203734" title="Honningsvåg">
Honningsvåg

Honningsvåg (płnlap. "Áváhki" lub "Honnesváhki") – miejscowość w norweskim okręgu ("fylke") Finnmark, ośrodek administracyjny najbardziej na północ wysuniętej norweskiej (i w ogóle europejskiej) gminy ("kommune") Nordkapp. Współrzędne geograficzne 71°N 26°E, 2415 mieszkańców (według stanu na 1.1.2011; liczba ludności spada: w roku 1996 wynosiła jeszcze 2575), powierzchnia 1,21 km². Miejscowość położona jest na wyspie Magerøya, ok. 35 km na południe od Przylądka Północnego, w połowie drogi pomiędzy Oslo (2119 km) a biegunem północnym (2110 km).
Klimat.
Osadnictwo w tej okolicy sięga ok. 10 tysięcy lat temu. Sprzyjało mu działanie Golfsztromu, który powoduje, iż średnia temperatura stycznia sięga –4 °C, czyli jest tu znacznie cieplej, niż w innych rejonach świata na tej samej szerokości geograficznej. Dzięki temu wody Morza Barentsa w pobliżu Honningsvåg przez cały rok wolne są od lodu i sprzyjają połowom ryb.
Historia.
Pod koniec II wojny światowej niemiecki Wehrmacht, realizując taktykę spalonej ziemi zniszczył całkowicie miejscowość, pozostawiając jako jedyny nieuszkodzony budynek miejscowego kościoła z 1885 roku. Później – podczas odbudowy domów – służył on mieszkańcom jako schronienie.
Wieś.
Wieś zamieszkuje ok. 2500 osób; do miejscowej szkoły uczęszcza ok. 250 uczniów. We wsi znajduje się urządzone niewielkie muzeum regionu ("Nordkappmuseet"), a z pobliskich wzgórz rozciąga się widok na tutejszy port i okoliczne skały i zatoki.
Komunikacja.
W pobliżu znajduje się niewielkie lotnisko, w porcie jest też terminal pasażerski obsługiwany przez regularne linie promowe "Hurtigruten", a europejska drogą dojeżdżają tu samochody (a także autobusy regularnych linii pasażerskich) z innych części Norwegii.

</doc>
<doc id="203736" url="https://pl.wikipedia.org/wiki?curid=203736" title="Jakub Strzyczkowski">
Jakub Strzyczkowski

Jakub Michał Strzyczkowski ("Kuba" Strzyczkowski; ur. 7 maja 1967) – polski dziennikarz radiowy i telewizyjny, związany z Programem Trzecim Polskiego Radia, Telewizją Polską i Radiem 357.
Życiorys.
Absolwent prawa na Wydziale Prawa i Administracji Uniwersytetu Warszawskiego.
W Programie III Polskiego Radia pracował od 1987 do 2020 roku, początkowo głównie jako reporter, prowadził także Zapraszamy do Trójki. 24 czerwca 1989 roku jako „druh zastępowy" poprowadził 383 wydanie Listy przebojów Programu Trzeciego wraz z Sławomirem Szczęśniakiem. W 1991 roku został stałym prowadzącym programu dla dzieci „Zagadkowa niedziela". W 1993 roku uruchomiona została akcja „Pocztówka do Świętego Mikołaja” (później „Idą Święta”), w ramach której Strzyczkowski od 1995 roku prowadzi licytacje na rzecz Rodzinnych Domów Dziecka, a w 2000 roku napisał słowa do pierwszej „Piosenki przyjaciół karpia”
Następnie przez wiele lat prowadził popołudniowe wydania "Zapraszamy do Trójki" (przede wszystkim w piątki) oraz od 2002 do 2020 roku "audycję Za, a nawet przeciw". W sierpniu 2020 roku z powodu nadmiaru obowiązków związanych z kierowaniem Programem III zrezygnował z tej drugiej audycji i prowadził jedynie piątkowe ZD3.
25 maja 2020 roku został mianowany dyrektorem i redaktorem naczelnym Programu Trzeciego Polskiego Radia. Za jego kadencji do stacji wróciło wielu dziennikarzy, którzy zrezygnowali z pracy w rozgłośni po anulowaniu 1998 wydania Listy Przebojów Trójki. 20 sierpnia tego samego roku został odwołany przez Zarząd Polskiego Radia „z powodu naruszeń regulaminu i procedur wewnętrznych Spółki oraz przekraczania kompetencji i pełnomocnictw”. Jego odsunięcie ze stanowiska kierownika spotkało się ze zdecydowanym sprzeciwem większości zespołu Trójki ponownymi odejściami wielu dziennikarzy. Sam Strzyczkowski początkowo kontynuował pracę w Trójce, jednak w październiku poinformował o odejściu ze stacji po trzydziestu trzech latach pracy w rozgłośni.
Dziennikarz znalazł się w grupie inicjatorów powołania radia Radia 357, tworzonego przez część byłych dziennikarzy Trójki. W październiku 2020 roku został wiceprezesem spółki "357", która kieruje radiem, a od 5 stycznia 2021 roku na antenie tej rozgłośni tworzy audycje bliźniacze do tych, które prowadził w Trójce - od poniedziałku do czwartku audycję "Co Państwo na to?", a w piątki program "Popołudniówka w piątek", wraz z towarzyszącymi akcjami świątecznymi (licytacją i piosenką). 
Poza pracą w radiu współpracował z Telewizją Polską, gdzie prowadził między innymi programy publicystyczne: "Z refleksem" (wybrane wydania, 2007-2008), "Kwadrans po ósmej" (2006-2009) i "Autografy" (2007) oraz informacyjny "Teleexpress" (1991-1999). Wystąpił w serialach "Ekstradycja 2" (1996) w roli dziennikarza na konferencji prasowej Halskiego (odc. 9; nie wystąpił w czołówce) oraz "Trzy szalone zera" (1999) jako malarz Pantisek (odc. 9).
Nagrody i odznaczenia.
W 2003 został odznaczony Srebrnym Krzyżem Zasługi.
W 2008 otrzymał Złoty Mikrofon. W 2011 Nagrodę im. Krzysztofa Dzierżawskiego za „upowszechnianie idei wolności oraz zdrowego rozsądku”. W 2008 otrzymał tytuł Mistrza Mowy Polskiej Vox Populi. W 2018 roku otrzymał nagrodę rady programowej Polskiego Radia za audycję "Za, a nawet przeciw". 
Życie prywatne.
Żonaty. Z zamiłowania żeglarz, w 2012 roku odbył samotny transatlantycki przelot na jachcie „Delphia Trójka", za co otrzymał honorowe wyróżnienie Rejs Roku – Srebrny Sekstant.

</doc>
<doc id="203737" url="https://pl.wikipedia.org/wiki?curid=203737" title="Dywizjon I/145">
Dywizjon I/145

1/145 Polski Dywizjon Myśliwski Warszawski (fr. "Groupe de Chasse Polonaise de Varsovie", GC 1/145) – pododdział lotnictwa myśliwskiego Polskich Sił Powietrznych we Francji.
Lotnictwo myśliwskie we Francji.
4 stycznia 1940 roku w polsko-francuskiej umowie lotniczej przewidziano organizację, na terytorium Republiki Francuskiej, dwóch polskich dywizjonów myśliwskich:
W drugiej połowie stycznia, w związku z planami Wielkiej Brytanii i Francji wysłania korpusu ekspedycyjnego, który miał pomóc Finlandii w wojnie zimowej, toczącej się od 30 listopada 1939 po napaście ZSRR, ogłoszono ochotniczy nabór polskich lotników na pomoc Finlandii. Na apel zgłosiło się 150 lotników, wobec czego zdecydowano o utworzeniu III Dywizjonu Myśliwskiego, pod dowództwem mjr. pil. Józefa Kępińskiego
Formowanie jednostki.
Formowanie jednostki III Dywizjonu Myśliwskiego Dęblińskiego rozpoczęto w Centrum Wyszkolenia Lotnictwa na lotnisku Bron pod Lyonem. Jednostkę nazywano nieoficjalnie „Dywizjonem Fińskim”. Dywizjon otrzymał do szkolenia samoloty Morane-Saulnier MS.406. W lutym jednostka rozpoczęła szkolenie na kilku samolotach Caudron CR.714, w które miała zostać uzbrojona po przybyciu do Finlandii. 12 marca 1940 Finlandia zawarła jednak rozejm z ZSRR i decyzja o skierowaniu polskiego dywizjonu stała się nieaktualna.
6 kwietnia 1940 francuskie Ministerstwo Lotnictwa wydało oficjalny rozkaz o sformowaniu pierwszego polskiego dywizjonu myśliwskiego, o numerze GC 1/145, co odzwierciedlało według francuskiego systemu pierwszy dywizjon przydzielony do bazy w Lyonie (Batalionu Lotniczego nr 145). 2 maja, na polski wniosek, nadano mu nazwę „Warszawski” ("Groupe de Chasse Polonaise de Varsovie N° 1/145"). W tym czasie jedynym zorganizowanym pododdziałem Polskich Sił Powietrznych był III Dywizjon Myśliwski Dębliński, w związku z powyższym został on przemianowany na 1/145 Polski Dywizjon Myśliwski Warszawski. 19 kwietnia podczas lądowania w katastrofie na Caudronie CR.715 zginął ppor. pil. Witold Dobrzyński. Dywizjon głównie używał do szkolenia samolotów MS.406, jednak w tym okresie nie miał własnych maszyn. W zakładanym terminie do 10 maja dywizjon osiągnął gotowość bojową.
Udział w kampanii francuskiej.
10 maja rozpoczęła się kampania francuska 1940. Tego dnia lotnisko Bron było dwukrotnie atakowane przez Luftwaffe. Dywizjon nie poniósł strat, ale miał do dyspozycji jedynie kilka samolotów MS.406 z bazy w Lyonie, na których wykonano tego dnia trzy starty kluczy alarmowych, bez walk. Wieczorem dywizjon przeniesiony został na lotnisko Mions pod Lyonem i rozpoczął służbę alarmową w obronie Lyonu, która jednak była nieskuteczna z uwagi na brak wczesnego uprzedzania o nalotach. 12 maja francuskie Ministerstwo Lotnictwa zdecydowało o wyposażeniu polskiej jednostki w samoloty Caudron CR.714. Pierwsze cztery otrzymał 17 maja, co zbiegło się z przebazowaniem w dniach 19-20 maja dywizjonu na lotnisko w Villacoublay pod Paryżem. Otrzymał tam dalsze samoloty tego typu, tak że 22 maja miał ich 20, a 26 maja 25. Polski dywizjon był jedyną jednostką wyposażoną w samoloty Caudron CR.714. 23 maja do dywizjonu został skierowany płk. Stefan Pawlikowski, poprzednio komendant CWL w Lyonie, co dzięki jego kontaktom we francuskim lotnictwie usprawniło pracę jednostki. 27 maja jednostka zakończyła szkolenie i podporządkowana została dowódcy 21 Zgrupowania Myśliwskiego. 2 czerwca dywizjon przebazowany został na lotnisko Dreux, 80 km na zachód od Paryża.
3 czerwca klucz w składzie: mjr de Marmier (dowódca), por. Czerwiński i ppor. Żukowski zaatakował trzy bombowce He 111. Polscy oficerowie zestrzelili na pewno dwie maszyny.
W tym samym czasie zapadła decyzja o zorganizowaniu klucza myśliwskiego (IX Klucz Kominowy (Jan)) przeznaczonego do obrony siedziby polskich władz państwowych (Rządu i Rady Narodowej) w Angers. Do składu klucza skierowanych zostało czterech pilotów: por. Robert Janota (dowódca), plut. Antoni Siudak, plut. Marian Wędzik i kpr. Jerzy Zieliński oraz plut. pil. Bronisław Malinowski i mechanicy z bazy Bron, a także plut. pil. Ludwik Lech z Klucza Kominowego kapitana Kazimierza Kuziana. Nowo powstały pododdział otrzymał cztery samoloty Bloch MB.152.
5 czerwca I eskadra współdziałała z GC I/1 majora Robilon, operując z lotniska Bretigny. Następnego dnia powróciła do Dreux.
8 czerwca pięciosamolotowy klucz pod dowództwem mjr. Kępińskiego w czasie patrolowania rejonu Rouen zaatakował około dwudziestu Bf 109. Ppor. Główczyński prawdopodobnie zestrzelił jedną maszynę wroga. Straty własne: jeden uszkodzony Caudron.
9 czerwca dywizjon przebazował się na lotnisko Bernay, około 50 kilometrów na południowy zachód od Rouen, na którym stacjonowały już dwa dywizjony francuskie: GC II/10 i GC III/10. Około godz. 14.00 dywizjon pod dowództwem mjr. Kępińskiego wystartował na patrol. Około godz. 15.00, w drodze powrotnej, nad miejscowością Vernon dywizjon zaatakował grupę około 25 Do 17 osłanianą przez około 20 Bf 109. Ppor. Główczyński i kpr. Parafiński zestrzelili na pewno po jednym Bf 109, a kpt. Wczelik jednego Do 17. Wspólne zwycięstwo nad jednym Bf 109 odnieśli ppor. Godlewski i kpr. Zaniewski. W walce zginęli: por. Jan Obuchowski, ppor. Lech Lachowicki-Czechowicz i kpr. Edward Uchto. Ranny został por. Julian Kowalski. Mjr Józef Kępiński oraz podporucznicy: Jerzy Godlewski, Bronisław Skibiński i Jerzy Czerniak zmuszeni byli lądować w przygodnym terenie. Łącznie dywizjon stracił czterech pilotów i siedem samolotów.
10 czerwca rano dywizjon przegrupował się z powrotem na lotnisko Dreux. Rzut powietrzny liczący 12 samolotów pod dowództwem mjr. de Marmier, w trakcie lotu do Dreux, zaatakował 15 Do 17 w osłonie około dziesięciu Bf 109. Ppor. Jerzy Czerniak zestrzelił na pewno dwa Dorniery, a ppor. Aleksander Żukowski i por. Tadeusz Czerwiński po jednym Do 17. Straty własne: jeden pilot - ciężko ranny dowódca dywizjonu szczęśliwie wylądował w przygodnym terenie i cztery samoloty, w tym jeden zniszczony, a pozostałe uszkodzone.
11 czerwca dywizjon wycofany został na lotnisko Sermaize, około 15 kilometrów na południowy zachód od Etamps, a dwa dni później na lotnisko w Châteauroux, gdzie otrzymał kilka samolotów Bloch MB.152. Dowództwo nad jednostką objął kpt. pil. Piotr Łaguna.
17 czerwca dywizjon skierowany został do Rochefort. Ośmiu pilotów pod dowództwem kpt. Wczelika przydzielonych zostało do GC I/1, a kolejnych ośmiu pod dowództwem por. Wilczewskiego do GC I/8. Oba francuskie dywizjony uzbrojone były w samoloty Dewoitine D.520.
18 czerwca klucz w składzie: st. chor. Delagay (dowódca), kpt. Wczelik i plut. Markiewicz zestrzelił samotnego He 111. Była to ostatnia walka powietrzna stoczona w kampanii francuskiej 1940.
Ewakuacja do Wielkiej Brytanii.
19 czerwca personel dywizjonu przewieziony został samochodami do portu La Rochelle, z którego w nocy odpłynął do Anglii.
Tradycje GC 1/145 kontynuował 302 Dywizjon Myśliwski Poznański, w którego pierwszym składzie znaleźli się kapitanowie Piotr Łaguna, Antoni Wczelik i Adam Jaworski, porucznicy Tadeusz Czerwiński, Julian Kowalski, podporucznicy Jerzy Czerniak, Czesław Główczyński i Aleksy Żukowski oraz plutonowi Antoni Markiewicz, Edward Paterek, Jan Palak, Antoni Siudak i Marian Wędzik.
Tradycje.
19 maja 1993 dziedzictwo tradycji 1/145 Polskiego Dywizjonu Myśliwskiego Warszawskiego przyjął 1 Pułk Lotnictwa Myśliwskiego "Warszawa" w Mińsku Mazowieckim.
Obecnie na terenie bazy lotniczej BA 721 Rochefort-Saint Agnant, leżącej w Rochefort (Charente-Maritime) i Saint-Agnant, znajduje się pomnik Dywizjonu zaprojektowany przez Jerzego Tepera.
Personel dywizjonu.
W nawiasach podano przydział służbowy pilota we wrześniu 1939 oraz datę jego śmierci.

</doc>
<doc id="203739" url="https://pl.wikipedia.org/wiki?curid=203739" title="I/145 Dywizjon Myśliwski">
I/145 Dywizjon Myśliwski



</doc>
<doc id="203742" url="https://pl.wikipedia.org/wiki?curid=203742" title="Abarbarea">
Abarbarea

Abarbarea (gr. Abarbaréa, Abarbéē, łac. Abarbarea) – w mitologii greckiej jedna z najad. Miała za złe Nikai, że zabiła Hymnusa. Była kochanką Bukaliona, syna króla Troi – Laomedona, i miała z nim dwóch synów: Eseposa i Pedasosa.

</doc>
<doc id="203743" url="https://pl.wikipedia.org/wiki?curid=203743" title="Festiwal Kultury Żydowskiej w Krakowie">
Festiwal Kultury Żydowskiej w Krakowie

Festiwal Kultury Żydowskiej – impreza kulturalna odbywająca się od 1988 roku w Krakowie, na Kazimierzu. Jej celem jest popularyzacja kultury żydowskiej. Jego inicjatorami byli Janusz Makuch i Krzysztof Gierat.
Jeden z największych i najstarszych tego typu festiwali na świecie. Prezentuje współczesną kulturę żydowską tworzoną w Izraelu i całej Diasporze, w tym w Polsce. Każda edycja festiwalu to ponad 200 wydarzeń – koncertów, wykładów, dyskusji, zwiedzeń, happeningów i warsztatów, które dają każdemu z niemalże 30 000 uczestników możliwość nie tylko obserwowania, ale też osobistego przeżycia i doświadczenia kultury żydowskiej. 
Pierwsza edycja Festiwalu odbyła się w 1988 roku, a jej program skupiony był wokół sesji naukowej poświęconej spotkaniu kultur – polskiej i żydowskiej. Niewielka wówczas impreza rozrosła się z biegiem lat, stając się okazją do spotkania sympatyków kultury żydowskiej z całego świata. 
Najbardziej znanym wydarzeniem krakowskiego Festiwalu Kultury Żydowskiej stał się koncert „Szalom na Szerokiej” – 7-godzinna prezentacja muzyki żydowskiej z całego świata. To unikatowe w skali świata wydarzenie jest jednym z najważniejszych koncertów plenerowych w Krakowie. Sam festiwal stał się również jednym z najważniejszych wydarzeń kulturalnych miasta, jednym z najbardziej znanych polskich wydarzeń kulturalnych na całym świecie. 
Od 2009 roku większość koncertów jest transmitowana na żywo w internecie, a TVP2 prowadzi retransmisje części koncertu „Szalom na Szerokiej”.

</doc>
<doc id="203745" url="https://pl.wikipedia.org/wiki?curid=203745" title="Tales from the Twilight World">
Tales from the Twilight World

Tales from the Twilight World – album powermetalowej formacji Blind Guardian, wydany w 1990 roku. Autor okładki: Andreas Marschall.
Lista utworów.
Dodatkowe utwory na remasterze z 2007 roku:

</doc>
<doc id="203747" url="https://pl.wikipedia.org/wiki?curid=203747" title="Protetyka ortopedyczna">
Protetyka ortopedyczna

Protetyka ortopedyczna − dział ortopedii zajmujący się zabezpieczaniem ubytków w narządzie ruchu za pomocą sztucznych elementów konstrukcyjnych (protez).

</doc>
<doc id="203748" url="https://pl.wikipedia.org/wiki?curid=203748" title="Abaris">
Abaris

W mitologii greckiej:

</doc>
<doc id="203749" url="https://pl.wikipedia.org/wiki?curid=203749" title="Dolionowie">
Dolionowie

W mitologii greckiej lud zamieszkujący wyspę Propontis. Królem ich był Kyzikos, który prowadził wojnę z Pelazgami. Gościł u siebie Argonautów, którzy oczekiwali na wiatr. Gdy w końcu wyruszyli, zastał ich sztorm, co spowodowało, iż przypadkowo powrócili na wyspę Propontis. Kyzikos myśląc, że zaatakowli go Pelazgowie napadł nocą na Argonautów. Został zabity przez Jazona.

</doc>
<doc id="203750" url="https://pl.wikipedia.org/wiki?curid=203750" title="Endoprotezoplastyka">
Endoprotezoplastyka

Endoprotezoplastyka - zabieg chirurgiczny polegający na wycięciu zmienionego chorobowo segmentu organizmu (np. stawu) i wszczepieniu elementu sztucznego, przejmującego funkcję uszkodzonej struktury. Także: alloplastyka, endoplastyka.
Zabieg endoprotezoplastyki jest stosowany w leczeniu zmian zwyrodnieniowych oraz w wielu urazach (złamania szyjki kości udowej, złamania w okolicy krętarza). Endoprotezoplastyka jest ponadto elementem oszczędzającego kończynę leczenia nowotworów kości - mięsaków, takich jak mięsak Ewinga, kostniakomięsak czy chrzęstniakomięsak. Polega ono na zastąpieniu naturalnego stawu sztucznym stawem – endoprotezą. Zabieg endoprotezoplastyki przeprowadza się w znieczuleniu zewnątrzoponowym (bez narkozy) lub w pełnym znieczuleniu w przypadku rozleglejszych zabiegów, np. onkologicznych. Zabieg, poprzez wyeliminowanie bólu, przywraca utracone czynności tego stawu i umożliwia wykonywanie podstawowych ruchów takich jak chodzenie, podnoszenie ciężarów. Warunkiem osiągnięcia tego celu jest wyeliminowanie towarzyszącego urazom i zmianom zwyrodnieniowym bólu. Podstawą w zachowaniu pacjenta po zabiegu endoprotezy jest oszczędzanie i zapobieganie przeciążenia stawu operowanego. Po zabiegu wszczepienia endoprotezy niezbędna jest rehabilitacja, w celu uzyskania możliwie pełnej sprawności osoby operowanej.
Powikłania.
Powikłania mogące wystąpić po zabiegu endoprotezoplastyki są rzadkie i możemy je podzielić na:

</doc>
<doc id="203751" url="https://pl.wikipedia.org/wiki?curid=203751" title="Hiperboreadzi">
Hiperboreadzi



</doc>
<doc id="203755" url="https://pl.wikipedia.org/wiki?curid=203755" title="Trybuna Robotnicza">
Trybuna Robotnicza



</doc>
<doc id="203758" url="https://pl.wikipedia.org/wiki?curid=203758" title="Transformers Energon">
Transformers Energon



</doc>
<doc id="203760" url="https://pl.wikipedia.org/wiki?curid=203760" title="Kolejka sklepowa">
Kolejka sklepowa



</doc>
<doc id="203762" url="https://pl.wikipedia.org/wiki?curid=203762" title="Kaledon">
Kaledon

Kaledon to zespół muzyczny z Rzymu we Włoszech, grający melodyjny power metal.

</doc>
<doc id="203766" url="https://pl.wikipedia.org/wiki?curid=203766" title="Bogdan Golik">
Bogdan Golik

Bogdan Dariusz Golik (ur. 19 marca 1963 we Wrocławiu) – polski polityk, ekonomista, przedsiębiorca, w latach 2004–2009 poseł do Parlamentu Europejskiego.
Życiorys.
Wykształcenie i praca zawodowa.
W 1987 ukończył studia na Wydziale Weterynarii Akademii Rolniczej we Wrocławiu, a następnie także studia doktoranckie na Akademii Ekonomicznej w Poznaniu, później prowadził działalność gospodarczą. W latach 1998–2004 pełnił funkcję wiceprezesa Krajowej Izby Gospodarczej. W 1991 został wiceprezesem i prezydentem Regionalnej Izby Gospodarczej w Lesznie. W 2002 założył i został prezesem Polsko-Arabskiej Izby Gospodarczej. W latach 1999–2001 był członkiem Rady Nadzorczej Polskiej Fundacji Promocji i Rozwoju Małych i Średnich Przedsiębiorstw, a od 1999 wiceprzewodniczącym Sejmiku Gospodarczego. Objął funkcje prezesa Instytutu Chińskiego w Polsce, a także wiceprezydenta Asia-Pacific CEO Association, Worldwide (APCEO). Został honorowym członkiem belgijsko-chińskiej izby gospodarczej.
Działalność polityczna.
W wyborach parlamentarnych w 2001 bez powodzenia kandydował do Sejmu z listy SLD-UP w okręgu kaliskim (otrzymał 4086 głosów). W 2004, liczbą 14 191 głosów, został wybrany do Parlamentu Europejskiego z listy Samoobrony RP w okręgu łódzkim. Początkowo nie należał do żadnego klubu. 1 grudnia 2004 wraz z Wiesławem Kucem wstąpił do Partii Europejskich Socjalistów. Był członkiem Komisji Rolnictwa i Podkomisji Bezpieczeństwa i Ochrony oraz Delegacji Unia-Chiny, Unia-Rosja i Unia-Ameryka Łacińska. Pod koniec 2004 wystąpił z Samoobrony RP.
W grudniu 2005 dziennik „Le Soir” przedstawił relację francuskiej prostytutki oskarżającej europosła o zgwałcenie. W grudniu 2008 prokurator w Belgii prawomocnie umorzył postępowanie w tej sprawie, uznając go za niewinnego. W wyborach do Parlamentu Europejskiego w 2009 został zarejestrowany jako kandydat Polskiej Partii Pracy, jednak jeszcze przed wyborami zrezygnował ze startu. W 2010 zasiadł w radzie krajowej Unii Pracy, a w czerwcu 2013 także w zarządzie krajowym tej partii, zostając sekretarzem ds. międzynarodowych. Członkiem tych gremiów był do grudnia 2016.
Odznaczenia.
W 2001, "za zasługi w działalności na rzecz rozwoju samorządu gospodarczego", został odznaczony przez prezydenta Aleksandra Kwaśniewskiego Złotym Krzyżem Zasługi.

</doc>
<doc id="203768" url="https://pl.wikipedia.org/wiki?curid=203768" title="Conchita Martínez">
Conchita Martínez

Conchita Martínez Bernat (ur. 16 kwietnia 1972 w Monzón) – tenisistka hiszpańska, wiceliderka rankingu światowego, zwyciężczyni Wimbledonu, zdobywczyni Pucharu Federacji, medalistka olimpijska.
W 2020 została uhonorowana miejscem w Międzynarodowej Tenisowej Galerii Sławy.
Kariera tenisowa.
Występowała jako tenisistka zawodowa od 1988 i przez 18 lat figurowała w czołowej pięćdziesiątce rankingu światowego gry pojedynczej. Już w 1989 wygrała swoje trzy pierwsze turnieje, była w ćwierćfinale wielkoszlemowego French Open oraz awansowała do najlepszej dwudziestki zawodniczek, a udany sezon przypieczętowała debiutem w turnieju Masters. Od 1989 przez osiem lat z rzędu docierała przynajmniej do ćwierćfinału French Open. W 1993 była pierwszą Hiszpanką, której udało się w erze „open” dotrzeć do półfinału na trawie wimbledońskiej, a rok później na tych samych kortach odniosła największy sukces w karierze; w finale Wimbledonu 1994 zmierzyła się z wybitną specjalistką gry na trawie Martiną Navrátilovą i pokonała ją w trzech setach, głównie dzięki świetnym minięciom. Jest to jedyne wielkoszlemowe zwycięstwo Martinez, ponadto wystąpiła w dwóch finałach; w Australian Open 1998 przegrała ze Szwajcarką Martiną Hingis (w półfinale pokonała wiceliderkę rankingu Lindsay Davenport), we French Open 2000 uległa Francuzce Mary Pierce. W 1992 i 2001 była w finale gry podwójnej French Open.
Poza wymienionymi finałami i zwycięstwem w Wimbledonie, była ośmiokrotnie w półfinałach i jedenastokrotnie w ćwierćfinałach wielkoszlemowych w grze pojedynczej. W 1995 była półfinalistką wszystkich czterech turniejów Wielkiego Szlema. Sukcesy odnosiła także w innych imprezach, wygrywając łącznie 33 turnieje w singlu i 13 w deblu. Czterokrotnie (z rzędu) triumfowała w prestiżowym turnieju "Italian Open" w Rzymie (1993-1996). Wygrywała także imprezy w Polsce – w 1998 turniej w Warszawie, rok później w Sopocie. W latach 1989–2000 nieprzerwanie występowała w turnieju Masters w singlu, 1995 i 1997-1999 także w deblu. W październiku 1995 była sklasyfikowana na pozycji nr 2 na świecie w grze pojedynczej, w styczniu 1993 – jako nr 7 w rankingu deblistek.
Była wieloletnią reprezentantką Hiszpanii w Pucharze Federacji, broniąc barw narodowych w latach 1988–2004, z przerwą jedynie w 1997 i 1999. Przyczyniła się do pięciu końcowych sukcesów Hiszpanii w tych rozgrywkach, partnerując zazwyczaj Arantxy Sánchez Vicario. Obie te zawodniczki zostały uhonorowane specjalną nagrodą Międzynarodowej Tenisowej Galerii Sławy za zasługi dla popularyzacji Pucharu Federacji. Martinez ma również bogatą kartę olimpijską; startowała w czterech olimpiadach i sięgnęła po trzy medale w konkurencji debla (w parze z Sánchez Vicario srebro w Barcelonie 1992 i brąz w Atlancie 1996, z Virginią Ruano Pascual srebro w Atenach 2004).
Dzień przed ukończeniem 34 lat w kwietniu 2006 Martinez ogłosiła zakończenie kariery sportowej. Jest pierwsza Hiszpanką, która triumfowała na Wimbledonie.
Gra Conchity Martínez opierała się głównie na defensywie. Zawodniczka stosowała urozmaicone rotacje, posługiwała się topspinem i slajsem, potrafiła wytrzymać długie wymiany z głębi kortu. Była praworęczna, bekhend grała jedną ręką.
Od 1995 roku jest wyoutowaną lesbijką, kiedy jedna z gazet opublikowała informację o jej romansie z inną tenisistką Gigi Fernández.

</doc>
<doc id="203769" url="https://pl.wikipedia.org/wiki?curid=203769" title="Conchita Martinez">
Conchita Martinez



</doc>
<doc id="203770" url="https://pl.wikipedia.org/wiki?curid=203770" title="VRM">
VRM

VRM (ang. Voltage Regulator Module) – podzespół dostarczający do procesora głównego lub graficznego odpowiedni poziom napięcia. Wymagany poziom napięcia jest ustalany w czasie uruchamiania przez odczytanie VID (ang. Voltage IDentificator). Początkowo VRM dostarcza standardowe napięcie do podukładu dostarczającego VID, będącego częścią procesora. Jego jedynym zadaniem jest udostępnienie VID dla VRM. Po otrzymaniu VID określającego potrzebne napięcie, VRM rozpoczyna dostarczanie wymaganego napięcia do pozostałej części procesora.

</doc>
<doc id="203771" url="https://pl.wikipedia.org/wiki?curid=203771" title="Abderos">
Abderos

Abderos – w mitologii greckiej syn Hermesa zabity przez klacze Diomedesa.
Bohater ten pochodził z miasta Opuntu w Lokris. Był ukochanym towarzyszem Heraklesa, a być może nawet jego kochankiem. Niekiedy za brata Abderosa uznaje się Patroklosa
Abderos wyruszył wraz z Heraklesem, swym towarzyszem, gdy ten realizował ósmą pracę: uprowadzenie koni Diomedesa. Ten ostatni władał Bistonami w Tracji i znany był z hodowli klaczy (można natrafić też na wersję z ogierami), które karmił mięsem ludzkim. Przykute łańcuchami do żłobów z brązu zwierzęta nosiły imiona Podargos, Ksantos, Dejnos, Lampon. Wyprawa ukończyła się dla Abderosa nieszczęśliwie: został zjedzony przez konie, zanim jeszcze Herakles rzucił im do pożarcia samego króla Diomedesa. Otóż heros pokonał ludzi władcy strzegących klaczy, po czym wziął je we władanie. Miejscowi podjęli jednak próbę odzyskania zwierząt swego monarchy. Herakles ruszył z nimi walczyć, natenczas powierzając klacze młodziutkiemu jeszcze Abderosowi, podobno na wzniesieniu. Ten nie mógł zapanować nad klaczami, w rezultacie czego został przez nie stratowany. Heraklesowi udało się wygrać potyczkę i ponownie zdobyć konie, teraz już najedzone ciałem Abderosa. Po śmierci Diomedesa heros założył miasto, które ku pamięci chłopca nazwał Abderą. Klacze natomiast padły ofiarą dzikich zwierząt z gór Olimpu.
Robert Graves chciał widzieć w tym podaniu echo rozszarpywania przez kobiety, przebrane za konie, przedhelleńskiego władcy, a w późniejszych czasach, wleczenie go przywiązanego do ogonów czterech koni ciągnących rydwany. Próbował odwoływać się tutaj do podobnego zwyczaju babilońskiego, w którym króla na jeden dzień zastępować miał interrex, chłopiec, który po tym krótkim panowaniu ginął w zastępstwie władcy. Usiłował również powiązać mit z podbiciem Abdery przez Teos i zakazaniu tego zwyczaju, a nawet w ogóle wyścigu rydwanów na pogrzebach. Autor ten podał jeszcze inną wersję mitu, wedle której Abderos miałby służyć Diomedesowi lub też być synem Opiana Menojtiosa, przyjaciela Heraklesa, który założył Abderę w okolicy grobu Abderosa.

</doc>
<doc id="203774" url="https://pl.wikipedia.org/wiki?curid=203774" title="Abia">
Abia

Abia (gr. Ἀβία) – postać w mitologii greckiej.
Była opiekunką Hyllosa, syna Heraklesa i Dejaniry. Wybudowała świątynię Heraklesa w Ire (obecnie Eyra) w Messeni. Heraklida Kresfontes odwdzięczył się jej za to między innymi zmieniając nazwę miasta z Ire na Abia.

</doc>
<doc id="203775" url="https://pl.wikipedia.org/wiki?curid=203775" title="Ableros">
Ableros

Ableros – Trojańczyk w mitologii greckiej. Został zabity przez Antylocha, syna Nestora.
Wzmianka na jego temat pojawiła się w "Iliadzie".

</doc>
<doc id="203776" url="https://pl.wikipedia.org/wiki?curid=203776" title="Abraksas">
Abraksas



</doc>
<doc id="203778" url="https://pl.wikipedia.org/wiki?curid=203778" title="Remake">
Remake

Remake (wym. , ang. "wytwarzać coś ponownie") – termin odnoszący się do filmów i gier komputerowych, które zostały nakręcone bądź stworzone na nowo, z różnym stopniem zmian. Remakiem nie jest zazwyczaj nazywana ponowna adaptacja tego samego materiału źródłowego, np. sztuki, książki, opowiadania, a jedynie utwór stworzony ponownie, na podstawie tego samego, bądź do pewnego stopnia zmienionego scenariusza.
Filmy.
Przykładem remake’u całkowitego może być "Psychol" Gusa van Santa (remake "Psychozy" Hitchcocka), który od oryginału różni się niemal wyłącznie drobnymi szczegółami, aktorami i faktem, że jest to film kolorowy. Także "Omen" z 2006 roku, będący remakiem filmu z 1976, jest oparty niemal na identycznym scenariuszu – wyjąwszy parę dodanych scen.
Z drugiej strony, wiele filmów określonych jako remaki ma wiele istotnych zmian – przykładem mogą być np. film "Sprawa Thomasa Crowna" z 1968 roku, gdzie częścią fabuły jest napad na bank, a w remake’u z 1999 kradzież dzieł sztuki. Podobnie było w przypadku "Człowieka z blizną" – w oryginale z 1932 chodliwym towarem był alkohol (akcja filmu rozgrywa się w czasach amerykańskiej prohibicji), a w wersji z roku 1983 zamieniono go na kokainę.
Zmiany fabularne są często tak istotne, że historia przedstawiona w remake’u tylko nieznacznie przypomina tę z pierwowzoru. W zmienionej konwencji zrealizowano np. "Teksańską masakrę piłą mechaniczną" Marcusa Nispela z 2003 roku.
Nie wszystkie remaki mają ten sam tytuł co wcześniejsza wersja, np. "Nigdy nie mów nigdy" (1983) jest remakiem "Operacji Piorun" z 1965 roku (w obu zagrał Sean Connery), a "Idź, nie biegnij" (1966) z Carym Grantem – "Wesołego sublokatora", komedii z czasu II wojny światowej.
W 2010 roku został nakręcony remake filmu "Karate Kid" z 1984 roku pod tą samą nazwą, mimo iż jego fabuła skupia się na kung-fu, a nie na karate.
W 2010 roku został nakręcony remake filmu "Och, Karol" z 1985 roku pod nazwą "Och, Karol 2".
W 2019 roku został nakręcony remake filmu "Król Lew" z 1994 roku pod tą samą nazwą.
Gry komputerowe.
Remake gry komputerowej to gra stworzona od podstaw, której elementy w dużym stopniu bazują na oryginalnej produkcji. Remake różni się tym samy od portu lub remasteru gry przeznaczonym na inną platformę, choć ten również może zawierać np. ulepszoną grafikę lub nowe elementy mechaniki. Rozróżnienie między remakiem a portem nie jest zawsze wyraźne. Przykłady remake’ów to np. gry ' (pierwotnie "Tomb Raider (1996)"), "Pokémon FireRed" (pierwotnie – "Pokémon Red"), czy ' (remake Counter-Strike’a o całkowicie zmienionym silniku graficznym), oraz "Halo: Combat Evolved Anniversary" (remake "").

</doc>
<doc id="203779" url="https://pl.wikipedia.org/wiki?curid=203779" title="Akakos">
Akakos

Akakos (gr. Akakos, łac. Acacus) – w mitologii greckiej królewicz, eponim i król miasta Akakesjon (Akakesion) w Arkadii.
Uchodził za syna bezbożnego Likaona. Mówi się, że wychowywał młodego Hermesa w Arkadii.

</doc>
<doc id="203781" url="https://pl.wikipedia.org/wiki?curid=203781" title="Akallaris">
Akallaris

Akallaris – w mitologii greckiej córka Eumedesa, syna Melasa. Poślubiła Trosa, od którego wzięli swą nazwę Trojańczycy. Miała z nim syna, Assarakosa.

</doc>
<doc id="203783" url="https://pl.wikipedia.org/wiki?curid=203783" title="Back in Black">
Back in Black

Back in Black – siódmy album studyjny australijskiego zespołu AC/DC, wydany 25 lipca 1980 roku. "Back in Black" jest pierwszym albumem AC/DC nagranym bez wokalisty Bona Scotta, który zmarł w lutym 1980 roku. Muzycy rozważali rozwiązanie zespołu z powodu jego śmierci, ale ostatecznie zdecydowali się kontynuować istnienie i szybko zatrudnili nowego wokalistę i twórcę tekstów piosenek, Briana Johnsona. Bracia Young zaczęli pracę nad tym albumem przed śmiercią Scotta, który zdążył napisać teksty do potencjalnych nowych utworów, po śmierci Scotta i przyjęciu nowego wokalisty, bracia postanowili zacząć pracę nad albumem od nowa. Robert John „Mutt” Lange, który pracował z AC/DC nad poprzednim albumem, "Highway to Hell", został ponownie zaangażowany do produkcji.
Album został wydany w zremasterowanej wersji pod koniec 1994 roku, później został zamieszczony także na kompilacji "Bonfire" z 1997 roku. Dodatkowo, w 2005 roku została wydana edycja na dwustronnym CD (DualDisc), zawierająca album w formacie LPCM Stereo i film dokumentalny "The Story of Back in Black".
Na całym świecie album sprzedany został już w ponad 49 milionach kopii, dzięki czemu jest na trzecim miejscu wśród najlepiej sprzedających się albumów wszech czasów, za "Thrillerem" Michaela Jacksona oraz "The Dark Side of the Moon" zespołu Pink Floyd.
W 2003 album został sklasyfikowany na 73. miejscu listy 500 albumów wszech czasów magazynu Rolling Stone.
We wrześniu 2021 nagrania w Polsce uzyskały status złotej płyty.
Opis albumu.
"Back in Black" zawiera niektóre z największych hitów AC/DC, takich jak „Hells Bells”, tytułowy „Back in Black”, czy „You Shook Me All Night Long”. Angus Young powiedział, że w całości czarna okładka albumu jest „oznaką żałoby” z powodu śmierci Scotta (czarny jest tradycyjnym kolorem dla żałoby). Album jest najpopularniejszym albumem AC/DC, trzecim najlepiej sprzedającym się albumem wszech czasów, oraz najlepiej sprzedającym się albumem jakiegokolwiek zespołu, z ponad 49 milionami sprzedanych kopii na całym świecie. W Stanach Zjednoczonych jest na piątym miejscu wśród najlepiej sprzedających się albumów, z 22 milionami sprzedanych kopii. Mimo ogromnego sukcesu komercyjnego, album nie uplasował się na 1., tylko na 4. pozycji krajowego zestawienia w USA. Dopiero następny album zespołu, "For Those About to Rock We Salute You", osiągnął 1. pozycję.

</doc>
<doc id="203784" url="https://pl.wikipedia.org/wiki?curid=203784" title="Akalle">
Akalle

Akalle (także Akakallis) – w mitologii greckiej córka Minosa i Pazyfae. Siostra m.in. Ariadny, Androgeosa, Glaukosa, Deukaliona, Fedry i Katreusa.
Została uwiedziona przez Hermesa i urodziła mu syna Kydona – założyciela Kydonii. Inne źródła podają, że Kydon był synem Akalle i Apolla lub też, że Akalle i Apollo mieli trzech synów: Miletosa, Amfitemisa i Garamasa.
W części źródeł, gdy jej ojciec dowiedział się, że została uwiedziona i zaszła w ciążę, wygnał ją do Libii – tam Akalle urodziła Cydona. Według innych wersji mitu, Akalle urodziła na Krecie Miletosa i bojąc się gniewu Minosa, ukryła swojego syna, a Apollo zapewnił mu, jako niemowlęciu, opiekę wilczycy, zaś później oddał na wychowanie pastuchowi. Miletos wyrósł na mocnego i przystojnego mężczyznę i jako taki został zauważony przez Minosa. Uciekł z Krety przed pożądaniem dziada i założył miasto Milet.

</doc>
<doc id="203785" url="https://pl.wikipedia.org/wiki?curid=203785" title="Akakallis">
Akakallis



</doc>
<doc id="203786" url="https://pl.wikipedia.org/wiki?curid=203786" title="Taize">
Taize



</doc>
<doc id="203787" url="https://pl.wikipedia.org/wiki?curid=203787" title="Akamans">
Akamans



</doc>
<doc id="203789" url="https://pl.wikipedia.org/wiki?curid=203789" title="Gojira">
Gojira

Gojira – francuska grupa muzyczna wykonująca muzykę z pogranicza death, thrash i groove metalu. Zespół powstał w 1996 roku w Ondres we Francji z inicjatywy braci Josepha (wokal prowadzący, gitara rytmiczna) i Mario Duplantier (perkusja) oraz Christiana Andreu (gitara).
Historia.
Zespół powstał w 1996 roku w Ondres we Francji z inicjatywy braci Josepha i Mario Duplantier oraz Christiana Andreu. Początkowo pod nazwą Godzilla ukazało się pierwsze demo zespołu zatytułowane "Victim". W przeciągu trzech następnych lat ukazały się kolejne dema "Possessed" (1998), "Saturate" (1999) oraz "Wisdom Comes" (2000). Wkrótce potem muzycy obrali nazwę Gojira.
W 2001 roku ukazał się pierwszy album studyjny Gojira zatytułowany "Terra Incognita". W 2003 roku nakładem Boycott Records i Next Music ukazało się wydawnictwo "The Link", poprzedzone minialbumem "Maciste All Inferno". Drugi album był promowany singlem pt. "Indians", który ukazał się jako dodatek do francuskiego czasopisma RockSound No.111.
Rok później 16 kwietnia 2004 roku ukazało się pierwsze wydawnictwo DVD pt. "The Link Alive". 30 października tego samego roku ukazał się album koncertowy o tym samym tytule. Również w 2004 roku zespół podpisał kontrakt płytowy z wytwórnią muzyczną Listenable Records. W 2005 roku ukazał się trzeci album zespołu pt. "From Mars to Sirius". Wydawnictwo zadebiutowało na 44 miejscu francuskiej listy sprzedaży. Późną jesienią 2006 roku zespół wziął udział w trasie koncertowej w Stanach Zjednoczonych jako support grup Children of Bodom, Amon Amarth i Sanctity.
13 października 2008 roku nakładem Listenable Records został wydany czwarty album studyjny pt. "The Way of All Flesh". W Stanach Zjednoczonych album zadebiutował na 138 miejscu listy Billboard 200, sprzedając się w ciągu tygodnia w nakładzie 4 200 egzemplarzy. Prace nad albumem trwały siedem miesięcy. Gościnnie w utworze „Adoration for None” zaśpiewał amerykański wokalista Randy Blythe członek Lamb of God. W 2009 roku ukazała się książka pt. "The Way of All Flesh" zawierająca tabulatury utworów z albumu o tym samym tytule. We wrześniu tego samego roku Gojira odbędzie trasę koncertową w Stanach Zjednoczonych wraz z zespołem Metallica. Lider zespołu Gojira – Joe Duplantier określił występy z Metalliką jako spełnienie marzeń.
Muzyka i teksty.
Muzyka zespołu Gojira jest trudna do zaklasyfikowania z powodu wpływu wielu stylów muzycznych. Wśród wymienianych gatunków są: death metal lub technical death metal, thrash metal, metal progresywny oraz groove metal. Zespół bywa często porównywany do takich zespołów jak: Meshuggah, Mastodon, Sepultura, Neurosis oraz Morbid Angel. W samej twórczości zespołu widoczne są wpływy dokonań takich zespołów jak Death, Tool, Metallica czy wspomniane Meshuggah i Morbid Angel.
Charakterystyczną cechą muzyki Gojira są elementy budujące atmosferę oraz utwory instrumentalne. Wokalizy Joe Duplantiera określane są jako z pogranicza punkowego krzyku i metalowego growlu. Ponadto częste są zarówno partie tradycyjnego śpiewu, jak i growlu. W swej twórczości grupa poruszyła takie zagadnienia jak życie, śmierć, spirytualizm czy ekologia.

</doc>
<doc id="203790" url="https://pl.wikipedia.org/wiki?curid=203790" title="Bitwa pod Stirling">
Bitwa pod Stirling

Bitwa pod Stirling (Striling Bridge) – bitwa stoczona 11 września 1297 pomiędzy siłami szkockimi pod wodzą Andrew de Moraya i Williama Wallace’a a armią angielską Johna de Warenne’a, hrabiego Surrey i Hugona de Cressinghama. Była jedną z batalii stoczonych podczas wojen o niepodległość Szkocji. Zakończyła się zwycięstwem Szkotów.
Sytuacja w Szkocji.
Od wiosny 1297 Szkocję, niedawno opanowaną przez króla Edwarda I, ogarnęło antyangielskie powstanie. Na jego czele stanął Wallace, który skutecznie prowadził partyzanckie działania. Zyskiwał nowych zwolenników, a na północy kraju wybijał garnizony wroga Moray. Choć oddziały angielskie Henryka de Percy i Roberta Clifforda pod Irvine (7 lipca) zmusiły do kapitulacji siły szkockich panów, nie zmieniło to zbytnio sytuacji. W ciągu następnych miesięcy Szkotom udało się zająć Perth, zamek Dunnotar i Aberdeen.
Siły angielskie i ich działania.
Początkowo Edward I, przygotowujący się do wyprawy na Flandrię, nie mógł uwierzyć w doniesienia o tych wydarzeniach. Dopiero po ich sprawdzeniu nakazał hrabiemu Surrey, pełniącemu funkcję namiestnika Szkocji, i Hugonowi de Cressingham, królewskiemu skarbnikowi w tym kraju, wyruszyć z siłami z północnej Anglii i stłumić „bunt”. Wyznaczenie przez króla dwóch wodzów wynikało z faktu, iż de Cressingham miał duże poparcie na dworze królewskim i chciał zdobyć sławę wodza, ale formalnie wyższą rangę (upoważniającą do objęcia dowództwa) miał jednak de Warenne – stało się to zarzewiem konfliktu między nimi o pierwszeństwo. Dodatkowo Cressingham nie był zbyt popularny w szeregach armii.
Pod koniec sierpnia 1297 roku obaj dowódcy wyruszyli z Berwick, prowadząc ze sobą 300 ciężkozbrojnych rycerzy, 300 walijskich łuczników i około 10 000 piechurów. Oddziały te składały się głównie z doświadczonych żołnierzy, a wkrótce połączyły się z siłami Percy’ego i Clifforda. Wśród Anglików panowało przekonanie, iż zwycięstwo nad „buntownikami” będzie szybkie i łatwe. Pomaszerowali następnie w stronę Stirling, by wzmocnić załogę tamtejszego zamku, a potem ruszyć na odsiecz miastu Dundee, obleganemu przez Szkotów.
Działania Szkotów i ich plany.
Tymczasem Wallace na wieść o marszu wojsk angielskich zostawił pod Dundee niewielki oddział, a z resztą sił pospieszył na południe. W Perth połączył się ze zbrojnymi Moraya – w sumie mieli około 10 000 – 16 000 ludzi, głównie lekkozbrojnej piechoty (wyposażonej po części w czterometrowe włócznie, by skutecznie walczyć z kawalerią). Jeźdźców było zaledwie 180. Wszyscy Szkoci, choć słabo w porównaniu z Anglikami uzbrojeni, byli gotowi do walki na śmierć i życie z wrogiem. 10 września Wallace i Moray dotarli w okolice Stirling. Zajęli pozycję na północ od zamku, na paśmie wzgórz Ochil Hills. Mieli stamtąd dogodny widok na dolinę rzeki Forth i odległy o pół mili, wąski (na 1 lub 2 jeźdźców albo 2 do 4 piechurów), drewniany most, "Stirling Bridge". Położony był w zakolu rzeki, nieopodal zamku.
Szkocki plan bitwy (prawdopodobnie opracowany przez Moraya, a nie Wallace’a) zakładał oparcie się o linię wzgórz, by zmusić Anglików do atakowania pod górę. Z Ochil Hills można było swobodnie obserwować ich ruchy i wybrać odpowiedni moment do walki. Także i inne warunki sprzyjały Szkotom: za wąskim mostem droga biegła groblą, wiodącą przez nadrzeczne, podmokłe łąki. Twardy grunt rozciągał się dopiero opodal osady Cornton, położonej na lewo od grobli, blisko wzgórz.
Przed bitwą.
Tymczasem do obozu szkockiego przybyło kilku rycerzy na czele z Jakubem Stewartem i hrabią Lennox. Usiłowali oni skłonić Wallace’a i Moraya do poddania się, ale były to zabiegi bezskuteczne. Następnie udali się do obozu wojsk angielskich (10 września), które dotarły już do Stirling. Powiadomili Surreya o niepowodzeniu swej misji i obiecali mu, że następnego dnia przyprowadzą mu posiłki. Gdy Stewart z towarzyszami opuszczał obóz, natknął się na angielski oddział plądrujący pobliską wioskę. W efekcie tego spotkania doszło do walki, w której Lennox zranił jednego z angielskich piechurów. Wieść o tym wydarzeniu bardzo wzburzyła żołnierzy Surreya, wśród których podniosły się głosy nawołujące do zemsty. Dowódca zdołał jednak utrzymać porządek. Cała ta sprawa w pewnym stopniu podkopała zaufanie Anglików do Szkotów lojalnych jeszcze wobec Edwarda I.
11 września pierwsze angielskie oddziały zaczęły przechodzić przez most. Surrey, zmuszony do działania na wybranym przez wroga niekorzystnym dla siebie terenie, postanowił jak najszybciej obsadzić koniec grobli i wyprowadzić swoje wojsko w okolice Cornton na twardy grunt. Następnie planował jakoś wywabić Szkotów z zajmowanych pozycji na płaski teren, gdzie łatwo zostaliby rozbici przez ciężką jazdę.
Działania jego sił zostały jednak niespodziewanie zakłócone. Gdy straż przednia przeprawiła się na drugi brzeg, nie otrzymała dalszych rozkazów, bowiem stary hrabia zasnął w swoim namiocie. Anglicy więc wycofali się. Po obudzeniu Surrey dokonał pasowania na rycerzy kilku szlachciców i dopiero potem rozkazał ponowną przeprawę. Tym razem przerwało ją przybycie niewielkiego oddziału Stewarta i Lennoxa. Angielski wódz postanowił dać jeszcze jedną szansę Szkotom na poddanie się i wysłał do nich dwóch dominikanów. Jednak i ta propozycja została odrzucona. Hrabia zwołał więc naradę wojenną.
Wszystkie te wahania spowodowane były obawą przed trudnością przeprawy przez wąski most. W związku z tym podczas narady Szkot w służbie angielskiej, sir Ryszard Lundie, zaproponował, iż z częścią wojsk sforsuje rzekę przez jeden z sąsiednich brodów (w Kildean lub w Cambuskenneth) i zajdzie Wallace’a od tyłu. W tym samym czasie przez most przeszedłby sam Surrey wraz z resztą armii. Hrabia jednak, nie ufając Szkotowi, obawiał się podziału swych sił. Natomiast Cressingham gwałtownie zaczął domagać się rozpoczęcia bitwy. Uważał, że nie należy stosować wobec szkockiej „zbieraniny” żadnych podstępów i nie przeciągając kampanii trzeba od razu uderzyć. Ostatecznie jego zdanie przeważyło i wojska angielskie znów rozpoczęły przeprawę przez most.
Przebieg bitwy.
Angielską straż przednią, która miała zająć koniec grobli i osłonić marsz reszty sił, stanowiła setka rycerzy, dowodzonych przez Marmaduke’a de Thwenga z Yorkshire. Za nimi posuwały się kolejne oddziały pod komendą Cressinghama i znającego okolicę komendanta zamku, Ryszarda de Waldegrave’a.
Tymczasem buntownicza armia szkocka na Ochil Hills obserwowała ruchy przeciwnika i jego przeprawę. Była podzielona na trzy oddziały: prawoskrzydłowym dowodził Moray, natomiast tym w centrum i na lewej flance, Wallace. Szkoci czekali na dogodny moment do ataku.
Około południa na drugim brzegu rzeki Forth było nieco ponad 5000 ludzi, czyli około połowa armii angielskiej. Wówczas to Wallace dał sygnał do natarcia. Atakujący w biegu Szkoci uderzyli z impetem, zbiegając ze wzgórza, a zaskoczeni Anglicy nie zdołali sformować szyku bojowego. Na grząskim terenie ich jazda nie mogła też szarżować. Wallace związał przeciwnika walką od czoła, a Moray obszedł Anglików z boku. Część jego włóczników zablokowała most, uniemożliwiając udzielenie pomocy Cressinghamowi. Masa Szkotów spychała na siebie poszczególne angielskie oddziały. W tym samym czasie natarli na straż przednią Thwenga szkoccy jeźdźcy. Ciężkozbrojni rycerze łatwo ich rozbili, jednak nie ruszyli w pościg, bowiem zobaczyli, co dzieje się z tyłu i zaczęli się wycofywać, walcząc pośród ciżby przeciwników. Ale przez most zdołał się przebić jedynie Thweng z garstką ludzi. Tymczasem Szkoci rozdzielili siły Cressinghama na dwie części, które wkrótce rozbili na mniejsze grupy. Walijscy łucznicy, którzy w zamieszaniu i tłoku nie mogli skutecznie się bronić i ostrzeliwać przeciwnika, bardzo szybko zostali wycięci w pień. Bitwa zamieniła się w rzeź. Tylko nielicznym Anglikom udało się przepłynąć rzekę i dostać się na drugi brzeg – ewakuacja przez most była niemożliwa, ponieważ po przejeździe ludzi Thwenga uległ on zawaleniu.
Reszta armii, z Surreyem, bezradnie patrzyła na masakrę swoich ludzi. Hrabiemu nie pozostało nic innego, jak pospiesznie wycofać się do Berwick po zostawieniu załogi w Stirling i spaleniu resztek mostu. W czasie odwrotu na angielską straż tylną uderzyli Stewart i Lennox, do tej pory przyglądający się z daleka batalii. Udało im się zdobyć tabory wycofującej się armii.
Rezultat bitwy.
Bitwa zakończyła się szkockim zwycięstwem. Jednym gwałtownym atakiem Szkoci unicestwili połowę angielskiej armii (wśród zabitych znalazł się też Cressingham). Sami ponieśli niewielkie straty, prawdopodobnie kilkuset ludzi, choć ciężko zraniony w walce został Moray.
Po bitwie, do października 1297 roku, w zasadzie cała Szkocja (poza kilkoma zamkami) została oczyszczona z angielskich garnizonów. W nagrodę za odniesione sukcesy Wallace i Moray zostali pasowani na rycerzy i obdarzeni tytułami Strażników Królestwa Szkocji. Moray wkrótce potem (w około miesiąc po bitwie) zmarł z odniesionych pod Stirling ran, co było wielką stratą dla Szkotów. Natomiast Wallace z powodzeniem poprowadził najazd na północną Anglię.

</doc>
<doc id="203791" url="https://pl.wikipedia.org/wiki?curid=203791" title="Achajmenides">
Achajmenides

Achajmenides (gr. Άχαιμενίδης) – postać w mitologii greckiej. Został porzucony przez Odyseusza podczas jego wędrówek w ziemi cyklopów, gdy heros pośpiesznie odpływał, uciekając przez skałami ciskanyi weń przez Polifema. Achajmenides schował się, aż później znalazł go Eneasz.

</doc>
<doc id="203799" url="https://pl.wikipedia.org/wiki?curid=203799" title="Achajos (mitologia grecka)">
Achajos (mitologia grecka)

Achajos – postać w mitologii greckiej. Był synem Kreuzy i Ksutosa oraz bratem Iona. Według innej wersji był synem Zeusa i Pytii. Od jego imienia pochodzi nazwa plemienia Achajowie. Synami Achajosa byli Archander i Architeles.

</doc>
<doc id="203802" url="https://pl.wikipedia.org/wiki?curid=203802" title="Adonis (mitologia)">
Adonis (mitologia)

Adonis (gr. Adōnis, łac. Adonis) – postać mitologii greckiej, w starożytności podmiot czci boskiej i kultu religijnego, piękny młodzieniec, ulubieniec Afrodyty. Według Hezjoda (ok. 701 r. p.n.e.) był synem Fojniksa i Alfesibei. W późniejszych źródłach często pojawiała się informacja, że był synem Myrry z jej kazirodczego związku z Kinyrasem, bądź Tejasem.
Pochodzenie kultu.
Kult Adonisa dotarł do Grecji w okresie archaicznym z terenów bliskowschodnich. Imię bóstwa pochodzi bezpośrednio od fenickiego tytułu "adon" („pan”), por. hebr. "adonai". Grecy nie rozumiejąc semickiego tytułu, uznali go błędnie za imię własne.
Okoliczności narodzin Adonisa.
Tejas był królem syryjskim. Wraz ze swą żoną (nieznaną z imienia) mieli córkę Myrrę. Myrra była piękną dziewczyną, do tego stopnia, że jej matka chełpiła się posiadaniem córki piękniejszej niż Afrodyta. To sprowadziło na ród Myrry gniew bogini. Afrodyta sprowadziła na królewnę pragnienie kazirodczego związku z własnym ojcem. Z pomocą swej piastunki, Hippolity, udało jej się oszukać i obcować z Tejasem przez dwanaście nocy. Podczas dwunastej nocy Tejas odkrył podstęp i chciał zabić córkę. Uciekając przed ojcem, Myrra błagała bogów o ratunek. Ci spełnili jej prośbę i zamienili ją w drzewko mirtowe, z którego sączy się żywica nazywana "łzami Mirry". Gdy Afrodyta odpoczywała pod drzewkiem mirtowym, pień pękł i wypadło z niego niemowlę, Adonis. Afrodyta wzięła je, a to kosztowało ją wiele bólu. To była zemsta Myrry. W innej wersji tego mitu występuje, zamiast Tejasa, król Cypru, Kinyras; a Myrra jest jego córką. Mogłoby to tłumaczyć umiejscowienie głównego ośrodka kultu Adonisa na Cyprze. Przy porodzie asystowała bogini Ejlejtyja.
Narodziny, życie i śmierć Adonisa.
Po dziesięciu (księżycowych) miesiącach kora na drzewie mirtowym podniosła się i pękła. Z rośliny wypadło niemowlę cudnej urody. Znalazła je Afrodyta i nazwała Adonisem ("adon" – pan, wyraz pochodzenia semickiego). W tajemnicy przed wszystkimi powierzyła go w opiece Persefonie. Gdy wyrósł na pięknego młodzieńca, Afrodyta chciała go odzyskać, lecz Persefona również zakochała się w Adonisie i zwrócić go nie chciała. O całym sporze dowiedział się Ares (być może powiedziała mu o tym sama Persefona) i nasłał na Adonisa wielkiego odyńca, który ugodził go kłem w krocze, rozszarpując je. Z kropli krwi, które padły na ziemię, wyrosły kwiaty – adonisy (inaczej miłek). Umierającego znalazła Afrodyta i poprosiła Zeusa o wskrzeszenie ukochanego. Nie chciała się na to zgodzić Persefona, która mówiła, że Adonis umarł i teraz należy do królestwa umarłych (czyli również do niej samej). Zeus (w innej wersji muza Kalliope) wskrzesił Adonisa i zarządził, że jedną trzecią roku Adonis spędzi z Persefoną, jedną trzecią z Afrodytą i jedną trzecią tam, gdzie chce. Adonis zawsze wybierał Afrodytę.
Adonie.
Były to uroczystości upamiętniające śmierć i zmartwychwstanie Adonisa. Podczas nich zakładano tzw. „ogródki Adonisa”.

</doc>
<doc id="203805" url="https://pl.wikipedia.org/wiki?curid=203805" title="Gotthard Daniel Fritzsche">
Gotthard Daniel Fritzsche

Gotthard Daniel Fritzsche (ur. 20 lipca 1797 w Liebenwerda, zm. 26 października 1863 w Lobethal) – pastor niemiecki, wybitna postać w Kościele luterańskim.
Studiował teologię na Uniwersytecie Wrocławskim, który ukończył w 1823. Początkowo był pastorem Kościoła Unii w Turowie, wsi na terenie Wielkopolski; jednak w 1830 zmienił wyznanie. Początkowo przeciwny emigracji (odrzucił propozycję wyjazdu do Ameryki złożoną mu przez Johanna Grabau), ostatecznie, za namową Augusta Kavela, w 1841 na czele grupy wiernych wyemigrował do Australii, gdzie założył osady Bethany i Lobethal. Przyczynił się do rozwoju Kościoła Luterańskiego w Australii.

</doc>
<doc id="203810" url="https://pl.wikipedia.org/wiki?curid=203810" title="Damian Sawczak">
Damian Sawczak

Damian Sawczak (ur. 1847 w Nowej Wsi, zm. w grudniu 1912 we Lwowie) – prawnik, poseł na galicyjski Sejm Krajowy, doktor prawa.
Życiorys.
Pochodził z rodziny łemkowskiej. Studiował prawo na Uniwersytecie Lwowskim, w 1876 uzyskał doktorat. Pracował w sądownictwie galicyjskim, w Wyższym Sądzie Krajowym, w sądach powiatowych (Zaleszczyki, Wiśniowczyk, Bohorodczany, Husiatyn) i Sądzie Obwodowym w Brzeżanach; w latach 1897-1907 był radcą Sądu Krajowego we Lwowie.
Pełnił mandat radnego miasta Lwowa (1893-1895), zajmował się we lwowskim samorządzie m.in. sprawami majątkowymi gminy, przemysłem i handlem. W latach 1889-1901 był posłem do galicyjskiego Sejmu Krajowego, brał także udział w pracach Wydziału Krajowego. W czerwcu 1890 był członkiem Komitetu dla sprowadzenia zwłok Adama Mickiewicza, uczestniczył w pogrzebie poety w Krakowie 4 lipca 1890.
Działał na rzecz szkolnictwa ruskiego, w 1892 wnioskował w Sejmie Krajowym o utworzenie gimnazjów w Czortkowie, Brzeżanach lub Kołomyi z językiem wykładowym ruskim, później domagał się powołania ruskojęzycznego gimnazjum w Tarnopolu. Był założycielem i członkiem Rady Nadzorczej Towarzystwa Kredytowego „Dnister” oraz Krajowej Komisji dla włości rentowych. Pod koniec życia prowadził praktykę adwokacką w Borszczowie.

</doc>
<doc id="203811" url="https://pl.wikipedia.org/wiki?curid=203811" title="Wenera">
Wenera



</doc>
<doc id="203814" url="https://pl.wikipedia.org/wiki?curid=203814" title="Prezydenci Burkiny Faso">
Prezydenci Burkiny Faso



</doc>
<doc id="203816" url="https://pl.wikipedia.org/wiki?curid=203816" title="Thomas Sankara">
Thomas Sankara

Thomas Isidore Noël Sankara (ur. 21 grudnia 1949 w Yako, zm. 15 października 1987 w Wagadugu) – wojskowy i polityk Górnej Wolty, ostatni prezydent Górnej Wolty i pierwszy prezydent Burkiny Faso.
Życiorys.
Urodził się w niezamożnej rodzinie grupy etnicznej Silmi-Mossi. Jego ojciec Joseph pracował jako żandarm. Rodzice Sankary byli gorliwymi katolikami, stąd chcieli aby został on księdzem, on zdecydował się jednak rozpocząć karierę wojskową. Pierwsze szkolenie wojskowe przeszedł w 1966 roku w trakcie nauki w szkole średniej, a w 1969 roku zaciągnął się. W 1970 roku, 20-letni Sankara został wysłany na szkolenie oficerskie na Madagaskar. Na wyspie był świadkiem rewolty (1971–72) która obaliła neokolonialny rząd. W tym czasie został awansowany do stopnia kapitana. Zdaniem obserwatorów to pobyt na Madagaskarze wpłynął na ukształtowanie się w młodym oficerze wyraźnie lewicowych i marksistowskich poglądów. W 1972 roku trafił na szkolenia spadochroniarskie we Francji, gdzie ponownie natknął się na lewicowe idee. W Europie nawiązał kontakty z radykalnymi afrykańskimi studentami.
W 1974 roku powrócił do Górnej Wolty i zaczął aktywnie uczestniczyć w spotkaniach różnych grup lewicowych i związków zawodowych. Spotkania odbywały się w tajemnicy, prawo bowiem zabraniało wszelkich zgromadzeń grup sprzeciwiających się rządowi. W tym samym roku wziął udział w wojnie granicznej z Mali, odwaga, jaką się wykazał w trakcie walk, przyniosła mu w kraju sławę bohatera. W 1976 roku został dowódcą centrum szkoleniowego armii. Dwa lata później zaprzyjaźnił się z kapitanem Blaise Compaoré, którego poznał w trakcie wizyty w Maroku. Przyjaciele utworzyli w centrum szkoleniowym tak zwaną "republikę ludową" – grupę która pomogła im zbudować silną pozycję w szeregach sił zbrojnych.
W 1980 roku w wyniku wojskowego puczu wszedł w skład rządu. 9 września 1981 roku został mianowany Sekretarzem Stanu ds. Informacji. Sankara coraz głośniej krytykował juntę Saye Zerbo. Oficer w proteście przeciwko zakazowi organizowania strajków i innym antyzwiązkowym ustawom (obejmowały zakaz działalności związkowej), w geście protestu zrezygnował z urzędu 12 kwietnia 1982 roku. Po dymisji w trybie natychmiastowym został internowany wraz z dwójką innych oficerów – Henri Zongo oraz Blaise Compaoré. Junta pułkownika Zerbo została obalona 7 listopada 1982 roku w wyniku kolejnego puczu. Nowym szefem państwa został komendant Jean-Baptiste Ouédraogo. Jego pojawienie się na pierwszym planie sceny politycznej, wydało się być kompromisem pomiędzy wojskową prawicą a lewicą. Ouédraogo utworzył Radę Ocalenia Narodowego, unieważnił antystrajkowe dekrety i zezwolił związkom na działalność. Na stanowisko premiera powołał Sankarę, cieszącego się dużą popularnością pośród młodzieży i w armii.
Nowy premier popadł w konflikt z prezydentem po śmiałych wystąpieniach na wiecach politycznych z 9 i 16 kwietnia 1983 roku. W przemowach ostro wypowiedział się przeciwko korupcji. Śmiałe poglądy kapitana Sankary przyniosły mu ogromną sympatię społeczną. Zaniepokojony coraz większymi wpływami Sankary Ouédraogo postanowił wyeliminować go i resztę lewicowych wojskowych. W nocy z 16 na 17 maja bieżącego roku zapadła decyzja o aresztowaniu Sankary i internowaniu go w północnej części kraju. Pozostałym oficerom lewicowego skrzydła Rady Ocalenia Narodowego udało się zbiec. Według plotek, które narodziły się w tym czasie, w akcje przeciwko lewemu skrzydłu armii zaangażowana była administracja francuska. Francuzi mieli dążyć do eliminacji Sankary i innych lewicowców ze względu na ich bliskie konotacje z Libią. Oficjalnym powodem zatrzymania Sankary miał być rzekomy spisek, w który wojskowy był zaangażowany.
Uwięzienie Sankary wywołało sytuacje powstańczą. Na ulice miast licznie wyszli mieszkańcy, w tym młodzież studencka. Protestujący domagali się uwolnienia kapitana. 4 sierpnia Blaise Compaoré poprowadził wierne lewicy wojska na stolicę i przeprowadził pucz, który obalił Ouédraogo. Sankara został zwolniony z aresztu. Został desygnowany na prezydenta, przewodniczącego Narodowej Rady Rewolucyjnej, premiera, ministra spraw wewnętrznych i ministra bezpieczeństwa. Posiadający pełnię władzy kapitan rozpoczął proces zrywania z przeszłością kolonialną. W jej ramach w lipcu 1984 roku zmienił datę święta państwowego na 4 sierpnia (rocznicę puczu z 1983), z kolei w pierwszą rocznicę rewolucji, ogłosił zmianę nazwy z Górnej Wolty na Burkina Faso oraz zmianę hymnu narodowego i flagi.
Działania Sankary na rzecz budowania nowego ustroju, opierały się na trzech kierunkach. Pierwszy polegał na tworzenie Komitetów Obrony Rewolucji (CDR). Do ich zadań należały m.in. opieka nad lokalnymi społecznościami, organizacja sportu masowego. Drugą zasadą propagowaną przez Sankarę było narzucenie oszczędnościowego zarządzania najbardziej uprzywilejowanym, trzecią generalna troska o moralność społeczeństwa. Program polityczny Sankary został pokrótce zawarty w „Orędziu do Narodu“. Przemówienie powstało w wyniku kompromisu pomiędzy lewicą cywilną a wojskową, które pojednały się wokół wspólnego programu. Wierny socjalistycznym poglądom kapitan zapowiedział dążenie do budowy społeczeństwa opartego na wolności od niesprawiedliwości społecznej i eksploatacji imperializmu.
Zmniejszył środki podwyższające standard życia osób kierujących państwem (sam jeździł Renaultem 5, a najchętniej rowerem) oraz odrzucał kult jednostki (do końca życia pozostał przy stopniu kapitana), wiodąc skromne życie. Podjął działania w sferze edukacji i opieki zdrowia (wybudowano dużą liczbę szkół i szpitali), wspierał produkcję i konsumpcję lokalnych produktów, promował profilaktykę zdrowotną (w tym szczepienia, co przyczyniło się do wyraźnego spadku śmiertelności dzieci), uruchomił kampanię zalesienia, przeprowadził reformę rolną (nacjonalizacja ziemi i dóbr mineralnych, redystrybucja ziem rolnikom, zwiększenie cen na produkty rolnicze oraz zniesienie podatku rolnego), a także podjął działania zmierzające do równouprawnienia płci (zakaz obrzezania, regulacja poligamii, wspieranie aktywności zawodowej, zezwolenie na udział kobiet w polityce, nadanie kobietom funkcji ministerialnych i zakaz prostytucji). Podjął również działania na rzecz zwalczania korupcji.
Wiele działań Sankary okazało się być rekordowymi i pionierskimi. Zakaz obrzezania kobiet był pierwszym takim przypadkiem w Afryce. Do dziś rekord stanowi zaszczepienie 2 milionów dzieci w ciągu jednego tygodnia. Rządy Sankary uczyniły półpustynne Burkina Faso krajem samowystarczalnym żywnościowo. Otworzył pierwszy w kraju supermarket, a jako gitarzysta skomponował hymn państwa.
W polityce zagranicznej bliższe relacje nawiązał z Libią, Algierią, Angolą, Kubą, Nikaraguą oraz Ghaną (z którą planował unię). Krytykował mocarstwa zachodnie, szczególnie francuską administrację François Mitterranda. Wydalał z kraju francuskich doradców i instruktorów.
Jeszcze w 1984 roku miał miejsce nieudany pucz przeciwko jego rządom. Prezydent zginął zastrzelony w trakcie wojskowego puczu w październiku 1987 roku. Autorem zamachu był Blaise Compaoré, który określił Sankarę mianem zdrajcy rewolucji. Compaoré, który objął władzę po morderstwie Sankary, zrezygnował z polityki nacjonalizacji oraz włączył kraj do Międzynarodowego Funduszu Walutowego i Banku Światowego. Nowy rząd stopniowo porzucił prawie wszystkie postulaty okresu Sankary.

</doc>
<doc id="203817" url="https://pl.wikipedia.org/wiki?curid=203817" title="XX Światowe Dni Młodzieży">
XX Światowe Dni Młodzieży



</doc>
<doc id="203822" url="https://pl.wikipedia.org/wiki?curid=203822" title="Adam Uriel Czarnkowski">
Adam Uriel Czarnkowski

Adam Uriel Czarnkowski herbu Nałęcz III (ur. 1625, zm. 1675) – starosta międzyrzecki, międzyłęski i osiecki.
Życiorys.
Był synem kasztelana poznańskiego Franciszka Kazimierza Czarnkowskiego i jego pierwszej żony Konstancji z Lubomirskich, córki wojewody krakowskiego Stanisława. Uczył się w szkole Nowodworskiego w Krakowie. W 1647 wykupił z rąk Opalińskich starostwo międzyrzeckie i osieckie. To ostatnie zostało mu przez króla Jana III Sobieskiego w roku 1673 dane w administrację. Ożeniony z Teresą z Otoka Zaleską, córką kasztelana łęczyckiego Remigiana. Ze śmiercią przekazał on Osiek swemu synowi Władysławowi. Wziął udział w walkach przeciw Szwedom w 1656 pod komendą Stefana Czarnieckiego. Poseł sejmiku średzkiego na sejm 1659 roku. Po pokoju w Oliwie (1660) służył jeszcze na północnym wschodzie.
Na sejmie abdykacyjnym jako poseł województwa poznańskiego 16 września 1668 roku podpisał akt potwierdzający abdykację Jana II Kazimierza Wazy.
Jego córka Zofia Anna wyszła za kasztelana poznańskiego Jana Karola Opalińskiego.

</doc>
<doc id="203823" url="https://pl.wikipedia.org/wiki?curid=203823" title="Ekstrawersja">
Ekstrawersja



</doc>
<doc id="203825" url="https://pl.wikipedia.org/wiki?curid=203825" title="Sammy Gravano">
Sammy Gravano

Salvatore "Sammy the Bull" Gravano (ur. 12 marca 1945) – mafioso amerykański.
Związany z rodziną mafijną Gambino, gdzie współpracował z bossem Johnem Gottim. Był zamieszany w walkę o władzę w mafii i zabójstwo Paula Castellano (1985). Aresztowany w 1991, swoimi zeznaniami przyczynił się do wydania wyroku dożywocia na Gottiego; dzięki współpracy z wymiarem sprawiedliwości otrzymał niższy wyrok (mimo współudziału w 19 morderstwach) i wyszedł na wolność pod koniec 1991, objęty programem ochrony świadków. W 1995 powrócił do działalności przestępczej, zajmując się m.in. handlem narkotykami. W 1999 został ponownie aresztowany, we wrześniu 2001 otrzymał wyrok 20 lat więzienia. Jego wspomnienia spisano w książce Petera Maasa "Mafia: moja rodzina".

</doc>
<doc id="203828" url="https://pl.wikipedia.org/wiki?curid=203828" title="Århus Kommune">
Århus Kommune



</doc>
<doc id="203829" url="https://pl.wikipedia.org/wiki?curid=203829" title="Gmina Aarhus">
Gmina Aarhus

Gmina Aarhus (duń. "Aarhus Kommune") jest jedną z gmin w Danii w okręgu Århus Amt. Siedzibą władz gminy jest Aarhus, drugie co do wielkości miasto Danii. Gmina Århus została utworzona 1 kwietnia 1970 na mocy reformy podziału administracyjnego Danii. Kolejna reforma w 2007 r. potwierdziła status gminy.

</doc>
<doc id="203830" url="https://pl.wikipedia.org/wiki?curid=203830" title="Gmina Arhus">
Gmina Arhus



</doc>
<doc id="203831" url="https://pl.wikipedia.org/wiki?curid=203831" title="Gmina Århus">
Gmina Århus



</doc>
<doc id="203833" url="https://pl.wikipedia.org/wiki?curid=203833" title="Ił-86">
Ił-86

Ił-86 (ros. Ил-86) – radziecki szerokokadłubowy samolot pasażerski średniego zasięgu, zaprojektowany w biurze konstrukcyjnym Iljuszyna. Pierwszy lot samolotu odbył się 22 grudnia 1976 roku. Był to pierwszy szerokokadłubowy samolot pasażerski w ZSRR. Podczas swojej służby samolot zyskał opinię bezpiecznej i niezawodnej maszyny.
Planowano wcielenie tego typu samolotów do floty PLL LOT, jednak po zmianie polityki sprzętowej przedsiębiorstwa na prozachodnią, od planów tych odstąpiono. Wyprodukowano 106 egzemplarzy samolotu. Samolot zastąpiony został przez nowocześniejszy model Ił-96. W końcu roku 2011 nie było już ani jednego Iła-86 w służbie cywilnej. W 2013 aktywne pozostawały jeszcze tylko 4 egzemplarze należące do Rosyjskich Sił Powietrznych.
Projekt.
Tło.
W latach 60. XX wieku USA oraz zachodnia Europa planowały wprowadzenie samolotów dwa razy większych od ówcześnie latających, które na pokład zabierały max. 200 pasażerów. Takie samoloty nazywano "airbusami" (powietrzny autobus). W ZSRR dla takich samolotów powstało określenie "aerobus" (ros. аэробус). W ZSRR oprócz motywów propagandowych było również zapotrzebowanie na aerobusy, które latałyby we flocie Aerofłotu, który miał w planach obsługiwać 100 mln pasażerów rocznie. Nastąpiło to w roku 1976, kiedy Aerofłot obsłużył nieco ponad 100 mln pasażerów.
Koncepcja.
Wiele lotnisk w ZSRR nie było przystosowanych dla tak dużych samolotów lub były za małe. Na zachodzie wiele lotnisk przeszło przebudowę celem przystosowania do obsługi dużych samolotów szerokokadłubowych, zwiększono także przepustowość terminali tych lotnisk. Natomiast lotnicze instytuty badawcze w ZSRR opracowały koncepcję zwiększenia przepustowości lotnisk bez konieczności rozbudowy obecnych terminali pasażerskich.
Wiele radzieckich lotnisk w tamtych czasach miało zbyt słabe powierzchnie nośne na płaszczyznach lotnisk na tak duże maszyny. Jednak rozwiązaniem problemu miała być zwiększona liczba kół w podwoziu samolotu, a nie przebudowa płaszczyzn operacyjnych lotnisk, co wiązałoby się z dużo większymi kosztami.
Oficjalne uruchomienie programu "aerobus" 
W październiku 1967 rząd radziecki zatwierdził specyfikację dot. aerobusa otrzymaną od Aerofłotu. Radzieckie linie lotnicze potrzebowały samolotu, który będzie w stanie pomieścić 350 pasażerów, mieć zasięg 3600 km z ładunkiem cargo o masie 40 t lub 5800 km bez ładunku cargo. Nowy samolot musiał też posiadać zdolność operowania z mniejszych lotnisk, które dysponowały pasem startowym 2600 m.
8 września 1969 Aerofłot przekazał wstępny projekt aerobusa do biura konstrukcyjnego Iljuszyn, który miał zająć się zbudowaniem samolotu. Szczegółowe wymagania operacyjne biuro otrzymało 22 lutego 1970.
Rozwój koncepcji.
Iljuszyn rozpoczął prace nad aerobusem w 1969. Początkowo rozważał powiększenie obecnych samolotów. Powiększenie Iła-62 (Ił-62-250) – miałby 30 ton ładowności, 259 miejsc oraz dłuższy kadłub o 6,9 m. Inne proponowane zmiany tego samolotu to kadłub dwupokładowy lub dwa kadłuby obok siebie. Powstał także projekt cywilnej wersji Iła-76, jednak żaden z ww. projektów nie został zrealizowany.
W marcu 1970 zostają rozpoczęte prace nad zupełnie nową konstrukcją oznaczoną jako Ił-86. Uznano, że nowy samolot powinien posiadać więcej złożonych urządzeń automatycznych, aby zmniejszyć załogę w kokpicie w stosunku do Iła-62.
Pierwszy projekt Iła-86 publicznie pokazano podczas wystawy innowacji lotnictwa cywilnego odbywającego się 17 maja 1971 na lotnisku Wnukowo. Zaprezentowano wygląd zewnętrzny samolotu, schody zintegrowane z kadłubem. Pod pokładem znajdowała się kuchnia oraz miejsce na bagaże. Przestrzeń pasażerska posiadała 2 korytarze w układzie siedzeń 3-3-3. W celach propagandowych Iljuszyn ogłosił, iż żaden samolot na świecie, poza Boeingiem 747 nie ma tak szerokiego wnętrza jak Ił-86. Dopiero Boeing 777 zepchnął Iła-86 z tej pozycji.
9 marca 1972 biuro zostało zobligowane do kontynuacji projektu. W 1973 r. sześć lat po opublikowaniu specyfikacji oficjalnie zaprezentowano model.
Problemy z silnikami
Głównym problemem projektowanego IŁa-86 był brak odpowiednich silników. Problem ten nigdy nie został rozwiązany. Do końca lat 60. USA i Wielka Brytania miały nowoczesne silniki dwuprzepływowe. Wiadomo było, że pierwszy radziecki silnik tego typu Łotariew D-18T nie wejdzie do służby przed 1980 rokiem. Pierwotnie dla Iła-86 przeznaczony był silnik Sołowiew D-30, najbardziej zaawansowany pod względem technicznym radziecki silnik lotniczy, jednak dopiero po upływie trzech lat okazało się, że jego ciąg był niewystarczający dla tak dużego samolotu. Ostatecznie 26 marca 1975 wybrano silniki Kuzniecow NK-8, które po przeprojektowaniu specjalnie dla Iła-86 uzyskały oznaczenie NK-86 o sile ciągu 125 kN. Jednak wszystkie ówczesne silniki radzieckie charakteryzowały się wysokim zużyciem paliwa oraz hałasem. Konstrukcje tych nie można było także przystosować do wytwarzania znacznie większego ciągu.
Problemy z awioniką
Dotychczas radzieckie samoloty pasażerskie były projektowane pod kątem pięcioosobowej załogi. Wprowadzony w 1972 do użytku Tu-154 zbudowany został według nowych zasad, które mówiły o większej liczbie urządzeń automatycznie sterujących odpowiednimi podzespołami, tak aby ograniczyć liczbę załogi. Mimo to trudno było ten cel osiągnąć, ze względu na słaby rozwój awioniki z ZSRR. Nowy program rozwoju awioniki zakładał latanie samolotem Ił-86 z trzyosobową załogą, aby zbliżyć się do standardów zachodnich.
Zainteresowanie zagraniczną technologią.
Sowieci podjęli kilka prób importu zachodniej technologii, aby rozwiązać główny problem Iła-86 – silniki (w mniejszym stopniu także awionikę oraz zdolności produkcyjne). Przed oblotem Boeinga 747, członkowie radzieckiego ministerstwa ds. lotnictwa odbyli trzydniową podróż po USA odwiedzając lotnicze prezentacje handlowe. Na szczyt odprężenia, który odbył się 11 marca 1974, do Moskwy przyleciał na trzy dni Lockheed L-1011. Samolot ten był zbliżony parametrami do Iła-86. Rozpoczęto negocjacje, aby kupić 30 sztuk L-1011 oraz licencję do produkcji tych samolotów na terenie ZSRR, produkcja miała się odbywać w nowo powstałej fabryce, która zatrudniałaby 80 000 pracowników oraz produkowałaby do 100 samolotów rocznie. Jednak negocjacje nie doszły do skutku. W 1978 zablokowano eksport 12 silników CF6-50, które sowieci chcieli wykorzystać do samolotów Ił-86. Pojawiały się także próby nielegalnego przejęcia technologii i projektów.
Testy i certyfikacja.
Harmonogram z 1973 przewidywał pierwszy lot samolotu w 1976, a wprowadzenie do czynnej służby miałoby nastąpić w 1980 podczas Letnich Igrzysk Olimpijskich w Moskwie.
Pierwszy lot odbył się 22 grudnia 1976, samolot wystartował z lotniska Chodynka, pod Moskwą. Wstępny program testów zakończono 2 miesiące przed czasem, 20 października 1978. Podczas testów osiągnięto prędkość 0,93 Macha oraz przechyły samolotu o 11 stopni większe niż zakłada projekt. Pierwsza certyfikacja samolotu, którym latali piloci Iljuszyna zakończyła się 6 czerwca 1977. Oficjalne próby odebrania samolotu przez państwo rozpoczęły się 24 kwietnia 1979, a skończyły się 24 grudnia 1980. Pierwszy lot Ił-86 w barwach Aerofłotu odbył się 26 grudnia tego samego roku. Samolot nie zdołał wejść do cywilnej służby podczas Letnich Igrzysk Olimpijskich.
Rozwój projektu zajął 10 lat. Tak długi okres spowodowany był problemami z silnikami do samolotu oraz odpowiednią awioniką. Program był również spowalniany, ponieważ pojawiała się możliwość importu samolotu z zachodu. Ił-86 jako pierwszy radziecki samolot musiał przejść cały proces certyfikacji, który wszedł w życie w 1973.
Produkcja.
Produkcja Iła-86 rozpoczęła się w 1976 i trwała do 1994 (ostatnie egzemplarze trafiły do właścicieli w 1997). Pierwsze dwie maszyny zostały wyprodukowane ręcznie, służyły one do testów, jeden posłużył do lotów testowych, drugi do testów statycznych oraz naziemnych. Montaż końcowy seryjnych maszyn odbywał się w Woroneżu. Również tam powstawała większość części do tych samolotów. Pierwsze egzemplarze w dużej mierze budowano ręcznie, wraz z kolejnymi zwiększano użycie maszyn w fabryce. Podczas produkcji przeprowadzono 50 zmian płatowca, które zmniejszyły jego masę o 1500 kg.
Produkcja w Polsce
Moce produkcyjne w Woroneżu były niewystarczające, dlatego od samego początku w produkcję tego samolotu zaangażowany był także polski przemysł lotniczy. W latach 80. PZL planował produkcję około połowy elementów Iła-86. W tym całe skrzydła. Przygotowano się również do produkcji zmodernizowanej wersji tego samolotu. Od maja 1977 PZL produkowała tylną część samolotu, pylony do silników oraz wszystkie powierzchnie sterowe. Łącznie elementy te stanowią 16% całości Iła-86.
Eksploatacja.
Inauguracyjny rejs Ił-86 wykonał 26 grudnia 1980 z Moskwy do Taszkentu. Regularne loty pasażerskie rozpoczęły się 1 lutego 1981. Najpierw Aerofłot wykorzystywał te samoloty na obleganych trasach krajowych, od czerwca 1981 także na trasach międzynarodowych do państw Europy wschodniej. Na zachód pierwsze rejsy wykonano w październiku 1981. Następnie samoloty te weszły również w obsługę tras czarterowych.
Od kwietnia 2002 Unia Europejska, USA oraz wiele innych krajów na świecie wprowadziło zakazy lotów głośnych samolotów (do nich należał m.in. Ił-86). Linie lotnicze Aerofłot w 2006 zaczęły wycofywać te samoloty ze swojej floty.
Loty dalekodystansowe.
Z założenia Ił-86 był samolotem średniodystansowym, jednak w 1982 Aerofłot zaczął obsługiwać tym samolotem połączenie z Moskwy do Hawany z międzylądowaniem w Shannon i Gander. Inne kierunki dalekodystansowe obsługiwane przez Iły-86 to Buenos Aires, Montevideo, Lima, Rio de Janeiro, São Paulo. Wszystkie loty odbywały się z międzylądowaniem na wyspie Sal.
Eksport.
W 1988 linie Interflug ogłosiły gotowość do odebrania dwóch samolotów Ił-86. Miały one otrzymać rejestracje DDR-AAA oraz DDR-AAB. Jednak zamiast tych samolotów Interflug jeszcze w tym samym roku odebrał maszyny Airbus A310. W całej historii Iła-86 odbył się tylko jeden eksport fabrycznie nowych samolotów poza granice ZSRR – w 1990 dostarczono 3 samoloty Ił-86 do chińskich linii China Xinjiang Airlines.
Żywotność.
Okres między głównymi remontami został przewidziany na 20 lat (max. 25) lub 10 000 lądowań (max. 20 000) lub 30 000 godzin w powietrzu (max. 35 000).
Wypadki.
W czasie eksploatacji w ruchu cywilnym samoloty Ił-86 odnotowały 10 wypadków, w tym 4, gdzie samolot został zniszczony. Łącznie zginęło 14 osób. Ił-86 nigdy nie uległ katastrofie podczas lotu z pasażerami na pokładzie.
Poniżej przedstawione zostały 4 najpoważniejsze wypadki z udziałem samolotu Ił-86:
W wyniku katastrofy z 2002 MAK tymczasowo uziemił wszystkie samoloty Ił-86. Przywrócenie certyfikatu świadczącego o zdatności samolotu do lotu nastąpiło na początku 2003 roku.

</doc>
<doc id="203836" url="https://pl.wikipedia.org/wiki?curid=203836" title="Joanna Wizmur">
Joanna Wizmur

Joanna Maria Wizmur-Klimczuk primo voto Dziuba (ur. 17 czerwca 1957 w Sopocie, zm. 22 lutego 2008 w Warszawie) – polska reżyser dubbingu, aktorka teatralna i dubbingowa, sporadycznie filmowa.
Kariera.
Ukończyła I LO w Sopocie. Absolwentka Państwowej Wyższej Szkoły Teatralnej im. Ludwika Solskiego w Krakowie.
Aktorstwo.
Debiutowała w 1981 roku na scenie Teatru Dramatycznego im. Aleksandra Węgierki w Białymstoku. Od 1987 do 1990 aktorka Teatru Dramatycznego w Warszawie. Autorka kreacji m.in. w "Kubusiu Fataliście" (reż. Zbigniew Zapasiewicz), "Naszym mieście" (reż. Maciej Prus) i wielu innych.
W 1990 wraz z grupą aktorów odeszła z Teatru Dramatycznego na znak solidarności z odwołanym dyrektorem Zbigniewem Zapasiewiczem. Zaangażowana do Teatru Syrena rozpoczęła karierę aktorki-monologistki.
Przyjmowała propozycje ról telewizyjnych i filmowych. Telewidzom znana głównie jako Balbina w serialu "Pensjonat pod Różą".
Dubbing.
Dubbingiem zaczęła się zajmować na początku lat 90. Zbiegło się to z chwilą, w której koncern Disneya postanowił wydawać swoje filmy na wideo z polskim opracowaniem. Od sezonu 1996/1997 całkowicie zrezygnowała z pracy w teatrze, by oddać się wyłącznie działalności dubbingowej. Jej głos to m.in. Terk z "Tarzana", siostrzeniec Hyzio z "Kaczora Donalda", świnka Babe, Dexter z "Laboratorium Dextera", Bart Simpson w kinowej wersji "", Elroy z "Jetsonów" oraz Phoebe w polskiej wersji "Przyjaciół".
Jako reżyser dubbingu dokonała tzw. „przewietrzenia szkoły Zofii Dybowskiej-Aleksandrowicz”, odchodząc od dogmatycznego traktowania tekstu oryginalnego.
Dewizą Joanny Wizmur był „dubbing bez dodatkowej kreski”. Uważała, że film animowany ze swojej natury wprowadza pewną sztuczność – umowną kreskę rysownika. W tej sytuacji polski głos postaci nie może wprowadzać dodatkowej sztuczności, łamiąc podręcznikowe kanony nakłaniała aktorów do celowego zapominania o poprawnej dykcji, żeby ich wypowiedzi brzmiały możliwie jak najbardziej naturalnie. Do tego samego namawiała też dialogistów, z którymi współpracowała. Najchętniej z Bartoszem Wierzbiętą. Wraz z nim stworzyła polskie wersje najpopularniejszych filmów animowanych ("Shrek") i aktorskich (""). Przygotowana przez nią, a zrealizowana dźwiękowo przez Janusza Tokarzewskiego, wersja "Shreka" zrewolucjonizowała polski dubbing.
Pierwszym filmem pełnometrażowym wyreżyserowanym przez Joannę Wizmur z polskim dubbingiem był disnejowski "Herkules", ostatnim – "Na fali".
Śmierć i upamiętnienie.
Zmarła 22 lutego 2008 w stołecznym Szpitalu na Solcu na skutek późno wykrytego raka. Została pochowana 28 lutego na Cmentarzu Wojskowym na Powązkach w Warszawie (kwatera C29-4-17).
W 2008 roku podczas VII Ogólnopolskiego Festiwalu im. Bogusława Klimczuka w Kozienicach po raz pierwszy została przyznana nagroda im. Joanny Wizmur za najlepszą interpretację aktorską.
Pamięci Joanny Wizmur poświęcona została polska wersja językowa filmu "Kung Fu Panda", który miała wyreżyserować. Przed śmiercią zdążyła jedynie wybrać obsadę, zaś film ostatecznie wyreżyserowany został przez Elżbietę Kopocińską-Bednarek.
Życie prywatne.
Od 1992 związana była z Markiem Klimczukiem, z którym później wzięła ślub cywilny. Miała córkę z poprzedniego związku. Miłośniczka kultury i tradycji Zakopanego – miasta, z którego pochodzi jej rodzina i w którym spędziła nastoletnie lata swojego życia.

</doc>
<doc id="203837" url="https://pl.wikipedia.org/wiki?curid=203837" title="Gmina Noerre Aaby">
Gmina Noerre Aaby



</doc>
<doc id="203838" url="https://pl.wikipedia.org/wiki?curid=203838" title="Gmina Norre Aaby">
Gmina Norre Aaby



</doc>
<doc id="203839" url="https://pl.wikipedia.org/wiki?curid=203839" title="Gmina Nørre Aaby">
Gmina Nørre Aaby

Gmina Nørre Aaby (duń. "Nørre Aaby Kommune") była w latach 1970–2006 (włącznie) jedną z gmin w Danii w okręgu Fionii (Fyns Amt). 
Siedzibą władz gminy było miasto Nørre Aaby. 
Gmina Nørre Aaby została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład nowej gminy Middelfart.

</doc>
<doc id="203840" url="https://pl.wikipedia.org/wiki?curid=203840" title="Nørre Aaby Kommune">
Nørre Aaby Kommune



</doc>
<doc id="203841" url="https://pl.wikipedia.org/wiki?curid=203841" title="Most Karola w Pradze">
Most Karola w Pradze

Most Karola (, ) – most na Wełtawie w Pradze czeskiej łączący dzielnice Malá Strana i Staré Město, będący jedną z najsłynniejszych i najczęściej odwiedzanych atrakcji turystycznych miasta.
Opis.
Most ma prawie 516 m długości i ok. 9,50 m szerokości. Jego 17 łęków spoczywa na 15 filarach. Jest to najstarszy zachowany most kamienny świata o tej rozpiętości przęseł. Początkowo nazywano go Kamiennym lub Praskim Mostem. Nazwa Most Karola przyjęła się dopiero od mniej więcej 1870. Do 1741 roku był jedynym mostem na Wełtawie w mieście. Most jest obecnie otwarty tylko dla ruchu pieszego, choć dawniej kursował po nim tramwaj konny, w latach 1905–1908 tramwaj elektryczny, a do 1965 ruch samochodowy.
Budowę mostu rozpoczęto w 1357 za panowania cesarza Karola IV. Stanął on na miejscu wcześniejszego (również kamiennego) mostu z XII w., zniszczonego przez powódź w 1342. Poprzedni most, romański, nosił nazwę „mostu Judyty” na cześć drugiej żony księcia czeskiego Władysława II i przebiegał na północ od miejsca, w którym znajduje się Most Karola. Posiadał wieże na obu końcach, z których małostrańska, choć przebudowana, istnieje do dziś.
Budowę zlecono 28-letniemu wówczas Peterowi Parlerowi. Dla wzmocnienia konstrukcji do zaprawy dodano białka jajek. W okresie baroku most ozdobiono 30 posągami świętych, dziełami m.in. Matthiasa Bernarda Brauna i rodziny Brokoff (Jan Brokoff, Michał Jan Józef Brokoff, Ferdynand Maksymilian Brokoff). W 1787 ustawiono tu także posąg cesarza Józefa II (projekt ustawienia tu także posągu Karola VI nie został zrealizowany). Na jednej z balustrad umieszczono tablicę pamiątkową poświęconą św. Janowi Nepomucenowi – 20 marca 1393 w tym miejscu według tradycji wrzucono go z rozkazu króla Wacława IV do Wełtawy.
Na wschodnim końcu mostu stoi staromiejska wieża mostowa z umieszczonymi na niej siedzącymi postaciami cesarza Karola IV, jego syna Wacława IV oraz św. Wita, św. Wojciecha i św. Zygmunta. Rzeźby te pochodzą z lat 80. XIV w.
Na zachodnim krańcu mostu znajdują się dwie wieże. Początki niższej wieży sięgają jeszcze czasów pierwszego mostu z XII w. Natomiast wyższa wieża została zbudowana dopiero w XV w. za panowania króla Jerzego z Podiebradów jako pendant dla wieży staromiejskiej.
Most mocno ucierpiał podczas powodzi w II połowie XIX wieku – zawaleniu uległo wówczas kilka przęseł (powódź z 1890 zniszczyła m.in. posągi św. Ignacego Loyoli oraz św. Franciszka Ksawerego – pierwszy posąg na most już nie wrócił). Również w czasie powodzi w 2002 istniało realne zagrożenie zniszczenia mostu.
W sierpniu 2007 rozpoczęto, ukończony w listopadzie 2010, kolejny remont połączony z badaniami archeologicznymi. W trakcie badań pojawiło się przypuszczenie, że twórcą mostu był "magister pontis", praski mieszczanin Oto lub Otlin, a nie jak sądzono, Peter Parler.
Figury na Moście Karola.
Na Moście Karola jest trzydzieści figur i grup figur, po piętnaście z każdej strony.
Po prawej stronie mostu, patrząc od starego miasta, ustawiono kolejno: Matkę Boską i św. Bernarda; Matkę Boską z Dzieciątkiem w otoczeniu św. Dominika i św. Tomasza z Akwinu; brązowy krucyfiks; św. Annę Samotrzecią; śś. Cyryla i Metodego; św. Jana Chrzciciela; śś. Norberta, Wacława i Zygmunta; św. Jana Nepomucena; św. Antoniego z Padwy; św. Judę Tadeusza; św. Augustyna; św. Kajetana; św. Filipa; św. Wita oraz Chrystusa Zbawcy w towarzystwie śś. Kosmy i Damiana.
Po lewej stronie mostu stoją rzeźby: św. Iwona; śś. Barbary, Małgorzaty i Elżbiety; Piety; św. Józefa; św. Franciszka Ksawerego; św. Krzysztofa; św. Franciszka Borgiasza; śś. Ludmiły z małym Wacławem; św. Franciszka, śś. Wincentego Ferreriusza i Prokopa; św. Mikołaja z Tolentynu; Chrystusa Ukrzyżowanego ukazującego się św. Ludgardzie; św. Wojciecha; śś. Jana z Mathy, Feliksa de Valois i św. Iwana oraz św. Wacława.
Kamień węgielny nowego kamiennego mostu wmurował Karol IV Luksemburski 9 lipca 1357 o godzinie 5:31 rano. Powodem wyboru tej godziny był odpowiedni układ gwiazd (koniunkcja Słońca z Saturnem). Inna wersja mówi o tym, że data odpowiada układowi wszystkich cyfr nieparzystych "1-3-5-7-9-7-5-3-1" (jest ona palindromem – czytana z obydwu stron brzmi tak samo).
Polonica.
Most Karola w Pradze jest stylistycznie powiązany z nieodległym mostem gotyckim w Kłodzku, zbudowanym w latach 1280–1390 za czeskiego władania ziemią kłodzką. W późniejszym czasie wybudowano przy nim kilka kamieniczek, wyglądem zbliżonych do domów na Złotej Uliczce w Pradze.

</doc>
<doc id="203858" url="https://pl.wikipedia.org/wiki?curid=203858" title="Albertslund Kommune">
Albertslund Kommune



</doc>
<doc id="203859" url="https://pl.wikipedia.org/wiki?curid=203859" title="Gmina Albertslund">
Gmina Albertslund

Gmina Albertslund (duń. "Albertslund Kommune") jest jedną z gmin w Danii w regionie stołecznym (uprzednio w okręgu Kopenhagi (Københavns Amt)). Siedzibą władz gminy jest Albertslund. Gmina Albertslund została utworzona 1 kwietnia 1970 na mocy reformy podziału administracyjnego Danii, jej status został potwierdzony po kolejnej reformie w roku 2007.

</doc>
<doc id="203860" url="https://pl.wikipedia.org/wiki?curid=203860" title="Akredytacja">
Akredytacja

Akredytacja (z fr. "accréditer", „upełnomocnić”) – udzielenie pełnomocnictwa.
Ogólnie termin akredytacja oznacza postępowanie, w którym upoważniona jednostka wydaje oświadczenie, że określony podmiot jest kompetentny do wykonywania określonych zadań. Wiąże się to z inspekcją dotyczącą postępowania i jakości usług wykonywanych przez akredytowany podmiot.
W prawie międzynarodowym akredytacja może oznaczać ustanowienie danej osoby szefem misji dyplomatycznej przy głowie państwa przyjmującego, ministrze spraw zagranicznych lub organizacji międzynarodowej lub oficjalne uznanie przedstawiciela dyplomatycznego (nie tylko szefa misji, ale także członka personelu dyplomatycznego) państwa wysyłającego za pełniącego swoje funkcje w państwie przyjmującym.
W Polsce zgodnie z normą PN-EN ISO/IEC 17000:2006 akredytacja jest to „atestacja przez stronę trzecią, dotycząca jednostki oceniającej zgodność, służąca formalnemu wykazaniu jej kompetencji do wykonywania określonych zadań w zakresie oceny zgodności”. Upoważnioną jednostką akredytującą jest Polskie Centrum Akredytacji. PCA udziela akredytacji: jednostkom certyfikującym (systemom, wyrobom, personelowi), laboratoriom (badawczym, wzorcującym, medycznym) oraz innym jednostkom oceniającym zgodność (jednostkom inspekcyjnym, weryfikatorom EMAS i GHG, organizatorom badań biegłości).
W polskim szkolnictwie wyższym akredytacja to uznanie przez jednostkę zewnętrzną kompetencji szkoły wyższej do prowadzenia studiów na określonym kierunku. Taka akredytacja ma charakter cykliczny. Akredytacją uczelni wyższych zajmuje się Polska Komisja Akredytacyjna oraz komisje środowiskowe – przykładem jest komisja dla kierunków ekonomicznych – Komisja Akredytacyjna Fundacji Promocji i Akredytacji Kierunków Ekonomicznych.

</doc>
<doc id="203863" url="https://pl.wikipedia.org/wiki?curid=203863" title="Microsoft Paint">
Microsoft Paint

Microsoft Paint, MS Paint (wcześniej Paint, Paintbrush) – program graficzny przeznaczony do tworzenia i obróbki grafiki rastrowej w systemach Windows, będący produktem firmy Microsoft.
Program nie posiada filtrów ani obsługi warstw – funkcji typowych dla profesjonalnych programów graficznych, mimo to chętnie jest wykorzystywany przez artystów pixel artu. Potrafi zapisywać i odczytywać grafikę w formatach: BMP, JPG i JPEG, GIF, TIFF, ICO oraz PNG.
Historia.
Wersja tego programu dla Windows 3.0 i 3.1 nosiła nazwę Paintbrush. W wersjach wcześniejszych: Windows 1.x i 2.x, a także Windows 95, 98, 2000, XP i Vista, program nazywał się Paint. Dopiero od wersji w Windows XP Paint posiadał opcje pobierania obrazów z zewnętrznych źródeł (skaner, aparat cyfrowy). W Windows Vista pojawiły się zmiany interfejsu, dodano suwak powiększenia, funkcję kadrowania oraz zwiększono liczbę operacji, jakie można cofnąć do 10. W systemie Windows 7 interfejs został przebudowany na wstążkę znaną z pakietu Office 2007.
W 2017 roku Microsoft ogłosił, że Paint jest „pozbawiony aktywnego wsparcia” i „przeznaczony do usunięcia w przyszłych wydaniach systemu” Windows 10. Tym samym Paint zostanie więc zastąpiony unowocześnioną wersją Paint 3D. Oprogramowanie to jest o wiele bardziej zaawansowane od swojego protoplasty, bo pozwala na tworzenie trójwymiarowych modeli i animacji, a jednocześnie oferuje również podstawową obróbkę grafiki 2D.
Windows 7 i nowszy.
Wersja Painta na Windows 7 zawiera wstążkę w interfejsie użytkownika. Posiada także „artystyczne” pędzle skomponowane z kilku odcieni danego koloru, z których niektóre są w pewnym stopniu transparentne, dzięki czemu dają realistyczny efekt. Żeby dodać jeszcze więcej realizmu, olejne i akwarelowe pędzle mogą pomalować tylko nieznaczną część obszaru roboczego, użytkownik musi ponownie kliknąć kolor (daje to iluzję jakoby na pędzlu skończyła się farba). Dodatkowo, Paint może teraz cofnąć do 50 kolejnych zmian. Ma także wygładzanie kształtów, których wielkości mogą być zmieniane dowolnie dopóki są zrasteryzowane, podczas gdy kolejne narzędzie zostanie wybrane. Ta wersja wspiera oglądanie (ale nie zapisywanie) przezroczystych plików .png oraz.iso i zapisuje pliki domyślnie w rozszerzeniu.png.
Tekst może teraz być wklejony w okienka tekstowe, które nie mają wystarczająco miejsca żeby go domyślnie zmieścić. Okienko tekstowe może zostać zwiększone lub można zmienić jego kształt żeby właściwie zmieścić żądany tekst. Poprzednie wersje Painta pokazywały błąd, gdy użytkownik próbował wkleić więcej tekstu niż było miejsca w okienku tekstowym.
Wersja Painta na Windows 8 w większości naprawia defekty z poprzednich wersji, włączając uniemożliwione przewijanie okienka podczas jego edycji, gdy obrazek był powiększony w większej skali niż 100%. Jednakże gdy wstawiano tekst podczas działania funkcji Powiększanie, użytkownik nie może wysunąć tekstu poza powiększony obszar, podczas gdy okienko tekstowe jest w czasie edycji, zarówno za pomocą myszki, jak i klawiatury.
Cechy.
Paint posiada kilka funkcji, o których nie wspomniano w pliku Pomoc: tryb pieczątek, tryb ścieżki, regularne kształty oraz poruszające się obrazki. W trybie pieczątek użytkownik może zaznaczyć określony obszar i przesunąć go trzymając wciśnięty klawisz Ctrl. To, zamiast przenieść cały zaznaczony obszar skopiuje go. Proces ten może być powtarzany tyle razy, ile zechce użytkownik, tak długo, jak będzie wciśnięty klawisz Ctrl. Tryb ścieżki działa tak samo, ale zamiast klawisza Ctrl używa klawisza Shift.
Użytkownik może także rysować poziomo w linii, pionowo albo na ukos używając Ołówka, bez pomocy narzędzia do tworzenia linii, trzymając wciśnięty klawisz Shift i rysując kreskę. Ponadto, jest także możliwe pogrubienie linii przed oraz w trakcie rysowania, poprzez kombinację Ctrl+ „+” + NumPad lub Ctrl + „-„ + NumPad. Żeby wyciąć biały obszar lub pozbyć się części grafiki, niebieska strzałka w prawym dolnym rogu może być pociągnięta żeby zwiększyć lub zmniejszyć obszar roboczy. Użytkownik może także narysować idealny kształt, używając dowolnego narzędzia do rysowania kształt oraz przytrzymując klawisz Shift.
Starsze wersje Painta, dla przykładu ta dołączona do Windowsa 3.1, pozwalają na kontrolowanie rysującego kursora przy pomocy strzałek oraz zmieniającego kolor pędzla, który zmieniał kolor tła, bez wpływu na resztę obrazka. W późniejszych wersjach Painta, kolorowa gumka może być włączona poprzez wybieranie koloru najpierw podstawowego, a potem drugorzędnego – i wtedy poprzez wymazywanie z włączonym prawym przyciskiem myszy użytkownik będzie mazał na kolorowo. Zmienianie pozycji rysującego kursora za pomocą strzałek już nie jest wspierane, ale jest możliwe stymulowanie za pomocą cechy MouseKeys z Windowsa.
Wspieranie zindeksowanych palet.
Domyślnie, prawie wszystkie wersje Painta tworzą 24-bitowy obrazek i zazwyczaj jest niemożliwym zdegradowanie go do zindeksowanych palet używających mniej niż 24 bity na piksel. Podczas zapisywania obrazka w rozszerzeniu używającym zindeksowanych palet, pojawi się ostrzeżenie o stracie jakości. Paint nie wspiera dwójkowego, kolorowego albo szarego skalowanego ditheringu lub optymalizacji palet, zatem obrazek będzie zapisany z zazwyczaj nieodwracalnie rozmieszanymi kolorami. Paint jest niemniej jednak w stanie poprawnie załadować i zapisać zindeksowane palety w jakimkolwiek wspieranym formacie, jeżeli obrazek jest otwarty jako 8-bitowy lub zindeksowana paleta. W tym wypadku, paleta obrazka jest zachowana podczas zapisywania. Jednakże nie ma sposobu, aby zobaczyć aktualną paletę; wybory kolorów dla pędzli, tekstu oraz gumek tak samo jak niestandardowe kolory użytkownika będą zredukowane do tych najbliższych odcieni w zindeksowanej palecie.

</doc>
<doc id="203864" url="https://pl.wikipedia.org/wiki?curid=203864" title="Gmina Vallensbaek">
Gmina Vallensbaek



</doc>
<doc id="203865" url="https://pl.wikipedia.org/wiki?curid=203865" title="Gmina Vallensbæk">
Gmina Vallensbæk

Gmina Vallensbæk (duń. "Vallensbæk Kommune") – jedna z gmin w Danii w regionie stołecznym (do 2007 r. w okręgu Kopenhagi (Københavns Amt)).
Siedzibą władz gminy jest Vallensbæk. 
Gmina Vallensbæk została utworzona 1 kwietnia 1970 r. na mocy reformy podziału administracyjnego Danii. Kolejna reforma w 2007 r. potwierdziła status gminy.

</doc>
<doc id="203866" url="https://pl.wikipedia.org/wiki?curid=203866" title="Vallensbæk Kommune">
Vallensbæk Kommune



</doc>
<doc id="203870" url="https://pl.wikipedia.org/wiki?curid=203870" title="Ryska wieża radiowo-telewizyjna">
Ryska wieża radiowo-telewizyjna

Ryska wieża radiowo-telewizyjna (łot. "Rīgas radio un televīzijas tornis") – najwyższy obiekt Rygi (Łotwa), trzecia co do wysokości wieża w Europie, najwyższa w Unii Europejskiej.
Historia.
Projektantem wieży był gruziński architekt Kim Nikuradze, a budowę rozpoczęto w 1979 roku. Całkowicie ukończona została w 1989 roku, chociaż nadawanie rozpoczęto w 1986. Pierwsza testowa transmisja z wieży miała miejsce 28 grudnia 1985 roku. Została wybudowana na rzecznej wyspie Zaķusala na Dźwinie.
Charakterystyka.
Wysokość wieży wynosi 368,5 m. Jej konstrukcja może oprzeć się wiatrom wiejącym z szybkością do 44 metrów na sekundę bez kołysania się dzięki trzem stabilnym filarom oraz trzem dziewięciominutowym amortyzatorom zamontowanym na 198 metrach. Podstawa wieży została ustawiona na palach, wbitych na głębokość 24-27 metrów. Choć aktywność sejsmiczna jest tutaj niska, wieża została zaprojektowana, aby wytrzymać trzęsienie ziemi o sile 7,5 stopni w skali Richtera. Cała konstrukcja nośna to trzy filary, dlatego wieża ma nietypowy wygląd. Są zainstalowane dwie windy szybkobieżne – jedna w filarze północno-wschodnim, a druga w filarze południowo-zachodnim. W trzecim umieszczono schody. Jest jedną z niewielu konstrukcji wspartych tylko na trzech filarach. Przewidywana żywotność wieży wynosi 250 lat. Na wysokości około 97 metrów nad ziemią znajduje się taras widokowy, z którego można podziwiać panoramę ryskiej starówki.
Przebudowa wieży.
W kwietniu 2017 roku minister transportu Łotwy Uldis Augulis wraz z architektem Rygi Gvido Princim i LVRTC podpisał umowę z firmą SIA Nams, która wygrała konkurs na projekt przebudowy. Plan zakłada, że powierzchnia wieży wzrośnie o 30%, a całkowita powierzchnia usługowa w wieży i budynku technicznym do 85%. Projekt budowlany przewiduje wymianę dwukierunkowych szybkich wind w obu filarach, aby zwiększyć liczbę turystów 200 000 odwiedzających rocznie. Obecnie mają oni do dyspozycji wieżę telewizyjną i platformę widokową na 97 metrach. Nowa wieża ma być o 40 metrów wyższa. Planowana jest budowa centrum nauki i innowacji oraz warsztatów z interaktywną ekspozycją dotyczącą radia i telewizji.

</doc>
<doc id="203872" url="https://pl.wikipedia.org/wiki?curid=203872" title="Gmina Lyngby-Taarbaek">
Gmina Lyngby-Taarbaek



</doc>
<doc id="203873" url="https://pl.wikipedia.org/wiki?curid=203873" title="Gmina Lyngby-Tarbaek">
Gmina Lyngby-Tarbaek



</doc>
<doc id="203874" url="https://pl.wikipedia.org/wiki?curid=203874" title="Gmina Lyngby-Tårbæk">
Gmina Lyngby-Tårbæk

Gmina Lyngby-Tårbæk (duń. "Lyngby-Tårbæk Kommune") – jedna z gmin w Danii w regionie stołecznym (do 2007 r. w okręgu Kopenhagi (Københavns Amt)).
Siedzibą władz gminy jest Kongens Lyngby. 
Gmina Lyngby-Tårbæk została utworzona 1 kwietnia 1970 r. na mocy reformy podziału administracyjnego Danii. Kolejna reforma w 2007 r. potwierdziła status gminy.

</doc>
<doc id="203875" url="https://pl.wikipedia.org/wiki?curid=203875" title="Lyngby-Taarbæk Kommune">
Lyngby-Taarbæk Kommune



</doc>
<doc id="203876" url="https://pl.wikipedia.org/wiki?curid=203876" title="Lyngby-Tårbæk Kommune">
Lyngby-Tårbæk Kommune



</doc>
<doc id="203877" url="https://pl.wikipedia.org/wiki?curid=203877" title="Gmina Lyngby-Taarbæk">
Gmina Lyngby-Taarbæk



</doc>
<doc id="203878" url="https://pl.wikipedia.org/wiki?curid=203878" title="Gmina Hoeje-Taastrup">
Gmina Hoeje-Taastrup



</doc>
<doc id="203879" url="https://pl.wikipedia.org/wiki?curid=203879" title="Gmina Hoeje-Tastrup">
Gmina Hoeje-Tastrup



</doc>
<doc id="203880" url="https://pl.wikipedia.org/wiki?curid=203880" title="Gmina Hoje-Taastrup">
Gmina Hoje-Taastrup



</doc>
<doc id="203881" url="https://pl.wikipedia.org/wiki?curid=203881" title="Gmina Høje-Taastrup">
Gmina Høje-Taastrup

Gmina Høje-Taastrup (duń. "Høje-Taastrup Kommune") – jedna z gmin w Danii w regionie stołecznym (do 2007 r. w okręgu Kopenhagi (Københavns Amt)).
Siedzibą władz gminy jest Taastrup. 
Gmina Høje-Taastrup została utworzona 1 kwietnia 1970 r. na mocy reformy podziału administracyjnego Danii. Kolejna reforma w 2007 r. potwierdziła status gminy.

</doc>
<doc id="203882" url="https://pl.wikipedia.org/wiki?curid=203882" title="Gmina Hoje-Tastrup">
Gmina Hoje-Tastrup



</doc>
<doc id="203883" url="https://pl.wikipedia.org/wiki?curid=203883" title="Gmina Høje-Tåstrup">
Gmina Høje-Tåstrup



</doc>
<doc id="203884" url="https://pl.wikipedia.org/wiki?curid=203884" title="Høje-Taastrup Kommune">
Høje-Taastrup Kommune



</doc>
<doc id="203886" url="https://pl.wikipedia.org/wiki?curid=203886" title="Høje-Tåstrup Kommune">
Høje-Tåstrup Kommune



</doc>
<doc id="203887" url="https://pl.wikipedia.org/wiki?curid=203887" title="Most Karola">
Most Karola



</doc>
<doc id="203889" url="https://pl.wikipedia.org/wiki?curid=203889" title="Blaabjerg Kommune">
Blaabjerg Kommune



</doc>
<doc id="203890" url="https://pl.wikipedia.org/wiki?curid=203890" title="Blåbjerg Kommune">
Blåbjerg Kommune



</doc>
<doc id="203891" url="https://pl.wikipedia.org/wiki?curid=203891" title="Gmina Blaabjerg">
Gmina Blaabjerg

Gmina Blaabjerg (duń. "Blaabjerg Kommune") – w latach 1970-2006 (włącznie) jedna z gmin w Danii w okręgu Ribe Amt. Siedzibą władz gminy było miasto Nørre Nebel. 
Gmina Blaabjerg została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład nowej gminy Varde.

</doc>
<doc id="203892" url="https://pl.wikipedia.org/wiki?curid=203892" title="Gmina Blåbjerg">
Gmina Blåbjerg



</doc>
<doc id="203894" url="https://pl.wikipedia.org/wiki?curid=203894" title="Gmina Holmsland">
Gmina Holmsland

Gmina Holmsland (duń. "Holmsland Kommune") – w latach 1970–2006 (włącznie) jedna z gmin w Danii w ówczesnym okręgu Ringkjøbing Amt. 
Siedzibą władz gminy była miejscowość Hvide Sande. 
Gmina Holmsland została utworzona 1 kwietnia 1970 na mocy reformy podziału administracyjnego Danii. Po kolejnej reformie administracyjnej w roku 2007 weszła w skład nowej gminy Ringkøbing-Skjern.

</doc>
<doc id="203895" url="https://pl.wikipedia.org/wiki?curid=203895" title="Holmsland Kommune">
Holmsland Kommune



</doc>
<doc id="203896" url="https://pl.wikipedia.org/wiki?curid=203896" title="Aaskov Kommune">
Aaskov Kommune



</doc>
<doc id="203897" url="https://pl.wikipedia.org/wiki?curid=203897" title="Åskov Kommune">
Åskov Kommune



</doc>
<doc id="203898" url="https://pl.wikipedia.org/wiki?curid=203898" title="Gibelini i gwelfowie">
Gibelini i gwelfowie

Gibelini i gwelfowie – stronnictwa polityczne rywalizujące we Włoszech między XII a XIII wiekiem, głównie w okresie zmagań cesarza Fryderyka II z papiestwem. 
Nazwa gwelfowie wywodzi się od włoskiej formy nazwiska popieranych przez nich książąt bawarskich "Welf". Welfowie współpracowali z Państwem Kościelnym w walce przeciwko Świętemu Cesarstwu Rzymskiemu, a od XIII wieku byli przeciwnikami władzy cesarskiej we Włoszech.
Gibelini (lub gibelinowie, z wł. "ghibellino") byli stronnikami władzy cesarskiej we Włoszech. W pewnym okresie zdołali zdominować część miast włoskich. Nazwa stronnictwa pochodzi od nazwy wirtemberskiego miasta Waiblingen i zarazem zawołania bojowego Hohenstaufów.
Oba stronnictwa nękane były wewnętrznymi sporami, co prowadziło niekiedy do zatarcia głównej linii podziału. Np. we Florencji w początkach XIV w. stronnictwo gwelfów podzieliło się na "białych gwelfów" – zwolenników ugody z cesarzem (należał do nich Dante Alighieri), i "czarnych" – radykalnie antycesarskich. Nazwy stronnictw i różnice między nimi przetrwały czasy zasadniczej przyczyny sporów i były w użyciu także po upadku dynastii Hohenstaufów (zob. też neogwelfizm).
Przynależność do stronnictw znalazła swoje odzwierciedlenie w heraldyce włoskiej. Rody i niekiedy miasta należące do partii gibelinów umieszczały w głowicy tarczy herbowej czarnego cesarskiego orła, dwu- lub jednogłowego, w złotym polu (wł. "Capo dell`Imperio"), a zwolennicy gwelfów, w błękitnym polu głowicy sadowili czerwony kołnierz turniejowy ponad trzema złotymi liliami (wł. "Capo d`Angio"), niekiedy stosowano same tylko trzy złote lilie.

</doc>
<doc id="203899" url="https://pl.wikipedia.org/wiki?curid=203899" title="Gmina Aaskov">
Gmina Aaskov

Gmina Aaskov (duń. "Aaskov Kommune") - istniejąca w latach 1970-2006 gmina w Danii w okręgu Ringkjøbing Amt. Siedzibą władz gminy było miasto Kibæk. Gmina Aaskov została utworzona 1 kwietnia 1970 na mocy reformy podziału administracyjnego Danii. Po kolejnej reformie administracyjnej w roku 2007 weszła w skład nowej gminy Herning.

</doc>
<doc id="203900" url="https://pl.wikipedia.org/wiki?curid=203900" title="Gmina Åskov">
Gmina Åskov



</doc>
<doc id="203901" url="https://pl.wikipedia.org/wiki?curid=203901" title="Gibelinowie i Gwelfowie">
Gibelinowie i Gwelfowie



</doc>
<doc id="203902" url="https://pl.wikipedia.org/wiki?curid=203902" title="Bramsnæs Kommune">
Bramsnæs Kommune



</doc>
<doc id="203903" url="https://pl.wikipedia.org/wiki?curid=203903" title="Gmina Bramsnaes">
Gmina Bramsnaes



</doc>
<doc id="203904" url="https://pl.wikipedia.org/wiki?curid=203904" title="Gmina Bramsnæs">
Gmina Bramsnæs

Gmina Bramsnæs (duń. "Bramsnæs Kommune") - istniejąca w latach 1970-2006 (włącznie) gmina w Danii w okręgu Roskilde Amt. Siedzibą władz gminy było miasto Kirke Hyllinge. Gmina Bramsnæs została utworzona 1 kwietnia 1970 na mocy reformy podziału administracyjnego Danii. 
Po kolejnej reformie administracyjnej w roku 2007 weszła w skład nowej gminy Lejre.

</doc>
<doc id="203905" url="https://pl.wikipedia.org/wiki?curid=203905" title="Gmina Ramso">
Gmina Ramso



</doc>
<doc id="203906" url="https://pl.wikipedia.org/wiki?curid=203906" title="Gmina Ramsø">
Gmina Ramsø

Gmina Ramsø (duń. "Ramsø Kommune") była w latach 1970–2006 (włącznie) jedną z gmin w Danii w okręgu Roskilde Amt. 
Siedzibą władz gminy było miasto Viby. 
Gmina Ramsø została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład nowej gminy Roskilde.

</doc>
<doc id="203907" url="https://pl.wikipedia.org/wiki?curid=203907" title="Gmina Ramsoe">
Gmina Ramsoe



</doc>
<doc id="203908" url="https://pl.wikipedia.org/wiki?curid=203908" title="Gmina Solrod">
Gmina Solrod



</doc>
<doc id="203909" url="https://pl.wikipedia.org/wiki?curid=203909" title="Gmina Solrød">
Gmina Solrød

Gmina Solrød (duń. "Solrød Kommune") – jedna z duńskich gmin w regionie Zelandia (do 2007 r. w okręgu Roskilde Amt).
Siedzibą władz gminy jest Solrød Strand. 
Gmina Solrød została utworzona 1 kwietnia 1970 na mocy reformy podziału administracyjnego Danii. Kolejna reforma w 2007 r. potwierdziła status gminy.

</doc>
<doc id="203910" url="https://pl.wikipedia.org/wiki?curid=203910" title="Gmina Solroed">
Gmina Solroed



</doc>
<doc id="203911" url="https://pl.wikipedia.org/wiki?curid=203911" title="Ramsø Kommune">
Ramsø Kommune



</doc>
<doc id="203912" url="https://pl.wikipedia.org/wiki?curid=203912" title="Solrød Kommune">
Solrød Kommune



</doc>
<doc id="203914" url="https://pl.wikipedia.org/wiki?curid=203914" title="Gmina Naestved">
Gmina Naestved



</doc>
<doc id="203915" url="https://pl.wikipedia.org/wiki?curid=203915" title="Gmina Næstved (1970–2006)">
Gmina Næstved (1970–2006)

Gmina Næstved (duń. "Næstved Kommune") była w latach 1970–2006 (włącznie) jedną z gmin w Danii w okręgu Storstrøms Amt. 
Siedzibą władz gminy było miasto Næstved. 
Gmina Næstved została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład nowej gminy Næstved.

</doc>
<doc id="203916" url="https://pl.wikipedia.org/wiki?curid=203916" title="Gmina Noerre Alslev">
Gmina Noerre Alslev



</doc>
<doc id="203917" url="https://pl.wikipedia.org/wiki?curid=203917" title="Gmina Norre Alslev">
Gmina Norre Alslev



</doc>
<doc id="203918" url="https://pl.wikipedia.org/wiki?curid=203918" title="Gmina Nørre Alslev">
Gmina Nørre Alslev

Gmina Nørre Alslev (duń. "Nørre Alslev Kommune") była w latach 1970–2006 (włącznie) jedną z gmin w Danii w okręgu Storstrøms Amt. Siedzibą władz gminy było miasto Nørre Alslev. Gmina Nørre Alslev została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład gminy Guldborgsund.

</doc>
<doc id="203919" url="https://pl.wikipedia.org/wiki?curid=203919" title="Gmina Stevns (1970–2006)">
Gmina Stevns (1970–2006)

Gmina Stevns (duń. "Stevns Kommune") była w latach 1970–2006 (włącznie) jedną z gmin w Danii w okręgu Storstrøms Amt. 
Siedzibą władz gminy było miasto Store Heddinge.
Gmina Stevns została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład nowej gminy Stevns.

</doc>
<doc id="203920" url="https://pl.wikipedia.org/wiki?curid=203920" title="Næstved Kommune">
Næstved Kommune



</doc>
<doc id="203921" url="https://pl.wikipedia.org/wiki?curid=203921" title="Nørre Alslev Kommune">
Nørre Alslev Kommune



</doc>
<doc id="203922" url="https://pl.wikipedia.org/wiki?curid=203922" title="Stevns Kommune">
Stevns Kommune



</doc>
<doc id="203923" url="https://pl.wikipedia.org/wiki?curid=203923" title="Gmina Nykobing Falster">
Gmina Nykobing Falster



</doc>
<doc id="203924" url="https://pl.wikipedia.org/wiki?curid=203924" title="Gmina Nykøbing Falster">
Gmina Nykøbing Falster

Gmina Nykøbing Falster (duń. "Nykøbing Falster Kommune") była w latach 1970–2006 (włącznie) jedną z gmin w Danii w okręgu Storstrøms Amt. Siedzibą władz gminy było miasto Nykøbing Falster. Gmina Nykøbing Falster została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład gminy Guldborgsund.

</doc>
<doc id="203925" url="https://pl.wikipedia.org/wiki?curid=203925" title="Gmina Nykoebing Falster">
Gmina Nykoebing Falster



</doc>
<doc id="203926" url="https://pl.wikipedia.org/wiki?curid=203926" title="Nykøbing Falster Kommune">
Nykøbing Falster Kommune



</doc>
<doc id="203934" url="https://pl.wikipedia.org/wiki?curid=203934" title="Gmina Noerre-Rangstrup">
Gmina Noerre-Rangstrup



</doc>
<doc id="203935" url="https://pl.wikipedia.org/wiki?curid=203935" title="Gmina Norre-Rangstrup">
Gmina Norre-Rangstrup



</doc>
<doc id="203936" url="https://pl.wikipedia.org/wiki?curid=203936" title="Gmina Nørre Rangstrup">
Gmina Nørre Rangstrup



</doc>
<doc id="203937" url="https://pl.wikipedia.org/wiki?curid=203937" title="Gmina Nørre-Rangstrup">
Gmina Nørre-Rangstrup

Gmina Nørre-Rangstrup (duń. "Nørre-Rangstrup Kommune") była w latach 1970–2006 (włącznie) jedną z gmin w Danii w okręgu południowej Jutlandii (Sønderjyllands Amt). 
Siedzibą władz gminy było miasto Toftlund. 
Gmina Nørre-Rangstrup została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład gminy Tønder i częściowo w skład gminy Haderslev.

</doc>
<doc id="203938" url="https://pl.wikipedia.org/wiki?curid=203938" title="Nørre-Rangstrup Kommune">
Nørre-Rangstrup Kommune



</doc>
<doc id="203939" url="https://pl.wikipedia.org/wiki?curid=203939" title="Nørre-Rangstrup-Kommune">
Nørre-Rangstrup-Kommune



</doc>
<doc id="203940" url="https://pl.wikipedia.org/wiki?curid=203940" title="Jacobus van ’t Hoff">
Jacobus van ’t Hoff

Jacobus Henricus van ’t Hoff (ur. 30 sierpnia 1852 w Rotterdamie, zm. 1 marca 1911 w Steglitz) – holenderski chemik, laureat pierwszej Nagrody Nobla w dziedzinie chemii w 1901 roku.
Życiorys.
Był trzecim z kolei z siedmiorga dzieci Jakuba Henryka van ’t Hoffa i Alidy Jakuby Kolff. W 1869 rozpoczął studia na Politechnice w Delfcie. Dyplom uzyskał w 1871. Decyzję o poświęceniu się czysto naukowej karierze podjął po wakacyjnej pracy w cukrowni. Perspektywa zostania technologiem żywności była dla niego zbyt przytłaczająca.
Po roku spędzonym w Lejdzie pojechał do Bonn i tam pracował z Kekulém od jesieni 1872 do wiosny 1873. Ten okres poprzedzał następny, podczas którego współpracował z Charles’em Wurtzem w Paryżu. Ukończył tam dużą część programu. Wrócił do Holandii w 1874. W tym samym roku zakończył pracę doktorską pod kierownictwem E. Muldera i uzyskał tytuł doktora.
W 1876 został wykładowcą na Veterinary College w Utrechcie, ale już w następnym roku opuścił miasto i przyjął identyczną posadę na Uniwersytecie Amsterdamskim. W 1878 został mianowany profesorem chemii, mineralogii i geologii na tej uczelni. Po 18 latach pracy w Amsterdamie przyjął zaproszenie do Berlina i propozycję zostania honorowym profesorem oraz członkiem Pruskiej Akademii Nauk. Głównym powodem przyjęcia propozycji był nadmiar pracy (głównie duża liczba egzaminowanych studentów), który uniemożliwiał poświęcenie większej ilości czasu pracy naukowej. Był gorącym zwolennikiem stworzenia specjalnej kategorii pracowników naukowych. Na swoim stanowisku pozostał już do końca życia.
Badania.
Jego doktorat był zatytułowany "Bijdrage tot de Kennis van Cyaanazijnzuren en Malonzuur" (Wkład do wiedzy o kwasie cyjanooctowym i malonowym), jednak jego najważniejsza publikacja ukazała się kilka miesięcy wcześniej: "Voorstel tot Uitbreiding der Tegenwoordige in de Scheikunde gebruikte Structuurformules in de Ruimte..." (Propozycja rozwinięcia trójwymiarowych wzorów chemicznych). Ta publikacja, licząca 12 stron tekstu i jedną z wykresami, zapoczątkowała rozwój stereochemii. Koncepcja asymetrycznego atomu węgla, będąca założeniem dzieła, pomogła wytłumaczyć istnienie kilku izomerów, niedające się wytłumaczyć w oparciu o zwykły wzór strukturalny. W tym samym czasie zauważył istnienie zależności między aktywnością optyczną a istnieniem chiralnego atomu węgla.
Jego poglądy zostały zaakceptowane po ukazaniu się dzieła "Chimie dans l’Espace" (Chemia w przestrzeni). Na szczególną uwagę zasługuje opublikowane w 1877 niemieckie wydanie ze wstępem J. Wislicenusa. W swoim "Dix Années dans l’Histoire d’une Théorie" (Dziesięć lat historii teorii) zwrócił uwagę na fakt, iż J.A. Le Bel niezależnie doszedł to takich samych wniosków jak on sam, chociaż w bardziej abstrakcyjnej formie.
W 1884 ukazała się książka "Études de Dynamique chimique" (Badania nad chemią kinetyczną), w której po raz pierwszy wszedł na grunt chemii fizycznej. Najważniejszą część stanowiło wyprowadzenie głównej termodynamicznej zależności między ciepłem reakcji a przesunięciem równowagi wskutek zmian temperatury, która jest nazywana izotermą van ’t Hoffa lub izotermą reakcji. Przy stałej objętości równowaga reakcji ulegnie zmianie w kierunku przeciwnym do temperatury (a narzuconym przez układ). W ten sposób obniżenie temperatury powoduje oddanie ciepła, natomiast jej podwyższenie jego absorpcję. Ta reguła została dołączona w 1885 do obowiązującej reguły Le Chateliera-Brauna (reguły przekory). Dziś jest ona nazywana również regułą van ’t Hoffa-Le Chateliera. Ten pierwszy sformułował też empiryczną regułę dotyczącą kinetyki chemicznej, dotyczącą zależności szybkości reakcji od temperatury, znaną jako reguła van ’t Hoffa (poprzedzającą opracowanie przez Svantego Arrheniusa, nazwanego później jego imieniem, równania opartego na podstawach teoretycznych).
W następnym roku wydał "l’Equilibre chimique dans les systèmes gazeux ou dissous à l’état dilué" (Równowaga chemiczna w gazach lub silnie rozcieńczonych roztworach), która dowodzi teorii rozcieńczonych roztworów. Pokazał, że w dostatecznie rozcieńczonych roztworach ciśnienie osmotyczne jest proporcjonalne do temperatury absolutnej, więc to ciśnienie może być przedstawione wzorem różniącym się od wzorów dla gazów jedynie współczynnikiem "i". Zależność ta jest do dziś nazywana równaniem van ’t Hoffa.
Jego prawa dotyczące ciśnień stały się podstawą teorii dysocjacji elektrolitycznej Svantego Arrheniusa (1884–1887) – pierwszego z obcokrajowców, który przybył do Amsterdamu, aby z nim pracować.
Podczas swojego pobytu w Berlinie zastanawiał się nad pochodzeniem złóż oceanicznych, zwracając szczególną uwagę na te utworzone w Staßfurcie. Jego długim współpracownikiem był W. Meyerhoffer, który wcześniej przez pewien czas pracował z van ’t Hoffem w Amsterdamie. Rezultaty jego badań, głównie publikowane w „Proceedings of the Prussian Academy of Sciences”, zebrał on w dwutomowym dziele "Zur Bildung ozeanischer Salzablagerungen" (1905–1909).
Van ’t Hoff doceniał rolę wyobraźni w pracy naukowej, o czym dobitnie świadczyło jego inauguracyjne wystąpienie, gdy otrzymał godność profesora w Amsterdamie. W "Verbeeldingskracht in de Wetenschap" (Potęga wyobraźni w nauce), opierając się na dokładnej analizie biografii wybitnych naukowców, doszedł do wniosku, że większość z nich w znacznym stopniu posiadło tę zdolność. Razem z Wilhelemem Ostwaldem założył "Zeitschrift für physikalische Chemie" w Lipsku i obaj zostali uznani za ojców chemii fizycznej.
Nagrody i wyróżnienia.
Sam zaznaczał, że – dzięki otrzymaniu pierwszej Nagrody Nobla – rok 1901 był szczytowym okresem jego kariery. Wcześniej, w 1885, mianowano go członkiem Królewskiej Holenderskiej Akademii Nauk. Na uwagę zasługuje fakt, że w 1880 nie został członkiem Akademii z powodu nieuzyskania dostatecznej liczby głosów, co dowodzi, że początkowo jego idee nie były dobrze przyjmowane w ojczyźnie. Ponadto otrzymał tytuł "doctora honoris causa" na Uniwersytecie Harvarda (1901), Uniwersytecie Yale (1901), Uniwersytecie Wiktorii w Manchesterze (1903) i Uniwersytecie Heidelberskim (1908). Został odznaczony Medalem Davy’ego, przyznawanym przez Towarzystwo Królewskie (1893), Medalem Helmholtza, przyznawanym przez Pruską Akademię Nauk (1911), oraz mianowany Kawalerem Legii Honorowej (1894) i Senatorem Towarzystwa Cesarza Wilhelma (1911). Był również członkiem honorowym Towarzystwa Chemicznego w Londynie (1898), Królewskiej Akademii Nauk w Gottingen (1892), Amerykańskiego Towarzystwa Chemicznego (1898), Académie des Sciences w Paryżu (1905).
Życie prywatne.
Van ’t Hoff kochał przyrodę. Jako student w Lejdzie uczęszczał na wycieczki z botanikami. Również podczas pobytu w Bonn często chadzał na piesze wycieczki po górach. Uwielbiał poezję. Jego idolem był George Gordon Byron.
W 1878 poślubił Joannę Mees. Mieli dwie córki: Joannę (ur. 1880) i Aleidę (ur. 1882) oraz dwóch synów: Jakuba (ur. 1883) i Gowerta (ur. 1889).

</doc>
<doc id="203941" url="https://pl.wikipedia.org/wiki?curid=203941" title="Ulanów">
Ulanów

Ulanów – miasto w województwie podkarpackim, w powiecie niżańskim, siedziba gminy miejsko-wiejskiej Ulanów, położone u ujścia Tanwi do Sanu. Leży w historycznej ziemi sandomierskiej w Małopolsce, stanowiło część województwa sandomierskiego.
Miasto jest ośrodkiem usługowym i turystyczno-wypoczynkowym. Bractwo Flisackie, skupiające około 150 członków, kultywuje tradycje flisackie. Funkcjonuje w mieście drobny przemysł wikliniarski i chemiczny.
W miejscowości znajduje się kościół, który jest siedzibą parafii pw. św. Jana Chrzciciela i św. Barbary. W strukturze kościoła rzymskokatolickiego parafia należy do metropolii lubelskiej, diecezji sandomierskiej, dekanatu Ulanów.
W odległości 3 km od miasta, przebiega droga krajowa nr 77. Przez miasto przebiega żółty szlak turystyczny z Sandomierza do Leżajska.
Historia.
Miasto założone przez Stanisława Ulinę Ulińskiego w 1616 r. w widłach Sanu i Tanwi. W XVII wieku istniały cechy kuśniersko-krawiecki i cech szewski. Na początku XVIII wieku powstał tu cech retmański.
Prawa miejskie uzyskał w 1616. Sławę i bujny rozkwit od XVII wieku do XIX wieku Ulanów zawdzięczał rozbudowanemu rzemiosłu szkutniczemu oraz silnemu ośrodkowi flisackiemu. U ujścia Tanwi do Sanu znajdowała się przystań rzeczna zwana „palem”, do której zawijały statki żeglugi śródlądowej. Przy „palu” w Ulanowie naprawiano statki. W latach wojen szwedzkich w XVII wieku Ulanów ucierpiał od najeźdźców. Podobnie zresztą w czasie wojen w następnym wieku, kiedy różne wojska łupiły miasto.
W połowie XIX wieku właścicielem Ulanowa wraz z przyległymi dobrami (Bieliniec, Wólka Bielińska, Bieliny, Glinianka i Dąbrowica) był Stanisław hr. Mniszek. Po jego śmierci w roku 1860 dobra te przypadły jego synowi, Alfonsowi hr. Mniszkowi (ur. 1828), żonatemu z Jadwigą z hr. Dunin-Borkowską. Od tej ostatniej zakupił je w 1892 roku Stefan Sękowski (1859-1910), żonaty z Karoliną ze Szlachtowskich (1866-1926). Po śmierci Stefana Sękowskiego Ulanów wraz z przyległymi wsiami nabył Witold ks. Czartoryski (1864-1945).
Zniszczenia z okresu I wojny światowej i emigracja części ludności miasta do Ameryki, spowodowało zmniejszenie liczby mieszkańców Ulanowa i utratę praw miejskich w 1934.
W Zwolakach znajduje się drewniana kaplica Niepokalanego Poczęcia Najświętszej Marii Panny z 1872 przeniesiona tutaj w 1981 z pobliskiej Dąbrowicy.
W 1921 w Zwolakach (obecnie teren Ulanowa) powstała grupa Badaczy Pisma Świętego, zaś w 1935 w Zwolakach powstał zbór Świadków Jehowy (obecnie zbór Nisko).
Ludność żydowska Ulanowa liczyła w 1939 2200 osób i stanowiła 56,5% ogółu mieszkańców. Społeczność tę hitlerowcy wypędzili z miejscowości w listopadzie 1942.
Ulanów odzyskał prawa miejskie w 1958.
W latach 1975–1998 miasto administracyjnie należało do województwa tarnobrzeskiego.
W 2009 w Ulanowie odbył się Międzynarodowy Zjazd Flisaków, a w 2015 otwarto Muzeum Flisactwa Polskiego.
Zabytki.
Kościół znajduje się na terenie wpisanego do rejestru zabytków cmentarza parafialnego.
Sport.
W mieście działa klub piłki nożnej, Retman Ulanów, powstały w 1950.

</doc>
<doc id="203942" url="https://pl.wikipedia.org/wiki?curid=203942" title="Gmina Noerre-Snede">
Gmina Noerre-Snede



</doc>
<doc id="203943" url="https://pl.wikipedia.org/wiki?curid=203943" title="Gmina Norre-Snede">
Gmina Norre-Snede



</doc>
<doc id="203944" url="https://pl.wikipedia.org/wiki?curid=203944" title="Gmina Nørre-Snede">
Gmina Nørre-Snede

Gmina Nørre-Snede (duń. "Nørre-Snede Kommune") – w latach 1970–2006 (włącznie) jedna z gmin w Danii w ówczesnym okręgu Vejle Amt. 
Siedzibą władz gminy było miasto Nørre Snede. 
Gmina Nørre-Snede została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład gminy Ikast-Brande.

</doc>
<doc id="203945" url="https://pl.wikipedia.org/wiki?curid=203945" title="Nørre-Snede Kommune">
Nørre-Snede Kommune



</doc>
<doc id="203947" url="https://pl.wikipedia.org/wiki?curid=203947" title="Bitwa na Kulikowym Polu">
Bitwa na Kulikowym Polu

Bitwa na Kulikowym Polu () – bitwa między wojskami ruskimi i Złotej Ordy, która miała miejsce 8 września 1380 roku.
Tło.
Bitwa na Kulikowym Polu była rozstrzygającym starciem, trwającej od 1375 roku, wojny Dymitra Dońskiego z Mamajem – faktycznym (choć nieformalnym) przywódcą zachodniej części Złotej Ordy, nazywanej Ordą Dońską lub Ordą Mamaja, która walczyła z Tochtamyszem władcą Złotej Ordy. W ten sposób Dymitr Doński, władca księstwa moskiewskiego, będący lennikiem Złotej Ordy, stał na stronie Tochtamysza. Dwa lata wcześniej w 1378 Dymitr rozbił w bitwie nad Wożą jednego z wodzów Mamaja – Biegicza. Następny rok Mamaj wykorzystał na zorganizowanie antymoskiewskiej koalicji, do której wciągnął Wielkie Księstwo Litewskie od dawna walczące z Wielkim Księstwem Moskiewskim (a dodatkowo podburzone przyjęciem przez Dymitra dwóch skłóconych z Jagiełłą Olgierdowiczów) i księcia riazańskiego Olega, również toczącego niegdyś wojny z Dymitrem. Wyprawę zaplanowano na przełom sierpnia i września 1380 roku. Wojska sojuszników miały się spotkać 1 września nad Oką. Pragnąc do tego nie dopuścić, Dymitr ruszył ze swoimi wojskami na południe przeciwko Tatarom, którym przewodził osobiście Mamaj. Do spotkania wrogich armii doszło 8 września 1380 na równinie nad Donem, tzw. Kulikowym Polu.
Przed bitwą.
Siły Księstwa Moskiewskiego.
Liczebność wojsk Dymitra szacowana jest bardzo różnie, zwykle od 150 do 400 tysięcy ludzi. Obecnie, do tych danych podchodzi się z wielką rezerwą i siły moskiewskie szacuje się na ok. 30 tysięcy ludzi, ale jeszcze do niedawna utrzymywało się przekonanie o armii Moskiewskiej liczącej co najmniej dwa razy tyle. W wojskach moskiewskich przeważała jazda. Obok sił Wielkiego Księstwa Moskiewskiego w bitwie uczestniczyły także wojska wielu innych księstw ruskich: księstwa suzdalskiego, pskowskiego, rostowskiego, starodubskiego, jarosławskiego, możajskiego, zwienigorodzkiego, dmitrowskiego, borowskiego, oboleńskiego, sierpuchowskiego, perejasławskiego, uglickiego, białoozierskiego, kargołomskiego, halickiego, kostromskiego, ustiugskiego, z Nowogrodu Wielkiego, Niżnego Nowogrodu, Horodca Meszczerskiego, Smoleńska i wielu innych.
Siły Mamaja.
Siły Mamaja oceniało się na ok. 200 tysięcy (a nawet 300 tysięcy) ludzi. W ostatnich latach zweryfikowano te dane i liczbę armii tatarskiej ustalono na podobną do liczby armii Dymitra. Oprócz własnych wojsk tatarskich Mamaj prowadził także znaczną liczbę najemników (m.in. kaukaskich) w tym piechotę genueńską.
Brak wsparcia sojuszników.
Wbrew planom Mamaja, nie doszło do połączenia się jego sił z wojskami Jagiełły i Olega Riazańskiego. Na temat przyczyn tej sytuacji istnieje szereg teorii, mających jednak słabe oparcie w źródłach. Najbardziej prawdopodobne jest twierdzenie, że Oleg Riazański nigdy nie zamierzał wywiązywać się ze zobowiązań względem Mamaja i był w stałym porozumieniu z Dymitrem. Za tą teorią przemawia wyraźny zakaz wchodzenia wojska moskiewskiego na ziemie riazańskie wydany przez Dymitra, jak też fakt pozostawania ówcześnie obu władców w dobrych stosunkach. Mniejsze poparcie ma teza, że Oleg miałby oszukać Jagiełłę co do czasu spotkania, a może nawet napaść małym oddziałem jego wojska i opóźnić ich pochód. Według innych wersji nie tylko Oleg, ale i Jagiełło nie zamierzali wspierać Mamaja w walce, choć być może chcieli wykorzystać jego zwycięstwo.
Przygotowania do bitwy.
Pod koniec sierpnia główne siły moskiewskie pod wodzą Dymitra przekroczyły Okę pod Łopasnią i ruszyły w kierunku Donu, skąd miał nadejść Mamaj. 7 września Dymitr zdecydował się przekroczyć rzekę by odciąć swoim wojskom możliwość odwrotu. Według źródeł ruskich Dymitr starannie wybrał na pole walki stosunkowo wąski plac ograniczony rzeką i lasami by uniemożliwić Mamajowi użycie typowej dla Tatarów taktyki oskrzydlających uderzeń jazdy. Rankiem 8 września ukryto w lesie obok pola walki "pułk zasadzki" dowodzony przez wojewodę Dymitra Bobroka Wołyńca. Przed samą bitwą Dymitr przebrał się w strój prostego żołnierza, a jego zbroję przywdział jeden z bojarów Michał Brenok.
Bitwa.
Po starciu obu straży przednich, zakończonym sukcesem Tatarów, którzy zepchnęli ruskie pułki straży i przedni na siły główne, Mamaj wprowadził do walki większość swoich sił głównych. Uderzył na wojska moskiewskie na całej linii. Uderzenie na prawe skrzydło wojsk moskiewskich zostało odparte z dużymi stratami po obu stronach. W centrum Tatarzy po długiej walce, przebili się przez szyk wojsk moskiewskich, docierając do pułku wielkiego, dowodzonego przez samego księcia Dymitra i wiążąc go walką. Na lewym skrzydle wojsk Tatarzy zdołali wykonać manewr obejścia i wyszli na jego tyły, powodując popłoch.
Książę Dymitr wprowadził do boju część rezerw. Akcja ta pozwoliła mu na podtrzymanie załamującego się lewego skrzydła, jednak sytuacja tam nadal była poważna. Wtedy Tatarzy, chcąc wykorzystać chwilowy sukces, rzucili resztę swoich sił głównych do złamania lewego skrzydła moskiewskiego. Prawdopodobnie Mamaj sądził, że książę Dymitr zaangażował już całość sił (nie wiedział o istnieniu pułku zasadzki). Pod naporem wojsk tatarskich Rusowie zaczęli się cofać. Na zagrożony odcinek skierował się sam książę Dymitr, który znalazł się zaraz w niebezpieczeństwie. Obalony z konia i kontuzjowany (być może także ranny) wycofał się pieszo z pola bitwy i już do końca nie wziął w niej udziału. Nie on zatem dowodził bitwą w rozstrzygającej fazie, która właśnie się zaczynała.
Po pewnym czasie jazda tatarska ostatecznie złamała kawalerię lewego skrzydła wojsk moskiewskich i starła się z ustawioną z tyłu piechotą. Spychając ją minęła ustawiony w lesie pułk zasadzki. W tym momencie Dymitr Bobrok Wołyniec niespodziewanie uderzył pułkiem zasadzki na tyły Tatarów. Prawe skrzydło wojsk tatarskich, obejmujące wówczas większość ich sił, zostało momentalnie rozbite. Na widok jego klęski wyczerpane już walką lewe skrzydło i centrum wojsk moskiewskich przeszło do kontrnatarcia. Atakowani z dwóch stron Tatarzy lewego skrzydła zostali niemal w całości wycięci. Również Tatarzy z centrum zostali rozbici i ratowali się ucieczką. Pozostała w tym miejscu tylko najemna piechota, która atakowana z centrum i ze swej prawej strony (przez zwycięskie lewe skrzydło ruskie) po twardej obronie została rozbita. W tym momencie do kontrataku przeszło broniące się dotąd prawe skrzydło armii moskiewskiej.
Klęska Tatarów była zupełna. Rzucili się do ucieczki, ścigani przez Rusinów. W trakcie pościgu Rusini dopędzili samego Mamaja z jego eskortą. Według przekazów moskiewskich ostatecznie uszedł on w towarzystwie czterech wojowników, tylu bowiem zostało z jego jednostki przybocznej. Jednocześnie Rusini szturmem wzięli obóz tatarski.
Pościg za Tatarami prowadzono przez około 50 kilometrów, zadając im wielkie straty (dowodził nim Bobrok Wołyniec). W tym czasie zdołano odnaleźć na pobojowisku kontuzjowanego księcia Dymitra.
Na wieść o klęsce Tatarów idące im z pomocą wojska litewskie pod wodzą Jagiełły i riazańskie pod wodzą Olega wycofały się.
Konsekwencje bitwy.
Dzięki temu zwycięstwu rozpoczął się proces uniezależniania się Moskwy od zwierzchnictwa Złotej Ordy i budowy państwa rosyjskiego w oparciu o rosnącą potęgę i autorytet Wielkiego Księstwa Moskiewskiego. Zwycięzca, książę Dymitr, otrzymał przydomek „Doński” i jest do dzisiaj rosyjskim bohaterem narodowym.
Z czasem bitwa obrosła legendami. M.in. wojskom moskiewskim mieli się poprzedniej nocy objawić święci Borys i Gleb, zaś jeden z moskiewskich żołnierzy, niejaki Foma Kacibej, miał mieć przed bitwą wizję zwiastującą zwycięstwo wojsk moskiewskich.

</doc>
<doc id="203953" url="https://pl.wikipedia.org/wiki?curid=203953" title="Jacobus van't Hoff">
Jacobus van't Hoff



</doc>
<doc id="203954" url="https://pl.wikipedia.org/wiki?curid=203954" title="Warszawianka">
Warszawianka



</doc>
<doc id="203955" url="https://pl.wikipedia.org/wiki?curid=203955" title="Woroszyłowgrad">
Woroszyłowgrad



</doc>
<doc id="203958" url="https://pl.wikipedia.org/wiki?curid=203958" title="Makroelement">
Makroelement



</doc>
<doc id="203960" url="https://pl.wikipedia.org/wiki?curid=203960" title="Gmina Hvidebaek">
Gmina Hvidebaek



</doc>
<doc id="203961" url="https://pl.wikipedia.org/wiki?curid=203961" title="Gmina Hvidebæk">
Gmina Hvidebæk

Gmina Hvidebæk (duń. "Hvidebæk Kommune") była w latach 1970–2006 (włącznie) jedną z gmin w Danii w okręgu zachodniej Zelandii (Vestsjællands Amt).
Siedzibą władz gminy było miasto Jerslev Sjælland. 
Gmina Hvidebæk została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład gminy Kalundborg.

</doc>
<doc id="203962" url="https://pl.wikipedia.org/wiki?curid=203962" title="Gmina Hvorslev">
Gmina Hvorslev

Gmina Hvorslev (duń. "Hvorslev Kommune") – w latach 1970–2006 (włącznie) jedna z gmin w Danii w okręgu Vibirg Amt. 
Siedzibą władz gminy było miasto Ulstrup. 
Gmina Hvorslev została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład gminy Favrskov.

</doc>
<doc id="203964" url="https://pl.wikipedia.org/wiki?curid=203964" title="Film kultowy">
Film kultowy

Film kultowy – film, który odcisnął się w świadomości społeczeństwa/grupy/pokolenia, będący jednocześnie ich symbolem. Trafiający w czuły punkt odbiorców, który często jest odzwierciedleniem oczekiwań, wierzeń czy nastrojów danego pokolenia. Film taki nierzadko operuje wieloznacznymi symbolami w tym też, acz niekoniecznie, religijnymi.
Pojęcie "film kultowy", wykreowane przez kulturę masową w latach 60. jako subiektywna ocena odbiorców, jest z założenia nieostre i trudne do jasnego sklasyfikowania. Nie ma jednej obiektywnej lub słownikowej definicji filmu czy kina kultowego. Nie ma sztywnych reguł, pod które podporządkujemy film, który ma zwać się kultowym. Zależnie od przyjętych kryteriów i rodzaju grupy odbiorców można stwierdzić, że istnieje szereg indywidualnych definicji kultowości filmu. Są filmy, które mimo upływu lat mają dużą grupę odbiorców pozostających pod ich wpływem; dla ludzi związanych z karate i wschodnimi sztukami walki "Wejście smoka" pozostaje takim filmem.
Organizatorzy Festiwalu Filmów Kultowych w Katowicach na swojej stronie internetowej podają wyjaśnienie. czym jest dla nich taki film:

</doc>
<doc id="203965" url="https://pl.wikipedia.org/wiki?curid=203965" title="Gmina Morso">
Gmina Morso



</doc>
<doc id="203966" url="https://pl.wikipedia.org/wiki?curid=203966" title="Gmina Morsø">
Gmina Morsø

Gmina Morsø (duń. "Morsø Kommune") – gmina w Danii w okręgu Vibirg Amt. Siedzibą władz gminy jest Nykøbing Mors. 
Gmina Morsø została utworzona 1 kwietnia 1970 na mocy reformy podziału administracyjnego Danii. Kolejna reforma w 2007 r. potwierdziła status gminy.
Większa część gminy położona jest na wyspie Mors.

</doc>
<doc id="203967" url="https://pl.wikipedia.org/wiki?curid=203967" title="Gmina Morsoe">
Gmina Morsoe



</doc>
<doc id="203968" url="https://pl.wikipedia.org/wiki?curid=203968" title="Gmina Sydthy">
Gmina Sydthy

Gmina Sydthy (duń. "Sydthy Kommune") istniejąca w latach 1970-2006 gmina w Danii w okręgu Vibirg Amt. Siedzibą władz gminy było miasto Hurup Thy. Gmina Sydthy została utworzona 1 kwietnia 1970 na mocy reformy podziału administracyjnego Danii. Po kolejnej reformie administracyjnej w roku 2007 weszła w skład gminy Thisted.

</doc>
<doc id="203969" url="https://pl.wikipedia.org/wiki?curid=203969" title="Hvidebæk Kommune">
Hvidebæk Kommune



</doc>
<doc id="203970" url="https://pl.wikipedia.org/wiki?curid=203970" title="Hvorslev Kommune">
Hvorslev Kommune



</doc>
<doc id="203971" url="https://pl.wikipedia.org/wiki?curid=203971" title="Morsø Kommune">
Morsø Kommune



</doc>
<doc id="203972" url="https://pl.wikipedia.org/wiki?curid=203972" title="Sydthy Kommune">
Sydthy Kommune



</doc>
<doc id="203974" url="https://pl.wikipedia.org/wiki?curid=203974" title="Gmina Nykobing-Rorvig">
Gmina Nykobing-Rorvig



</doc>
<doc id="203975" url="https://pl.wikipedia.org/wiki?curid=203975" title="Gmina Nykøbing-Rørvig">
Gmina Nykøbing-Rørvig

Gmina Nykøbing-Rørvig (duń. "Nykøbing-Rørvig Kommune") była w latach 1970–2006 (włącznie) jedną z gmin w Danii w okręgu zachodniej Zelandii (Vestsjællands Amt). 
Siedzibą władz gminy było miasto Nykøbing Sjælland. 
Gmina Nykøbing-Rørvig została utworzona 1 kwietnia 1970 na mocy reformy podziału administracyjnego Danii. Po kolejnej reformie w 2007 r. weszła w skład gminy Odsherred.

</doc>
<doc id="203976" url="https://pl.wikipedia.org/wiki?curid=203976" title="Gmina Nykoebing-Roervig">
Gmina Nykoebing-Roervig



</doc>
<doc id="203979" url="https://pl.wikipedia.org/wiki?curid=203979" title="Grand Prix Japonii Formuły 1">
Grand Prix Japonii Formuły 1

Grand Prix Japonii – wyścig Formuły 1 po raz pierwszy zorganizowany w 1976 r. na torze Fuji International Speedway. W latach 1987-2019 roku gościł na torze Suzuka International Racing Course, z wyjątkiem sezonów 2007-2008, kiedy tor Fuji powrócił do kalendarza jako miejsce organizacji wyścigu.
Od początku obecności w kalendarzu Formuły 1 wyścig kojarzony był z emocjami i kontrowersjami. Dzięki temu, że zazwyczaj był to wyścig kończący sezon, często dochodziło tu do decydujących starć pomiędzy pretendentami do tytułu. Sam tor Suzuka jest dużym wyzwaniem dla kierowców. Wszystko to powoduje, że wyścig jest jednym z najbardziej uwielbianych w sezonie. W ciągu 20 Grand Prix Japonii, 11 rozstrzygało losy mistrzostwa (wyścigi w 1976, 1987-1991, 1996, 1998-2000 i 2003 r.), a 5 z tych wyścigów kończyło sezon Formuły 1 (wyścigi w 1976, 1996, 1998-1999 i 2003 r.). W sezonie 2004 Grand Prix Brazylii zastąpiło wyścig w Japonii jako ostatni w sezonie.
Historia.
Inauguracyjne Grand Prix Japonii odbyło się w sezonie 1976 na torze Fuji International Speedway, 40 mil od Jokohamy. O wyścigu zrobiło się głośno dzięki walce Jamesa Hunta i Nikiego Laudy o tytuł mistrzowski. W trudnych, deszczowych warunkach Lauda, który wcześniej w sezonie cudem uniknął śmierci w wypadku podczas Grand Prix Niemiec, wycofał się, tłumacząc, że jego życie jest dla niego ważniejsze, niż mistrzostwo. Hunt zajął trzecie miejsce, co pozwoliło mu na zdobycie mistrzostwa przewagą jednego punktu. Rok później Hunt powrócił tu i odniósł zwycięstwo. Kolizja pomiędzy Gilles'em Villeneuve'em a Ronniem Petersonem, która spowodowała śmierć jednego z marshali, była jednocześnie przyczyną usunięcia Grand Prix z kalendarza F1 na dekadę.
Gdy Formuła 1 powróciła do Japonii w 1987 r., Grand Prix odbyło się na torze Suzuka International Racing Course, 72 km na południowy zachód od Nagoi. Tor został zaprojektowany przez duńskiego architekta Johna Hugenholtza i jest własnością Hondy, która używa go jako toru testowego. Suzuka jest jedynym torem w kalendarzu Formuły 1 w kształcie "ósemki" (odcinek toru przebiega po wiadukcie nad innym odcinkiem, krzyżując się z nim w ten sposób). Na tym torze doszło do kolejnych rozstrzygnięć w walce o tytuł. Gdy Nigel Mansell rozbił samochód Williamsa podczas treningów, mistrzostwo zdobył jego partner, Nelson Piquet. Tor będzie zawsze pamiętany za walkę, jaką toczyli na nim Ayrton Senna i Alain Prost. W trakcie Grand Prix w sezonie 1989 Senna próbował wyprzedzić Prosta aby zachować szansę na obronę tytułu mistrzowskiego, wtedy Francuz najechał na niego, posyłając obu poza tor i zdobywając trzeci tytuł mistrzowski. Rok później Senna odpłacił się Prostowi w podobny sposób, spychając go z toru i zapewniając tytuł sobie. Brazylijczyk przyznał później, że zrobił to celowo.
Przełom XX i XXI wieku przyniósł kolejne, bardziej sportowe rozstrzygnięcia walki o tytuł, najciekawsze pomiędzy Michaelem Schumacherem i Miką Häkkinenem. Najbardziej ekscytującym było Grand Prix w sezonie 2000, kiedy w trudnych, spowodowanych intensywnymi opadami deszczu warunkach, Schumacher odniósł zwycięstwo i zapewnił Ferrari pierwszy tytuł od 1979 r., a trzeci dla siebie. Wyścig w sezonie 2003 był dla Niemca jednym z najcięższych w karierze, zdołał jednak zdobyć jeden punkt gwarantujący mu tytuł, pobijając przy tym rekord pięciu zdobytych tytułów, należący do Juana Manuela Fangio.
Kwalifikacje do Grand Prix w sezonie 2004 zostały przesunięte na niedzielę z powodu tajfunu, który nawiedził okolice toru. Podczas przejazdu ostatnich czterech kierowców w kwalifikacjach w sezonie 2005 nagle pogorszyła się pogoda. W rezultacie czterej najwyżej sklasyfikowani kierowcy startowali z końca stawki. Wyścig wygrał ostatecznie w pięknym stylu Kimi Räikkönen, wyprzedzając na ostatnim okrążeniu Giancarlo Fisichellę.
W 2014 roku miał miejsce pierwszy śmiertelny wypadek od 20 lat. Jules Bianchi wpadł w poślizg na mokrej nawierzchni i uderzył w dźwig ściągający rozbite auto Adriana Sutila. W wyniku kraksy Francuz doznał poważnych uszkodzeń mózgu i zapadł w śpiączkę. Zmarł 17 lipca 2015 roku.
W 2020 roku z powodu pandemii COVID-19 oraz braku zgody na organizację imprezy bez kibiców wyścig został odwołany.
Tory.
Pierwsze dwa Grand Prix Japonii odbyły się na torze Fuji. Po dziesięciu latach przerwy i powrocie do Formuły 1, Grand Prix odbywało się dwadzieścia lat na torze Suzuka. W sezonie 2007 wyścig powrócił na tor Fuji, natomiast od sezonu 2009 miał być organizowany naprzemiennie na obydwu torach, lecz po rezygnacji Fuji, Suzuka całkowicie przejęła Grand Prix Japonii.
Zwycięzcy Grand Prix Japonii.
 
!align=center | 2020–2021
Liczba zwycięstw (kierowcy):
Liczba zwycięstw (producenci podwozi):
Liczba zwycięstw (producenci silników):

</doc>
<doc id="203980" url="https://pl.wikipedia.org/wiki?curid=203980" title="Fjends Kommune">
Fjends Kommune



</doc>
<doc id="203982" url="https://pl.wikipedia.org/wiki?curid=203982" title="Gmina Fjends">
Gmina Fjends

Gmina Fjends (duń. "Fjends Kommune") - istniejąca w latach 1970–2006 gmina w Danii w okręgu Vibirg Amt. 
Siedzibą władz gminy było miasto Stoholm. 
Gmina Fjends została utworzona 1 kwietnia 1970 na mocy reformy podziału administracyjnego Danii. Po kolejnej reformie administracyjnej w roku 2007 weszła w skład nowej gminy Viborg.

</doc>
<doc id="203983" url="https://pl.wikipedia.org/wiki?curid=203983" title="Jakub Henryk van't Hoff">
Jakub Henryk van't Hoff



</doc>
<doc id="203986" url="https://pl.wikipedia.org/wiki?curid=203986" title="Seria GP2">
Seria GP2

Seria GP2, GP2 – była seria wyścigów samochodowych, która zastąpiła Międzynarodową Formułę 3000. W 2017 roku została przemianowana na Formułę 2.
Historia.
2004.
Utworzenie serii GP2 ogłoszono w styczniu 2004 r. Pomysłodawcami nowej formuły byli Bernie Ecclestone i Flavio Briatore. Seria miała zastąpić istniejącą od 1985 r. Formułę 3000, która za sprawą młodszych serii (np. World Series by Renault) traciła gwałtownie na popularności. GP2 miała pełnić podobne zadanie jak dotychczasowa F3000, czyli dostarczanie wykwalifikowanych kadr Formule 1. Różnica polegała na tym, że seria pod względem wykorzystywanych technologii, osiągów i profesjonalizmu miała być znacznie bliższa najwyższej klasie niż miało to miejsce dotychczas.
Zaprojektowania i wyprodukowania nowego samochodu podjęła się włoska firma Dallara. Podstawowym założeniem projektowym było stworzenie rozsądnej pod względem kosztów konstrukcji, która będzie stawiała wyzwania zarówno kierowcom, jak i inżynierom, przygotowując ich do życia w Formule 1. Dostawcą silników została firma Renault Sport, która zbierała wcześniej doświadczenia w najwyższej klasie. Także dostawca opon – firma Bridgestone – należał do najbardziej utytułowanych w Formule 1.
Testy nowego samochodu przeprowadzono jeszcze tego samego roku na torze Paul Ricard, a do inauguracyjnego sezonu zgłosiło się dwanaście zespołów.
2005.
Sezon 2005 był inauguracyjnym dla serii, zastępującej zlikwidowaną Formułę 3000. Pomimo że jest to kontynuacja tej serii, nie jest tak przedstawiana. W pierwszym sezonie tytuł mistrzowski zdobył Niemiec Nico Rosberg z ART Grand Prix, co dało mu przepustkę w kierunku Formuły 1 do zespołu Williams. Drugie miejsce w klasyfikacji generalnej zajął Heikki Kovalainen, a trzecie Scott Speed. Zarówno Fin, jak i Amerykanin także dostali później szansę jazdy w Formule 1.
2006.
W sezonie 2006 Mistrzem Serii GP2 po zaciętym sezonie został Brytyjczyk Lewis Hamilton, który walczył z Brazylijczykiem Nelsinho Piquetem. Pierwszy z nich został zatrudniony do roli kierowcy bolidu Formuły 1 w zespole McLaren i w debiutanckim sezonie został wicemistrzem, pokonując m.in. kolegę z zespołu, dwukrotnego mistrza świata, Hiszpana Fernando Alonso. Drugi przez dwa lata jeździł w zespole Renault F1 jednak nie osiągał zadowalających rezultatów i został zwolniony w połowie sezonu 2009.
2007.
W 2007 roku triumf w serii GP2 zanotował kierowca iSport International Timo Glock, który pełnił również funkcję kierowcy testowego w zespole F1 BMW Sauber. W końcowej klasyfikacji Glock zgromadził 88 punktów co pozwoliło mu wyprzedzić Brazylijczyka Lucasa Di Grassiego (77 pkt.). Obaj tworzyli duet kierowców zespołu Formuły 1 Virgin Racing w sezonie 2010. 
2008.
Sezon 2008 należał do Włocha Giorgio Pantano, który wygrał 4 z 20 wyścigów. Pantano został także pierwszym mistrzem GP2, który bezpośrednio po zdobyciu tytułu nie trafił do F1. Dalsze miejsca zajęli Bruno Senna, Lucas Di Grassi i Romain Grosjean. Pierwszych dwóch zadebiutuje w Formule 1 w sezonie 2010, a Grosjean zaliczył już 7 startów w zespole Renault w sezonie 2009.
2009.
Sezon 2009 rozpoczął się od dominacji zespołu Barwa Addax. W pierwszych trzech wyścigach tego sezonu Romain Grosjean i Witalij Pietrow uzyskali aż 47 punktów. Do walki szybko włączył się jednak Nico Hulkenberg. Debiutujący w GP2 kierowca ART Grand Prix do końca sezonu zdołał wygrać 5 wyścigów, a aż dziesięciokrotnie stawał na podium. Niemiec został mistrzem zdobywając łącznie 100 punktów i wyprzedził w klasyfikacji generalnej Witalija Pietrowa o 25 punktów. Po sezonie Hulkenberg podpisał kontrakt z zespołem Williams na starty w sezonie 2010 Formuły 1, natomiast Pietrow został zatrudniony w Renault u boku Roberta Kubicy.
2010.
Sezon 2010 należał do Wenezuelczyka Pastora Maldonado z zespołu Rapax, który wygrał 6 z 20 wyścigów i zdobył 87 punktów, o 16 więcej niż jego najgroźniejszy rywal, Meksykanin Sergio Perez z zespołu Barwa Addax, który wygrał 4 wyścigi. Trzecie miejsce zajął Francuz Jules Bianchi z zespołu ART Grand Prix. Zdobył on 52 punkty, ale nie wygrał żadnego wyścigu. Po sezonie Maldonaldo podpisał kontrakt z zespołem Williams na starty w sezonie 2011 Formuły 1, natomiast Perez został zatrudniony jako kierowca w zespole Sauber. Także dwunasty w sezonie 2010 serii GP2, Belg Jérôme d’Ambrosio, został zawodnikiem Formuły 1 i będzie startować w zespole Marussia Virgin Racing. Trzeci zawodnik GP2, Jules Bianchi, został zawodnikiem testowym zespołu Ferrari.
2011.
Sezon 2011 należał do Francuza Romaina Grosjeana z zespołu DAMS, który wygrał 5 z 18 wyścigów i zdobył 89 punktów, o 35 więcej niż wicemistrz serii, Włocha Luca Filippi, który zabłysnął w ostatnich wyścigach sezonu startując w zespole Scuderia Coloni. Trzecie miejsce zajął kierowca testowy Ferrari – Francuz Jules Bianchi z zespołu Lotus ART. Zdobył on 53 punkty, wygrywając główny wyścig w Wielkiej Brytanii. Prócz 9 wyścigów w Europie odbyła się także nie zaliczana do punktacji runda w Abu Zabi. Po sezonie Esteban Gutiérrez, Max Chilton (4 w klasyfikacji) i Giedo van der Garde podpisali kontrakty na starty w sezonie 2013 Formuły 1.Po sezonie Charles Pic (4 w klasyfikacji) podpisał kontrakt z zespołem Marussia F1 Team na starty w sezonie 2012 Formuły 1.
2012.
Sezon 2012 toczył się pod dyktando walki Davide Valsecchiego z zespołu DAMS oraz Luiza Razii z Arden International. Ostatecznie triumf odniósł Włoch z dorobkiem 4 zwycięstw, 2 pole position, 5 najszybszych okrążeń i 247 punktów. Razia zdobył o 25 punktów mniej, lecz dało mu to zdecydowane wicemistrzostwo serii. Trzecie miejsce zajął kierowca testowy Saubera – Meksykanin Esteban Gutiérrez z zespołu Lotus GP. Warto jednak podkreślić, że walka o trzecią lokatę toczyła się do samego końca. Brali w niej udział także Max Chilton, Giedo van der Garde i James Calado. Seria GP2 powróciła do Bahrajnu, gdzie odbyły się aż dwie rundy, a do kalendarza zawitał także Singapur. Po sezonie Esteban Gutiérrez, Max Chilton (4 w klasyfikacji) i Giedo van der Garde podpisali kontrakty na starty w sezonie 2013 Formuły 1.
2013.
W sezonie 2013 o tytuł mistrzowski walczyło kilku kierowców, pomiędzy którymi doszło do przewrotnych wydarzeń. Po pierwszej połowie sezonu wydawało się, że o tytuł mistrzowski bój stoczą Monakijczyk Stefano Coletti i Brazylijczyk Felipe Nasr. W drugiej połowie jednak doszło do zdecydowanej zmiany układu sił – Coletti zdecydowanie opadł z formy i nie zdobył praktycznie żadnych punktów, z kolei Nasr wykazał się małą skutecznością w zdobywaniu punktów, głównie za sprawą błędów taktycznych jego zespołu. Sytuację tę wykorzystali Fabio Leimer, który liderował na początku sezonu oraz Sam Bird i to oni ostatecznie rozegrali między sobą losy tytułu. Ostatecznie mistrzem został Szwajcar. Trzecie miejsce w klasyfikacji generalnej zapewnił sobie dzięki skutecznemu weekendu w Abu Zabi i problemom Brazylijczyka kierowca testowy zespołu Force India w Formule 1 – James Calado. Wśród zespołów niespodziankę sprawił debiutujący w serii Russian Time, który do ostatniej chwili walczył z brytyjską ekipą Carlin. Ostatecznie oba zespoły miały równą liczbę punktów i o mistrzostwie decydowała liczba zwycięstw, których więcej, dzięki Birdowi miał Russian Time. Trzecie miejsce zajęła hiszpańska ekipa Racing Engineering.
2014.
Głównymi rywalami w walce o tytuł okazali się Brytyjczyk Jolyon Palmer z DAMS oraz Brazylijczyk Felipe Nasr z Carlina. Ostatecznie wygrał Palmer, a wszystko za sprawą bardziej konsekwentnej jeździe i lepszej formie jego zespołu w stosunku do rywala. Tytuł przypieczętował mistrzostwo w przedostatniej rundzie w Rosji. Jednak to Brazylijczyk zapewnił sobie posadę w Formule 1, gdzie podpisał kontrakt z Sauberem. Znakomity debiut w serii odnotował Belg Stoffel Vandoorne z ART Grand Prix, który już w inauguracyjnym wyścigu sezonu w Bahrajnie sięgnął po wygraną. Ostatecznie zabrakło mu doświadczenia do podjęcia walki o mistrzostwo z dużo bardziej doświadczonymi rywalami. Wśród konstruktorów po raz drugi najlepszą okazała się francuska ekipa DAMS.
2015.
Doświadczenie zebrane w poprzednim sezonie sprawiło, że Stoffel okazał się bezkonkurencyjny i tytuł mistrzowski zapewnił sobie na dwie rundy przed zakończeniem zmagań. Belg aż 16 z 21 wyścigów kończył na podium, z czego siedmiokrotnie na najwyższym stopniu. Zwycięstwa są tym bardziej imponujące, iż uzyskane w sobotniej rywalizacji. W klasyfikacji generalnej uzyskał imponującą pulę 341,5 punktu. Jego zespół, francuska stajnia ART Grand Prix, po raz czwarty w historii serii wygrała klasyfikację zespołów. Partnerem Vandoorne’a był Japończyk Nobuharu Matsushita. Wicemistrzostwo przypadło Amerykaninowi Alexandrowi Rossiemu z zespołu Racing Engineering, który przez większa część sezonu stanowił drugą siłę w stawce. Walka o trzecią lokatę była dużo bardziej zacięta. Wygrał ją ostatecznie debiutant z Rosji, Siergiej Sirotkin (Rapax Team), który pokonał Indonezyjczyka Rio Haryanto (Campos Racing) i Nowozelandczyka Mitcha Evansa (Russian Time). Warto odnotować, że na kolejnych pozycjach sklasyfikowani zostali trzej kierowcy z tą samą liczbą 110 punktów. Byli to kierowcy DAMS – Brytyjczyk Alex Lynn i Francuz Pierre Gasly – oraz Włoch Raffaele Marciello z Trident Racing.
2016.
Sezon przebiegał pod znakiem walki dwóch kierowców zespołu Prema Racing: Pierre’a Gasly i Antonio Giovinazziego. Mimo że włoska ekipa pojawiła się pierwszy raz w historii w stawce GP2, już w Baku odniosła pierwsze zwycięstwa, których odniosła łącznie dziewięć w przeciągu sezonu. Ostatecznie Prema Racing wywalczyła tytuł mistrzowski z przewagą 172 punktów nad Racing Engineering. Mistrzostwo w klasyfikacji kierowców zdobył Francuz Pierre Gasly, dzięki zwycięstwu w głównym wyścigu w Abu Zabi, pokonujać o osiem punktów Antonio Giovinazziego. Trzecie miejsce w klasyfikacji kierowców zdobył Rosjanin Siergiej Sirotkin, powtarzając sukces z poprzedniego sezonu. Pokonał on Włocha Raffaele Marciello tylko większą liczbą zwycięstw – obaj kierowcy mieli tyle samo punktów.
Samochody.
Samochód firmy Dallara zbudowany był z włókien węglowych i spełniał wszelkie normy bezpieczeństwa FIA stosowane w Formule 1. W celu zwiększenia przyczepności samochód generował tzw. efekt przyziemny.
Układy elektroniczne dostarczane były przez firmę Magneti Marelli, która jest także popularna wśród zespołów F1. W samochodzie nie zastosowano jednak takich technologii jak kontrola trakcji i kontrola startu.
Sercem samochodu był 4-litrowy silnik Renault w układzie V8. Jest to jednostka wolnossąca o mocy ok. 580 koni mechanicznych – jest to około 75% mocy współczesnych samochodów Formuły 1. W przypadku przepustnicy wykorzystano technologię Fly-by-wire, która wyeliminowała połączenia mechaniczne. Zgodnie z przepisami odbudowa silnika następuje po przejechaniu 4000 km.
W GP2 używało się półautomatycznej sekwencyjnej skrzyni biegów. Budową nie odbiega znacznie od standardów Formuły 1, nawet biegi zmieniane są poprzez, wzorowane na rozwiązaniach z „królewskiej serii”, łopatki przy kierownicy.
Wydech samochodu zbudowany był w technologii 8 w 1, tarcze hamulcowe stworzone są z wysokiej jakości włókna węglowego i dlatego nie zużywają się szybko, spełniając jednocześnie normy bezpieczeństwa FIA.
Dostarczane przez Bridgestone opony "Potenza" były początkowo rowkowane. Od sezonu 2006 zdecydowano się jednak na opony typu slick. Podobnie jak w innych klasach wyścigów samochodowych istnieją wersje opon dostosowane do różnych warunków pogodowych.
Dallara-Renault GP2/05.
Bolid używamy w latach 2005–2007 (Europejska seria) i 2008 (Azjatycka seria). Jego wolnossący silnik dysponował mocą ok. 580 koni mechanicznych, zmiana biegów odbywała się przy kierownicy za pomocą łopatek. Elektronikę dostarczała firma Magneti Marelli, a opony typu slick firma Bridgestone, która była oficjalnym dostawcą opon do Formuły 1 do 2010 roku.
Legenda:
Osiągi.
Samochód przyspiesza od 0 do 100 km/h w 2,95 s i 0 do 200 km/h w 6,7 sekundy, a jego prędkość maksymalna to 320 km/h. Ze wszystkich serii wyścigowych odbywających się w Europie, bolidy GP2 osiągami ustępują jedynie tym z Formuły 1, na których są wzorowane.
Wyścigi.
Weekend serii GP2 rozpoczyna się w piątek od 30-minutowej sesji treningowej i 30-minutowej sesji kwalifikacyjnej. Kwalifikacje decydują o kolejności na starcie do sobotniego wyścigu, który odbywa się na dystansie 170 km, lecz nie może trwać dłużej niż 1 godzina. Kierowcy muszą obowiązkowo zjechać na przynajmniej jeden pit stop i zmienić co najmniej dwie opony.
W niedziele (z wyjątkiem Monako, w którym rozgrywany jest jedynie wyścig sobotni) rozgrywany jest tzw. „sprint” – wyścig na dystansie 120 km, trwający co najwyżej 45 minut. Kolejność startowa określana jest na podstawie wyników pierwszego wyścigu ze zmienioną kolejnością pierwszej ósemki – ósmy kierowca w pierwszym wyścigu startuje z pierwszego pola.
System punktacji.
Punktacja w latach 2012–2016:
Punktacja do 2011 r.:

</doc>
<doc id="203987" url="https://pl.wikipedia.org/wiki?curid=203987" title="Tarnogród">
Tarnogród

Tarnogród (, , ) – miasto w województwie lubelskim, w powiecie biłgorajskim, siedziba gminy miejsko-wiejskiej Tarnogród.
Według danych GUS z 31 grudnia 2019 r. Tarnogród liczył 3308 mieszkańców.
Miasto królewskie lokowane w 1567 roku, od 1588 roku prywatne miasto szlacheckie. W XVI wieku położone w województwie ruskim.
W XIX wieku Tarnogród był jednym z największych miast Królestwa Polskiego o znaczącej wymianie handlowej. Również w II Rzeczypospolitej rynek tarnogrodzki był miejscem handlu dla okolicznych mieszkańców. Współczesny Tarnogród jest ośrodkiem administracyjnym i kulturalnym, w mieście znajdują się placówki ochrony zdrowia (m.in. szpital rejonowy) i edukacji (szkoły średnie).
Miasto jest także ośrodkiem drobnego przemysłu metalowego (kasy stalowe) i spożywczego (głównie zboże) oraz centrum uprawy tytoniu. Dzięki sejmikom, odbywającym się od 1975 roku, Tarnogród nazywany jest Stolicą Teatrów Wsi Polskiej.
Położenie.
Kontekst geograficzny.
Tarnogród położony jest na Płaskowyżu Tarnogrodzkim, we wschodniej części Kotliny Sandomierskiej. Miasto leży na wysokości 208 m n.p.m., na płaskowyżu poprzecinanym głębokimi parowami. W mieście wypływa kilkoma strugami rzeka Złota Nitka (lub Nitka), lewy dopływ Tanwi. Tarnogród jest jednym z zaledwie trzech miast woj. lubelskiego (wraz z Biłgorajem i Janowem Lubelskim) należących do Regionu Karpackiego. Tarnogród położony jest w okolicy typowo rolniczej, w której występują również złoża gazu ziemnego. Gaz, z którego korzystają mieszkańcy Tarnogrodu, jest eksploatowany w kopalni w Woli Różanieckiej.
Kontekst administracyjny.
Tarnogród (prawa miejskie 1567) oraz Józefów (prawa miejskie 1725) to jedyne miasta woj. lubelskiego, które historycznie nie były związane z ziemią lubelską (w Małopolsce), lecz należały do ziemi przemyskiej w Rusi Czerwonej (województwo ruskie). Dawniej Tarnogród należał do powiatu przemyskiego.
Obecnie miasto leży na południowo-zachodnim skraju pow. biłgorajskiego i woj. lubelskiego i jest najdalej na południe wysuniętym miastem województwa. Oznacza to że bliżej jest stąd do Rzeszowa w woj. podkarpackim (70 km) aniżeli do stolicy województwa – Lublina (110 km). Od północnego wschodu miasto ma granicę z gminą Księżpol, a z pozostałych stron otacza je obszar wiejski gminy Tarnogród, która graniczy z trzema powiatami województwa podkarpackiego – leżajskim, przeworskim i lubaczowskim.
Na początku XIX wieku Tarnogród był jednym z największych miast Królestwa Polskiego (siódma lokata spośród 481 miast w 1816 roku). W latach 1810–1842 Tarnogród był stolicą powiatu tarnogrodzkiego, a następnie ośrodkiem okręgu tarnogrodzkiego w powiecie zamojskim. W 1866 roku wszedł w skład nowo utworzonego powiatu biłgorajskiego. Do 1975 roku miejscowość należała do woj. lubelskiego. Spośród 214 gmin wiejskich powojennego woj. lubelskiego, gmina Tarnogród jako "jedyna" gmina składała się z samego Tarnogrodu (a więc na wzór gmin miejskich, bez otaczających go terenów rolniczych i innych wsi). 29 września 1954 roku został przekształcony w gromadę Tarnogród a 1 stycznia 1973 roku stał się siedzibą jednej ze 189 gmin wiejskich woj. lubelskiego. 1 czerwca 1975 roku gminę jako jedną z 58 wiejskich – włączono do nowo utworzonego woj. zamojskiego. 1 stycznia 1987 roku Tarnogród odzyskał prawa miejskie. Od tej pory tworzył odrębną jednostkę administracyjną (gminę miejską) od wiejskiej "gminy Tarnogród", mimo posiadania wspólnych władz gminnych dla obu jednostek. Rada Narodowa Miasta i Gminy w Tarnogrodzie działała do 27 maja 1990 roku na podstawie przepisów wprowadzających ustawę o samorządzie terytorialnym. 1 lutego 1991 roku miasto i gminę Tarnogród połączono w jedną gminę miejsko-wiejską. Do woj. lubelskiego i powiatu biłgorajskiego Tarnogród powrócił z dniem 1 stycznia 1999 roku.
Układ przestrzenny.
Plan miasta.
Środkiem miasta jest rynek, gdzie krzyżują się drogi wojewódzkie: 835 (pn.-pd. w relacji Lublin-Przemyśl) i 863 (zach.-wsch. w relacji Krzeszów-Cieszanów). Południkowy ciąg głównych dróg w obrębie miasta wynosi ok. 4,5 km, a równoleżnikowy – ok. 3,5 km. Najdłuższą ulicą miasta jest ulica 1 Maja, ciągnąca się na długości 1,5 km od Rynku do południowej granicy Tarnogrodu. Krańce miasta wyznacza system przedmieść. W Tarnogrodzie jest 5 dzielnic i 55 nazwanych ulic. Od 30 listopada 1990 do 30 maja 2003 do Tarnogrodu należał pobliski Pierogowiec; 31 maja 2003 stał się on częścią wsi Luchów Górny.
Ze względu na topografię miasta, w której wyróżnia się wąski płaskowyż otoczony głębokimi parowami i wąwozami, Tarnogród rozwinął się przede wszystkim wzdłuż głównych ulic. Zwartą zabudowę spotykamy tylko w śródmieściu (oraz w późniejszych latach na zachodnim Błoniu), pozostałe obszary zabudowane są na wzór ulicówek. Układ taki sprawia, że Tarnogród ma ograniczoną dostępność pomiędzy poszczególnymi dzielnicami (brak przejezdnych łącznic) a jego południkowy układ i brak komunikacji miejskiej wpływa na uciążliwe i czasochłonne odległości między jego peryferiami. Inną cechą takiego układu jest wszechstronna bliskość pól (obejmujących znaczną część administracyjnego obszaru miasta), co wpłynęło korzystnie na rozwój lokalnego rolnictwa.
W Tarnogrodzie brak większego cieku wodnego, natomiast przeważa rozwinięty system hydrologiczny w postaci wąskich strug, z których wiele wypływa na terenie miasta. Strugi te, występujące w trzech głównych ugrupowaniach (dwa zachodnie i jedno wschodnie), łączą się na północnych obrzeżach Tarnogrodu tworząc Złotą Nitkę. System strug tworzy gdzieniegdzie stawy; największe są zbiorniki przy ul. Nadstawnej w pn.-zach. części miasta, natomiast w dzielnicy Błonie jest staw zwany "Rogalówką", a także sztuczny zalew. W Tarnogrodzie jest na ogół dużo zieleni, natomiast brak jest obszarów zalesionych.
Zabudowa.
Główną zabudowę miasta stanowią domy jednorodzinne. Największe (i najnowsze) ich skupisko znajduje się na Przedmieściu Błoniu. W Tarnogrodzie pozostało tylko 6 kamienic, wszystkie leżą w rynku lub jego bezpośrednim sąsiedztwie. W mieście jest 9 bloków mieszkalnych – 4 w rynku, 4 na osiedlu dawnego PGR-u (ul. Pogodna) i 1 przy szkole. W Tarnogrodzie zachowała się tylko namiastka zabytkowych drewnianych domów (często pożydowskich), sięgających XIX, wyjątkowo XVIII wieku. Wzdłuż przedmieść występuje sporadycznie zabudowa typu zagrodowego.
Dzielnice.
Tarnogród jest podzielony administracyjnie na 5 dzielnic: Śródmieście (centrum), Przedmieście Płuskie (północ), Przedmieście Różanieckie (wschód), Przedmieście Bukowskie (zachód) i Przedmieście Błonie (południe).
Sercem Tarnogrodu jest rynek w kształcie nieforemnego czworokąta. Długość strony północnej wynosi ok. 255 m, strony wschodniej – 165 m, południowej – 270 m i zachodniej – 155 m, co w sumie daje powierzchnię ok. 4 ha. Jest to jeden z największych rynków w Polsce; do porównania rynek krakowski ma 200 × 200 m (mniej więcej ta sama powierzchnia co Rynek Tarnogrodzki), a warszawski 90 × 73 m. Niegdyś był to jednolity plac z centralnym ratuszem, dziś rynek podzielony jest systemem ulic na cztery główne części. W samym środku rynku krzyżują się wspomniane już drogi wojewódzkie. Ze względów ekonomicznych jest to zaletą, z punktu widzenia ochrony środowiska i bezpieczeństwa – uciążliwością (obecnie główne skrzyżowanie przekształcone jest w rondo; uporządkowano także ruch drogowy w rynku). Dodatkowo, wzdłuż trzech i pół boków rynku przeprowadzone są przejezdne ulice (pd.-wsch. ciąg ulic zdezintegrowano kosztem budowy szpitala), łącznie z przejazdem na północ od Domu Kultury oraz ulicą prowadzącą do szpitala. Daje to w sumie system 8 ulic o jednej nazwie – "Rynek", co znacznie utrudnia orientację.
Domy mieszkalne usytuowane są wzdłuż trzech pierzei w zachodniej części rynku, po stronie wschodniej dominują budynki użytku publicznego (szpital, dom handlowy, restauracja, biura, przychodnia, sklepy). Jednolitość rynku zakłóca szereg budynków wzniesionych w jego środku – Dom Kultury, 3 bloki mieszkalne, rozlewnia, dom towarowy, dawny dworzec autobusowy (tzw. "Poczekalnia") i poczta. W pd.-zach. części rynku jest mały (obecnie mocno przerzedzony) park, jest też trochę zieleni za "Poczekalnią" i wokół pomnika. Dawny dziki park w pn.-wsch. części został wykarczowany kosztem budowy nowej poczty. Dotychczas niezagospodarowany obszar przed Domem Kultury (24 arów) został w wyniku rewitalizacji w 2011 roku przekształcony w wybrukowany otwarty plac, czym przywrócono jego pierwotny, historyczny charakter. Na nowym placu powstała także zadaszona scena i dwumetrowy pomnik koguta – symbolu Sejmików Teatrów Wiejskich.
Od rynku odchodzą z trzech narożników 4 ulice, tzw. "zatyłki" – Kościelna, Kościuszki, Cerkiewna i Targowa (2 ostatnie ze wspólnego narożnika). Rynek otaczają krótkie równoległe uliczki.
Historia.
Założenie Tarnogrodu (1567–1588).
Tarnogród założono w miejscu, w którym wcześniej nie było osady, na obszarze terenów królewskich pod dzierżawą tenutariusza Stanisława Zamoyskiego, a następnie jego syna – kanclerza koronnego Jana Zamoyskiego. Miasto lokował 14 maja 1567 roku król Zygmunt II August na sejmie walnym w Piotrkowie. W "przywileju lokacyjnym" ustalono nazwę "Tarnogród", granice miasta oraz zarządzające ustrój prawo magdeburskie. Miasto wybudowano na płaskowyżu poprzecinanym głębokimi wąwozami; fortyfikacyjny kształt miejsca przypominał o dawnym charakterze obronnym tych terenów i istnieniu tam grodziska "Cierniogród". W 1569 roku miasto uzyskało przywilej "de non tolerandis Judaeis".
Pierwotny Tarnogród miał kształt tarczy, zbudowanej wokół dużego nieforemnego rynku i ciągnącej się na długości około 800 metrów drogi. W pierwszej kolejności postawiono domy mieszkalne oraz drewniany ratusz z salami na obrady i wyszynk napojów, budynkami gospodarczymi oraz wieżą więzienną. Do najstarszych budowli Tarnogrodu tego okresu należały również szpital (dom starców), kościół św. Ducha z 1569 (tzw. "kościół szpitalny"), kościół parafialny z 1591 i łaźnia miejska. Miasto zamykały trzy bramy, z których jedynie "Brama Korchowska" przetrwała w obecnym nazewnictwie ulic.
Liczbę mieszkańców Tarnogrodu w 1589 roku szacuje się na podstawie rejestrów podatkowych na 700, chociaż porównując ją z liczbą domów – wydaje się stanowczo zaniżona (1500 wydaje się bardziej odpowiednim szacunkiem). Ludność stanowili głównie Polacy i Rusini oraz nieliczni Żydzi, trudniąc się przede wszystkim rolnictwem, a także doraźnym rzemiosłem. W Tarnogrodzie odbywały się tygodniowe targi i roczne jarmarki.
W Ordynacji Zamojskiej (1588–1772).
W 1588 roku Jan Zamoyski otrzymał za zasługi w zwycięstwach kompleks dóbr starostw krzeszowskiego i zamechskiego, łącznie z Tarnogrodem. Tak więc Ordynacja Zamojska, otrzymując tereny te w formie "dzierżawy wieczystej", stała się de facto ich głównym właścicielem, co dawało jej prawo pobierania czynszów od mieszkańców miasta (z gruntów, domów, placów, ogrodów i procederów). Dochody z czynszów, obok dochodów ze żniw, miały wpływ na rozwój miasta w XVII wieku.
Władze w Tarnogrodzie pełnili wójt (pierwszym, dożywotnim wójtem miasta był "Florian Słąka", od którego nazwana jest jedna z obecnych ulic na Błoniu), burmistrz, radni, ławnicy i "dziesiętnicy". Funkcje te nie były płatne, aczkolwiek uprzywilejowane (ulgi w podatkach). Z ksiąg kościelnych z 1669 roku pochodzi pierwsza znana pieczęć Tarnogrodu, używana przez urząd wójtowski.
W tym okresie w Tarnogrodzie przybywało wiele nowych drewnianych domów i innych budowli użytku publicznego, głównie szereg świątyń: wotywny kościół pw. św. Rocha z 1600–1624 (jako reakcja mieszczan wobec częstych zaraz), pierwsza cerkiew prawosławna oraz synagoga. W latach 1632–1634 odbudowano spalony w 1629 roku łaciński kościół parafialny (zastąpiony w 1777 murowanym kościołem pw. Przemienienia Pańskiego).
Mieszkańców Tarnogrodu XVII i XVIII wieku dziesiątkowały liczne epidemie (1600, 1625, 1703 i 1722 – na skutek tej ostatniej cholera zabrała około 200 tarnogrodzian). Drugim czynnikiem wyniszczającym ludność w tym okresie były częste wrogie szarże, m.in. Tatarów, Kozaków i Szwedów oraz Węgrów pod dowództwem Rakoczego. Do obrony, miasto posiadało zaledwie jedną armatę (do 1674). Trzymano również straż przy bramach miejskich; funkcję tę pełnili żołnierze. Żołnierzy utrzymywano z kasy miejskiej, a ich dodatkowym obowiązkiem było ściąganie podatków, wyznaczanie fur i eskortowanie przestępców do zamojskiego trybunału.
26 listopada 1715 w Tarnogrodzie zawiązano konfederację tarnogrodzką (z marszałkiem Stanisławem Ledóchowskim na czele) – antysaski ruch szlachty, będący ważnym zdarzeniem w ewolucji związków szlacheckich, typowych w dziejach Polski XVII – XVIII wieku.
Po rozbiorach Rzeczypospolitej (1772–1918).
Pod zaborem austriackim (1772–1809).
W związku z I rozbiorem Polski, miasto przypadło Austrii. W 1772 roku okupacyjne wojsko austriackie zajęło Tarnogród, integrując w społeczność nową grupę etniczną – Niemców. Byli nimi urzędnicy państwowi oraz żołnierze z podmiejskiego garnizonu, którzy szybko się zżyli z miejscową mieszanką Polaków, Rusinów i Żydów. Nastąpił okres germanizacji – sprowadzono do Tarnogrodu niemieckich kolonistów, obsadzając nimi miejskie urzędy i stanowiska. Antypolska polityka Józefa II Habsburga spowodowała zamknięcie w 1784 roku Akademii Zamojskiej (uważanej za bastion polskości), co spowodowało naruszenie więzi Tarnogrodu z Zamościem. Poważne zmiany w ustroju miasta doprowadziły do odebrania mu autonomii; niewielkie źródła dochodów Tarnogrodu pochodziły z wydzierżawiania czopowego i targowego oraz z funkcji ratusza. Okres rządów austriackich, który zakończył się w 1809 roku, charakteryzował wzrostem liczby mieszkańców.
Za Księstwa Warszawskiego (1809–1815).
W 1809 roku wojska polskie pod wodzą Józefa Poniatowskiego zdobyły Tarnogród i przegnały okupanta. W nowo utworzonym Księstwie Warszawskim dokonano nowego podziału administracyjnego, podnosząc jednocześnie Tarnogród do rangi miasta powiatowego (jakim pozostał do 1842). Okres ten charakteryzował się postępującym zanikiem autonomii oraz niekorzyściami dla niektórych gałęzi przemysłu na skutek odcięcia miasta od Galicji (niska frekwencja przybyszów na jarmarkach bądź brak surowca na tkactwo). Za Księstwa Warszawskiego podupadła również tarnogrodzka szkoła parafialna, reaktywowana dopiero w 1817 roku.
Za Królestwa Kongresowego (1815–1866).
Owocem kongresu wiedeńskiego w 1815 roku było utworzenie Królestwa Polskiego ("Kongresowego"), pozostającego w unii personalnej z imperium rosyjskim – Tarnogród stał się jednym z jego największych miast. W 1816 roku, spośród 481 miast Królestwa, Tarnogród zajmował siódmą lokatę, licząc 3391 mieszkańców (po Warszawie – 77699, Kaliszu – 7256, Lublinie – 7103, Płocku – 5421, Zamościu – 4065 i Piotrkowie – 3647); był więc większy niż niektóre stolice województw.
W 1842 roku zniesiono powiat tarnogrodzki, wcielając jego obszar do powiatu zamojskiego (sąd powiatowy pozostawiono jednak w Tarnogrodzie). Nastąpiły pewne zmiany w ustroju miasta, dwugłowy orzeł rosyjski zaczął figurować na urzędowych pieczęciach, a w 1841 roku obowiązującą walutą został rubel.
W latach 50. XIX w. 94 unitów tarnogrodzkich dobrowolnie przyjęło prawosławie, jako przyczynę podaje się niechęć do partycypowania w kosztach odbudowy unickiej plebanii. Do 1875 w mieście równolegle istniały cerkwie prawosławna i unicka.
W styczniu 1863 roku Tymczasowy Rząd Narodowy (najwyższy organ wykonawczy w powstaniu styczniowym) wydał manifest wzywający naród do walki o niepodległość Polski, równocześnie ogłaszając dekret o uwłaszczeniu chłopów. Aby powstrzymać chłopów od powstania, rząd carski wydał ukaz uwłaszczający chłopów na terenie Kongresówki. Pomnik w "wąwozie Siekane" na peryferiach miasta upamiętnia stu tarnogrodzkich powstańców poległych w krwawej walce w 1863 roku.
W zaborze rosyjskim (1866–1914).
W 1867 roku formalnie zniesiono resztki odrębności administracyjnej tzw. Kongresówki. W 1867 roku Rosjanie utworzyli z zachodnich części powiatu zamojskiego powiat biłgorajski, w którego skład wszedł Tarnogród. W 1869 roku język rosyjski stał się językiem urzędowym a już w 1880 utworzono rosyjską szkołę miejską ("gorodskoje ucziliszcze"). Procesom rusyfikacji uległa też religia; wyznawców "obrządku greckiego", unitów, przymusowo włączono w 1875 do Cerkwi prawosławnej, a księżom katolickim zabroniono im udzielać jakichkolwiek posług religijnych. Wbrew zakazom i pod groźbą mandatów karnych, duchowieństwo usług tych społeczeństwu nie odmawiało, a sami tarnogrodzianie brali śluby i chrzcili dzieci za granicą austriacką w Majdanie Sieniawskim (metryki odebrano po odzyskaniu niepodległości). W 1906 roku Polska Macierz Szkolna otworzyła w Tarnogrodzie szkołę polską, zlikwidowaną jednak w szybkim czasie przez władze carskie.
W 1869-70 wprowadzono reformę miejską, degradująca 336 niewielkich miast na terenie Królestwa Polskiego do statusu osad. Tarnogród, jako jedno z największych miast Królestwa Polskiego, nie miał podlegać tej reformie, jednak na życzenie mieszczan (w celu płacenia niższych podatków) został również zdegradowany. Doszło do tego 19 maja 1870 roku, a utworzoną w ten sposób osadę przekształcono administracyjnie w gminę Tarnogród, obejmującą wówczas tylko sam Tarnogród i jego przedmieścia, Władzę nowo utworzonej gminy objęły zebranie gminne, wójt i ławnicy. Spośród 48 miast Lubelszczyzny, które utraciły prawa miejskie, Tarnogród stał się jej największą osadą z przeszło 5 tysiącami mieszkańców (dla porównania Lublin liczył około 30 tys.)),
Dzieje Tarnogrodu pod rządami rosyjskimi cechuje brak rozwoju przemysłu i wielu gałęzi rzemiosła, głównie wskutek odcięcia od źródeł surowca. Osadę zdominowało rolnictwo, jednakże płóciennictwu i kożusznictwu udało się utrzymać. W XIX wieku znany był w kraju tzw. "gorset tarnogrodzki". Handel znajdował się w rękach Żydów. W latach 1870–1875 w Tarnogrodzie wybudowano cerkiew Św. Trójcy z Tarnogrodzką Ikoną Matki Bożej (starą cerkiew rozebrano dopiero w 1928), a w 1910 roku założono szpital (apteka istniała już od 1815).
I wojna światowa (1914–1918).
W sierpniu 1914 roku wybuchła I wojna światowa. Front rosyjski w Galicji załamał się i do Tarnogrodu wkroczyli Austriacy. Okupacja trwała zaledwie od 7 sierpnia do 8 września, po czym Austriacy, pod groźbą okrążenia wycofali się. Rosjanie ponownie przejęli władze w Tarnogrodzie, lecz w toku działań wojennych musieli go opuścić 17 czerwca 1915 roku. Od tego dnia, aż do 11 listopada 1918 roku Tarnogród był pod drugą okupacją austriacką. 
W 1915 roku austriackie władze okupacyjne wprowadziły administrację cywilną i przekształciły wiejską gminę Tarnogród ponownie w miasto, liczące w 1916 roku 4038 mieszkańców. Powróciła wówczas także funkcja burmistrza. Przemysł i handel pozostał na zasadach wolnej konkurencji (walutą stała się korona austro-węgierska), lecz na skutek fatalnego zaopatrzenia rynku i niewystarczalnych kontyngentów szerzył się handel pokątny. Reaktywowano szkołę polską i sąd, w 1916 roku założono straż pożarną, a w 1917 – progimnazjum. Tarnogrodzki szpital służył w czasie wojny celom wojskowym – początkowo Rosjanom a później Austriakom. W 1917 roku w południowej dzielnicy Błonie usypano Kopiec Kościuszki.
Po odzyskaniu niepodległości władze polskie nie uznały formalnie Tarnogrodu za miasto 7 lutego 1919, a utworzoną przez Austriaków jednostkę miejską przekształcono ponownie w wiejską gminę Tarnogród w powiecie biłgorajskim w woj. lubelskim.
W II Rzeczypospolitej (1918–1939).
W Polsce Odrodzonej przeprowadzono reorganizację administracji kraju i tak reaktywowano powiat biłgorajski jako jeden z 19 powiatów nowego woj. lubelskiego. W jego zasięgu znalazł się ludnościowo mocno okaleczony Tarnogród, liczący około 5000 mieszkańców (przed I wojną światową prawie 8 tys.). Przez okres wojny, Tarnogród zdołał utrzymać tradycyjną mieszankę narodowościową (Polacy, Rusini i Żydzi) bez antagonizmów, a problem ukrainizmu przejawił się dopiero po dojściu hitlerowców do władzy.
Po odzyskaniu niepodległości, w Tarnogrodzie przywrócono funkcje wójta i rady gminnej, austriacki "Sąd Pokoju" przemianowano na Sąd Grodzki (istniejący formalnie do 1945) i założono biuro notarialne. W 1920 roku zorganizowano w Tarnogrodzie Publiczną Szkołę Powszechną z filią w dworku "Zającówka" (który również mieścił sierociniec), natomiast w nieczynnym już domu starców utworzono przedszkole; w tym samym roku reaktywowano też Ochotniczą Straż Pożarną. Utworzenie w 1927 roku "Szpitala Powiatowego" w Biłgoraju odciążyło znacznie tarnogrodzki "Szpital Rejonowy"; w 1932 roku powstała w osadzie nowa apteka. Tarnogrodzka spółdzielnia spożywców przeżyła w okresie międzywojennym znaczny kryzys, przez co handel przeszedł automatycznie w ręce Żydów. Zamknięto też miejscowe "Towarzystwo Pożyczkowo-Oszczędnościowe", wskrzeszając je jednak w 1928 roku pod nazwą "Kasa Stefczyka", głównie do obsługi osady i trzech sąsiednich gmin. Ważnym przedsięwzięciem było przekształcenie lokalnej zlewni w Okręgową Spółdzielnię Mleczarską w dniu 15 listopada 1938 roku; skupując 900 tys. litrów mleka rocznie i obsługując 7 gmin, zakład stał się prosperującym przedsiębiorstwem tego okresu.
W czasie II wojny światowej (1939–1944).
Wojska niemieckie pojawiły się w Tarnogrodzie 15 września 1939 roku, czyli dwa tygodnie po wybuchu II wojny światowej. Tego samego dnia doszło do starcia pomiędzy oddziałami gen. Szyllinga i Boruty-Spiechowicza z Armii „Kraków” a Niemcami, którzy 16 września spalili część Tarnogrodu, łącznie z budynkiem gminy i domami żydowskimi; doszło do pierwszych straceń mieszkańców. Gniazda oporu w rejonie Tarnogrodu zostały w kilka dni zlikwidowane. 27 września do osady wkroczyły wojska sowieckie, a po ich wycofaniu po dwóch tygodniach, władze przejęli Niemcy. Przejawiło się to licznymi aresztowaniami ludności cywilnej, publicznymi rozstrzeliwaniami i wywożeniem na roboty. 26 października Tarnogród wszedł w skład dystryktu lubelskiego w Generalnym Gubernatorstwie. Już na początku okupacji zawiązały się różne ugrupowania tarnogrodzkiej akcji podziemnej (głównie z inicjatywy nauczyciela Kazimierza Smutka). Najsilniejszą orientacją polityczną okazała się Armia Krajowa.
Po przejęciu rządów przez Gestapo rozpoczęło się masowe prześladowanie Żydów. Poczynając od 1 listopada 1942, nastąpiła seria masakr, rozstrzelań i wywożeń do obozów koncentracyjnych; stracono ponad 1000 Żydów. W 1943 roku, w celach kolonizacji Zamojszczyzny, dokonano licznych wysiedleń Polaków na roboty przymusowe. Niepowodzenia na froncie wschodnim zadecydowały o wywózce zamiast o natychmiastowym wymordowaniu. 30 czerwca 1943 roku z Tarnogrodu wysiedlono około 1000 mieszkańców, głównie do Bełżca i Majdanka, do obozów przejściowych w Zwierzyńcu i Zamościu oraz do Niemiec. Bolesne te chwile w dziejach Tarnogrodu upamiętniono w 1963 roku, stawiając w Rynku "Pomnik ku czci pomordowanych w obozach koncentracyjnych i poległych na polu walki z faszyzmem".
Za okupacji w Tarnogrodzie urządzana była administracja cywilna. Jedynym czynnym zakładem produkcyjnym była mleczarnia, z której ludność na kartki otrzymywała skromne przydziały. Tarnogrodzki szpital był zamknięty w latach 1938–1943, a szkoła zasadniczo przestała istnieć. Mało żywotną Straż Pożarną zmuszano do wyłapywania mieszkańców na roboty, która jednak w następstwie ułatwiała schwytanym ucieczkę (w końcu remizę spalono).
Po wysiedleniu tarnogrodzian, do osady przybyli ze wschodnich terenów prohitlerowscy Ukraińcy, przejmując życie gospodarcze w Tarnogrodzie. Organizowane były zbrojne pogromy ocalałych Polaków i kryjących się Żydów; w 1944 roku zamordowano m.in. dyrektora szpitala "Czesława Kryszkiewicza". Działania te zapobiegało jednak duże nasycenie partyzantki sowieckiej (współpracującej z AK) z kwaterą w Borowcu, która 15 lutego 1944 roku przepędziła z Tarnogrodu hitlerowców. Całkowite wycofanie Niemców nastąpiło 21 lipca 1944 roku pod naporem wojsk polskich i radzieckich. Zakończyło się to niemieckim odwetem i zbombardowaniem Tarnogrodu 22 lipca 1944 roku, w którym zginęło kilkanaście osób. Totalne straty ludności zamykają się cyfrą około 2650, w tym 2600 Polaków żydowskiego (1600 wybitych w Tarnogrodzie i 1000 wysłanych do obozów) oraz 50 Polaków nieżydowskiego pochodzenia.
W Polsce Ludowej (1944–1989).
Po wyzwoleniu w 1944 roku, pierwszy okres Tarnogrodu za Polski Ludowej był bardzo trudny. Do 1947 roku w okolicy działali powstańcy z oddziałów UPA, którzy napadali i grabili osadę. Tarnogrodzcy Żydzi zostali wymordowani podczas wojny; pozostała namiastka ludności polskiej, rusińskiej i ukraińskiej (ci ostatni w liczbie około 600 wyjechali jednak wkrótce do ZSRR). Wysiedleni tarnogrodzianie powrócili do kraju dopiero w latach 1945–1946, odnajdując swoje gospodarstwa zdewastowane lub w zgliszczach.
Po wojnie, Polska stała się państwem socjalistycznym. Zgodnie z nowymi przepisami, w Tarnogrodzie wprowadzono najpierw Gminną Radę Narodową z prezydium na czele, a następnie – od 1954 – Radę Gromadzką z czterema podległymi zakładami budżetowymi: gospodarki komunalnej, usług remontowo-budowlanych, Domu Kultury i przedszkola. Sąd Grodzki zlikwidowano już w 1945 roku. Za PRL:u w Tarnogrodzie powstała większość instytucji społecznych i zakładów produkcyjnych oraz wszystkie instytucje kulturalne (patrz → Kultura w Tarnogrodzie) i oświatowe; większość z nich działające do dziś.
Spośród 214 gmin wiejskich powojennego województwa lubelskiego, Tarnogród jako "jedyna" gmina składał się z samego Tarnogrodu (a więc na wzór gmin miejskich, bez otaczających go terenów rolniczych i innych wsi). W 1954 roku pojawiły się plany reaktywowania powiatu tarnogrodzkiego, jednak bezskutecznie. W latach 50. przyłączono do Tarnogrodu znoszoną "gminę Wola Różaniecka", tworząc obecną gminę Tarnogród. W wyniku reformy administracyjnej w 1975 roku, Tarnogród znalazł się w województwie zamojskim. W latach 1976–1982 do gminy Tarnogród przyłączono 3 miejscowości (Bukowina Pierwsza i Druga oraz Wola Kulońska) z tymczasowo zniesionej gminy Biszcza. 1 stycznia 1987 roku, dzięki staraniom gminy, Tarnogród po 117 latach odzyskał prawa miejskie.
Ludność.
Liczba ludności.
Miasto liczy 3.464 mieszkańców (1 I 2014). Pod względem powierzchni zajmuje 31 lokatę w województwie lubelskim (z 41 miast), a pod względem ludności – 32. Tarnogród zaliczany jest obecnie do małych miasteczek, jednak przez wiele lat należał do miast średnich, a w XIX wieku był nawet stolicą powiatu. Patrząc na liczbę mieszkańców Tarnogrodu, miasto osiągnęło apogeum w 1914 roku, czyli tuż przed I wojną światową, licząc 7800 osób. Na skutek obu wojen, liczba mieszkańców drastycznie zmalała. W latach powojennych można ponownie zaobserwować stopniowy wzrost ludności, choć w ciągu ostatnich dziesięciu lat liczba mieszkańców pozostaje praktycznie niezmienna.
W 2006 zmniejszono powierzchnię Tarnogrodu z 10,86 na 10,69 km², jednakże miasto wykazało najwyższy wskaźnik wzrostu ludności w powiecie biłgorajskim (+ 0,80%) na przełomie lat 2005–2006 oraz drugi pod względem wysokości wskaźnik w woj. lubelskim w kategorii miast (po Stoczku Łukowskim).
Religia.
Tarnogród był tradycyjnie miastem trzech wyznań – rzymskokatolickiego, mojżeszowego i prawosławnego, o czym do dziś świadczą tarnogrodzkie świątynie (kościoły, cerkiew i synagoga). W 1921 roku liczba tarnogrodzian wyznania mojżeszowego (niemal połowa ludności) przewyższała liczbę mieszczan katolickich, a prawosławni stanowili niecałe 13% mieszkańców Tarnogrodu.
Obecnie Tarnogród posiada największe skupisko prawosławnych w powiecie biłgorajskim; czynna jest też jedna z dwóch prawosławnych parafii powiatu (pw. Świętej Trójcy) i jedna z nielicznych na Lubelszczyźnie. Liczy ona obecnie około 240 wiernych (druga parafia znajduje się w Biłgoraju, która przejęła część wiernych z parafii w Tarnogrodzie).
Cerkiew Świętej Trójcy w Tarnogrodzie jest jedyną na terenie obecnego powiatu biłgorajskiego, która nie uległa zniszczeniu czy też przejęciu przez inne wyznanie w okresie akcji rewindykacji majątku cerkiewnego prowadzonej w latach 1918–1938 przez rząd II RP. Stało się tak zapewne dzięki tajnemu pismu z dnia 4 grudnia 1921 roku starosty biłgorajskiego w którym proponuje on zachowanie parafii w Kulnie (obecnie położona w woj. podkarpackim czynna filia cerkwi w Tarnogrodzie), Babicach (od 1954 roku kościół rzymskokatolicki) i Tarnogrodzie.
Tarnogród jest siedzibą dekanatu Tarnogród, jednego z 19 dekanatów w rzymskokatolickiej diecezji zamojsko-lubaczowskiej. W skład liczącego około 27 tys. wiernych dekanatu wchodzi 9 parafii, w tym "Parafia Przemienienia Pańskiego" w Tarnogrodzie (5,6 tys. wiernych). Parafia ta, która obejmuje również miejscowości Korchów I, Korchów II, Luchów, Płusy i Wolę Różaniecką, posiada oprócz kościoła parafialnego dwa kościoły filialne – "św. Rocha" w Tarnogrodzie i "Matki Boskiej Szkaplerznej" w Woli Różanieckiej. Do parafii należy też kaplica przy szpitalu w Tarnogrodzie oraz kapliczka w Płusach. Tarnogrodzkie odpusty odbywają się 6 sierpnia (przy kościele parafialnym) oraz 16 sierpnia (przy kościele filialnym).
Wiek i płeć mieszkańców.
Piramida wieku mieszkańców Tarnogrodu w 2014 roku:
Turystyka.
Inne atrakcje turystyczne.
Budynki
Muzea
Pomniki
Rekreacja
Szlaki turystyczne.
 Szlak im. Józefa Złotkiewicza; Trasa: Biłgoraj – Dereźnia Solska – Ruda Solska – Biszcza – Tarnogród.
Ze względu na malownicze okolice i brak ciężkiego przemysłu Tarnogród ma szanse na rozwinięcie agroturystyki.
Baza noclegowa i gastronomiczna.
W 2011 roku w Tarnogrodzie powstał Pensjonat „Nad Złotą Nitką” który dysponuje 50 miejscami noclegowymi. Bazę gastronomiczną stanowią: restauracja „Nad Złotą Nitką”, restauracja "Jubileuszowa", 2 pizzerie oraz kawiarnia w Domu Kultury (wszystkie zakłady w Rynku). W Tarnogrodzie jest również zajazd przy ul. 1 Maja (także możliwość noclegu).
Szkolnictwo.
Historia.
Wzrost ludności Tarnogrodu po II wojnie światowej sprawił, że pomieszczenia budynku dotychczasowej podstawówki przy ul. Szkolnej stały się zbyt małe dla potrzeb osady. Pierwszą reakcją było przeniesienie części klas do murowanej kamienicy w zachodniej pierzei Rynku, lecz manewr ten okazał się w dalszym ciągu niewystarczalny. Proces powstania obecnej "Szkoły Podstawowej im. Marii Curie-Skłodowskiej" przy ul. 1 Maja w Tarnogrodzie rozpoczął się 6 stycznia 1959 roku, kiedy to w odpowiedzi na wysuniętą przez KC PZPR inicjatywę "„Tysiąc szkół na Tysiąclecie Państwa Polskiego”", powołano komitet organizacyjny szkoły i ustalono miejscowe składki na jej budowę.
Budowę tarnogrodzkiej szkoły – jako czterysta siódmej "Tysiąclatki" w kraju – rozpoczęto w lipcu 1959 roku, 7 marca 1960 wmurowano akt erekcyjny a 27 marca 1960 dokonano uroczystej inauguracji. Pierwszy rok szkolny w nowym budynku, który poza podstawówką mieścił również "Technikum Ekonomiczne" oraz "Zasadniczą Szkołę Zawodową", rozpoczął się 30 września 1962 roku. W związku z reformą szkolnictwa w Polsce w 1967 roku, technikum przekształcono w Liceum Ekonomiczne. W 1972 roku otworzono "Liceum Zawodowe", kształcące przyszłych sprzedawców, magazynierów i pracowników administracyjno-biurowych. W 1975 roku nastąpiła restrukturyzacja tarnogrodzkiego liceum w kierunkach ekonomika i organizacja przedsiębiorstw handlowych. W kolejnych latach zawodówka zaczęła też kształcić piekarzy, ceramików, kucharzy, kelnerów, masarzy i mleczarzy.
1 listopada 1967 roku, w wyremontowanym budynku starej szkoły podstawowej, uruchomiono "internat" dla 100 przyjezdnych uczniów szkoły średniej. Internat ten, pod kierownictwem Stanisława Wolskiego (1968-71), Stanisława Dyrki (1972-82) i Elżbiety Pajury (od 1982), był jednym z przodujących internatów w woj. lubelskim (m.in. zajęcie II miejsca w konkursie w 1970 roku). Mimo gruntownej modernizacji budynku na początku lat 2000, decyzją Rady Powiatu internat zlikwidowano dnia 1 września 2004 roku.
Współczesność.
19 marca 1999 roku w mieście założono nowy typ szkoły – gimnazjum. "Publiczne Gimnazjum w Tarnogrodzie" zlokalizowano w budynku szkoły podstawowej przy ul. 1 Maja. Tam też przeniesiono "Przedszkole Miejskie". Budynek tarnogrodzkiego przedszkola (które w połowie lat 90. przeniesiono z próchniejącego domu przy ul. Szkolnej do nowego lokum przy ul. Kościelnej) przekształcono w nową placówkę "Zespołu Szkół Ekonomicznych im. Armii Krajowej" (potocznie „ekonomik”), który w późniejszych latach znacznie rozbudowano ku północy. Obecnie mieści liceum ogólnokształcące oraz jedyne w powiecie biłgorajskim technikum ekonomiczne (zawody technik ekonomista, technik handlowiec i technik informatyk).
Na placu po dawnej łaźni przy ul. Szkolnej wybudowano nowy "Środowiskowy Dom Samopomocy", a w budynku zniesionego internatu umieszczono "Ośrodek Interwencji Kryzysowej" (do 31.12.2007 r.).
Gospodarka.
Historia.
Od wieków Tarnogród słynął z kowalstwa, które istniało tam od XVII wieku – w samym Tarnogrodzie było 11 kuźni. Na przełomie XVII i XVIII wieku w mieście dominowała branża skórzana. Popularne było też szewstwo, garbarstwo i rymarstwo, lecz przede wszystkim kuśnierstwo – "kożuch tarnogrodzki" był wyrobem powszechnie znanym. Również dwa cechy branży spożywczej – rzeźnictwo i olejarstwo – odgrywały duże rolę w skali regionalnej, np. w 1711 roku Tarnogród miał 69 rzeźników (dla porównania Przemyśl tylko 26), czyli najwięcej z miast ziemi przemyskiej.
W ograniczonej mierze uprawiane było płóciennictwo i krawiectwo, a także bednarstwo, ślusarstwo i garncarstwo (to ostatnie przestało istnieć w XIX wieku). W 1722 roku, napoje alkoholowe tarnogrodzkiej produkcji miały jedną z najwyższych wartości spośród miast ziemi przemyskiej. Na początku XVIII wieku, Tarnogród posiadał 6 kotłów piwnych. Miasto słynęło również z rzemiosła w zakresie sztuki ludowej – głównie plecionkarstwa i chałupnictwa (wyroby słomkowe), a szczególnie tzw. "koziołków tarnogrodzkich".
Biorąc pod uwagę rolniczy charakter regionu, przemysł ciężki w Tarnogrodzie i jego najbliższych okolicach odgrywał zawsze małą rolę. W Polsce Ludowej powstały główne zakłady produkcyjne Tarnogrodu, m.in. Spółdzielnia Mleczarska (1946), Spółdzielnia Pracy "Metalowiec" (1953; obecnie firma "Tarmet"), cegielnia, piekarnia i inne mniejsze zakłady (szewskie, stolarskie i krawieckie). Nie należy pominąć tarnogrodzkiego PGR:u przy ul. Lubaczowskiej, który nawet dysponował lotniskiem rolniczym. W latach 70. istniała w Tarnogrodzie mała drukarnia, a do lat 90. – rozlewnia wód mineralnych.
Najważniejszymi instytucjami społecznymi z tego samego okresu były: Kółko rolnicze (1955), Gminna Spółdzielnia „Samopomoc Chłopska” (1948) oraz Bank spółdzielczy (1950; do 1962 jako "Gminna Kasa Spółdzielcza").
Współczesność.
Obecnie ważną branżą przemysłową w Tarnogrodzie jest przetwórstwo zbożowe oparte na zbożu sprowadzanym z regionów tomaszowskiego i hrubieszowskiego. Mimo wysokiego udziału gruntów ornych w powierzchni ogólnej oraz ponad dwukrotnego do przeciętnej krajowej nasycenia ciągnikami, zboża produkowane "na terenie gminy Tarnogród" są gatunkowo niejednorodne ze względu na duże rozdrobnienie gospodarstw.
Tarnogród jest też ośrodkiem uprawy tytoniu, jednak tytoń spotyka się obecnie z trudnościami zbytu, co zniechęca do produkcji. Poprzez nawiązanie współpracy z Zakładem Przetwórstwa Owocowo-Warzywnego w Leżajsku, w Tarnogrodzie otwiera się natomiast rynek zbytu truskawek, krzewów owocowych i warzyw.
Poza przemysłem o charakterze rolniczym, w Tarnogrodzie czynna jest od 1953 roku firma "Tarmet" (dawny "Metalowiec"), produkująca kasy stalowe, sejfy, regały metalowe, ogrodzenia, bramy i garaże. Do innych zakładów produkcyjnych należy GS „Samopomoc Chłopska”, PPU "Tarbex", mleczarnia i dwie piekarnie. Mało rozwinięty przemysł tarnogrodzki wpływa korzystnie na środowisko – zanieczyszczenie jest minimalne.
Handel skupia się tradycyjnie wokół tarnogrodzkiego rynku. Największy asortyment towarów znajduje się w wybudowanym za Polski Ludowej domu handlowym (potocznie "WuDeT" od dawnej nazwy "Wiejski Dom Towarowy") przy ul. Partyzantów. Drugim większym domem towarowym jest pawilon w zachodniej części Rynku, prowadzący sprzedaż głównie artykułów do produkcji rolnej. W Tarnogrodzie, na placu zwanym powszechnie "Targowicą", odbywają się cotygodniowe targi, przyciągające sprzedawców i kupców z odległych o kilkadziesiąt kilometrów terenów. Targi te, odbywające się zawsze we wtorki, są wielowiekową tradycją, zapoczątkowaną w przywileju lokacyjnym miasta.
Infrastruktura.
Miasto i gmina Tarnogród posiada stosunkowo dobrą infrastrukturę komunalną. W 1997 roku gmina uzyskała tytuł "Gmina jakich mało" w dziedzinie "Usługi komunalne" za organizację pierwszej w Polsce sieci gazowej poza krajowym systemem dystrybucji gazu. Od 15 sierpnia 2008 r. gaz ze złoża Tarnogród – Wola Różaniecka jest dostarczany do krajowego systemu gazowniczego i zużywany przez odbiorców końcowych jako surowiec energetyczny. W 2006 roku gmina Tarnogród otrzymała III miejsce w rankingu gmin województwa lubelskiego w kategorii "gminy miejsko-wiejskie", organizowanym przez "Związek Gmin Lubelszczyzny".
Zaopatrzenie.
Tarnogród posiada wspomnianą już własną sieć gazową na bazie gazu eksploatowanego od 1993 roku w kopalni w Woli Różanieckiej przez "Sanocki Zakład Górnictwa Nafty i Gazu". Do gazociągu podłączonych jest ponad 700 gospodarstw. Cena tarnogrodzkiego gazu jest w wykorzystaniu prywatnym o 25% niższa od ceny krajowej a rolnicy płacą tylko połowę ustalonej stawki. W ciągu roku mieszkańcy gminy Tarnogród wykorzystują ponad 1 460 000 m³ gazu.
W sierpniu 2008 roku kopalnia została włączona do krajowej sieci i cena gazu uległa zmianie.
Po odkryciu złóż ropy naftowej przez pracowników Geofizyki Toruń w powiecie biłgorajskim, istnieje duże prawdopodobieństwo obecności złóż ropy pod Tarnogrodem, jakoby oba surowce energetyczne – gaz i ropa – występują często razem lub blisko siebie.
Do sieci wodociągowej podłączonych jest 1085 gospodarstw wiejskich, a sieć ma w sumie 1358 przyłączy domowych. Miasto Tarnogród dysponuje własną oczyszczalnią ścieków przy ul. Biłgorajskiej. Sieć kanalizacyjna miasta jest dobrze rozbudowana.
Komunikacja.
Z automatycznej łączności telefonicznej korzysta 1035 abonentów. W Tarnogrodzie nie ma komunikacji miejskiej. Głównym punktem komunikacji jest dworzec autobusowy w Rynku z dodatkowymi przystankami przy szkole podstawowej i na Przedmieściu Błoniu, obsługiwanymi przez komunikację podmiejską. Obecnie na tarnogrodzkim rynku zakończyła się budowa ronda, które znacznie usprawnia przejazd przez dotychczas uciążliwą krzyżówkę głównych dróg wojewódzkich.
Budynki komunalne.
Głównymi budynkami administracyjnymi miasta są Urząd Miasta i Gminy z remizą strażacką przy ul. Kościuszki oraz dawny budynek Urzędu Miejskiego (pałacyk) przy ul. św. Jana Pawła II. Gmina dysponuje także dworkiem "Zającówka" oraz dwoma budynkami mieszkalnymi przy ul. Ogrodowej; budynkami gospodarczymi, technologicznymi i administracyjnymi po byłej rzeźni, masarni i cegielni (wraz z piecem i wiatami); magazyn w Rynku, kiosk blaszak przy ul. Targowej, stadion z pawilonem sportowym i trybuną oraz wiaty dworca autobusowego i przystanków.
Ochrona zdrowia i inne.
Opiekę zdrowia zapewniają: Szpital Rejonowy (założony w 1910 roku) – aktualnie jest to oddział zamiejscowy Szpitala w Biłgoraju i Przychodnia Rejonowa w Tarnogrodzie oraz prywatne gabinety lekarskie i stomatologiczne. W mieście są cztery apteki. Od 1920 roku w Tarnogrodzie działa Ochotnicza straż pożarna. Posterunek policji znajduje się przy ul. św. Jana Pawła II. W Tarnogrodzie znajdował się niegdyś posterunek pomiarowy Instytutu Meteorologii w Krakowie, zlikwidowany został jednak na przełomie lat 80./90. XX w.
Transport.
Transport drogowy.
Tarnogród jest węzłem drogowym. W centrum miasta krzyżują się drogi wojewódzkie:
Dodatkowo, z Tarnogrodu odchodzą dwie drogi gminne: do Biszczy i do Korchowa.
Poprzez krótki odcinek drogi polnej można z Tarnogrodu dotrzeć do Jastrzębca (położonego w specyficznym zakolu województwa podkarpackiego tuż obok miasta), a stamtąd dalej do Leżajska (najkrótsza trasa). Lepiej jest jednak jechać przez Luchów Górny i Dolny – lepsza nawierzchnia.
"Wybrane odległości": Biłgoraj – 22 km, Leżajsk – 28 km, Jarosław – 43 km, Zamość – 65 km, Rzeszów – 70 km, Przemyśl – 70 km, Tarnobrzeg – 85 km, Lublin – 110 km, Kraków – 225 km, Warszawa – 265 km.
Komunikacja autobusowa.
Dzięki węzłowi drogowemu Tarnogród ma dogodne połączenia autobusowe, zarówno lokalne jak dalekobieżne.
Kolej.
W Tarnogrodzie nie ma kolei. Najbliższe stacje kolejowe to Biłgoraj, Tryńcza i Leżajsk.
W latach 1940–1941 przez Tarnogród przebiegała wąskotorowa linia kolejowa relacji Rozwadów – Krzeszów – Tarnogród – Zamch – Cieszanów. Została wybudowana przez Niemców w celu dowożenia materiałów budowlanych do magazynów w pobliżu linii demarkacyjnej (pakt Ribbentrop-Mołotow). Do dzisiaj zachował się szczątkowy nasyp wraz z betonowymi płytami wykorzystywanymi obecnie jako droga polna.
Transport lotniczy.
Na wschód od miasta, przy ulicy Lubaczowskiej, znajduje się małe lotnisko rolnicze (kod IATA: DGX), które służyło w latach 1985–1997. Z Tarnogrodu do międzynarodowego portu lotniczego w Rzeszowie-Jasionce jest około 70 km.
Kultura.
Ośrodek Kultury.
Działalnością kulturalną zajmuje się Tarnogrodzki Ośrodek Kultury (TOK), prowadzący lub goszczący zespoły teatralne, śpiewacze, taneczne, muzyczne, klub seniora itp. W Tarnogrodzie działa od lat Tarnogrodzka Kapela Ludowa oraz Strażacka Orkiestra Dęta. Ośrodek posiada dwie sceny – główną w dawnej sali kinowej (na parterze) oraz drugą odkrytą – przed wschodnią fasadą budynku.
Co roku, latem, w Tarnogrodzie organizowane są Dni Miasta zwane "Dniami Dziedzictwa" oraz festiwal muzyczny pod nazwą "Prezentacje Piosenki Religijnej".
Historia.
Tarnogrodzki Ośrodek Kultury, początkowo pod nazwą "Tarnogrodzki Dom Kultury (TDK)", powstał w 1956 roku. Głównym atutem instytucji było "Kino Grunwald" z salą na 250 miejsc, które przetrwało do końca lat 80. (dziś lokal ten – wyposażony w duża scenę – wykorzystywany jest do innych imprez kulturalno-rozrywkowych). Działała również "Biblioteka Gromadzka" (na początku lat 90. przeniesiona do wyremontowanej synagogi, a przejściowo z filią w pobliskiej kamienicy w rynku). Pierwotnie w Domu Kultury znajdował się także: na pierwszym piętrze – "Klub Rolnika" (później dyskoteka) oraz na drugim piętrze (na poddaszu) – kawiarnia i sklepik.
Początkowo, kierownictwo Domu Kultury współpracowało m.in. z Teatrem im. Osterwy w Lublinie, który kilka razy do roku dawał widowiska teatralne. Urządzano także odczyty prelegentów zamiejscowych (z różnych dziedzin), spotkania mieszkańców z literatami (m.in. Władysławem Broniewskim) oraz studentami z krajów egzotycznych.
Budynek.
Oryginalny wygląd budynku z charakterystycznymi podcieniami i balkonami został przez lata zeszpecony brakiem remontów oraz przez zezwolenie na utworzenie sklepów w podcieniach wschodniej fasady. Pozatykanie podcieni oraz przykrycie głównego balkonu wielkimi literami tworzącymi wyraz "Dom Kultury" znacznie zatarły architekturę budynku. Dopiero na początku XXI wieku przeprowadzono gruntowny remont ośrodka, burząc równocześnie sklepy w podcieniach i tylne pomieszczenia, oraz usuwając litery z balkonu, szyld Kina Grunwald i inne reklamy (nawet reklamę Sejmików Wiejskich). Teraz główne fasady Domu Kultury (południowa i wschodnia) znów mają swój pierwotny reprezentatywny wygląd.
Folklor.
Sejmiki Teatrów Wsi Polskiej.
W lutym odbywa się w Tarnogrodzie "Międzywojewódzki Sejmik Wiejskich Zespołów Teatralnych", jeden z pięciu – obok sejmików w Bukówcu Górnym, Stoczku Łukowskim, Bukowinie Tatrzańskiej i Pile (Polska podzielona jest na 5 regionów sejmikowych).
Natomiast jesienią (w październiku/listopadzie) odbywa się w Tarnogrodzie wielki finał, czyli "Ogólnopolski Sejmik Teatrów Wsi Polskiej", stanowiący promocję najwartościowszych osiągnięć z całego roku. Dzięki tym sejmikom, odbywającym się systematycznie od 1975 roku (początkowo jako "Sejmiki Teatralne", obecna nazwa od 1984), Tarnogród zyskał renomę "Stolicy Teatrów Wsi Polskiej".
Strój ludowy.
Z okolic Tarnogrodu i Biłgoraja wywodzi się specyficzny ludowy strój biłgorajsko-tarnogrodzki; szczególnie strój żeński jest nietypowy ponieważ przeważa w nim biel (większość polskich strojów ludowych jest barwna). Strój uważany jest za jeden z najbardziej zbliżonych do dawnych strojów słowiańskich. Używany był do przełomu XIX i XX w.
Sztuka ludowa.
Tarnogród słynął zawsze z rzemiosła w zakresie sztuki ludowej. Najpopularniejsze były wyroby plecionkarskie (głównie z wikliny, słomy żytniej, "rogożyny", pałki wodnej oraz korzeni sosny, świerku i jałowca) i chałupnickie (artystyczne wyroby ze słomy). Spośród wyrobów chałupniczych najbardziej rozpowszechnione były torebki, koszyczki, abażury, ozdoby choinkowe, wieńce dożynkowe, niektóre meble, a w szczególności tzw. "koziołki tarnogrodzkie".
W latach 60. w Tarnogrodzie powstały nawet: "Spółdzielnia Pracy Wyrobów Czapniczo-Modniarskich", "Spółdzielnia Pracy Wyrobów Słomkowych" oraz "Spółdzielnia Haftu „Moda”" w Lublinie. Działał też "Zespół Słomkowy Tarnogród", zatrudniający około 40 chałupników z Tarnogrodu, Luchowa Górnego i Luchowa Dolnego.
Kulinaria.
Specyfiką miasta jest "piróg tarnogrodzki", potrawa przypominająca pasztet, wypiekana z kaszy gryczanej i ziemniaków. Piróg (nie pieróg!) jest daniem dobrze znanym w regionie, zarejestrowanym jako produkt regionalny. Innymi typowymi potrawami ziemi tarnogrodzkiej są: "krupiak", "cebularz" i "kulasza" (na bazie ziemniaków i skwarek).
Prasa.
Lokalnym czasopismem miasta jest "Kwartalnik Tarnogrodzki", wydawany od 1999 r. przez "Tarnogrodzkie Towarzystwo Regionalne" (TTR), utworzone w 1995 roku. Innym popularnym czasopismem jest "Tygodnik Zamojski", który jednak w mniejszej mierze pokrywa rejon tarnogrodzki.
Sport.
W Tarnogrodzie funkcjonuje Ludowy Klub Sportowy Olimpiakos Tarnogród – amatorski klub piłkarski, założony w 1966 roku jako LZS Start Tarnogród. Oficjalnymi barwami zespołu są zieleń i czerwień, lecz zawodnicy grają obecnie w biało-niebieskich lub biało-czerwonych strojach. Największym sukcesem zespołu jest uczestnictwo w rozgrywkach piłki nożnej w klasie międzywojewódzkiej chełmsko-zamojskiej. Niegdyś klub posiadał również sekcję tenisa stołowego oraz gry w szachy. Obecnie drużyna seniorów gra w grupie I zamojskiej klasy A. Olimpiakos rozgrywa mecze na stadionie znajdującym się w Tarnogrodzie w dzielnicy "Targowica", o pojemności 1500 widzów.
Poza stadionem (98 × 62,5 m), każda dzielnica Tarnogrodu dysponuje boiskami do gry w piłkę nożną i siatkową. W Tarnogrodzie znajduje się także hala sportowa przy kompleksie szkolnym.
Z Tarnogrodu pochodzą znani sportowcy Justyna Bąk, Dorota Gruca, Ryszard Dołomisiewicz i Dariusz Pender.

</doc>
<doc id="203992" url="https://pl.wikipedia.org/wiki?curid=203992" title="Bitwa morska pod Porto Longo">
Bitwa morska pod Porto Longo

Bitwa morska pod Porto Longo – starcie zbrojne, które miało miejsce 4 listopada 1354 r. między flotą genueńską pod dowództwem Pagano Dorii a wenecką Niccolo Pisaniego w trakcie III wojny wenecko-genueńskiej.
Wojnę zapoczątkował atak wenecki na Galatę. Wenecjanie zwalczający handel na Morzu Czarnym działali wspólnie z Bizancjum oraz Królestwem Aragonii. Do pierwszego starcia doszło na Dardanelach, gdzie flota genueńska licząca 33 galery pod wodzą Pagano Dorii pokonała flotę Niccolo Pisaniego. Sprzymierzeńcem Genui był m.in. sułtan turecki Orchan, który zmusił Bizantyńczyków do zawarcia pokoju w roku 1352. 
Dnia 4 listopada 1354 r. eskadra genueńska licząca 33 galery Pogano Dorii rozgromiła siły weneckie liczące 30 okrętów w Porto Longo na Sapienzie. Cała flota wenecka wpadła w ręce genueńskie, a Pisani dostał się do niewoli.
Bitwa ta zakończyła III wojnę między rywalizującymi miastami, osłabiona Wenecja zmuszona została do zawarcia pokoju i wypłacenia odszkodowania. 

</doc>
<doc id="203993" url="https://pl.wikipedia.org/wiki?curid=203993" title="1949 w muzyce">
1949 w muzyce



</doc>
<doc id="203994" url="https://pl.wikipedia.org/wiki?curid=203994" title="1948 w muzyce">
1948 w muzyce



</doc>
<doc id="203995" url="https://pl.wikipedia.org/wiki?curid=203995" title="1947 w muzyce">
1947 w muzyce



</doc>
<doc id="203996" url="https://pl.wikipedia.org/wiki?curid=203996" title="1946 w muzyce">
1946 w muzyce



</doc>
<doc id="203997" url="https://pl.wikipedia.org/wiki?curid=203997" title="1945 w muzyce">
1945 w muzyce



</doc>
<doc id="203998" url="https://pl.wikipedia.org/wiki?curid=203998" title="1944 w muzyce">
1944 w muzyce



</doc>
<doc id="203999" url="https://pl.wikipedia.org/wiki?curid=203999" title="1943 w muzyce">
1943 w muzyce



</doc>
<doc id="204000" url="https://pl.wikipedia.org/wiki?curid=204000" title="1942 w muzyce">
1942 w muzyce



</doc>
<doc id="204001" url="https://pl.wikipedia.org/wiki?curid=204001" title="Jean-Bertrand Aristide">
Jean-Bertrand Aristide

Jean-Bertrand Aristide (ur. 15 lipca 1953) – haitański polityk, ksiądz katolicki, teolog i dwukrotny prezydent kraju.
Życiorys.
Urodził się w 1953 roku w Port-au-Prince. Ukończył tam szkołę katolicką. W 1966 roku zapisał się na seminarium w Cap-Haïtien. W 1975 roku wstąpił do zakonu salezjanów. Zainteresował się wówczas teologią wyzwolenia, której zwolennikiem został. Następnie powrócił do Port-au-Prince, gdzie w 1979 roku ukończył studia z zakresu psychologii. Prowadził działalność opozycyjną względem reżimu Jean-Claude’a Duvaliera na łamach religijnego „Radio Cacique“. W 1982 roku przyjął święcenia kapłańskie. Często przebywał poza krajem, spędzając sześć najbliższych lat na studiowanie teologii. W 1985 roku zdobył tytuł magistra na Uniwersytecie Montrealskim. W tym samym roku powrócił w rodzinne strony. Został proboszczem parafii świętego Jana Bosko w Port-au-Prince. Jego antyreżimowe poglądy przyniosły na niego kilka nieudanych prób zabójstwa ze strony funkcjonariuszy rządowych. Radykalizm Aristide rodził też sprzeciw wśród hierarchii kościelnych. Próba przeniesienia go do mniejszej parafii skończyła się w 1987 roku udanym strajkiem okupacyjnym w katedrze w Port-au-Prince który zorganizowali parafianinie i zwolennicy Aristide. W 1988 roku kościół świętego Jana Bosko został zaatakowany przez oddziały Tonton Macoute Duvaliera. W masakrze przeprowadzonej przez ich członków zginęło 13 osób a ponad 70 zostało rannych. Pod koniec 1988 roku został usunięty z zakonu za głoszenie teologii wyzwolenia. Watykan jednocześnie skierował go do wyjazdu z Haiti. Na wieść o planowanym wyjeździe z Haiti, zwolennicy Aristide masowo wyszli na demonstracje i zablokowali lotnisko nie dopuszczając do opuszczenia wyspy przez duchownego. Masowe manifestacje w tym czasie były najbardziej licznymi demonstracjami w historii karaibskiego kraju. Gdy pod koniec lat 80. reżim Duvaliera został obalony w wyniku wojskowego zamachu stanu Aristide kontynuował działalność opozycyjną sprzeciwiając się rządom armii.
Wystartował w wyborach prezydenckich w 1990 roku jako kandydat lewicowego Frontu Narodowego na rzecz Zmiany i Demokracji. Zdobył w nich 2/3 głosów. Na stanowisko został zainaugurowany 7 lutego 1991 roku. Politycznym reprezentantem Aristide stał się ruch Lavalas. Wybór społeczeństwa nie został uznany również przez armię, która w 1991 roku dwukrotnie przeprowadziła zamach stanu i odsunęła go od władzy 30 września tego samego roku. Obalony prezydent udał się na emigrację do Wenezueli a następnie Stanów Zjednoczonych. W tym czasie stronnicy dawnego reżimu którzy utworzyli paramilitarną organizację FRAPH i rozpoczęli falę terroru przeciw zwolennikom prezydenta. Do władzy powrócił 15 października 1994 roku, gdy armia oddała mu władzę (pod groźbą zbrojnej interwencji USA). Chociaż cieszył się powszechną sympatią społeczną nie był w stanie rozwiązać problemów społecznych i gospodarczych mieszkańców kraju. W 1996 roku odstąpił od władzy. Jego następcą na stanowisku prezydenta został jego stronnik René Préval, który wygrał wybory w 1995 roku.
Wraz z odejściem od władzy stanął na czele sojuszu politycznego Rodzina Lavalas powstałego w wyniku rozpadu ruchu Lavalas (Préval stanął na czele konkurencyjnej Organizacji Politycznej Lavalas). Rodzina Lavalas wygrała wybory samorządowe i parlamentarne w 2000 roku, on sam zwyciężył w wyborach prezydenckich w 2001 roku. Wyniki wyborów zostały zakwestionowane przez opozycję i obserwatorów. Sytuacja w latach 2001-04 była niestabilna. Opozycja domagała się rezygnacji Aristide’a, dochodziło do zamieszek i zamachów. Kryzys polityczny odbił się na gospodarce. W lutym 2004 roku wybuchły wielodniowe zamieszki. Według pierwszych informacji prasowych, sam ustąpił ze stanowiska w ich następstwie. Według niego samego został porwany przez Amerykanów i siłą zmuszony do wyjazdu z kraju. Niezależnie od prawdziwości obu wersji Aristide po zamieszkach udał się na emigrację: najpierw na Jamajkę, a potem do Republiki Południowej Afryki. Pomimo amerykańskich wysiłków mających zatrzymać jego powrót do kraju, w marcu 2011 roku powrócił na Haiti.
Autor „Haiti and the New World Order“ (1995).

</doc>
<doc id="204002" url="https://pl.wikipedia.org/wiki?curid=204002" title="1941 w muzyce">
1941 w muzyce



</doc>
<doc id="204003" url="https://pl.wikipedia.org/wiki?curid=204003" title="1940 w muzyce">
1940 w muzyce



</doc>
<doc id="204004" url="https://pl.wikipedia.org/wiki?curid=204004" title="Schronisko Zbójnickie">
Schronisko Zbójnickie

Schronisko Zbójnickie (słow. "Zbojnícka chata", niem. "Großkohlbacher Schutzhaus", "Langersee-Schutzhaus", "Räuberhütte", węg. "Hosszú-tavi-menedékház") – schronisko w słowackich Tatrach Wysokich, w Dolinie Staroleśnej (słow. "Veľká Studená dolina") na wysokości ok. 1960 m n.p.m.
Pierwszym budynkiem, który powstał w tym miejscu, była chata wzniesiona w latach 1907–1908. Wybudował je węgierski zarząd lasów państwowych dla celów myśliwskich, ale w 1910 r. udostępnił turystom. Na początku było niezagospodarowane, mieściło jedno pomieszczenie z pryczami, ławkami i piecykiem. W roku 1924 schronisko zostało przejęte przez Klub Czechosłowackich Turystów – przebudowano je i nadano obecną nazwę "Zbojnícka chata". Przeprowadzano później kolejne remonty – ostatni miał miejsce po pożarze 14 czerwca 1998 r. i zakończył się pod koniec 1999 r. W odbudowie duży wkład miały dobrowolne datki zebrane wśród słowackiego społeczeństwa. Podczas remontu obok spalonego budynku znajdował się duży namiot, w którym mogli spać także turyści. Dzisiaj schronisko ma 16 łóżek. Zbójnicka Chata jest zaopatrywana tylko przez nosiczów. Chatarem schroniska w 2010 r. był Ľudovít Záhor.
Nazwę swą schronisko wzięło od pobliskich Zbójnickich Stawów. Dawniej przez polskich taterników zwana była "Trupiarnią" ze względu na panujące w nim zimno, wilgoć i nieporządek. Obecna polska nazwa jest kalką słowackiej, nie była używana przed II wojną światową.

</doc>
<doc id="204005" url="https://pl.wikipedia.org/wiki?curid=204005" title="Marcin Gerss">
Marcin Gerss



</doc>
<doc id="204008" url="https://pl.wikipedia.org/wiki?curid=204008" title="Seria GP2 – sezon 2005">
Seria GP2 – sezon 2005

Artykuł dotyczący sezonu 2005 w serii GP2.
Kierowcy.
Punktacja:
Wygrana w kwalifikacjach (pole position do sobotniego wyścigu): 2 punkty
Punktacja w pierwszym wyścigu (Sobota): 10-8-6-5-4-3-2-1 (osiem pierwszych pozycji)
Punktacja w drugim wyścigu (Niedziela): 6-5-4-3-2-1 (sześć pierwszych pozycji)
Najszybsze okrążenie: 1 punkt (w każdym wyścigu; aby otrzymać punkt, kierowca musi przejechać przynajmniej 90% dystansu, ukończyć wyścig w pierwszej dziesiątce, a także wystartować do wyścigu z wyznaczonego pola startowego)
Wyścig na Circuit de Spa-Francorchamps został wcześniej przerwany i kierowcom zaliczono tylko połowę punktów.

</doc>
<doc id="204011" url="https://pl.wikipedia.org/wiki?curid=204011" title="Schronisko pod Rysami">
Schronisko pod Rysami

Schronisko pod Rysami (, ), nazywane także Schroniskiem pod Wagą ("Chata pod Váhou") – tatrzańskie schronisko położone w górnej części Doliny Żabiej Mięguszowieckiej ("Žabia mengusovská dolina") w słowackich Tatrach Wysokich. Schronisko to, znane głównie dzięki dogodnemu położeniu pod Rysami, leży na wysokości 2241 m n.p.m. (jest to najwyżej położone schronisko w Tatrach).
Chata czynna jest jedynie w sezonie letnim (od 16 czerwca do 31 października). Do schroniska nie prowadzi żadna droga jezdna ani wyciąg, jest ono zaopatrywane jedynie przez tragarzy (tzw. "nosiczów") lub turystów, którzy za wniesienie ładunku o wadze 5–10 kg otrzymują herbatę z sokiem malinowym. Niewielka ilość energii elektrycznej otrzymywana jest z baterii słonecznych, natomiast woda pochodzi z roztopionego śniegu lub pod koniec sezonu ze strumyka położonego poniżej. Na dole chaty znajduje się sala jadalna oraz bufet, zaś na poddaszu sala z miejscami do spania. Atrakcją jest zawieszona nad przepaścią kabina toaletowa odległa o minutę drogi od schroniska. Według stanu na 2022 rok chatarem jest znany nosicz Viktor Beránek.
Historia.
Budowa.
Po raz pierwszy pomysł wybudowania schroniska pod szczytem Rysów pojawił się w końcu XIX wieku, a jego największym zwolennikiem był austriacki wspinacz Ubald Felbinger, który na ten cel wygospodarował z własnych środków kwotę 100 forintów. Pomimo pozyskania wstępnych funduszy, zamysł nie doczekał się realizacji, głównie z uwagi na postawę właściciela terenu Ferenca Máriássyego. Wymagał on, by ewentualna budowa nie stanowiła zagrożenia dla bytujących w okolicy kozic, co było trudne do zagwarantowania. Pomimo tego, że pierwotne plany w 1892 roku upadły, trzy lata później Jozef Pfinn przedstawił projekt przedłużenia powstającej właśnie kolei zębatej ze Szczyrby do Szczyrbskiego Jeziora aż po Żabie Stawy Mięguszowieckie, skąd dalej na szczyt Rysów prowadzić miałaby kolej linowa. Także i ten pomysł nie został zrealizowany – zarówno z uwagi na sprzeciw społeczności turystycznej, jak i ze względu na trudności finansowe Węgierskiego Towarzystwa Karpackiego. Do planów budowy schroniska powrócono jeszcze w 1919, kiedy praski "Pracovní sbor turistiky" zdołał nawet uzbierać na ten cel odpowiednią sumę, jednak rozwiązanie organizacji oznaczało także zarzucenie wspomnianego przedsięwzięcia.
Sama idea pozostawała jednak żywa w środowisku górskim – w 1928 roku ośmioosobowa delegacja Klubu Czechosłowackich Turystów (KČST) wizytowała przełęcz Waga w poszukiwaniu dogodnego miejsca pod przyszłą budowę. Wybrano lokalizację zapewniającą widok na szczyty zamykające Dolinę Mięguszowiecką, ale także na otwierającą się na północy Dolinę Białej Wody. Harmonogram prac przedstawiono rok później. Inicjatywa nabrała tempa po Wystawie Tatrzańskiej, jaką w 1930 roku zorganizowano w Wysokiej koło Popradu – w jej trakcie zebrano na omawiany cel 10 tys. koron. Pierwotne plany nie były sprecyzowane i obejmowały zarówno pomysł budowy niezagospodarowanej jednoizbowej koleby, jak i wzniesienie piętrowego budynku z 50 miejscami noclegowymi, restauracją i mieszkaniem dla gospodarza. Mimo wcześniejszych ustaleń ponownie debatowano nad punktem posadowieniem budynku. Oprócz samej przełęczy rozważano lokalizację przy położonych niżej Żabich Stawach Mięguszowieckich. Niedługo przed rozpoczęciem planowanej budowy (zdecydowano się na pierwszy wariant) decyzją Ministerstwa Szkolnictwa przesunięto prace na miejsce położone około 100 metrów poniżej przełęczy (Kotlinka pod Wagą). Spowodowane było to postanowieniami czechosłowacko-polskiego Protokołu krakowskiego z 1924 roku przewidującego możliwość powołania międzynarodowego parku przyrodniczego oraz zabraniającego wznoszenia budynków w pasie granicznym.
W 1930 roku rozpoczęły się prace przygotowawcze, a sama budowa ruszyła 3 sierpnia 1931 r. Kamień, piasek i wodę (z pól lodowych) pozyskiwano w okolicy budowy. Pozostałe materiały dowożono koleją do stacji Popradské pleso, skąd do samego Popradzkiego Stawu transportowano je wozami konnymi. Na ostatnim fragmencie trasy materiały budowlane wnosili żołnierze 2 Brygady Górskiej (jednym z głównych inicjatorów przedsięwzięcia był ppłk. Václav Dusil). Za budowę odpowiadało przedsiębiorstwo Jozefa Šašinka z Popradu; przeciętnie na miejscu pracowało 7 murarzy i 10 innych robotników ze Spiszu i Liptowa nocujących na co dzień w prowizorycznym baraku obok placu budowy. Trudne warunki pogodowe sprawiły, że prace przeciągały się. W 1931 roku z powodu nagłych obfitych opadów śniegu przerwano je już 20 września, a podjęto na nowo dopiero 11 lipca kolejnego roku. Budowę ukończono 17 września 1932 r., zaś uroczystego otwarcia 16 lipca 1933 r. dokonał przewodniczący starosmokowieckiego oddziału KČST Gustáv Nedobrý. Udostępniony wówczas jednopiętrowy budynek zbudowany był z granitowych ścian o grubości 80 cm z prostym drewniano-cementowym dachem dociążonym kamieniami i podwójnych oknach zamykanych żelaznymi okiennicami. Budynek od wewnątrz docieplono celoteksem (płytami z włókien trzciny cukrowej). W środku mieściła się jadalnia połączona z sypialnią – schronisko oferowało 24 miejsca noclegowe na ośmiu trójpiętrowych łózkach. Koszt budowy wyniósł ostatecznie 143 503 korony.
Późniejsze losy.
Pierwszymi najemcami obiektu zostali Václav Fiška i Otakar Štáfl ze Schroniska Popradzkiego. Funkcję "chatara" (gospodarza) powierzono Alojzowi Krupitzerowi (przed oficjalnym otwarciem gospodarzył tam Michal Tomčík), którego w 1939 roku zastąpił Ondrej Krasuľa. W pierwszych latach funkcjonowania obiekt zaopatrywano od strony Popradzkiego Stawu przy pomocy konia huculskiego, który docierał do Żabich Stawów. Mleko dostarczano dwa razy w tygodniu w 25-litrowych beczkach z Polany pod Wysoką – drogą przez Dolinę Ciężką i Wagę. W 1940 roku schronisko zamknięto, zaś w późniejszych latach II wojny światowej Klub Słowackich Turystów i Narciarzy (KSTL, następca prawny KČST w Republice Słowackiej) powierzył pieczę nad nim studentom pod przewodnictwem Ala Huby. W tym wojennym okresie obiekt stanowił schronienie dla Polaków i Słowaków poszukiwanych przez Gestapo, w tym taterników i kurierów (wśród nich był m.in. Stanisław Siedlecki).
W pierwszych latach powojennych (począwszy od 1946) gospodarzami schroniska byli Jožo Horváth, Arno Puškáš, Mišo Stolár i Julo Parák. W późniejszym okresie obiekt wielokrotnie niszczony był przez lawiny schodzące z Ciężkiego Szczytu – po raz pierwszy w 1948, kiedy lawina śnieżna uszkodziła przegrodę pomiędzy kuchnią a jadalnią. W latach 1951–1952, za czasów chatara Oldo Bublíka ówczesny właściciel – komunalne przedsiębiorstwo Tatranské chaty – dokonało remontu schroniska. Oddzielono jadalnię od sypialni, ściany obłożono drewnem, zaś na podłodze położono linoleum; obiekt wyposażono także w nowe drewniane meble. W pierwszej połowie 1955 roku do schroniska dwukrotnie dochodziło czoło lawiny – po raz pierwszy fakt ten odkryto w lutym, po raz drugi w kwietniu. Naprawa pochłonęła 60 tys. koron, jednak już siedem lat raz jeszcze budynek uległ uszkodzeniu w ten sam sposób.
Do lat 70. gospodarzami obiektu byli jeszcze Miro Jílek starszy, Laco Rychvalskvý, Belo Kapolka i Peter Rajec. To za czasów tego ostatniego schronisko nadbudowano o dobrze komponujące się z dotychczasową bryłą poddasze według projektu Milana Marenčáka i Igora Petro. Materiały budowlane transportowano zarówno śmigłowcem, jak i na plecach ochotników. Po ukończeniu prac na poddaszu zlokalizowano 18 łóżek, zaś w sali jadalnej znalazło się miejsce na 32 stoliki.
Przebudowa.
Z uwagi na niedogodną lokalizację budynek wciąż był jednak narażony na uszkodzenie przez lawiny. Stało się tak w 1982 oraz szczególnie w 2000 roku. W lutym tego ostatniego lawina śnieżna zniszczyła mniej więcej połowę obiektu, w tym całe poddasze z salą sypialną, izbę gospodarza, składzik, zbiornik z wodą i część kuchni, naruszając przy tym konstrukcję murów. Wiosną rozpoczęto zbieranie rozniesionego przez lawinę materiału budowlanego, dzięki czemu latem częściowo wyremontowaną chatę ponownie otwarto dla gości. Pół roku później kolejna lawina zerwała dach budynku. Raz jeszcze prace pod przewodnictwem chatara Viktora Beránka (który na tym stanowisku zastąpił Antona Marca) pozwoliły na prowizoryczne uruchomienie schroniska (oferowano 14 miejsc noclegowych), jednak na sile przybrała dyskusja na temat przeniesienia obiektu z dala od szlaków lawinowych. Ostatecznie pomimo starań gospodarza schroniska oraz współwłaściciela SHS JAMES ma krok taki nie zdecydował się właściciel większościowy – Klub Słowackich Turystów (KST). Jedną z trudności w przeforsowaniu takiego wyboru był fakt, że otaczający teren stanowił własność państwa słowackiego, zaś rygorystyczne przepisy nie pozwalały na budowę na cudzym gruncie. Zamiast tego podjęto decyzję o przebudowie, dzięki której schronisko miało wytrzymać napór kolejnych lawin.
Prace rozpoczęły się 15 czerwca 2010 r. i prowadzone były zgodnie z projektem stworzonym przez Rudolfa Kruliaca z Wielkiej Łomnicy. Koszt przebudowy wyniósł 517 tys. euro i niemal w połowie został pokryty z dotacji państwowej, w pozostałej zaś części przez współwłaścicieli i darczyńców. Przed zimą odpowiadające za prace przedsiębiorstwo Stavunion s.r.o. wyburzyło starą kamienną chatę oraz wzniosło nowy budynek zamknięty tytanowo-cynkowym dachem na żelbetowej skośnej konstrukcji ochronnej. W środku, poza wyposażeniem znanym ze starego obiektu, znalazło się miejsce dla suszarni, ambulatorium, zimowej noclegowni awaryjnej i chemicznej toalety dla obsługi. Prace odebrano 31 października 2012 roku, zaś uroczyste otwarcie zmodernizowanego schroniska nastąpiło 25 września 2013 r.
Nazwa.
W okresie Pierwszej Republiki schronisko KČST nazywano "útúlňą pod Rysmi" bądź "útúlňą pod Váhou" (chatką pod Rysami, chatką pod Wagą), a niekiedy też "jubilejną útúlňą" (jubileuszową chatką – od inicjatywy jej wzniesienia na jubileusz powstania Czechosłowacji). Po przewrocie komunistycznym i rozpoczęciu w 1957 roku cyklicznych Międzynarodowych Wejść Młodzieży na Rysy (dla uczczenia wycieczki Lenina z 1913) pojawiły się – nieuwzględnione ostatecznie – postulaty działaczy partyjnych przemianowania obiektu na "Leninovą chatę" lub "Chatę Medzinárodného výstupu mládeže na Rysy". Po aksamitnej rewolucji żartobliwym nawiązaniem do tych planów było wymalowanie na skałach „śladów” stóp Lenina oraz „śladów” jego pośladków, gdzie rosyjski komunista miał odpoczywać.
Szlaki turystyczne.
 – czerwony szlak, odgałęziający się od niebieskiego w Rozdrożu nad Żabim Potokiem i biegnący Doliną Żabią Mięguszowiecką przez Wagę na Rysy.

</doc>
<doc id="204012" url="https://pl.wikipedia.org/wiki?curid=204012" title="Zakłady karne w Polsce">
Zakłady karne w Polsce

Zakłady karne w Polsce – lista przedstawiająca zakłady karne w polskim systemie penitencjarnym.
Według danych z końca 2016 roku, w Polsce funkcjonowało 87 zakładów karnych różnego typu, którym podlegało dodatkowo 37 oddziałów zewnętrznych.

</doc>
<doc id="204013" url="https://pl.wikipedia.org/wiki?curid=204013" title="Andriej Wyszynski">
Andriej Wyszynski

Andriej Januariewicz Wyszynski (, ; ur. w Odessie, zm. 22 listopada 1954 w Nowym Jorku) – rosyjski socjaldemokrata i komunista polskiego pochodzenia, prawnik, prokurator generalny ZSRR i dyplomata. Oskarżyciel w procesach pokazowych okresu wielkiego terroru w ZSRR.
Życiorys.
Ojciec – January Wyszyński wywodził się z polskiego rodu szlacheckiego, był synem Feliksa, parafianinem katolickiej parafii Najświętszej Maryi Panny w Baku, właścicielem apteki przy ul. Koliubakińskiej w Baku; matka – nauczycielka muzyki. Wkrótce po urodzeniu jego rodzina przeniosła się z Odessy do Baku.
Członek SDPRR, mienszewik, występował na wiecach studenckich i robotniczych. Wielokrotnie aresztowany przez Ochranę, dopiero w 1908 r. skazany na rok więzienia za antyrządowe przemówienie na wiecu studenckim i został osadzony w więzieniu w Bajłowie pod Baku, gdzie wyroki odsiadywali najważniejsi rewolucjoniści. Został osadzony w celi z Iosifem Dżugaszwilim ps. Stalin, który – mając silną pozycję w więzieniu – zażyczył sobie przydzielenia Wyszynskiego do swojej celi.
W kwietniu 1917 r. Wyszynski jako prokurator w moskiewskiej dzielnicy Jakimanka wydał nakaz aresztowania niemieckiego szpiega Włodzimierza Uljanowa ps. Lenin.
Od 1920 członek partii bolszewickiej. Mienszewik Wyszynski przystał do bolszewików, gdyż tylko w ich szeregach mógł zrobić karierę. Aleksandr Orłow opowiadał, jak w latach dwudziestych pracował z Wyszynskim w prokuraturze. Orłow nienawidził Wyszynskiego i z satysfakcją opisał pogardę, jaką darzyli eks-mienszewika jego koledzy – starzy bolszewicy. Pogardę wzbudzało wszystko, nawet „dobre maniery, przypominające carskiego oficera”. Sam Orłow jednak przyznaje, że Wyszynski był „jednym z najzdolniejszych i znakomicie wykształconych prokuratorów”.
Rektor uniwersytetu moskiewskiego w latach 1925–1928, inicjator metod „fizycznego oddziaływania” (tj. tortur), w swej pracy "Sądownictwo ZSRR" (1936) stwierdził, iż prawo musi podlegać praktyce politycznej. Współautor teorii mówiącej, że w ZSRR automatycznie wzrasta świadomość człowieka, wobec tego, jako bardziej świadomy, w razie przestępstwa zasługuje na większą karę. Teoria ta współgra z sugestiami radzieckich psychologów odrzucających, w całkowitej sprzeczności z marksizmem, determinizm środowiska i akcentujących pełną odpowiedzialność jednostki za swe czyny, w zgodzie z „planowaną wolną wolą”.
Od 1931 prokurator Rosyjskiej FSRR, a w lipcu 1935 Wyszynski, przyszły główny oskarżyciel w procesach moskiewskich, został awansowany na stanowisko prokuratora generalnego ZSRR, zastępując Nikołaja Krylenkę.
Oskarżyciel w głównych procesach politycznych w ZSRR, m.in. w tzw. procesie szachtyńskim (1928), oskarżono wówczas o sabotaż pięćdziesiąt osób: wiele z nich „przyznało się”. Jedenastu z nich skazano na śmierć i na pięciu z nich wyroki wykonano. Był to debiut Wyszynskiego w roli oskarżyciela publicznego; tzw. prompartii (1930) – zarzuty były groteskowe, ale winę oskarżonych uznano za przesądzoną jeszcze przed rozpoczęciem rozprawy. Wśród organizacji, domagających się kary śmierci, znalazła się Akademia Nauk ZSRR, a półmilionowy tłum robotników, który w trakcie procesu przewinął się przed salą rozpraw, wznosił okrzyki: „Śmierć! Śmierć! Śmierć!” Proces, w czasie którego składowi orzekającemu przewodniczył Wyszynski, rozpoczął się od powtórzenia przez podsądnych przyznania się do winy i zeznań wbitych im do głów w OGPU. Pięciu spośród ośmiu skazano na śmierć.
W okresie „wielkiego terroru” był oskarżycielem w trzech moskiewskich procesach pokazowych („szesnastu” 1936, „siedemnastu” 1937, i „dwudziestu jeden” 1938). Według jego słów w latach 1936–1938 karano jedynie wykonawców zbrodni, bowiem ich inspiratorem był przebywający na wygnaniu Trocki. Wykazał się również umiejętnością manipulowania nastrojami społecznymi, konkludując swą mowę z 22 sierpnia 1936: „Żądam, by tych wściekłych psów rozstrzelano, wszystkich co do jednego!”, podgrzewając nastroje uniesienia i nienawiści.
Uznawany za najbardziej krwawego prokuratora w historii ZSRR. Twórca teorii, iż przyznanie się oskarżonego może stanowić decydujący dowód winy (za co otrzymał Nagrodę Stalinowską). Także w latach trzydziestych sformułował nową teorię prawa, która miała je zastąpić. Prawo – wyjaśniał – musi odzwierciedlać wolę klasy panującej, popartej siłą. W państwie socjalistycznym odzwierciedlało ono wolę proletariatu i zamiast zanikać, było wyrazem woli całego narodu, popartej siłą państwa.
Wyszynski był też współautorem masowej czystki (1937), przeprowadzonej w centrum i terenowych oddziałach Prokuratury Generalnej. Przygotowując grunt do likwidacji Jeżowa (1938), Stalin powołał specjalną komisję, która miała przeprowadzić śledztwo w szeregach NKWD. W jej skład weszli sekretarz KC Gieorgij Malenkow, przewodniczący Sownarkomu (Rady Komisarzy Ludowych) Wiaczesław Mołotow, prokurator generalny ZSRR Andriej Wyszynski i Beria.
Wiosną 1939 Wyszynski stracił posadę prokuratora generalnego ZSRR, co nie było zaskakujące, ponieważ to on prowadził najbardziej spektakularne procesy pokazowe. Miał jednak sporo szczęścia, gdyż nie został aresztowany, lecz po prostu przeniesiony na niższe stanowisko.
W czerwcu 1940 po przerzuceniu znacznej ilości wojsk do państw bałtyckich, władze radzieckie dokonały następnego posunięcia i zaaranżowały w nich wybory, by zastąpić istniejące rządy reżimami uległymi wobec Moskwy. Wyszynski wyjechał na Łotwę, aby nadzorować zmianę rządu.
W latach 1939–1944 wiceprzewodniczący Rady Komisarzy Ludowych, a jednocześnie od 1940 wicekomisarz spraw zagranicznych.
W 1945, realizując politykę ZSRR, wystosował ultimatum do rządu rumuńskiego, pod którego naciskiem król Michał zmuszony został do zdymisjonowania rządu Rădescu i uznania Frontu Narodowo-Demokratycznego, pod kierownictwem Grozy, w którym komuniści otrzymali trzy teki, w tym ministerstwo spraw wewnętrznych. W latach 1949–1953 minister spraw zagranicznych. Po śmierci Stalina ministrem spraw zagranicznych ZSRR ponownie został Mołotow, a Wyszynski objął stanowisko szefa delegacji ZSRR przy ONZ, na którym pozostał do śmierci; również od 1949 reprezentował ZSRR w Radzie Ministrów Spraw Zagranicznych, jednak nie miał uprawnień do odstępowania od otrzymanych instrukcji bez uprzedniego skonsultowania się ze Stalinem.
Natychmiast po wojnie we wszystkich państwach satelickich powstały rozległe struktury służb bezpieczeństwa. Ich funkcjonariusze byli wybierani przez Berię oraz jego ludzi i odpowiedzialni bezpośrednio przed Moskwą. Jesienią 1947 roku utworzono Komitet Informacji podlegający Radzie Ministrów, a obejmujący "I Zarząd" MGB i wywiad wojskowy GRU. Chodziło o usprawnienie procesu zbierania informacji i dostosowanie go do potrzeb polityki zagranicznej, a także o stworzenie organizacyjnego odpowiednika nowo utworzonej CIA. Na czele KI stał początkowo Mołotow, a później Wyszynski.
Reprezentował stronę radziecką 20 stycznia 1950 podczas rozmów z delegacją Chin, której przewodził minister spraw zagranicznych Zhou Enlai.
Za książkę „Teoria dowodów sądowych w prawie radzieckim” otrzymał w 1947 r. Nagrodę Stalinowską.
Po śmierci Stalina odsunięty od wpływów i wysłany do USA jako przedstawiciel ZSRR w Organizacji Narodów Zjednoczonych. Zmarł nagle w Nowym Jorku na atak serca. Pochowany na Placu Czerwonym przy murze kremlowskim. Z odnalezionego po jego śmierci w nowojorskim sejfie Wyszynskiego listu ludowego komisarza spraw zagranicznych USRR Dmytra Manuilśkiego do Stalina, wynika, że Wyszynski w okresie przed rewolucją był agentem carskiej Ochrany, odpowiedzialnym za denuncjację i śmierć wielu działaczy bolszewickich na Ukrainie.
Po XX Zjeździe KPZR w 1956 i zainicjowanego wówczas procesu destalinizacji był „pośmiertnie represjonowany”; jego kontynuatorzy zostali pozbawieni przywilejów państwowych, a jego prace teoretyczne przestały być oficjalnie używanymi podręcznikami dla prawników.

</doc>
<doc id="204014" url="https://pl.wikipedia.org/wiki?curid=204014" title="Tolkmicko">
Tolkmicko

Tolkmicko () – miasto w woj. warmińsko-mazurskim, w powiecie elbląskim, siedziba gminy miejsko-wiejskiej Tolkmicko, położone nad Zalewem Wiślanym.
Ośrodek usługowy i turystyczno-wypoczynkowy. Przemysł spożywczy (rybny, przetwórstwo owoców i warzyw). Port morski.
Tolkmicko leży w Prusach na historycznej ziemi malborskiej, w jej wschodniej części obejmującej północną Pogezanię, a także na Powiślu. Uzyskało lokację miejską w 1296 roku. Miasto królewskie położone było w II połowie XVI wieku w województwie malborskim. W latach 1975–1998 w woj. elbląskim.
Historia.
Najstarsze wzmianki na temat Tolkmicka są legendami. W najbliższej okolicy miasta istniał wczesnośredniowieczny gród Prusów, którego pozostałości się zachowały. Wykopaliska wskazują na powstanie grodu we wczesnej epoce żelaza (około 650–400 p.n.e.). Z tego okresu pochodzą ślady pobytu w okolicy ludności kultury łużyckiej oraz cztery grodziska znajdujące się na terenie gminy.
Do XIII wieku tereny te zamieszkiwali pruscy Pogezanie. W latach 1233–1283 Prusowie zostali podbici przez Krzyżaków.
W latach 1296–1300 osada otrzymała przywilej lokacyjny. Pierwszy pisemny zapis nazwy miasta pochodzi z 1326 roku i brzmi "Tolkemit". W roku 1330 w Tolkmicku istniał kościół. 21 marca 1351 roku Wielki Mistrz krzyżacki Heinrich Dusemer von Arfberg odnowił przywilej miejski, a w 1359 roku Tolkmicko wraz z wsią Nowinka otrzymało przywilej rybołówstwa.
3 kwietnia 1440 roku Tolkmicko przystąpiło do Związku Pruskiego. Czternaście lat później burmistrz miasta złożył przysięgę wierności królowi polskiemu a mieszczanie zburzyli znajdujący się w mieście zamek krzyżacki. Po zakończeniu wojny trzynastoletniej w 1466 roku Tolkmicko znalazło się w granicach Polski (Prusy Królewskie, województwo malborskie) i pozostało w Rzeczypospolitej aż do roku 1772. W tym okresie miasto miało status miasta powiatowego.
Podczas wojny polsko-szwedzkiej, w dniach 11–12 czerwca 1626 roku, w Tolkmicku zatrzymał się król szwedzki Gustaw II Adolf. W XVII wieku nawiedziły miasto dwa wielkie pożary, które strawiły jego zabudowania (w 1634 i 1694 r.). W roku 1710 z powodu epidemii dżumy zmarła połowa mieszkańców Tolkmicka. W 1720 roku otwarto browar, funkcjonujący do 1851 r. Kolejny wielki pożar wybuchł 29 lipca 1767 roku, strawił dom piwny, budynek ratusza oraz kościół, później odbudowane.
Po I rozbiorze Polski w 1772 roku miasto znalazło się w granicach Królestwa Prus. W 1785 roku zbudowano pierwszą szkołę, w 1793 ukończono nowy ratusz, a w latach 1803–1828 funkcjonował Sąd Ziemski i Miejski. W 1818 roku Tolkmicko włączono do utworzonego powiatu elbląskiego. Podczas powstania listopadowego w mieście stacjonowało 240 żołnierzy. W tym samym roku w miejscowości wybuchła epidemia cholery. W 1832 roku w Tolkmicku otwarto pierwszą aptekę. W drugiej połowie XIX wieku miasto intensywnie się rozwijało, w latach 1862–1883 budowano port rybacki, a w roku 1873 poprowadzono szosę z Tolkmicka do Elbląga. W roku 1899 zakończono budowę Kolei Nadzalewowej ze stacją w Tolkmicku. W latach 1925–1928 miasto wyposażono w sieć kanalizacji burzowej. W 1939 roku rozpoczęto budowę fabryki marmolady, jednak została ona zamknięta już w 1940 roku.
Zajęcie miasta przez Armię Czerwoną nastąpiło 26 stycznia 1945 roku. Dokonały tego oddziały 47 brygady zmechanizowanej, 91 brygady pancernej i 1 gwardyjski pułk motocyklowy 5 armii pancernej wchodzące w skład 2 Frontu Białoruskiego. Podczas II wojny światowej miejscowość została w 50% zniszczona. Z Tolkmicka z końcem wojny uciekła połowa mieszkańców. Po wojnie miasto nie odzyskało dawnej świetności. Po zakończeniu II wojny światowej burmistrzem Tolkmicka był Bolesław Żytyński.
W czasach PRL-u powstały w Tolkmicku dwa wielkie zakłady przetwórstwa spożywczego. W 1946 roku utworzono bosmanat portu. Kolejne inwestycje to budowa oczyszczalni ścieków i kanalizacji sanitarnej, a także budowa szkoły, ośrodka kultury i innych obiektów użytku publicznego.
Etymologia nazwy.
Nazwa miejscowości pochodzi od legendarnej nazwy grodu Tolko i córki księcia Hoggo – Mity.
Przynależność miasta do stowarzyszeń.
Miasto Tolkmicko należy do trzech stowarzyszeń propagujących współpracę regionalną.
Turystyka.
Zabytki.
W Tolkmicku znajduje się dwanaście obiektów wpisanych do rejestru zabytków nieruchomych:
Demografia.
Dane z 31 grudnia 2017 roku.

</doc>
<doc id="204015" url="https://pl.wikipedia.org/wiki?curid=204015" title="Gagarin">
Gagarin

Gagarin – rosyjskie nazwisko; żeński odpowiednik – Gagarina

</doc>
<doc id="204016" url="https://pl.wikipedia.org/wiki?curid=204016" title="Owal (raper)">
Owal (raper)

Owal/Emcedwa, właściwie Jacek Wieczorek (ur. 29 marca 1982 w Poznaniu) – polski raper.
Działalność na scenie muzycznej rozpoczął w 1995 roku. Wtedy założył duet z Vektorem (swoim kuzynem) pod nazwą Przystanek 75. Grupa zmieniła później nazwę na Emcedwa (nazwa wzięła się od dwóch MC). Po odejściu Vektora rozpoczął samodzielną działalność jako Owal/Emcedwa. Do roku 2002 dużo koncertował i wydał dwa nielegale. W 2003 roku ukazał się jego pierwszy „legalny” debiutancki album "Epizod II Rapnastyk". Po wydaniu płyty i po zagraniu setek koncertów Owal rozpoczął pracę nad kolejnym albumem który ukazał się w 2004 roku i nosił nazwę "Epizod III Wirus".
W 2007 ukazał się najnowszy album zatytułowany "Epizod IV Sens Życia". Znany również ze współpracy z Mezo, Kada, Peja czy grupami muzycznymi Ascetoholix, 52 Dębiec. Do czerwca 2006 prowadził audycję radiową „Owal Rapgra” w poznańskim Radiu Merkury.
Poza rapem zajmuje się zwinnymi metodami wytwarzania oprogramowania m.in. Scrumem.

</doc>
<doc id="204020" url="https://pl.wikipedia.org/wiki?curid=204020" title="Schronisko na Solisku">
Schronisko na Solisku

Schronisko na Solisku, Schronisko pod Soliskiem (słow. "chata pod Soliskom") – schronisko turystyczne położone na wysokości 1840 m n.p.m. na zboczach Skrajnego Soliska ("Predné Solisko") w Tatrach Wysokich na Słowacji. Schronisko zostało oddane do użytku w 1944 r. W 2003 r. na miejscu starego schroniska powstało nowe, większe, dysponujące dzisiaj 9 miejscami noclegowymi. Chatarem schroniska jest Milan Štefánik. Do położonego w słowackiej części Tatr schroniska prowadzi nowoczesny wyciąg krzesełkowy ze Szczyrbskiego Jeziora ("Štrbské Pleso").

</doc>
<doc id="204023" url="https://pl.wikipedia.org/wiki?curid=204023" title="Ił-28">
Ił-28

Ił-28 (ros. Ил-28) – odrzutowy samolot bombowy, konstrukcji Sergieja Iliuszyna z okresu po II wojnie światowej.
Historia.
Propozycja stworzenia dwusilnikowego odrzutowego bombowca napędzanego silnikami Klimow RD-45, zastosowanymi już w myśliwcu MiG-15, została zgłoszona przez Siergieja Iliuszyna pod koniec 1947 roku. Prace projektowe ruszyły intensywnie na początku 1948 roku. Mimo że plan zakładał powierzenie projektu bombowca taktycznego biuru Tupolewa, Stalin zezwolił prowadzić nad nim prace również Iliuszynowi, choć fundusze na ten projekt przyznano dopiero w czerwcu tegoż roku.
Pierwszy prototyp napędzany silnikami Rolls-Royce Nene został oblatany przez pilota doświadczalnego Władimira Kokkinaki, radiooperatora B.A. Jerofiejewa i nawigatora N.D. Sorokina 8 lipca 1948 roku. Drugi prototyp, napędzany silnikami Klimow RD-45F, wzbił się w powietrze 30 grudnia 1948 roku.
Ostatecznie po testach przeprowadzonych w maju 1949 roku Ił-28 pokonał konkurencyjnego Tu-14 i stał się podstawowym bombowcem radzieckich sił zbrojnych. Postanowiono również, że jednostką napędową samolotu będzie silnik Klimowa WK-1. Produkcja seryjna ruszyła we wrześniu 1949 roku w fabrykach w Moskwie, Woroneżu i Omsku. Lotnictwo radzieckie otrzymało pierwsze maszyny w marcu 1950 roku. Pierwszy pułk wyposażony w te samoloty, 1 maja 1950 roku, wziął udział w defiladzie na Placu Czerwonym w Moskwie. Była to ich pierwsza publiczna demonstracja.
Dużym osiągnięciem konstrukcyjnym był płat prosty o obrysie trapezowym, który pozwolił na osiągnięcie aż 0,75 Ma.
Służba.
Samoloty typu Ił-28 używane były przez lotnictwo wojskowe i cywilne ZSRR oraz lotnictwo wojskowe ChRL (produkowane na licencji), Albanii (maszyny chińskie), Bułgarii, Czechosłowacji (pod oznaczeniem B-228 oraz CB-228), NRD, Węgier, Polski, Rumunii (samoloty produkcji ZSRR i chińskiej), Algierii, Egiptu, Iraku, Maroka, Nigerii, Somalii, Syrii, Jemenu, Afganistanu, Indonezji, Kambodży, Korei Północnej, Węgier i Wietnamu.
Po raz pierwszy samoloty lotnictwa sowieckiego znalazły zastosowanie bojowe w październiku i listopadzie 1956 roku w czasie tłumienia powstania na Węgrzech. 7 lub 8 listopada 1956 roku (wg różnych źródeł) rozpoznawczy IŁ-28R został zestrzelony nad Budapesztem przez węgierską artylerię przeciwlotniczą. Zginęła cała trzyosobowa załoga. Samoloty Ił-28 znajdowały się także w wyposażeniu węgierskich oddziałów lotniczych, które przeszły na stronę powstańców. Według niektórych źródeł dokonały one kilku ataków na sowieckie przeprawy przez Cisę.
Ił-28 w lotnictwie polskim.
Pierwsze egzemplarze samolotu pojawiły się w Polsce w 1952 roku. 22 lipca 1954 roku zaprezentowano je publicznie w Katowicach (ówczesny Stalinogród), były to samoloty z 7 plb i 33 plb. Używała ich 15 Dywizja Lotnictwa Bombowego, a następnie 7 Brygada Lotnictwa Bombowego. Stacjonowały w Bydgoszczy, Warszawie, Modlinie i Powidzu, były także używane przez 19 Eskadrę Holowniczą oraz WOSL w Dęblinie. Wersji R używano od 1955 roku. Ostatnie loty na tych samolotach wykonano w 1979 roku, choć lotnictwo wojsk lądowych zaprzestało ich eksploatacji już dwa lata wcześniej.
Na początku lat 60. XX wieku Instytut Lotnictwa otrzymał od wojska 1 egzemplarz bombowca, którego po usunięciu uzbrojenia i opancerzenia używano jako „latającej hamowni”. Pod komorą bombową zamontowano wysięgniki, na których był badany w locie na różnych wysokościach konstruowany w Polsce silnik turboodrzutowy w wersjach: HO-1, SO-1, SO-3W do będącego w próbach samolotu PZL TS-11 Iskra. Maksymalny pułap prowadzonych badań wynosił 11 000 metrów.
Ił-28 w muzeach.
Samoloty Ił-28 można oglądać w następujących muzeach:
Muzeum Sił Powietrznych w Dęblinie
Lubuskie Muzeum Wojskowe w Drzonowie
Muzeum Marynarki Wojennej w Gdyni
Muzeum Oręża Polskiego w Kołobrzegu
Muzeum Lotnictwa Polskiego w Krakowie
Muzeum Uzbrojenia w Poznaniu
Muzeum Wojska Polskiego w Warszawie
Ił-28 nr taktyczny 10 znajduje się jako pomnik w Witkowie.
Wciąż w wykorzystaniu.
Siły Powietrzne Koreańskiej Republiki Ludowo-Demokratycznej nadal wykorzystują te samoloty. Szacunkowo mają ich 80, z czego na zdjęciach satelitarnych na powierzchni jest około 40. Trudność w ustaleniu bierze się z faktu, że posiadają sporą ilość podziemnych hangarów, a loty wszystkimi samolotami wykonują relatywnie rzadko (z racji m.in. kosztów paliwa i ucieczek pilotów). Prawdopodobnie 24 to Ił-28, a pozostałe to wersja budowana w Chinach (Harbin H-5).
Opis konstrukcji.
Duraluminiowy samolot w układzie górnopłatu. Kadłub samolotu ma kształt opływowy, utworzony przez okręgi, których środki tworzą od pokrywającą się w środkowej części kadłuba z osią samolotu, odchyloną od niej w przedniej części w dół o 17 mm, a w tylnej w górę o 140 mm. Największy przekrój kadłuba posiada średnicę 1800 mm w odległości mniej więcej 1/3 od nosowej części samolotu. Kadłub jest konstrukcji całkowicie metalowej typu pół-skorupowego z pracującym pokryciem. Szkielet kadłuba składa się z 47 wręg umieszczonych w odległości 150-550 mm od siebie, 38 listew i 2 podłużnic znajdujących się na brzegach komory bombowej. Listwy i wręgi nie łączą się ze sobą, lecz są oddzielnie przynitowane do pokrycia. Pokrycie kadłuba wykonane jest w zasadzie z arkuszy blachy o grubości 1-1,5 mm. Niektóre odcinki pokrycia mają grubość 1,8 i 2,0 mm. W celu ułatwienia montażu, kadłub podzielono na cztery części: przednią – do wręgi 11, środkową – od wręgi 11 do 38, tylną – od wręgi 38 do 42 i końcową – od wręgi 42 do końca. Oprócz tego środkowa część kadłuba posiada podłużny podział technologiczny na dwie półcylindryczne części łączone ze sobą w płaszczyźnie symetrii samolotu. Przednia część kadłuba od nosa do pochyłej wręgi 11 jest szczelna i obejmuje kabinę nawigatora oraz pilota. Przednia część kabiny nawigatora posiada szkielet ze stopu elektronowego MŁ5T4 z wprawionym szkłem nieorganicznym i nierozpryskowym w postaci osłony. Oszklenie jest podwójne: zewnętrzny arkusz szkła organicznego ma grubość 8-10 mm, wewnętrzny 3 mm Dolna szyba kabiny nawigatora, nad którą umieszczony jest celownik, wykonana jest ze szkła nierozpryskowego, wewnętrzna o grubości 12 mm, zewnętrzna – 3 mm. Obie szyby są ze sobą sklejone. W kabinie nawigatora znajdują się dwa siedzenia. Jedno siedzenie umieszczone jest z przodu na prawej ściance. Jest ono składane i wykorzystuje się je w czasie pracy nawigatora na przyrządach. Drugie siedzenie jest katapultowe. U góry nad siedzeniem znajduje się właz, którego pokrywa otwiera się na zewnątrz. Kabina nawigatora jest opancerzona płytami duralowymi o grubości 8 mm od dołu i 30mm z tyłu. Za kabiną nawigatora znajduje się kabina pilota. Osłona kabiny pilota o kształcie opływowym składa się z trzech części: przedniej nieruchomej, środkowej otwieranej i tylnej. Szkielet osłony kabiny pilota wykonany jest również ze stopu elektronowego MŁ5T4. Przednie oszklenie nieruchomej części stanowi szyba pancerna sklejona z dwóch warstw o łącznej grubości13 mm. Boczne oszklenie wykonane jest ze szkła organicznego o grubości 10 mm. Otwierana część osłony oszklona jest podwójnymi szybami ze szkła organicznego: zewnętrzna ma grubość 10 mm, wewnętrzna 6 mm. Przy otwieraniu osłona jest odchylana w prawo. W kabinie za siedzeniem katapultowym pilota znajduje się stalowa płyta pancerna o grubości 12mm. U dołu przedniej części kadłuba znajdują się wnęki, w których umieszczone są działka wraz ze skrzynkami amunicyjnymi. W przedniej części znajduje się również wnęka, do której chowana jest przednia goleń podwozia wraz z kołami. Środkowa część kadłuba nieuszczelniona łączy się z przednią za pomocą kołnierzy stykowych połączonych 90 śrubami o średnicy 10mm. W środkowej części kadłuba znajdują się komory na pięć miękkich zbiorników paliwa oraz komora bombowa. Do środkowej części kadłuba zamocowana jest środkowa część skrzydła. Do tylnej części kadłuba zamocowane jest usterzenie ogonowe. W tylnej części zabudowany jest aparat fotograficzny do zdjęć skośnych. Umieszczona w końcowej części kadłuba kabina strzelca jest szczelnym, całkowicie wyodrębnionym odcinkiem kadłuba. W kabinie przewidziane jest miejsce dla strzelca i innych urządzeń. Znajduje się tu ruchome stanowisko strzeleckie z dwoma działkami Ił-K6. Kabina posiada szkielet z wręg i listew pokrytych arkuszami blachy o grubości 1 mm. Tylna wręga, dopasowana do kulistego kształtu stanowiska strzeleckiego, wykonana jest ze stali pancernej dla ochrony strzelca od tyłu. Do obserwacji tylnej półsfery, kabina posiada osłonę wykonaną z trzech przezroczystych szyb pancernych. Środkowa szyba ma grubość 110 mm, boczne szyby - 70mm. Oprócz tego istnieje jeszcze oszklenie ze szkła organicznego typu oszklenia przedniej kabiny. Lewe okno jest otwierane. Oknem tym strzelec wydostaje się w przypadku wylądowania samolotu ze schowanym podwoziem. Do normalnego wchodzenia i wychodzenia z kabiny oraz opuszczania jej w przypadkach awaryjnych w powietrzu służy dolny właz.Pokrywę włazu w czasie lotu otwiera się za pomocą dwóch powietrznych cylindrów zasilanych z zapasowej butli ze sprężonym powietrzem. Otwarta pokrywa wychyla się w stronę przeciwną do kierunku lotu o kąt około75o, tworząc tym samym osłonę przed naporem powietrza dla wyskakującego strzelca. Skrzydła proste o obrysie trapezowym, konstrukcji półskorupowej. Składa się z części środkowej (centropłatu) o rozpiętości 2,4 m i dwóch części odejmowanych. Konstrukcyjnie skrzydło składa się z dźwigarów, podłużnic, żeberek i pokrycia. Skrzydło wyposażone jest w klapy składające się z czterech części. Dwie części umieszczone są między kadłubem i gondolami silników (klapy wewnętrzne), dwie między gondolami i lotkami. Na końcowych częściach skrzydeł umieszczone są lotki. Gondole silników, konstrukcji półskorupowej, umieszczone są na odejmowanych częściach skrzydeł. Przejmują one obciążenia działające na silniki oraz główne golenie podwozia i przekazują je na skrzydło. W przedniej części skrzydła, wzdłuż krawędzi natarcia, wewnątrz konstrukcji znajduje się komora cieplnego urządzenia przeciwoblodzeniowego. Środkowa część skrzydła łączy się z kadłubem i odejmowanymi częściami przy pomocy okuć wykonanych ze stopu AK6 zamocowanych do dźwigarów. Pokrycie skrzydła jest o grubości od 1,5 do 4 mm. Do każdej odejmowanej części skrzydła zamocowana jest w trzech punktach szczelinowa lotka z aerodynamiczną i ciężarową kompensacją. Wyważenie ciężarowe stanowią żeliwne płytki. Powierzchnia lotek - 3,34 m2. Pokrycie lotki wykonane jest z blachy duralowej o grubości od 0,8 do 1,5 mm. Na prawej lotce zamocowany jest trymer lotki. Lotka wychyla się w górę o kąt 20o i w dół o kąt 15o Trymer wychyla się w górę o kąt 7o i w dół o kąt 8o. Usterzenie poziome o dodatnim skosie, co miało poprawić sterowność w locie nurkowym. Dwa silniki Klimow WK-1 o ciągu 26,5 kN zostały umieszczone w zawieszonych pod skrzydłami gondolach. Niemal cały układ sterowania (poza hydraulicznie wysuwanymi klapami) pozbawiony był hydraulicznego wspomagania (kompensacje aerodynamiczne sterów). Dla skrócenia startu możliwe było podłączenie pod każdym skrzydłem odrzucanego silnika rakietowego. Podwozie z kołem przednim chowanym. Koła podwozia głównego pojedyncze, przednie – podwójne. W większości wersji wysuwanie podwozia odbywało się pneumatycznie.
Załogę stanowiły trzy osoby:
Pilot i nawigator posiadali fotele katapultowe, zaś strzelec w razie konieczności korzystał ze znajdującego się tuż pod wieżyczką włazu.
Uzbrojenie.
W pierwszych wersjach samolotu montowano działka NS-23, zastąpione później przez NR-23.

</doc>
<doc id="204028" url="https://pl.wikipedia.org/wiki?curid=204028" title="Spam blog">
Spam blog

Spam blog (rzadko splog) – blog stworzony przez robota internetowego wykorzystywany do spamowania wyników wyszukiwarek internetowych, czyli nieprawdziwego pozycjonowania stron. Zawartość spam blogów często jest nonsensownym zlepkiem przypadkowych słów i zdań, przeplecionym linkami. Teksty są mechanicznie kopiowane z innych stron i blogów. Termin spam blog został użyty po raz pierwszy w sierpniu 2005.
Według badacza z Uniwersytetu Maryland, spam blogi stanowią nawet 56% aktywnych blogów, które zapychają blogosferę około 900 tysiącami postów dziennie. Dave Sifry, dyrektor generalny Technorati, twierdzi, że spam blogi to 90% nowych blogów. Spam blogi są lustrzanym odbiciem prawdziwych blogów. W sprytny sposób przekierowują ruch w internecie i generują przychody z każdego kliknięcia.
Jak zauważył autor artykułu w magazynie Wired z września 2006 roku, spam blogerzy "tworzą cały ekosystem tandety, bzdur i gadania pozbawionego sensu", który ma na celu zmarnować czas użytkowników internetu i wykraść dochody niewinnych reklamodawców.

</doc>
<doc id="204031" url="https://pl.wikipedia.org/wiki?curid=204031" title="Oznakowanie kardynalne">
Oznakowanie kardynalne

Oznakowanie kardynalne – w systemie IALA stosuje się je do określenia w jakim kierunku znajduje się bezpieczna woda.
Znaki kardynalne przyjmują nazwę od kierunku, w jakim są ustawione w stosunku do niebezpieczeństwa. Nazwa ta określa jednocześnie stronę, z której należy ten znak omijać. W praktyce rzadko występują wszystkie cztery znaki jednocześnie, zwykle oznacza się bezpieczne przejście jedynie od strony toru wodnego.
Opis znaków.
Znak północny.
Kolor czarny ponad żółtym, znak szczytowy dwa czarne stożki skierowane wierzchołkami w górę.
Światło białe, szybko migające lub migające (MV lub M).
Międzynarodowe oznaczenie charakterystyki: VQ lub Q.
Znak wschodni.
Kolor czarny z żółtym pasem, znak szczytowy dwa czarne stożki skierowane podstawami do siebie.
Światło białe, trzy szybkie mignięcia w grupie co 5 sek. lub trzy mignięcia w grupie co 10 sek. (MV(3) lub M(3)).
Międzynarodowe oznaczenie charakterystyki: VQ(3) lub Q(3).
Znak południowy.
Kolor żółty nad czarnym, znak szczytowy dwa czarne stożki skierowane wierzchołkami w dół.
Światło białe, sześć szybkich mignięć + błysk co 10 sek. lub sześć mignięć + błysk co 15 sek. (MV(6)+Bl lub M(6)+Bl).
Międzynarodowe oznaczenie charakterystyki: VQ(6)+LFl lub Q(6)+LFl.
Znak zachodni.
Kolor żółty z czarnym pasem, znak szczytowy dwa czarne stożki skierowane wierzchołkami do siebie.
Światło białe, dziewięć szybkich mignięć co 10 sek. lub dziewięć mignięć co 15 sek. (MV(9) lub M(9)).
Międzynarodowe oznaczenie charakterystyki: VQ(9) lub Q(9).

</doc>
<doc id="204039" url="https://pl.wikipedia.org/wiki?curid=204039" title="Gershom Scholem">
Gershom Scholem

Gershom Scholem (ur. 5 grudnia 1897 w Berlinie zm. 21 lutego 1982 w Jerozolimie) – badacz żydowskiego mistycyzmu, filozof, profesor Uniwersytetu Hebrajskiego w Jerozolimie.
Życiorys.
Urodził się w Niemczech w zasymilowanej rodzinie żydowskiej. W młodości związał się z ruchem syjonistycznym. Najpierw studiował matematykę w Berlinie, lecz jej nie ukończył. W latach 1917-1918 studiował matematykę i filozofię w Jenie, a 1918-1922 filozofię, judaistykę i języki semickie w Berlinie i Monachium. W tym czasie zawiązał znajomości z najwybitniejszymi umysłami spośród Żydów niemieckich. Poznał Martina Bubera, Franza Rosenzweiga i Waltera Benjamina. Zwłaszcza znajomość z Buberem stała się dla niego owocna, bowiem ten nakłonił go do zajęcia się żydowskim mistycyzmem. Fascynował się środowiskiem ortodoksji chasydzkiej, z którą zetknął się w Berlinie. Przez krótki czas wykładał na uniwersytecie berlińskim, w 1923 wyjechał do Palestyny. W latach 1925-1964 pracował jako wykładowca judaistyki i mistyki żydowskiej na Uniwersytecie Hebrajskim w Jerozolimie. Aktywnie włączył się w ruch pojednania żydowsko-arabskiego. Uczestniczył w zjazdach intelektualistów w Asconie, gdzie poznał m.in. Carla Gustava Junga i Mircea Eliadego. W 1959 prowadził swe badania w Polsce.
Dzieło.
Gershom Scholem za swego życia był niekwestionowanym autorytetem w dziedzinie mistyki żydowskiej, a jego praca i osobowość zdominowały tę naukę. Również i dzisiaj, mimo rosnącej krytyki ze strony młodszych badaczy, jego prace pozostają fundamentalne dla tej gałęzi judaistyki. Swą pracę doktorską poświęcił księdze Sefer ha-Bahir, zaś w pierwszych latach swej pracy naukowej pogłębiał zainteresowanie kabałą. Szczególnie cenne są jego badania nad sabbataizmem, w którym widział istotny czynnik rozwoju żydowskiego mistycyzmu aż do XVIII w., w przeciwieństwie do swych poprzedników, którzy widzieli w nim marginalny epizod. Efektem prac Scholema było uznanie mistycyzmu za istotny i niezbywalny składnik żydowskiej kultury i religijności. W 1941 wydał swoje "opus magnum" – "Die jüdische Mystik in ihren Hauptströmungen", które to dzieło do dziś jest uznawane za niezwykle istotne. Z innych istotnych zagadnień poruszanych przez Scholema należy wymienić kwestię mesjanizmu, która była dla niego jednym z głównych motorów przemian w mistycyzmie i gnostycyzmu żydowskiego, pod którego kątem rozpatrywał np. Mistykę Merkawy. Jako pierwszy zajął się głębiej problematyką chasydyzmu niemieckiego i kabały profetycznej Abrahama Abulafii. Obecnie na Uniwersytecie Hebrajskim działa Centrum Badań nad Mistycyzmem Żydowskim i Kabałą im. Gershoma Scholema. Przyznawane są także nagrody jego imienia za wybitne osiągnięcia w tej dziedzinie

</doc>
<doc id="204040" url="https://pl.wikipedia.org/wiki?curid=204040" title="Adolf Meyer (architekt)">
Adolf Meyer (architekt)

Adolf Meyer (ur. 17 czerwca 1881 w Mechernich w Nadrenii, zm. 24 lipca 1929 na Baltrum) – niemiecki architekt, przedstawiciel modernizmu, współpracownik Waltera Gropiusa.
Życiorys.
Meyer uczył się drzeworytnictwa i meblarstwa. Od 1904 do 1907 studiował w Düsseldorfie u Petera Behrensa, następnie pracował w jego berlińskim biurze (1907–1908), gdzie poznał Waltera Gropiusa. Od 1910 do 1925 był kierownikiem pracowni Gropiusa i jego głównym współpracownikiem. Na wystawie Werkbundu w Kolonii w 1914 Gropius i Meyer zaprezentowali modelowy budynek fabryczny wraz z biurowcem na potrzeby średnich przedsiębiorstw – tył budynku fabryki pokrywała szklana ściana, fasada z przodu była pozbawiona okien, pokryta płytami z wapienia modelowanymi na cegłę.
Od 1919 uczył w kierowanym przez Gropiusa Bauhausie. W 1919 podpisał manifest Rady Pracowniczej Sztuki (niem. "Arbeitsrat für Kunst") i był członkiem berlińskiej grupy architektów awangardowych Der Ring, której przewodził Ludwig Mies van der Rohe.
W 1925 założył własne biuro. Od 1926 pracował w administracji miejskiej Frankfurtu nad Menem, budując m.in. mosty i jazy dla regulacji rzeki Niddy. Meyer zajmował się również wzornictwem przemysłowym, projektując m.in. lampy. 
W 1928 założył tam wraz z m.in. Martem Stamem, Willim Baumeistrem i Josefem Gantnerem "Grupę Październikową" (niem. "Oktobergruppe").

</doc>
<doc id="204041" url="https://pl.wikipedia.org/wiki?curid=204041" title="Hannes Meyer">
Hannes Meyer

Hannes Meyer właściwe Hans Emil Meyer (ur. 18 listopada 1889 w Bazylei, zm. 19 lipca 1954 w Crossifisso di Lugano) – szwajcarski architekt i urbanista modernistyczny, działacz społeczny.
Hannes Meyer pochodził z rodziny szwajcarskich budowniczych. W latach 1905–1909 uczył się zawodu murarza i kreślarza budowlanego. W 1912 pracował w biurze architektonicznym w Berlinie i uczęszczał na kursy wieczorowe Wyższej Szkoły Technicznej w Charlottenburgu, w latach 1912–1913 studiował w Bath architekturę. W czasie I wojny światowej pracował w 1916 w Monachium, potem jako kierownik działu w firmie Krupp w Essen, a od 1919 w Bazylei w biurze odziedziczonym po ojcu.
W 1927 r. Walter Gropius powołał Meyera na stanowisko mistrza architektury w Bauhausie, zaś od 1 kwietnia 1928 Meyer był dyrektorem uczelni. Rozbudował nauczanie architektury, jednocześnie wspierał działalność socjalistyczną i komunistyczną wśród studentów Bauhausu. 1 sierpnia 1930 został z tego powodu odwołany przez niechętne mu władze miejskie Dessau (dziś Dessau-Roßlau). W 1930 Meyer wyjechał do Moskwy, gdzie uczył na Akademii Architektury, a w 1934 został kierownikiem Katedry Urbanistyki. Popadłszy w niełaskę stalinowskich decydentów powrócił w 1936 do Szwajcarii.
W 1939 r. Hannes Meyer wyjechał do Meksyku, a w 1949 został profesorem w stolicy Meksyku i przez kilka miesięcy był dyrektorem Instytutu Architektury i Urbanistyki. Jednak w końcu tego roku na skutek konfliktu z urzędnikami powrócił do Szwajcarii i poświęcił się działalności wydawniczej i publicystycznej.

</doc>
<doc id="204046" url="https://pl.wikipedia.org/wiki?curid=204046" title="Piotr Ożarowski">
Piotr Ożarowski

Piotr Ożarowski herbu Rawicz (ur. ok. 1725, zm. 9 maja 1794 w Warszawie) – działacz polityczny, generał-lejtnant wojsk koronnych od roku 1761, pisarz wielki koronny w latach 1768–1775, kasztelan wojnicki od roku 1781, hetman wielki koronny od roku 1793, konsyliarz konfederacji generalnej koronnej w konfederacji targowickiej, członek konfederacji grodzieńskiej 1793 roku, generał major w 1757 roku, Szef 12. Regimentu Pieszego Koronnego w latach 1785-1786, generał lejtnant komenderujący Dywizją Małopolską w 1792 roku, szef Gwardii Pieszej Koronnej w latach 1793–1794, starosta suraski, starosta żarnowiecki w 1785 roku.
Życiorys.
Wbrew rozpowszechnionej opinii nie był członkiem rodziny drobnoszlacheckiej z Mazowsza. Pochodził z jednej z zamożniejszych rodzin w Małopolsce, znanej z XV wieku.
W latach 1743–1736 uczył się w pijarskim Collegium Nobilium w Warszawie Stanisława Konarskiego. W latach 1746–1748 przebywał w Szkole Kadetów w Lunéville.
Od młodości w wojsku, początkowo pruskim, potem koronnym. Był posłem z województwa krakowskiego na sejm 1754 roku. Generał-lejtnant wojsk koronnych w 1761 roku. W 1764 roku podpisał elekcję Stanisława Augusta Poniatowskiego. Początkowo stronnik Stanisława Augusta. Poseł województwa krakowskiego na sejm koronacyjny 1764 roku. Był posłem z województwa krakowskiego na sejm 1766 roku. Komisarz z rycerstwa Komisji Skarbowej Koronnej w 1769 roku. Był członkiem konfederacji radomskiej 1767 roku. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku za którego odpowiada król, poseł województwa sandomierskiego na sejm 1767 roku. 23 października 1767 roku wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. W 1767 został kawalerem Orderu Świętego Stanisława. Od 1768 generał i dowódca dywizji. W 1781 kasztelan wojnicki, potem pisarz koronny. Nie przebierał w środkach aby dojść do bogactwa i dygnitarskich godności.Jurgieltnik Rosji i jeden z najzagorzalszych przeciwników reform w ustroju w dobie Sejmu Wielkiego.
Na Sejmie Rozbiorowym w 1775 roku powołany do Komisji Emfiteutycznej Koronnej. Poseł województwa krakowskiego na sejm 1776 roku. Na sejmie 1782 roku został konsyliarzem Rady Nieustającej. Członek Departamentu Wojskowego Rady Nieustającej w 1783 roku. Był członkiem konfederacji Sejmu Czteroletniego. Od roku 1789 współpracował z ambasadorem rosyjskim Ottonem von Stackelbergiem. Znajdował się na rosyjskiej liście płac z jurgieltem rocznym 2000 dukatów. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Po przystąpieniu do konfederacji targowickiej stał się filarem targowiczan w wojsku. Został mianowany w roku 1792 komendantem Warszawy. Sekował oficerów patriotów i śledził poczynania spiskowe. Poseł rosyjski Jakob Sievers zaproponował mu przejęcie laski sejmu rozbiorowego, który miał przeprowadzić II rozbiór Polski, jednak Piotr Ożarowski zażądał zbyt wysokiej ceny za swoje usługi i marszałkiem został ostatecznie Stanisław Kostka Bieliński. Na sejmie grodzieńskim w 1793 roku został mianowany przez króla Stanisława Augusta Poniatowskiego członkiem deputacji do traktowania z posłem rosyjskim Jakobem Sieversem. 22 lipca 1793 roku podpisał traktat cesji przez Rzeczpospolitą ziem zagarniętych przez Rosję a 25 września cesji ziem zagarniętych przez Prusy w II rozbiorze Polski.
19 listopada 1793 mianowany hetmanem wielkim koronnym. Pośredniczył w mediacji pomiędzy królem a Szczęsnym Potockim. W czasie insurekcji warszawskiej usiłował zdławić ją siłą, nie znalazł jednak poparcia u podwładnych. Pojmany, aresztowany, 9 maja 1794 roku został razem z 3 innymi osobami przekazany przez Radę Zastępczą Tymczasową pod jurysdykcję Sądu Kryminalnego. W czasie procesu:
"„Pytano go się, czyli on podpisał rozbiór kraju. Na to Ożarowski odpowiedział, że podpisał. Czyli on za to wziął pieniądze? Odpowiedział, że wziął i jeszcze bierze. Pytanie: czyli on wydał wojsku polskiemu ordynanse na łączenie się z Moskalami i na bicie Polaków? Przyznał, że to on wydał (...)”".
Ożarowski został jako zdrajca skazany na śmierć przez powieszenie. Przyjął wyrok i podpisał go. Wyrok wykonano natychmiast. Razem z marszałkiem Rady Nieustającej Józefem Ankiewiczem i hetmanem polnym litewskim Józefem Zabiełłą został powieszony 9 maja 1794 przed ratuszem na Rynku Starego Miasta w Warszawie. Tego samego dnia wieczorem został pochowany na polu pod Nalewkami.
Miał 7 synów: Kajetana, Stanisława, Adama, Franciszka, Jerzego, Kazimierza i Seweryna. Synami Adamem i Franciszkiem zaopiekowała się Katarzyna II – doszli oni do rangi generałów armii carskiej. Kazimierz i Seweryn zostali pułkownikami w Rosji. Kajetana i Stanisława na generałów mianował Tadeusz Kościuszko. Jego syn hrabia Adam Ożarowski brał udział m.in. w walkach z Napoleonem.
W 1773 odznaczony Orderem Orła Białego, kawaler Orderu Świętego Stanisława od 1767 roku.

</doc>
<doc id="204048" url="https://pl.wikipedia.org/wiki?curid=204048" title="Wierzejska">
Wierzejska

Wierzejska (375 m n.p.m.) – góra w Paśmie Masłowskim Gór Świętokrzyskich. Położona jest na terenie gminy Masłów w powiecie kieleckim (województwo świętokrzyskie).
Góra prawie ze wszystkich stron porośnięta jest lasem. Na jednym z jej zboczy zlokalizowane jest kieleckie osiedle Dąbrowa.

</doc>
<doc id="204049" url="https://pl.wikipedia.org/wiki?curid=204049" title="Duże Pe">
Duże Pe

Duże Pe, właściwie Marcin Matuszewski (ur. 9 lipca 1981 w Warszawie), znany również jako Pan Duże Pe i Grande Pe – polski raper, freestyleowiec, DJ, autor tekstów, dziennikarz i promotor muzyczny, a także agent piłkarski. Laureat drugiej edycji Wielkiej Bitwy Warszawskiej. W 2011 roku znalazł się na 28. miejscu listy 30 najlepszych polskich raperów według magazynu Machina. Rok później znalazł się na 20. miejscu analogicznej listy opublikowanej przez serwis Porcys. Występuje i nagrywa solowo oraz w ramach zespołów Masala i Senk Że. W przeszłości związany był również z grupami Cisza &amp; Spokój oraz Banda Tre.
Poprzedzał występy takich wykonawców jak Guru, Lone Catalysts, DJ Vadim, Mr. Thing, Killa Kella, Rahzel, DJ Q-bert, Indy a Wich, DJ Cut Killer, Gentleman, Sizzla, Hakim, Party Ben, Loo &amp; Placido, Kid Fresh, Pirate Soundsystem, Tittsworth, Cartel Communique, Egyptrixx, Soundhog, Baobinga, Ariel Pink’s Haunted Graffiti oraz Arts The Beatdoctor &amp; Skiggy Rapz. Matuszewski współpracował ponadto z takimi wykonawcami jak: Doniu, Mezo, Prezes, Mista Pita, IGS czy Pięć Dwa Dębiec.
Pseudonim artystyczny muzyka ma wyrażać sprzeczność – z jednej strony Duże Pe to „Playa” – nie stroniący od zabawy gracz, wierny jednak esencji hip-hopu, jaką jest freestyle, czy braggadocio. Z drugiej – Duże Pe to „Poeta” – przytłoczony przez otaczającą go szarość i pęd dzisiejszych czasów, szukający w słowach ucieczki od zimna betonowej dżungli.
Poza działalnością artystyczną od 2009 prowadzi wytwórnię muzyczną i agencję koncertową ArtAgencja I-N-I.
Życiorys.
Działalność artystyczną Matuszewski rozpoczął w 1996 roku, tworząc wraz z przyjaciółmi z liceum pierwsze nieprofesjonalne nagrania. Przed szerszą publicznością raper po raz pierwszy wystąpił w 2000 roku, freestyleując w ramach imprezy magazynu Uwaga zorganizowanego w warszawskim klubie Kotły. Podczas występu poznał późniejszego współpracownika DJ Spoxa. Latem tego samego roku muzycy założyli grupę muzyczną Cisza &amp; Spokój. W 2001 roku Duże Pe we współpracy z Ajronem nagrał utwór zatytułowany „Elo-kwencja”. W maju 2002 roku zespół Cisza &amp; Spokój zagrał pierwszy koncert, który odbył się w warszawskim klubie Piwnica pod Harendą w ramach cyklu Konkretna Impreza. Występ spotkał się z uznaniem i przyczynił do kolejnych licznych występów. W międzyczasie zespół zrealizował kolejne utwory jednakże nie zostały one opublikowane oficjalnie.
Pod koniec 2001 roku Duże Pe nagrał utwór zatytułowany „Labirynt”, który ukazał się na albumie producenckim Rico pt. "Rap Propaganda". Było to pierwsze wydawnictwo na którym oficjalnie ukazał się utwór rapera. W pierwszym kwartale 2002 roku został wydany debiutancki singiel formacji Cisza &amp; Spokój zatytułowany "Para Zielonej Herbaty". Singiel został wydany nakładem własnym sygnowany ToSięWytnie Records w formacie CD-R. Do każdego egzemplarza została dołączona porcja zielonej herbaty. Również w 2002 roku kolejny utwór zespołu pt. „Gorączka Sobotniej Nocy” ukazał się na kompilacji "JuNouMi EP Vol. 1" prezentującej polskich podziemnych twórców hip-hopowych. Natomiast pod koniec roku ukazała się druga część kompilacji zawierająca wspólną kompozycję Cisza &amp; Spokój i Flexxip.
W międzyczasie Matuszewski występował na koncertach freestyleowych zarówno hip-hopowych, jak i reggae, gdzie poznał przyszłych członków zespołu Cinq G: Mista Pita i Radikal Irie. W 2003 roku Duże Pe poprowadził finał koncertu freestyleowego Wielka Bitwa Warszawska. Tego samego roku raper podjął współpracę z katowickim producentem IGS z którym nagrał czteroutworowe demo. Nagrania wzbudziły zainteresowanie wytwórni muzycznej UMC Records, która podpisała z muzykami kontrakt. W międzyczasie Duże Pe został zaproszony do współpracy przez Radki Irie znanego z występów w grochowskiej Transmisji. W ramach współpracy powstała dancehallowa grupa 5G, którą tworzyli ponadto Piotr „Mista Pita” Zabrodzki (keyboard), Filip „Erudejgrek” Jurczyszyn (gitara basowa) i Bartek „Ważniak” Ważny (perkusja). Początkowo podczas koncertów muzyków wspierali liczni wokaliści w tym raperzy Vienio &amp; Pele. W 2003 roku Duże Pe został oficjalnym członkiem zespołu, który przyjął wkrótce potem nazwę Cinq G.
Pod koniec 2003 roku Duże Pe poznał twórców kolektywu Masala – Maxa Cegielskiego i Rafała Kołacińskiego. Wkrótce potem Duże Pe i Mista Pita zostali zaproszeni do nagrań album zatytułowanego "Long play", który ukazał się rok później. Muzycy wystąpili w utworze pt. „Od Tarnobrzegu po Bangladesz”. Matuszewski przyjął również zaproszenie Masali do występów podczas koncertów formacji. W międzyczasie raper rozpoczął współpracę z Wojciechem Konikiewiczem, który zaproponował muzykowi występ w ramach TransTechnoLogical Orchestra podczas koncertu WydRAPane Na Murach. Koncert upamiętniający wprowadzenie stanu wojennego w Polsce był ponadto transmitowany na antenie stacji telewizyjnej Polsat. 14 maja 2004 roku Duże Pe został laureatem drugiej edycji Wielkiej Bitwy Warszawskiej. Natomiast w kwietniu ukazał się debiutancki album rapera zrealizowany z producentem IGS i DJ Spox zatytułowany "Sinus". Z kolei w lipcu nakładem Funkydub została wydana debiutancka płyta Cinq G – "P.I.Ę.Ć.G.I.E. Panama". W międzyczasie Duże Pe rozpoczął współpracę z soundsystemem Ruff Soundz Massive grającym imprezy skoncentrowane na muzyce 2step i UK Garage.
Pod koniec 2004 roku Polskie Radio Bis zaproponowało raperowi prowadzenie autorskiej audycji muzycznej. W programie pod nazwą RadioBis:Ta Audycja zrealizowanym w konwencji live mix uczestniczył również DJ Spox. W grudniu Duże Pe wygrał charytatywny turniej freestyleowy Christmas Rappin’. W lutym 2005 roku nakładem Afterbeat ukazała się płyta projektu Banda Tre pod tym samym tytułem. W skład formacji wchodzili również Mista Pita i Lady Mocca. W marcu 2005 roku Duże Pe wziął udział w koncercie Trans-Fuzja, czyli zderzenie Rapu i Poezji, który odbył się w Studiu Polskiego Radia im. Witolda Lutosławskiego i transmitowany był na żywo przez Radio Bis. Jego ideą było zderzenie współczesnej polskiej poezji recytowanej przez aktorów (m.in. Magdalena Różczka, Mateusz Damięcki, Maciej Zakościelny) z freestyleowymi refleksjami na temat usłyszanych wierszy rymowanymi przez raperów na muzycznym tle stworzonym przez Orkiestrę TransTechno Logiczną Wojciecha Konikiewicza. W czerwcu również 2005 roku Duże Pe wziął udział ponownie w finale Wielkiej Bitwy Warszawskiej gdzie uzyskał 3. miejsce. Był to również ostatni oficjalny występ freestyleowy rapera. W międzyczasie zostały zarejestrowane partie wokalne na debiutancki album Cisza &amp; Spokój. W październiku tego samego roku Michał Urbaniak zaproponował zespołowi Cinq G przygotowanie utworu na jego album, na którym współcześni artyści zaproponowali współczesne wersje piosenek Mieczysława Fogga. Jednakże w wyniku opóźnień terminu wydania albumu członkowie zespołu zdecydowali się na realizację własnego wydawnictwa z kompozycjami Fogga.
W połowie 2006 roku w związku ze zmianami w Polskim rządzie doszło do zmiany dyrektora w Polskim Radiu Bis. W wyniku zmiany na stanowisku dyrektora Radia Bis autorski program Duże Pe został zdjęty z emisji. Debiut Cisza &amp; Spokój pod tym samym tytułem ukazał się 20 listopada 2006 roku. Natomiast 10 grudnia został wydany album Cinq G "Fogga Ragga" z interpretacjami utworów Fogga. Również w 2006 roku Matuszewski podjął się organizacji imprez oraz promocji freestyleu w ramach lokalnych imprez klubowych. Tego samego raper zorganizował również koncert pod nazwą Bitwa o Mokotów. Na początku 2007 roku zespół Cinq G podjął intensywne prace nad kolejnym albumem. Gotowe już utwory zostały przearanżowane i w dużym stopniu ponownie nagrane. Natomiast w lutym został wydany album "Obywatele IV Świata", który uzyskał 3 miejsce w plebiscycie portalu onet.pl na krajowy alternatywny album roku. Z kolei płyta Cinq G pt. "Juma" ukazała się 17 września nakładem Funkydub Production. Została wydana w dwóch wersjach: regularnej jednopłytowej i rozszerzonej dwupłytowej, która zawierała również album "Live!" nagrany w warszawskim klubie Proxima pod koniec 2006 roku podczas jednego z koncertów zespołu. Pod koniec roku Duże Pe zaczął intensywnie występować jako DJ. Występował w klubach Jadłodajnia Filozoficzna i Obiekcie Znalezionym. Selekcja rapera początkowo opierała się o mash-up i bastard pop, a następnie reggae, rap, pop, dance, punk, electro, b-more, bassline, dubstep czy drum’n’bass. Natomiast w listopadzie Duże Pe zaprosił na trzy występy w Polsce amerykańskiego DJ Party Bena.
W maju 2008 roku zorganizował kolejne koncerty m.in. francuskiego duetu Loo &amp; Placido, Kid Fresh, Pirate Soundsystem, Tittsworth, Cartel Communique czy Egyptrixx. 3 października 2008 roku ukazał się kolejny album kolektywu Masala na którym wystąpił Duże Pe zatytułowany "Cały ten świat". W ramach promocji nagrań odbył się szereg koncertów w kraju, jak i zagranicą. Wydawnictwo było rozwinięciem kierunku jaki Masala obrała na płycie "Obywatele IV Świata". W lipcu 2009 Duże Pe zdecydował się na zawieszenie działań zespołu Cisza &amp; Spokój oraz prowadzenie dalszej działalności wydawniczej pod marką TSW. Następnie rozpoczął prace nad kilkoma solowymi albumami. Pierwszy z nich to przygotowywana wspólnie z Kixnarem płyta "Zapiski z życia na terytorium wroga", której premiera nakładem wydawnictwa ArtAgencja I-N-I odbyła się 15 lutego 2010.
Od kwietnia 2010 roku do czerwca 2014 prowadził wraz z Filipem „Rudanacją” Antonowiczem audycję radiową „Cztery gramy” w Czwórce. Jest także prowadzącym autorskiej audycji „Czwarta fala” oraz cyklicznego pasma „Muzyczny Lunch”.

</doc>
<doc id="204050" url="https://pl.wikipedia.org/wiki?curid=204050" title="Bitwa pod Aljubarrota">
Bitwa pod Aljubarrota

Bitwa pod Aljubarrota – starcie zbrojne pomiędzy wojskami portugalskimi króla Jana I Wielkiego a armią Jana I Kastylijskiego, które miało miejsce 14 sierpnia 1385 r. w pobliżu miejscowości Aljubarrota w dawnej prowincji Estremadura w Portugalii.
Tło.
Podłożem konfliktu były pretensje króla Kastylii do tronu portugalskiego po śmierci króla Portugalii Ferdynanda I. Następcą zmarłego monarchy został Jan I, wcześniej mistrz zakonu Avis. Na wieść o tym król Kastylii Jan I wtargnął na czele swoich wojsk do Portugalii i przez Coimbrę kierował się na Lizbonę. Wojska portugalskie dowodzone przez króla Jana I Wielkiego oraz konstabla królestwa i naczelnego wodza Nuno Alvaresa Pereirę, wyruszyły z Abrantes na spotkanie Kastylijczykom.
Siły przeciwników.
Wojska kastylijskie liczyły 18 000 żołnierzy (6 500 piechoty, 6750 jazdy i 5000 kuszników) i ok. 10 000 zbrojnego pospólstwa, a portugalskie – ok. 7000 (4 000 piechoty, 1700 jazdy, 800 kuszników, 700 łuczników) i ok. 5000 zbrojnego pospólstwa. W oddziałach kastylijskich walczyli rycerze francuscy, a Portugalczyków wspierał oddział kuszników angielskich.
Przebieg bitwy.
Starcie rozpoczęło się po południu i trwało kilka godzin. Kastylijczycy byli znużeni marszem i upałem, a ich dowództwo nieudolne, natomiast Portugalczycy mieli świetnego dowódcę, który wybrał do walki znakomitą pozycję na stoku płaskowyżu i osłonił ją przed atakiem jazdy palisadą oraz wilczymi dołami. Pewna siebie kastylijska straż przednia, składająca się z ciężkozbrojnych rycerzy francuskich, uderzyła na pozycję portugalską, wbijając się klinem w jej środek, ale po krótkiej walce została otoczona i zniszczona. Widząc to Jan Kastylijski wprowadził do walki swe główne siły, co spowodowało chwilowy kryzys u Portugalczyków, atakowanych ze wszystkich stron przez przeważającego liczebnie przeciwnika. W decydującym momencie bitwy król Portugalii ze swym strategicznym odwodem liczącym 700 rycerzy uderzył na główne siły wroga, podczas gdy Pereira zaatakował z obydwu flank, zamykając Kastylijczyków w okrążeniu. Oddziały portugalskich zwolenników króla Kastylii, pozostające na zewnątrz pierścienia okrążenia, usiłowały wywalczyć przejście dla sił głównych, lecz zostały odparte. Ostatecznie Kastylijczycy rzucili się do ucieczki ścigani przez Portugalczyków.
Konsekwencje.
Straty Kastylijczyków wyniosły ok. 10000, a Portugalczyków ok. 2000 zabitych i rannych. W podzięce za zwycięstwo, w pobliżu miejsca bitwy decyzją portugalskiego króla Jana I w roku 1388 rozpoczęto wznosić gotycki zespół klasztorny, wokół którego następnie powstało miasto Batalha (port. "batalha" = "bitwa"). Dalekosiężnym skutkiem tej bitwy była niepodległość Portugalii przez następne dwa wieki oraz jej nieskrępowana ekspansja w zakresie odkryć geograficznych i podbojów kolonialnych.

</doc>
<doc id="204051" url="https://pl.wikipedia.org/wiki?curid=204051" title="MC68LC040">
MC68LC040

68LC040 to tańsza (ang. low cost) wersja mikroprocesora Motorola 68040 pozbawiona koprocesora, co obniża cenę i zużycie energii. Choć brak koprocesora pozycjonuje ten model bliżej rodziny 020, to nadal zawiera on pamięci cache rodziny 040 oraz używa techniki potokowej, dlatego jest znacznie szybszy niż 020.

</doc>
<doc id="204052" url="https://pl.wikipedia.org/wiki?curid=204052" title="Karabin maszynowy Hotchkiss Mle 1909">
Karabin maszynowy Hotchkiss Mle 1909

Hotchkiss Mle 1909 – francuski lekki karabin maszynowy, wersja ckmu Hotchkiss M1907.
Karabin maszynowy Mle 1909 powstał jako lżejsza wersja ciężkiego karabinu maszynowego M1907. Zmiany obejmowały zastąpienie podstawy trójnożnej dwójnogiem, dodanie kolby z chwytem pistoletowym. W celu obniżenia masy zmniejszono także żebra chłodzące na lufie.
W czasie pierwszej wojny światowej Hotchkis Mle 1909 obok Chauchata był jednym z podstawowych typów lekkiej broni maszynowej. Opracowano także jego wersje kalibru 30-06 (7,62 x 63 mm) używaną przez armię amerykańską jako "Benet-Mercie M1909 Machine Rifle", oraz kalibru .303 (7.7 x 56 mm R) używaną przez armię brytyjska jako "Hotchkiss Mk. I LMG".
Produkcję karabinu maszynowego Mle 1909 zakończono w 1918 roku.

</doc>
<doc id="204053" url="https://pl.wikipedia.org/wiki?curid=204053" title="Antoni Padewski">
Antoni Padewski

Antoni z Padwy, Antoni Padewski, właśc. Fernando Martins de Bulhões, pol. "Ferdynand Bulonne" (ur. 1195 w Lizbonie, zm. 13 czerwca 1231 w Arcelli k. Padwy) – portugalski teolog, franciszkanin, święty Kościoła katolickiego, prezbiter i doktor Kościoła.
Od czasów Piusa XII nazywany "Doctor Evangelicus".
Życiorys.
Pochodził z bogatej, szanowanej rodziny. Ochrzczono go imieniem Ferdynand. Jeszcze zanim ukończył 20 lat, wstąpił do zakonu Kanoników Regularnych św. Augustyna. Studiował dzieła klasyków łacińskich i święte księgi. Ponieważ ciągłe wizyty krewnych utrudniały mu skupienie się na nauce, poprosił przełożonych o przeniesienie do Opactwa Świętego Krzyża w Coimbrze (ówczesnej stolicy Portugalii). W 1219 otrzymał święcenia kapłańskie. Kiedyś przez przypadek poznał pięciu franciszkanów podążających do Maroka, aby nauczać muzułmanów. Ferdynand był pod wrażeniem ich prostego, ubogiego, ale jakże pogodnego stylu życia. Rok później otrzymał wieści, że zginęli oni śmiercią męczeńską.
W 1220 opuścił zakon kanoników regularnych św. Augustyna i wstąpił do zakonu franciszkanów (Zakon Braci Mniejszych) z nadzieją wyjazdu na misje do Maroka i poniesienia tam śmierci męczeńskiej za głoszenie Ewangelii. W zakonie franciszkańskim przyjął imię Antoni i rozpoczął studiowanie myśli św. Franciszka, Pisma Świętego, udzielał się w pracy duszpasterskiej i kaznodziejskiej. Jego kazania stały się sławne. W pracy nad kazaniami posługiwał się „metodą konkordancji tematycznej” łącząc ze sobą cztery rodzaje tematyki: historię Starego Testamentu oraz trzy części Mszy św. – introit, epistołę i ewangelię. Szczególny dar wymowy gromadził przy nim wielkie tłumy.
Wkrótce wyruszył do Maroka, aby tam nauczać. Jednak choroba nie pozwoliła mu kontynuować podróży. Podjął pracę w przytułku dla ubogich w pobliżu Forlì we Włoszech. Następnie przełożeni wysłali go w celu głoszenia Ewangelii w Lombardii. Antoni pracował jako wykładowca na uniwersytetach w Montpellier i Tuluzie. Pracował też jako wysłannik kapituły do papieża Grzegorza IX, który nazwał jego kazania "szkatułką Biblii" i nakazał mu pisać kazania na dni świąt. 30 maja 1227 mianowano go prowincjałem obszaru Emilia-Romania. Przez trzy kolejne lata Antoni pisał kazania niedzielne. W czerwcu 1230 papież zwolnił go z tych obowiązków. Antoni osiadł w klasztorze Świętej Marii w Padwie. Następnego roku ciężko zachorował na puchlinę wodną i zmarł, mając 36 lat.
Za życia zwano go "młotem na heretyków". Był jednym z najbardziej cenionych kaznodziei XIII w.; elokwentny, ze świetną pamięcią, szeroką wiedzą i silnym, czystym głosem.
Katolicy uznają, że pewnej nocy Dzieciątko Jezus nawiedziło Antoniego i ucałowało go zapewniając o miłości Boga. Z tej przyczyny święty jest przedstawiany z małym Jezusem z Nazaretu na ręku.
Kanonizacja.
Jego proces kanonizacyjny jest najkrótszym w historii Kościoła katolickiego, kanonizowany 30 maja 1232 przez papieża Grzegorza IX (ogłoszony świętym 352 dni po śmierci).
16 stycznia 1946 papież Pius XII ogłosił go doktorem Kościoła.
Jego wspomnienie lub święto w Kościele katolickim obchodzone jest w dzienną rocznicę śmierci (13 czerwca) i jest hucznie obchodzone w Lizbonie.
Kult i patronat.
Na miejscu grobu św. Antoniego w Padwie wznosi się poświęcona jego czci bazylika, jedno z najpopularniejszych sanktuariów w Europie.
W Polsce cieszy się szczególnym kultem w Przeworsku, Radecznicy, Ratowie, Łodzi-Łagiewnikach, Chełmie, Człopie, Padwi Narodowej, Suszu, Niewodnicy Kościelnej, Jaśle.
Święty Antoni jest patronem osób i rzeczy zaginionych, Lizbony, Padwy, franciszkanów, antoninek, licznych parafii, kościołów i bractw; dzieci, górników, małżeństw, narzeczonych, położnic, ubogich, podróżnych. Patronuje ok. 150 parafiom na terenie Polski. Święty Antoni ustanowiony został też patronem miast: Jasła (od 1996), Rybnika (od 2007), Lipna (od 2009), Brodnicy (od 2014), Przeworska (od 2015), Tomaszowa Mazowieckiego (od 2015) oraz Lublina.
Św. Antoni Padewski patronuje także historycznej stolicy województwa podlaskiego – Drohiczynowi. W kościele pofranciszkańskim znajduje się łaskami słynący obraz świętego. Można tam usłyszeć również składający się z blisko 30 zwrotek "Kant do Św. Antoniego Padewskiego", który jest w ostatnich latach śpiewany w skróconej do 11 zwrotek wersji. Coroczny Odpust św. Antoniego cieszy się większą popularnością aniżeli rocznica poświęcenia kościoła katedralnego pw. Trójcy Przenajświętszej w Drohiczynie.
Objawienia.
Dnia 8 maja 1664 r. w Radecznicy (dzisiejsze województwo lubelskie) rozpoczęły się objawienia (jedyne na świecie udokumentowane i potwierdzone) na wzgórzu zwanym Łysą Górą św. Antoniego z Padwy Szymonowi Tkaczowi, ubogiemu mieszkańcowi wioski. Święty w swych objawieniach nakazał zbudowanie na wzgórzu świątyni, oraz poświęcił okoliczne źródło. Wieści o cudownym objawieniu i o łaskach, uczyniły to miejsce celem wielu pielgrzymek. Gdy dotarły one do bpa Mikołaja Świrskiego, sufragana chełmskiego, zakupił całą wieś, a następnie zwrócił się do bernardynów z propozycją objęcia placówki. Bracia Bernardyni ulokowani zostali w 1667 roku Akt fundacyjny klasztoru datowany jest na rok 1670 r.
Szybko zaczęto wznosić drewniane zabudowania kościoła i klasztoru, a specjalna komisja teologów przesłuchała świadków zdarzeń i osoby, które doznały tu łask. W krótkim czasie wytworzyła się tradycja odpustów.
Każdego roku dnia 13 czerwca w Radecznicy odbywa się główny odpust ku czci św. Antoniego, gromadzący kilkutysięczne rzesze wiernych z Polski i zagranicy.
Ikonografia.
W ikonografii św. Antoni przedstawiany jest w habicie franciszkańskim, przepasany sznurem z widocznymi trzyma węzłami i w sandałach; nieraz głosi kazanie, czasami trzyma Dziecię Jezus. Jego atrybutami są: księga, lilia, serce, chłopiec, Dzieciątko Jezus, ogień – symbol gorliwości, bochen chleba, osioł lub koń lub muł, ryba.

</doc>
<doc id="204054" url="https://pl.wikipedia.org/wiki?curid=204054" title="Medal za Zasługi dla Policji">
Medal za Zasługi dla Policji

Medal za Zasługi dla Policji – polskie odznaczenie cywilne, nadawane przez ministra właściwego do spraw wewnętrznych.
Historia.
Medal za Zasługi dla Policji został ustanowiony ustawą z dnia 7 czerwca 2001 jako odznaczenie za wybitne zasługi w dziedzinie realizacji ustawowych zadań Policji. Medal ten przyznaje się również za współpracę polskiej Policji z policjami innych państw.
Zasady nadawania.
Medal posiada trzy stopnie:
Medal zgodnie z ustawą może być nadany obywatelowi polskiemu zamieszkałemu w kraju, w tym policjantowi i pracownikowi Policji, który:
Medal może być również nadany cudzoziemcowi lub obywatelowi polskiemu zamieszkałemu poza granicami kraju, który:
Medal nadawany jest przez ministra właściwego do spraw wewnętrznych z własnej inicjatywy albo na wniosek Komendanta Głównego Policji. Osoba wyróżniona otrzymuje odznakę Medalu i legitymację potwierdzającą jego nadanie. Medal tego samego stopnia może być nadany tej samej osobie tylko raz, a osobie raz wyróżnionej nie nadaje się dalszych Medali w stopniu niższym od posiadanego. Może być nadany również pośmiertnie. Medal jest przyznawany przede wszystkim osobom cywilnym oraz cywilnym pracownikom Policji, natomiast funkcjonariusze mundurowi otrzymują z reguły Odznakę „Zasłużony Policjant”.
Opis odznaki.
Odznaką medalu jest wieniec dębowy o średnicy 37 mm, wewnątrz którego znajduje się ośmioramienna gwiazda policyjna. Na awersie na gwieździe są umieszczone dwa skrzyżowane miecze, skierowane ostrzami w dół, z klingami koloru biało-czerwonego. W środku znajduje się wizerunek orła ustalony dla godła Rzeczypospolitej Polskiej. Pod orłem jest umieszczona rozwinięta, granatowa wstęga z napisem: POLICJA. Wieniec dębowy oraz odwrotna strona medalu, są złocone, srebrzone albo patynowane na brązowo, w zależności od stopnia. Na odwrotnej stronie medalu jest umieszczony tłoczony napis w trzech wierszach: MEDAL / ZA ZASŁUGI / DLA POLICJI. Nad napisem oraz pod nim znajduje się liść dębu.
Odznaka medalu jest zawieszona na wstążce długości 70 mm i szerokości 40 mm. Przez środek wstążki przebiega pionowy czerwony pasek szerokości 15 mm. Po obu jego stronach znajdują się pionowe paskami, w kolejności od środka: granatowy szerokości 5 mm, biały szerokości 5 mm oraz na brzegu granatowy szerokości 2 mm. Identyczny układ barw miała wstążka Odznaki „Za zasługi w ochronie porządku publicznego”.
Baretka jest w kolorach wstążki, z tym, że dla I stopnia ma na czerwonym polu trzy wąskie białe pionowe paski, dla II stopnia – dwa paski, dla III stopnia – jeden pasek. Jednakże w praktyce wyższe stopnie odznaki zaznacza się przez nałożenie złotego lub srebrnego pionowego galonika, jak przy baretkach innych odznaczeń.
Medal nosi się na lewej stronie piersi w kolejności za odznaczeniami państwowymi.

</doc>
<doc id="204055" url="https://pl.wikipedia.org/wiki?curid=204055" title="Toboł">
Toboł

Toboł (ros. "Тобол") – rzeka w Rosji zauralskiej i w północnym Kazachstanie, lewy dopływ Irtyszu. Długość - 1591 km, powierzchnia zlewni - 426 tys. km², średni przepływ - 805 m³/s. 
Toboł ma źródła w zachodniej części Płaskowyżu Turgajskiego, skąd spływa na północny wschód do północnego odcinka Bramy Turgajskiej, po czym wypływa na Nizinę Zachodniosyberyjską. W dorzeczu Tobołu leży około 20 tys. jezior o łącznej powierzchni 9 tys. km². Reżim rzeki jest śniegowy, z maksimum od maja do początku sierpnia. Toboł zamarza w listopadzie, taje na przełomie kwietnia i maja. 
Rzeka jest żeglowna do 437 km od ujścia. Jest wykorzystywana do spławu drewna. Nad Tobołem leżą m.in. Kustanaj, Kurgan i Tobolsk. 
Główne dopływy: 

</doc>
<doc id="204057" url="https://pl.wikipedia.org/wiki?curid=204057" title="Godryk Gryffindor">
Godryk Gryffindor



</doc>
<doc id="204059" url="https://pl.wikipedia.org/wiki?curid=204059" title="Kukułka szerokolistna">
Kukułka szerokolistna

Kukułka szerokolistna, stoplamek szerokolistny ("Dactylorhiza majalis") – gatunek byliny należący do rodziny storczykowatych ("Orchidaceae"). Inne nazwy zwyczajowe: stoplamek szerokolistny, storczyk szerokolistny. Występuje w Europie i Azji na obszarach o klimacie suboceanicznym, od niżu po położenia górskie. W Polsce roślina pospolita (ostatnio coraz rzadsza).
Biologia i ekologia.
Roślina kwitnie od maja do czerwca. Powstanie nasion możliwe jest wyłącznie w wyniku zapylenia krzyżowego, samozapylenie jest niemożliwe.
Rośnie na wilgotnych glebach torfowych środkowej Europy, głównie na wilgotnych łąkach. W górach występuje po regiel górny. Na podłożu wapiennym rzadko. Geofit. W klasyfikacji zbiorowisk roślinnych gatunek charakterystyczny dla Ass. "Juncetum subnodulosi".
Zagrożenia i ochrona.
W latach 1983-2014 gatunek znajdował się pod ochroną ścisłą. Od 2014 roku roślina jest objęta w Polsce częściową ochroną gatunkową. Umieszczona na polskiej czerwonej liście w kategorii NT (bliski zagrożenia).
Zmienność.
Tworzy mieszańce z gatunkami: gółka długoostrogowa ("Gymnadenia conopsea"), kukułka bzowa ("Dactylorhiza sambucina"), kukułka krwista ("Dactylorhiza incarnata"), kukułka Fuchsa ("Dactylorhiza fuchsii"), kukułka plamista ("Dactylorhiza maculata"), kukułka Russowa ("Dactylorhiza russovii"), storczyk błotny ("Orchis laxiflora"), storczyk cuchnący ("Orchis coriophora"), storczyk męski ("Orchis mascula"), storczyk samiczy ("Orchis morio").

</doc>
<doc id="204060" url="https://pl.wikipedia.org/wiki?curid=204060" title="Pierzchnica">
Pierzchnica

Pierzchnica – miasto w Polsce położone w województwie świętokrzyskim, w powiecie kieleckim, w gminie Pierzchnica. Miejscowość jest od 1973 siedzibą gminy Pierzchnica; do 1954 roku była siedzibą gminy Drugnia.
Prawa miejskie w latach 1359–1869 oraz ponownie od 1 stycznia 2019.
Historia.
Pierzchnica, pierwotnie wieś królewska, jako miasto królewskie została założona przez Kazimierza III Wielkiego na prawie magdeburskim pomiędzy 1359 a 1370 rokiem. Dokładna data nadania praw nie jest znana. U Długosza występuje pod nazwą "Pyrzsznycza". W rejestrze poborowym z 1579 r. zapisana jako "Pyersnicza".
Według Długosza miasto było własnością królewską. Znajdował się tu drewniany kościół. Pierzchnica miała 19 łanów i 2 łany wójtowskie. Dziesięcina o wartości 10 grzywien szła na utrzymanie prebendy pierzchnickiej przy kieleckiej kolegiacie. Pierwotnie dziesięcina oddawana była biskupom krakowskim. W 1359 r. biskup Bodzanta przeznaczył ją na uposażenie tej właśnie prebendy.
W 1497 r. król Jan Olbracht nadał Pierzchnicy jarmark na św. Michała oraz ustanowił dla miasta dzień targowy we wtorek. W 1512 r. potwierdzono przywilej niemiecki dla miasta po tym, jak pierwotny dokument uległ zniszczeniu w czasie pożaru. Według lustracji z 1564 r. było tu 40 domów. Według rejestru poborowego powiatu wiślickiego z 1578 r. miasto dawało 8 florenów i 5 groszy szosu. Włącznie z podatkiem od rzemieślników i łanów miejskich pobór wynosił 14 florenów i 12 groszy. Pierzchnica była więc stosunkowo ubogą osadą (dla porównania Szydłów płacił 211 florenów, a Busko 151). Z czasem osada się rozrosła i wielkość czynszu podwyższono. W 1629 r. w Pierzchnicy było 50 domów, 5 piekarzy, 3 szewców i 3 rzeźników. W czasie potopu szwedzkiego miasto zostało spalone.
W 1780 r. król Stanisław August ustanowił dla Pierzchnicy nowe jarmarki: w tydzień po św. Filipie i Jakubie, na św. Wawrzyńca, św. Marcina i św. Mikołaja. Od 1774 r. właścicielem miasteczka był wojewoda sandomierski Maciej Sołtyk. Według ostatniej lustracji z 1789 r. znajdował się tu drewniany ratusz. W mieście było 65 domów katolickich oraz 5 żydowskich. W 1800 r. na miejsce drewnianego kościoła św. Małgorzaty Maciej Sołtyk wzniósł nowy kościół murowany.
Według spisu z 1827 r. w Pierzchnicy było 111 domów i 641 mieszkańców. W 1862 r. było tu 105 domów i 950 mieszkańców. W dziewiętnastym wieku, w porozumieniu z władzami carskimi, potomkowie Sołtyka, pobudowali w mieście fabrykę naczyń glinianych, która stanowiła główne źródło utrzymania dla mieszczan.
W 1869 r. za wielką pomoc powstańcom styczniowym, Pierzchnica utraciła prawa miejskie. Potem miejscowość należała do powiatu stopnickiego.
W latach 1975–1998 miejscowość administracyjnie należała do województwa kieleckiego.
Konsultacje lokalne w sprawie nadania statusu miasta (2017).
Przeprowadzenie konsultacji zaplanowano w dniach od 1 maja do 30 czerwca 2017 r. W konsultacjach wzięły udział 1933 osoby tj. 51,4% dorosłych mieszkańców gminy. Za przywróceniem praw miejskich Pierzchnicy opowiedziały się 1772 osoby tj. 91,7% głosujących, przeciw było 76 osób (3,9%), a wstrzymało się od głosu 85 osób (4,4%). W samej Pierzchnicy frekwencja w konsultacjach wyniosła 64,5% (552 osoby). Za przywróceniem praw miejskich było 93,7% (517 osób), przeciw było 2,7% (15 osób), a wstrzymało się 3,6% (20 osób). Uchwałą XXVI/72/17 Rada Gminy wystąpiła o nadanie Pierzchnicy statusu miasta. Na podstawie pozytywnych konsultacji przeprowadzonych w 2017 roku postanowiono wystąpić w 2018 roku z wnioskiem o nadanie statusu miasta miejscowości Pierzchnica. 1 stycznia 2019 status miasta został przywrócony.
W dniu 1 stycznia 2019 r. wyemitowano medal okolicznościowy, który upamiętnia fakt przywrócenia praw miejskich oraz postać Macieja Sołtyka.

</doc>
<doc id="204061" url="https://pl.wikipedia.org/wiki?curid=204061" title="Medal Wojska Polskiego">
Medal Wojska Polskiego

Medal Wojska Polskiego – polskie odznaczenie wojskowe nadawane przez ministra obrony narodowej.
Medal Wojska Polskiego został ustanowiony nieobowiązującą już ustawą Sejmu z dnia 3 września 1999 "o ustanowieniu Medalu Wojska Polskiego", w celu uhonorowania cudzoziemców oraz obywateli polskich zamieszkałych poza granicami Polski, którzy swoją działalnością szczególnie zasłużyli się w dziedzinie współpracy Wojska Polskiego z siłami zbrojnymi innych państw.
Medal Wojska Polskiego dzieli się na trzy stopnie:
Zasady nadawania.
Medal Wojska Polskiego może być nadany osobom, które:
Medal nadawany jest przez Ministra Obrony Narodowej. Medal tego samego stopnia może być nadany tej samej osobie tylko raz, przy czym osobie wyróżnionej już medalem nie nadaje się kolejnego medalu w stopniu niższym od posiadanego. Osoba wyróżniona medalem otrzymuje odznakę medalu i legitymację potwierdzającą jego nadanie.
Opis odznaki.
Odznaką Medalu Wojska Polskiego jest okrągły medal o średnicy 36 mm, obramowany wieńcem z liści laurowych. Na awersie medalu umieszczony jest krzyż maltański pokryty czerwoną emalią. W środku krzyża umieszczony jest srebrny orzeł ze znaku Ministerstwa Obrony Narodowej. Między ramionami krzyża umieszczone są pęki promieni. Wieniec, obramowanie krzyża, pęki promieni oraz rewers, są złocone, srebrzone lub patynowane na brązowo, w zależności od stopnia medalu. Na stronie odwrotnej umieszczony jest tłoczony stylizowany napis w dwóch wierszach: WOJSKO / POLSKIE.
Odznaka medalu zawieszona jest na wstążce długości 65 mm i szerokości 38 mm, w pionowe paski, umieszczone symetrycznie względem środka, w kolorach od brzegu: stalowym – szerokości 6 mm, złotym – szerokości 2 mm oraz khaki – szerokości 6 mm. Pośrodku wstążki jest pionowy biało-czerwony pasek szerokości 10 mm (biały z lewej strony).
Odznaczeni.
Medal Wojska Polskiego otrzymali m.in.:

</doc>
<doc id="204063" url="https://pl.wikipedia.org/wiki?curid=204063" title="Siela">
Siela

Siela – zespół muzyczny pochodzący z Litwy, grający rock gotycki. Tworzy po angielsku i litewsku.

</doc>
<doc id="204065" url="https://pl.wikipedia.org/wiki?curid=204065" title="Odznaczenie państwowe">
Odznaczenie państwowe

Odznaczenie państwowe − odznaczenie nadawane przez władze państwowe. Zazwyczaj uprawnienia do nadawania odznaczeń państwowych zarezerwowane są dla głowy państwa – np. w Polsce Prezydenta Rzeczypospolitej Polskiej (w okresie 1952-1989 – Rady Państwa). Ustanawiane są zwykle aktami prawnymi rangi ustawowej.
Wśród odznaczeń najwyższe rangą są ordery, krzyże, medale, gwiazdy i odznaki.
Od odznaczeń państwowych odróżniają się różnej rangi odznaczenia kościelne lub prywatne (nadawane przez m.in. organizacje społeczne, stowarzyszenia, organizacje religijne bądź niezależne kapituły). W Polsce odznaczenia ministerialne, nadawane przez poszczególnych ministrów nie są zaliczane do odznaczeń państwowych (od prawa do nadawania odznaczenia należy odróżniać samo wręczanie odznaczeń, które może być powierzone różnym organom).
Nauką poświęconą badaniom nad odznaczeniami jest falerystyka.

</doc>
<doc id="204066" url="https://pl.wikipedia.org/wiki?curid=204066" title="Raggamuffin">
Raggamuffin



</doc>
<doc id="204075" url="https://pl.wikipedia.org/wiki?curid=204075" title="Dub">
Dub

Dub – technika przetwarzania nagrań muzycznych (głównie z gatunku reggae), eksponująca zwłaszcza sekcję rytmiczną (bębny, bas), powstała na Jamajce w latach siedemdziesiątych XX w. Obejmuje zarówno przetwarzanie muzyki na żywo (przez realizatorów dźwięku, tzw. dubmasterów), jak i nagrania studyjne. Technika dub skupia się na wybranym elemencie nagrania, który w wersji oryginalnej pozostaje na dalszym planie. Z reguły w nagraniu dub pomija się oryginalny wokal, czasem jest ono wykorzystywane jako podkład do toastingu. 
Współcześnie dub stał się też osobnym gatunkiem muzycznym, obejmującym głównie nagrania instrumentalne, oparte przede wszystkim na transowym brzmieniu basu i perkusji, zmodyfikowanym przez efekty akustyczne (np. delay, reverb), nadającym im charakterystyczną dla muzyki dub głębię oraz pogłos.

</doc>
<doc id="204078" url="https://pl.wikipedia.org/wiki?curid=204078" title="Oskar Lafontaine">
Oskar Lafontaine

Oskar Lafontaine (ur. 16 września 1943 w Saarlouis) – niemiecki polityk, w latach 1985–1998 premier Saary, w latach 1998–1999 minister finansów w rządzie federalnym, w latach 1995–1999 przewodniczący Socjaldemokratycznej Partii Niemiec (SPD), założyciel i w latach 2007–2010 współprzewodniczący Die Linke, deputowany do Bundestagu.
Życiorys.
W 1962 uzyskał maturę w Prüm. Następnie do 1969 studiował fizykę na Uniwersytecie w Bonn oraz Uniwersytecie Kraju Saary, Do 1974 pracował w przedsiębiorstwie transportowym VVS w Saarbrücken, od 1971 jako członek zarządu.
W 1966 wstąpił do Socjaldemokratycznej Partii Niemiec. Stopniowo awansował w partyjnych strukturach, od 1977 do 1996 przewodniczył SPD w Saarze, w 1994 dołączył do partyjnego prezydium. W 1974 został członkiem władz miejskich w Saarbrücken, w latach 1976–1985 sprawował urząd burmistrza. W latach 1970–1975 i 1985–1998 zasiadał w landtagu Saary. W 1985 objął urząd premiera Saary, który sprawował nieprzerwanie do 1998. W kadencji 1992–1993 był przewodniczącym Bundesratu.
W 1990 był kandydatem SPD na kanclerza. 25 kwietnia tegoż roku podczas spotkania przedwyborczego w Kolonii został ciężko zraniony nożem w tętnicę przez chorą psychicznie kobietę. SPD przegrała wówczas wybory, a Oskar Lafontaine odmówił objęcia mandatu poselskiego. Do Bundestagu został ponownie wybrany w 1994 (w tym samym roku złożył jednak mandat, pozostając na czele władz Saary) i w 1998. W 1995 zastąpił Rudolfa Scharpinga na czele federalnych struktur Socjaldemokratycznej Partii Niemiec.
W październiku 1998 objął urząd ministra finansów w pierwszym rządzie Gerharda Schrödera. Ustąpił z tej funkcji w marcu 1999, krytykując politykę gabinetu i kanclerza. Zrezygnował też wówczas z zasiadania w parlamencie i ze stanowisk partyjnych.
W 2005 ostatecznie wystąpił z SPD, dołączył następnie do lewicowego ugrupowania Alternatywa Wyborcza – Praca i Sprawiedliwość Społeczna (WASG). W tym samym roku z jej ramienia (w ramach koalicji z postkomunistami z Die Linkspartei.PDS) został ponownie wybrany do Bundestagu. Mandat poselski odnowił w 2009 i wykonywał do 2010. Obie partie stworzyły w 2007 nową niemiecką lewicową partię Die Linke, Oskar Lafontaine i Lothar Bisky od czerwca 2007 do maja 2010 pełnili funkcję jej współprzewodniczących. W 2009 powrócił do landtagu Saary, reelekcję uzyskując w 2012 i 2017.
Życie prywatne.
Czterokrotnie żonaty. Od 2011 związany z należącą do liderów Die Linke Sahrą Wagenknecht, która w 2014 została jego czwartą żoną.

</doc>
<doc id="204080" url="https://pl.wikipedia.org/wiki?curid=204080" title="Partia Zielonych (Niemcy)">
Partia Zielonych (Niemcy)



</doc>
<doc id="204081" url="https://pl.wikipedia.org/wiki?curid=204081" title="Saarland">
Saarland



</doc>
<doc id="204085" url="https://pl.wikipedia.org/wiki?curid=204085" title="Batman przyszłości">
Batman przyszłości

Batman przyszłości (ang. "Batman of the Future" – wersja w Europie, Ameryce Łacińskiej, Australii i Nowej Zelandii; "Batman Beyond" – wersja amerykańska) – amerykański serial animowany, którego akcja dzieje się 50 lat po wydarzeniach serialu Batman: TAS (1992-1995). Z pierwszego odcinka widz dowiaduje się, że 20 lat wcześniej podstarzały Batman zaprzestaje walki z przestępczością, zmuszony do tego przez wiek i kłopoty z sercem. W czasach współczesnych akcji serialu stary Bruce Wayne walczy o utrzymanie kontroli nad swoją korporacją, "WayneCorp", którą częściowo przejął bezlitosny miliarder Derek Powers (zmieniając jej nazwę na "Wayne-Powers"). Jak wychodzi na jaw, Derek Powers finansuje badania nad bronią biologiczną, co odkrywa Warren McGinnis, jeden z jego pracowników. Odkrycie swoje przypłaca życiem.
Syn Warrena, Terry McGinnis, spotyka pewnego dnia Bruce’a Wayne’a, uciekając przed bandą Jokerów. Wayne przepędza gang, co nadweręża jednak jego siły, toteż Terry pomaga mu w powrocie do rezydencji Wayne’ów. Tam Terry odkrywa przez przypadek Bat-Jaskinię oraz fakt, że Bruce Wayne był niegdyś Batmanem. Powodowany chęcią zemsty na Jokerach (którzy według niego są odpowiedzialni za śmierć jego ojca) Terry bez pozwolenia zakłada najnowszy kostium Batmana i próbuje ich ukarać. Okazuje się jednak, że Jokerzy zostali użyci przez Powersa w charakterze kozłów ofiarnych i że to właśnie Powers jest odpowiedzialny za śmierć jego ojca. W konfrontacji z Powersem ten ostatni staje się ofiarą własnej broni chemicznej – aczkolwiek dzięki szybkiej pomocy lekarskiej zachowuje życie, to na skutek serii naświetleń koniecznych do neutralizacji toksyny jego ciało staje się radioaktywne. Od tej pory Powers stanie się głównym przeciwnikiem Batmana jako przestępca o pseudonimie Blight (pol. "Pomór").
Bruce Wayne, aczkolwiek początkowo jest przeciwko temu, by Terry stał się nowym Batmanem, w końcu dochodzi jednak do wniosku, że Gotham potrzebuje Batmana, toteż udziela swojej zgody, służąc odtąd Terry’emu swoją wiedzą i doświadczeniem.
Tak rozpoczyna się historia nowego Batmana – następcy Bruce’a Wayne’a. Jedynymi osobami, które znają tajną tożsamość Batmana, jest koleżanka Terry’ego Max Gibson i pani komisarz Barbara Gordon, dawna Batgirl. W ciągu najbliższych 15 lat sekret pozna też jego dziewczyna, Dana Tan. Na końcu okazuje się, że Terry McGinnis jest synem Bruce’a Wayne’a, jako element rządowego projektu „Batman Beyond” prowadzonego przez Amandę Waller.
Terry mieszka razem z matką, Mary McGinnis, oraz młodszym bratem, Mattem McGinnisem.
Wersja polska.
Wersja polska: Master Film na zlecenie Warner Bros.Reżyseria:
Dialogi:
Dźwięk:
Montaż:
Kierownictwo produkcji: Ewa ChmielewskaWystąpili:
i inni
Komiks.
W Ameryce firma DCAU wprowadziła na rynek w 1999 roku komiks o przygodach Terry’ego „Batman Beyond”. Miał on miejsce w tym samym uniwersum co serial, ale był przeznaczony dla młodszych czytelników. Seria trwała od marca 1999 do października 2001 roku i obejmowała 24 numery.
Terry wystąpił także w Superman Adventures #64, wydanym przez DC gdzie wspólnie z Supermanem walczył z Brainiac Beyond.
Oficjalny występ Terry’ego/Batmana w universum DC, miał miejsce dopiero w Superman/Batman #22, wydanym w 2005 roku. Jednak wskutek błędu zamiast Terry był nazywany Tim. Jego świat został wtedy uznany za alternatywną przyszłość.

</doc>
<doc id="204102" url="https://pl.wikipedia.org/wiki?curid=204102" title="Chris Colorado">
Chris Colorado

Chris Colorado – francuski serial animowany.
Opis fabuły.
Jest to historia rodziny Krantzów, w skład której wchodzą m.in. Chris Colorado, William Erwin Krantz, Richard Jullian, Jennifer Jullian, Wenceslav Krantz, Loren Krantz, Vladimir, Sam Colorado. Poza tym występują jeszcze inne postaci: Chippowok, Jack Mitchell, Rebecca Woonq, Herb Forsythe III, Thanatos, Storm, Tanorzy i Mosaisi. 
Akcja rozgrywa się w przyszłości, ukazując postapokaliptyczną wizję Ziemi w znacznej części zniszczonej przez uderzenie komety. Głównym bohaterem jest tytułowy Chris Colorado, były żołnierz, który wraz z przyjacielem Chippowokiem walczy z przywódcą grupy cyborgów Thanatosem. Nie wie on jednak, jak bardzo los jego i jego najbliższych, związany jest z losem jego wrogów. I że przeznaczenie, już wkrótce, każde mu zmierzyć się z przeciwnikiem o wiele groźniejszym, niż sobie to wyobrażał.
Wersja polska.
Opracowanie i udźwiękowienie wersji polskiej: Studio Sonica
Reżyseria: Jerzy Dominik
Dialogi polskie:
Dźwięk i montaż:
Organizacja produkcji: Elżbieta Kręciejewska
Udział wzięli:
i inni

</doc>
<doc id="204106" url="https://pl.wikipedia.org/wiki?curid=204106" title="Konstancja z Antiochii">
Konstancja z Antiochii

Konstancja z Antiochii, fr. "Constance de Hauteville" (ur. 1127, zm. 1163) – księżna Antiochii od 1130 do 1163.
Konstancja była jedyną córką Boemunda II i Alicji, córki króla Baldwina II. Jej ojciec zmarł, kiedy miała zaledwie cztery lata – została wówczas księżną Antiochii. Początkowo w jej imieniu rządzili regenci: dziadek Baldwin II (1130–1131) oraz wuj Fulko Andegaweński (1131–1136). Jej matka Alicja nie chciała, by Konstancja została księżną, gdyż wolała rządzić Antiochią samodzielnie. Próbowała sprzymierzyć się z atabegiem Mosulu, muzułmaninem Zengim. Zaproponowała mu, że odda mu Konstancję za żonę, ale została wygnana przez Baldwina II z Antiochii i plan porzuciła. W 1135 ponownie próbowała przejąć kontrolę nad księstwem, tym razem chcąc wydać córkę za Manuela Komnena, ówczesnego następcę tronu Cesarstwa Bizantyńskiego. Fulko wygnał ją ponownie. W 1136 dziewięcioletnią Konstancję wydano za mąż za Rajmunda z Poitiers (1105–1149), który w tajemnicy przybył z Europy. Alicja była przekonana, że Rajmund ma zostać jej mężem, i, upokorzona, na zawsze opuściła Antiochię.
Z Rajmundem Konstancja miała czworo dzieci:
W 1149 Rajmund poległ w bitwie pod Inab. 
W 1153 Konstancja wyszła ponownie za mąż, za Renalda de Chatillon (1153–1160), późniejszego współwładcę Antiochii. Para miała jedynie córkę Agnieszkę de Châtillon (1154–1184), która poślubiła króla Węgier Belę III. Według Niketasa Choniatesa, bizantyjskiego historyka, Konstancja i Renald mieli jeszcze drugą córkę – Joannę – która prawdopodobnie była drugą żoną markiza Montferratu, Bonifacego I. 
W 1160 Renald trafił do niewoli i spędził szesnaście lat w więzieniu w Aleppo. Między Konstancją a jej synem narósł konflikt. Gdy Boemund osiągnął pełnoletniość, wygnał matkę z miasta i przejął władzę. 

</doc>
<doc id="204109" url="https://pl.wikipedia.org/wiki?curid=204109" title="Paramanga Ernest Yonli">
Paramanga Ernest Yonli

Paramanga Ernest Yonli (ur. 1956) – polityk burkiński, premier od 6 listopada 2000 do 4 czerwca 2007 roku.

</doc>
<doc id="204110" url="https://pl.wikipedia.org/wiki?curid=204110" title="Konstancja antiocheńska">
Konstancja antiocheńska



</doc>
<doc id="204113" url="https://pl.wikipedia.org/wiki?curid=204113" title="Goesan-gun">
Goesan-gun



</doc>
<doc id="204114" url="https://pl.wikipedia.org/wiki?curid=204114" title="Racjonalizm filozoficzny">
Racjonalizm filozoficzny

Racjonalizm filozoficzny (ew. racjonalizm metodologiczny, aprioryzm) (łac. "ratio" – rozum; "rationalis" – rozumny, rozsądny) – stanowisko filozoficzne, przede wszystkim w epistemologii akcentujące rolę rozumu i rozumowań apriorycznych w zdobywaniu wiedzy.
Racjonalizm filozoficzny swoją najbardziej charakterystyczną postać uzyskał w XVII i XVIII w., a jego głównymi przedstawicielami byli René Descartes, Baruch Spinoza, Gottfried Wilhelm Leibniz, Nicolas Malebranche. Inna nazwa tego historycznego nurtu to "racjonalizm nowożytny" lub "racjonalizm kontynentalny".
Kazimierz Ajdukiewicz zamiast "racjonalizm" proponuje używać nazwy "aprioryzm", aby odróżnić to stanowisko od racjonalizmu genetycznego, czy światopoglądowego.
Cechy charakterystyczne.
Za cechy charakterystyczne racjonalizmu uznaje się:
Kazimierz Ajdukiewicz określił "aprioryzm" jako jedno z zasadniczych stanowisk epistemologicznych w sporze o źródła poznania, którego podstawową cechą charakterystyczną jest oparcie się na poznaniu apriorycznym. Można wyróżnić: 
Historia.
Filozofia przednowożytna.
Przekonanie o rozumności świata i jego uporządkowaniu wywodzi się od Heraklita, który wprowadził do filozofii pojęcie rozumu ("logos"), który rządzi światem. Eleaci zaprzeczyli wiarygodności danych zmysłowych, dowodząc ich sprzeczności z logicznym rozumowaniem i jednocześnie zapoczątkowując spór racjonalizmu z empiryzmem. Eleata Parmenides pierwszy świadomie zastosował rozumowanie dedukcyjne, i utożsamiając myśl z bytem zbudował pierwszy system filozofii racjonalistycznej. Demokryt próbował dokonać syntezy racjonalizmu i empiryzmu, rozróżniając "ciemną" wiedzę zmysłową, która wymaga wyjaśnienia i wiedzę "prawdziwą", pochodzącą z rozumu. Program zreformowania praw, języka oraz stosunków społecznych według kryterium racjonalności przedstawił sofista Protagoras. Rozumowanie jako sposób dochodzenia do prawd etycznych był przedmiotem rozważań Sokratesa. Empiryzm odrzucił Platon, którego zdaniem poznanie zmysłowe jest raczej domysłem ("doksa"), dotyczy tylko zjawisk, ma charakter ułomny i wymaga pomocy rozumu, wyprzedzającego i współdziałającego w poznaniu zmysłowym. Tylko umysł jest zdolny do poznania ("episteme") idei dzięki wrodzonej wiedzy, którą dysponuje. Wyższość poznania rozumowego podkreślał również Arystoteles, choć poznanie zmysłowe według niego dostarczało rozumowi niezbędnego materiału do rozumowania. Nowy kierunek racjonalizmowi nadał Grzegorz z Nyssy, który jako pierwszy dowodził zgodności objawienia chrześcijańskiego z rozumem i jego racjonalnego charakteru.
Racjonalizm nowożytny.
Swoją klasyczną postać racjonalizm przybrał w XVII i XVIII w., we Francji, Niemczech i Niderlandach. Z tego powodu jest nazywany "racjonalizmem nowożytnym" lub "racjonalizmem kontynentalnym" (dla odróżnienia od swojego oponenta, "anglosaskiego empiryzmu"). Spór między racjonalizmem a empiryzmem był czołowym sporem tej epoki.
Co do wcześniejszych epok, określenie "racjonalizm" jest stosowane retrospektywnie. Po raz pierwszy pojawia się w XVI-wiecznej Francji. W 1539 po raz pierwszy przeciwstawiono sobie racjonalizm i empiryzm.
Centralną postacią racjonalizmu jest René Descartes (choć również w jego przypadku nie jest to racjonalizm czysty). Stworzył on rozbudowany system filozoficzny oparty na nowych, zrywających z arystotelizmem, zasadach. Kartezjusz poszukiwał absolutnych podstaw wiedzy, i w tym celu dokonał szczegółowej krytyki wszelkich źródeł poznania. W jej wyniku odrzucił dane zmysłowe jako mylące i niepewne, i uznał, że jedynie "jasne i wyraźne" prawdy rozumowe mogą stać się podstawą wiedzy (z podstawową prawdą "cogito ergo sum" na czele). Oprócz epistemologii i metafizyki, istotną częścią racjonalistycznego projektu Kartezjusza były matematyka (uznawana za wzorzec nauk i filozofii) i nauki przyrodnicze.
Kartezjanizm stał się jednym z najważniejszych nurtów filozoficznych XVII w. Jego przedstawiciele aktywnie rozwijali myśl Kartezjusza, znacznie ją niekiedy modyfikując. Znacznie bardziej konsekwentne stanowisko racjonalistyczne (zwane okazjonalizmem) sformułował Nicolas Malebranche, łączącego kartezjanizm z wpływami platońskimi i augustiańskimi. 
Baruch Spinoza, również wychodząc od kartezjanizmu, uprościł jego zasadnicze twierdzenia metafizyczne, odchodząc od dualizmu substancji na rzecz monizmu, zgodnie z którym u podstaw różnorodności zjawisk leży jedna substancja. Jego "Etyka" jest najbardziej konsekwentną realizacją idei, zgodnie z którą filozofia powinna być wzorowana na matematyce ("more geometrico"). 
Myśl ostatniego z wielkich racjonalistów nowożytnych, Gottfrieda Wilhelma Leibniza, w najmniejszym stopniu wywodziła się z kartezjanizmu. Zakładał on, że u podstaw rzeczywistości leży nieskończona wielość jednostkowych, prostych substancji (monad)).
Późniejszy rozwój.
Myśl Leibniza była ostatnim znaczącym głosem w rozwoju nowożytnego racjonalizmu jako nurtu. Na znaczeniu zyskiwał anglosaski empiryzm, a później filozofia krytyczna Immanuela Kanta
Filozofia Kanta stanowiła krytyczny punkt w debacie między racjonalizmem a empiryzmem, łącząc oba stanowiska. Ludzkie poznanie zawiera w sobie zarówno elementy aprioryczne, jak i aposterioryczne. Zarówno wywodzące się z czystego rozumu, jak i z doświadczenia. Główne dzieło Kanta, "Krytyka czystego rozumu", jest próbą odpowiedzi na pytanie, jakie są warunki ludzkiego poznania. 
Choć racjonalizm jako nurt przestał istnieć, w wielu filozofiach można wskazać nawiązania do niego, lub elementy wywodzące się z racjonalizmu (m.in. w fenomenologii Husserla, pewnych tezach filozofów analitycznych czy Donalda Davidsona).
Inne rodzaje racjonalizmu.
Racjonalizm światopoglądowy.
Od racjonalizmu jako nurtu filozoficznego, odróżnić należy racjonalizm jako pewną postawę czy światopogląd. Ten drugi rodzaj racjonalizmu ukształtował się w oświeceniowej Francji i wiązany jest z takimi nazwiskami jak Jean d'Alembert, Voltaire czy Nicolas de Condorcet. Postawa racjonalistyczna zakładała optymistyczną wiarę w postęp, dobrą naturę ludzką i pozytywną rolę nauki. Przeciwstawiała rozum uczuciom (sentymentom), poglądom opartym na wierze religijnej, wszelkiemu fanatyzmowi, uprzedzeniom, arbitralnej władzy (m.in. władzy absolutystycznej i instytucjom feudalnym). Tak rozumiany racjonalizm był obok sentymentalizmu głównym nurtem kształtującym klimat kulturowy epoki oświecenia i jako światopogląd jest do dziś podzielany przez wiele osób. 
W zestawieniu z nim racjonalizm filozoficzny dotyczy ściśle poglądów epistemologicznych. Nie odrzucał on programowo religii, często odwoływał się do Boga, choć ujmowanego w nieortodoksyjny sposób. Racjonalizm filozoficzny w odmienny sposób ujmował również naukę. Modelem dla niego była matematyka i rozumowania dedukcyjne. Z kolei racjonalizm światopoglądowy był znacznie bardziej związany z naukami empirycznymi.
Racjonalizm genetyczny.
Racjonalizm genetyczny (inaczej "natywizm") jest stanowiskiem dotyczącym tego, czy umysł zawiera pewne treści (wiedzę, idee, uposażenie mentalne) wcześniejsze lub niezależne od doświadczenia. Zgodnie z klasyfikacją Kazimierza Ajdukiewicza jest to stanowisko o charakterze psychologicznym, a nie epistemologicznym.
Natywizm i aprioryzm są poglądami silnie powiązanymi, zawsze występują w filozofii łącznie. Skoro, jak głosi aprioryzm, istnieje wiedza niezależna od doświadczenia, nie można twierdzić, że niezależnie od doświadczenia wiedza ta powstała: aprioryzm musi więc zakładać natywizm. Podobnie natywizm musi zakładać aprioryzm: skoro zakłada się poznanie poprzedzające i warunkujące doświadczenie zmysłowe i wszelkie inne poznanie, nie sposób utrzymywać, że jest to poznanie nie będące wiedzą, bezwartościowe. Przeciwieństwem racjonalizmu genetycznego jest empiryzm genetyczny.
Poszczególne dyscypliny filozoficzne.
Racjonalizm znajdował swoje zastosowanie również w szczegółowych dyscyplinach filozoficznych. Zastosowanie to polegało najczęściej na podkreślaniu roli rozumu i rozumowań "a priori".
Etyka.
W etyce jako "racjonalizm etyczny" określa się stanowiska, które łączą trzy założenia:
Racjonalizm etyczny reprezentowany jest przez takich filozofów jak Thomas Hobbes i Immanuel Kant, a współcześnie: Kurt Baier David Gauthier (nurt hobbesowski) czy John Rawls, Thomas Nagel i Christine Korsgaard (nurt kantowski)
Stanowiskami mu przeciwstawianymi są realizm etyczny, sentymentalizm, czy ekspresywizm etyczny

</doc>
<doc id="204115" url="https://pl.wikipedia.org/wiki?curid=204115" title="Boemund III">
Boemund III

Boemund III (ur. 1144, zm. 1201) – książę Antiochii w latach 1163-1201. 
Boemund III był synem Konstancji i jej pierwszego męża, Rajmunda z Poitiers. 
We wrześniu 1163 roku brał udział w zwycięskiej bitwie z Nur ad-Dinem pod Krak des Chevaliers. 10 sierpnia 1164 roku w pobliżu Artachu (in. Harim) dostał się do niewoli Nur ad-Dina. Po zapłaceniu części okupu, na skutek interwencji m.in. Almaryka, króla Jerozolimy, uwolniony, udał się do Bizancjum, gdzie w 1165 roku otrzymał od szwagra, cesarza bizantyjskiego Manuela I, pieniądze na spłacenie reszty okupu. Dokonał licznych nadań na rzecz templariuszy i joannitów. Na początku 1178 roku wraz z Filipem, hrabią Flandrii, bezskutecznie oblegał Harenc. W 1180 roku obłożony klątwą za bigamię. Pod koniec 1182 roku wyruszył przeciwko Rubenowi III, księciu Cylicji, ale zmienił front wydając właśnie jemu miasto Tars wraz z bizantyjskim namiestnikiem. W 1185 roku pojmał Rubena III i uwolnił go za odstąpienie Mamistry i Adany. Wkrótce potem utracił te miasta. Przeciwnik Gwidona Lusigana. W 1186 zawarł sojusz z Leonem II. W 1187 wraz z nim odparł najazd Turkmenów. W tym samym roku przejął w imieniu syna hrabstwo Trypolisu. W czerwcu 1190 złożył hołd lenny Fryderykowi szwabskiemu. W maju 1191 roku wziął udział w podboju Cypru. Jesienią 1192 podpisał traktat pokojowy z Saladynem. W październiku 1193 uwięziony w Baghrasie przez Leona II; uwolniony wiosną 1194 dzięki mediacji Henryka I, króla jerozolimskiego. W lutym 1198 na krótko wypędzony z Antiochii przez syna, Boemunda IV. 
W 1169 ożenił się z Orgueilleuse z Harenc (in. Artach lub Harim) (zm. ok. 1175) i mieli oni dwóch synów:
Około 1176 poślubił Teodorę Komnenę, siostrę Marii Komneny - królowej Jerozolimy (córkę Jana Komnena Dukasa, księcia Cypru i Marii Taronitissy). Mieli oni 2 dzieci:
W 1180 Boemund porzucił Teodorę dla kobiety o imieniu Sybilla, za co został ekskomunikowany przez Aleksandra III. Boemund i Sybilla mieli 2 dzieci:

</doc>
<doc id="204121" url="https://pl.wikipedia.org/wiki?curid=204121" title="Hans Sachs (serolog)">
Hans Sachs (serolog)

Hans Sachs (ur. 6 czerwca 1877 w Katowicach, zm. 25 marca 1945 w Dublinie) – niemiecki serolog.
Studiował medycynę we Fryburgu Bryzgowijskim, Wrocławiu i w Berlinie. Doktoryzował się w 1900 na uniwersytecie w Lipsku. W latach 1905–1920 był profesorem i zastępcą dyrektora w Instytucie Terapii Eksperymentalnej we Frankfurcie nad Menem; od 1914 profesor honorowy na tamtejszym Uniwersytecie.
We współpracy z innymi naukowcami Sachs opracował metodę serologiczną i opadową, które poprawiały diagnostykę syfilisu.
W grudniu 1935 r. jako „nie-aryjczyk” został wyrzucony z instytutu i uniwersytetu. W 1938 emigrował do Oksfordu, a następnie do Dublina, gdzie mieszkał do końca życia.

</doc>
<doc id="204123" url="https://pl.wikipedia.org/wiki?curid=204123" title="ENUM">
ENUM

ENUM - projekt, który polega na rejestracji w systemie nazw domenowych (DNS) numerów telefonicznych zgodnych z międzynarodowym standardem zdefiniowanym w Zaleceniu ITU-T E.164. 
Z numerem telefonicznym w tym standardzie mogą być kojarzone inne numery telefoniczne, numery faksu, adresy e-mail, strony WWW, pola tekstowe lub klucze PGP należące do abonenta. Dzięki temu abonent może posługiwać się jednym uniwersalnym numerem (identyfikatorem) przy korzystaniu z wielu różnorodnych usług teleinformatycznych.
Alternatywą dla scentralizowanego ENUM jest rozproszony standard DUNDi (Distributed Universal Number Discovery).
Koordynacja międzynarodowa.
Projekt jest koordynowany przez Międzynarodowy Związek Telekomunikacyjny (ITU). Każdy kraj ma prawo do zarejestrowania domeny odpowiadającej swojemu wskaźnikowi międzynarodowemu (np. +48 dla Polski, +44 dla Wielkiej Brytanii itd.) i rozpoczęcia rejestrowania numerów telefonów w tej domenie abonentów z danego kraju.
Według stanu na 2005 około 40 krajów zarejestrowało poprzez ITU swoje strefy numeracyjne w domenie e164.arpa. Nie wszystkie domeny są jednak aktywnie wykorzystywane. Obecnie projekt ENUM rozwija się dynamicznie w kilku krajach, głównie Austrii, Wielkiej Brytanii, Szwecji, RFN, Francji, USA. 
W Polsce NASK wycofał usługę ENUM z dniem 31 sierpnia 2019 roku.
Algorytm konwersji.
Algorytm zamiany numeru telefonu (zgodny z E.164) na domenę ENUM na przykładzie numeru z polskiej publicznej sieci telefonicznej 606241570:

</doc>
<doc id="204126" url="https://pl.wikipedia.org/wiki?curid=204126" title="Prequel">
Prequel

Prequel – utwór literacki lub filmowy opowiadający wydarzenia wcześniejsze niż opisane w pierwowzorze. Prequele powstają zazwyczaj później niż oryginalne dzieła i często wyjaśniają wątki oraz zdarzenia, o których opowiadała główna część.
Termin „prequel” to neologizm złożony z przedrostka „pre-” (łac. „przed”) i „sequel”. Sequel to kontynuacja utworu przedstawiająca wydarzenia późniejsze niż w pierwowzorze.
Historia.
Uważa się, że słowo „prequel” pierwszy ukazało się drukiem w 1958 w artykule Anthony’ego Bouchera w The Magazine of Fantasy &amp; Science Fiction, gdzie autor określił tak powieść Jamesa Blisha "Będą im świecić gwiazdy" (1956) w odniesieniu do wcześniejszego utworu "Gdzie jest twój dom, Ziemianinie?" (1955). Niemniej prequele pojawiały się w literaturze już wcześniej, co najmniej w pierwszej połowie XX w. Jednym z najwcześniejszych jest "Złoto z Porto Bello" autorstwa A.D. Howdena Smitha z 1924, prequel powieści Roberta Louisa Stevensona "Wyspa skarbów" (1882).

</doc>
<doc id="204129" url="https://pl.wikipedia.org/wiki?curid=204129" title="Michał Jekiel">
Michał Jekiel

Michał Jekiel (ur. 22 marca 1910 w Tarnowie, zm. 15 sierpnia 2005 w Szwajcarii) – polski działacz sportowy, związany głównie z kolarstwem.
Życiorys.
W młodości pracował jako robotnik. Walczył w kampanii wrześniowej, następnie prowadził przedsiębiorstwo metalurgiczne w Drohobyczu. Od 1941 służył w Armii Czerwonej (ukończył Szkołę Oficerską w Riazaniu w 1943), później w I Armii WP. Pozostał w armii po wojnie, w 1952 został przeniesiony do rezerwy w stopniu pułkownika.
Zasiadał w zarządzie Polskiego Związku Kolarskiego (PZKol), otrzymał tytuły honorowego sędziego i honorowego prezesa tej organizacji; współorganizował pierwsze edycje Wyścigu Pokoju. Od 1954 był delegatem PZKol na kongresy Międzynarodowej Unii Kolarskiej (UCI). W latach 1952-1969 pełnił funkcję zastępcy przewodniczącego Głównego Komitetu Kultury Fizycznej (następnie Głównego Komitetu Kultury Fizycznej i Turystyki).
Pełnił szereg wysokich funkcji w UCI. Od 1956 był członkiem Dyrektoriatu UCI, w latach 1965–1969 wiceprezesem, 1969–1992 sekretarzem generalnym. Był również wiceprezesem Międzynarodowej Amatorskiej Federacji Kolarskiej. Redagował organ UCI "Monde Cyclisme", opracowywał regulaminy sędziowskie oraz kierował komisją egzaminacyjną sędziów UCI. W uznaniu wieloletnich zasług otrzymał w 1993 tytuł honorowego sekretarza generalnego UCI.
Był współautorem konwencji ONZ o ochronie igrzysk olimpijskich, redagował międzynarodowy słownik terminologii kolarskiej (w pięciu językach).
Ponadto otrzymał m.in. tytuł honorowego prezesa Polskiego Zrzeszenia Hoteli (1968). Posiadał wiele odznaczeń państwowych i bojowych, m.in. Krzyż Kawalerski, Oficerski i Komandorski Orderu Odrodzenia Polski, Krzyż Srebrny Orderu Virtuti Militari, Krzyż Grunwaldu III klasy, Order Sztandaru Pracy II klasy, odznaki Zasłużonego Działacza Kultury Fizycznej, Zasłużonego Działacza Turystyki, Złotą Odznakę miasta Poznania, odznakę województwa katowickiego, radziecki Order Czerwonej Gwiazdy oraz Krzyż Wojenny Czechosłowacki 1939. W latach 1948–1990 należał do PZPR.

</doc>
<doc id="204131" url="https://pl.wikipedia.org/wiki?curid=204131" title="Rick Allen">
Rick Allen

Rick Allen (ur. 1 listopada 1963) – brytyjski perkusista rockowy, członek zespołu Def Leppard.
Gra jedną (prawą) ręką - w tragicznym wypadku samochodowym 31 grudnia 1984 roku za miastem Sheffield, gdy perkusista wypadł z samochodu dachującego przy dużej prędkości jego lewa ręka uległa bardzo poważnemu uszkodzeniu. Operacja mikrochirurgiczna nie była w stanie jej odtworzyć - została amputowana. Perkusista przy pomocy zestawu elektronicznego uczył się grać jedną ręką. Rick Allen doczekał się sygnowanych przez siebie pałek, firmy Ahead.

</doc>
<doc id="204134" url="https://pl.wikipedia.org/wiki?curid=204134" title="Barre">
Barre



</doc>
<doc id="204139" url="https://pl.wikipedia.org/wiki?curid=204139" title="Hotel górski „Encián”">
Hotel górski „Encián”

Hotel górski „Encián” (słow. "Hotel Encián na Skalnatom plese") – hotel położony na wysokości 1752 m n.p.m., w stacji kolejki na Łomnicę w słowackich Tatrach Wysokich. Znajduje się w kilkupiętrowym budynku nad brzegiem Łomnickiego Stawu. W tym samym budynku jest restauracja.
W okolicy stawu od 1936 r. było stopniowo rozbudowywane niewielkie osiedle – oprócz stacji kolejki z hotelem mieści się tu obserwatorium astronomiczne, Schronisko Łomnickie, dolna stacja wyciągu pod Łomnicką Przełęcz i inne budynki. Dolina Łomnicka jest tłumnie odwiedzana przez cały rok – jest to jedno z miejsc najbardziej obciążających tatrzańską przyrodę.
Nazwa hotelu oznacza goryczkę (gencjanę), chronioną roślinę tatrzańską.

</doc>
<doc id="204140" url="https://pl.wikipedia.org/wiki?curid=204140" title="Gazowe olbrzymy">
Gazowe olbrzymy



</doc>
<doc id="204141" url="https://pl.wikipedia.org/wiki?curid=204141" title="Planeta-olbrzym">
Planeta-olbrzym



</doc>
<doc id="204142" url="https://pl.wikipedia.org/wiki?curid=204142" title="Biel cynkowa">
Biel cynkowa



</doc>
<doc id="204143" url="https://pl.wikipedia.org/wiki?curid=204143" title="Eugenol">
Eugenol

Eugenol – organiczny związek chemiczny. Jest 4-allilową pochodną gwajakolu. Utleniając eugenol można otrzymać wanilinę, co jest jedną z podstawowych metod jej otrzymywania w przemyśle.
Eugenol jest związkiem zapachowym, będącym podstawowym składnikiem olejku z goździków (72–90%). Występuje też w cynamonie. Jest to bezbarwna, oleista ciecz o przyjemnym ostrym zapachu kojarzącym się z goździkami. Posiada także właściwości antyseptyczne (odkażające) i znieczulające, dzięki czemu jest wykorzystywany w dentystyce do odkażania kanałów zębowych oraz w mieszaninie z tlenkiem cynku jako cement dentystyczny. Jest także stosowany jako plastyfikator niektórych tworzyw sztucznych.
Eugenol ma działanie pobudzające i jest szkodliwy. W teście Draizego u królika wywołuje silne podrażnienie skóry. Stężenia stosowane w dentystyce i przemyśle perfumeryjnym są wielokrotnie niższe od jego progu szkodliwości.

</doc>
<doc id="204144" url="https://pl.wikipedia.org/wiki?curid=204144" title="Schronisko Żarskie">
Schronisko Żarskie

Schronisko Żarskie (słow. "Žiarska chata", "chata v Žiarskej doline") – schronisko turystyczne w Dolinie Żarskiej w słowackich Tatrach Zachodnich, położone na wysokości 1289 m. Schronisko dysponuje 40 miejscami noclegowymi w pokojach 2- i 4-osobowych. W schronisku są jadalnia, bufet, oświetlenie elektryczne. Na południowo-wschodniej ścianie budynku umiejscowiony jest punkt osnowy geodezyjnej o wysokości 1289,1253 m w układzie "Balt po vyrovnaní" (pomimo to podawane są także nieprawidłowe wysokości usytuowania obiektu – 1280 m lub 1325 m).
Obok budynku schroniska znajduje się stróżówka THS (odpowiednik polskiego TOPR-u), a w pobliżu nowy Symboliczny Cmentarz Ofiar Tatr Zachodnich.
Historia.
Pierwsze schronisko wybudowane zostało w latach 1937–1939 przez mieszkańców Żaru i Smreczan pod kierunkiem majstrów z nieodległych wsi Okoličné i Trzciana. Oficjalne otwarcie obiektu, którego koszt wyniósł 400 tys. koron, nastąpiło 1 lipca 1939 r., dwa miesiące przed wybuchem wojny. Oferował on noclegi w dwóch wspólnych sypialniach (20 łóżek) i 10 pokojach (30 miejsc), było wyposażone w dwie jadalnie (z których jedną przebudowano wkrótce na mieszkanie chatara), kuchnię, umywalnie z ciepłą i zimną wodą oraz narciarnię w przyziemiu. Całość oświetlana była lampami naftowymi. W chwili otwarcia schronisko było najnowocześniejszym na Słowacji.
W czasie II wojny światowej chata służyła za schronienie dla osób prześladowanych przez faszystowski reżim. Po wybuchu słowackiego powstania narodowego i opuszczeniu obiektu w połowie września 1944 roku przez ostatnich turystów schronisko stało się bazą partyzantów. W październiku i listopadzie stacjonował w nim sztab radzieckiej partyzanckiej brygady kpt. Władimira Macniewa „Potiomkina” (fakt ten upamiętnia pamiątkowa tablica) oraz mniejsze oddziały partyzantów słowackich i polskich. 10 grudnia 1944 r. podczas walki Niemców z partyzantami, w czasie której zginęło czterech Rosjan i Słowaków, schronisko zostało rozgrabione i doszczętnie spalone.
Plany ponownego wzniesienia schroniska pojawiły się w roku 1946 w ramach inicjatywy odbudowy schronisk zniszczonych w czasie wojny, jednak nigdy nie doczekały się pełnej realizacji mimo zarezerwowania na ten cel 2,5 mln koron. Prace podjęto w latach 1946–1947, jednak nie zostały one dokończone. Ich spowolnienie przypisuje się równoległej budowie kombinatu metalurgicznego w Koszycach. Ostatecznie funkcje obiektu turystycznego pełnił tymczasowy w swoim założeniu drewniany barak postawiony początkowo dla robotników. Budowlę ukończono w 1949 roku, następnie kilkakrotnie ją powiększając. W latach 1958–1960 dobudowano pomieszczenia kuchni, jadalni i sypialni. Wówczas też schronisko wyposażono w naftowy agregat, w późniejszych latach budując kanalizację i wprowadzając toaletę do wewnętrznej łazienki. W roku 1974 do schroniska doprowadzono drogę asfaltową, zaś pięć lat później zamontowano ogrzewanie węglowe. W 1979 obiekt podłączono do sieci elektrycznej. Prace te połączono z budową wyciągu narciarskiego na Pośredni Groń. W późniejszym czasie zbudowano też oczyszczalnię ścieków.
Właścicielami powojennej chaty byli kolejno: JTO Sokol, Turista, Interhotely Ružomberok, Stredoslovenská správa účelových zariadení a od 1991 Telovýchovna jednota Družba Smrečany – Žiar. W tym czasie funkcje chatarów pełnili: Ján Herich, Adam Juráš, Anton Vlček, Ján Čáni, ponownie Adam Juráš, Jan Repčík, Štefan Gavorník, Iveta Rybanská i Miroslav Matejka.
30 kwietnia 2006 roku schronisko zostało zburzone, a na jego miejscu do sierpnia tego samego roku postawiono nowy budynek o podobnym kształcie, którego powierzchnia użytkowa była jednak o 325 m² większa od poprzedniego. Uroczyste otwarcie nastąpiło 2 września 2006 r.
25 marca 2009 roku ze stoków między Jałowiecką Kopą a Jałowieckim Przysłopem zeszła potężna lawina o szerokości 2,5 km i 20 m wysokości nazwana później lawiną stulecia. Schronisko ocalało, zostało jednak uszkodzone, podobnie jak Symboliczny Cmentarz Ofiar Tatr Zachodnich w pobliżu schroniska.
W 2009 roku stanowisko chatara objął Miroslav Dzuroška, zaś w 2016 jego następcą został Stanislav Poliak.

</doc>
<doc id="204146" url="https://pl.wikipedia.org/wiki?curid=204146" title="Baha Allah">
Baha Allah

Baha Allah, Bahaullah (, "Bahāʾ Allāh", „Chwała Boża”, ur. 12 listopada 1817, zm. 29 maja 1892), urodzony jako Mirza Husajn Nuri () – założyciel bahaizmu. Głosił, że jego osoba jest wypełnieniem proroctw babizmu, religii, która wyrosła na gruncie szyickiego islamu w XIX wieku. Baha Allah twierdził również, że jest Objawicielem Bożym, który wypełnia eschatologiczne oczekiwania islamu, chrześcijaństwa, a także innych głównych religii.
Baha Allah nauczał, że ludzkość stanowi jedną rasę, a także że nadszedł czas na jej zjednoczenie w społeczeństwo ogólnoświatowe. Twierdzenie o boskim pochodzeniu jego objawienia doprowadziło do prześladowań, a także do uwięzienia przez władze perskie i osmańskie oraz 24-letnie więzienie w mieście-więzieniu w Akce w Palestynie (obecny Izrael). Tam też Baha Allah zmarł. W ciągu swojego życia był autorem wielu dzieł religijnych, z których najbardziej znane to "Kitáb-i-Aqdas" (Księga Praw) oraz "Kitáb-i-Íqán" (Księga Pewności), a także Słowa Ukryte.
Wczesne lata i życie rodzinne.
Baha Allah urodził się 12 listopada 1817 w Teheranie, stolicy Persji. Jego pochodzenie rzekomo wywodzi się od Abrahama poprzez żonę Abrahama Keturę, od Zaratustry i od Yazdigirda III, ostatniego króla dynastii Sasanidów, i wreszcie od Jessego. Jego matką była Khadíjih Khánum, a ojcem Mírzá 'Abbás Núrí|Mírzá Buzurg. Ojciec Baha Allaha służył jako wezyr na dworze Imáma-Virdi Mírzá, dwunastego syna Fat′h Ali Shah Qajar. Mírzá Buzurg został później wyznaczony gubernatorem Borujerd oraz Lorestan, którą to pozycję utracił podczas czystki w rządzie, gdy Mohammad Shah Qajar doszedł do władzy. Po śmierci ojca zaproponowano Baha Allahowi podjęcie rządowej pozycji nowego wezyra przy Haji Mirza Aqasi, lecz Baha Allah odmówił.
Baha Allah był trzykrotnie żonaty. Swoją pierwszą żonę Ásíyih Khánum, córkę szlachcica, poślubił w Teheranie w 1835 roku, kiedy miał 18 lat, a ona – 15. Baha Allah nadał jej tytuł "Wywyższony Liść" oraz "Navváb". Jego drugie małżeństwo odbyło się z jego owdowiałą kuzynką Fátimih Khánum w Teheranie w 1849 roku, gdy ona miała 21, a on 32 lata. Nosiła ona tytuł "Mahd-i-'Ulyá". Jego trzecie małżeństwo zostało zawarte z Gawhar Khánum w Bagdadzie przed 1863 rokiem.
Baha Allah ogłosił Ásíyih Khánum jego „wieczną pocieszycielką we wszystkich światach Boga”, a ich syna ‘Abdu’l-Bahá jako swojego następcę. Baha Allah miał razem czternaścioro dzieci, dziesięciu synów i cztery córki, z których pięcioro zmarło przed jego śmiercią. Bahaici uważają Ásíyih Khánum, a także jej dzieci Mírzá Mihdí, Bahiyyih Khánum oraz ‘Abdu’l-Bahá za bahaicką świętą rodzinę.
Ruch babitów.
W 1844 dwudziestopięcioletni mężczyzna z Szirazu, Siyyid Mírzá 'Alí-Muhammad, który przyjął tytuł Báb, głosił, że jest obiecanym Mahdim islamu. Ruch popierający twierdzenie Baba szybko rozprzestrzenił się w całym imperium perskim i spotkał się z powszechną opozycją ze strony kleru muzułmańskiego. Sam Báb został stracony w 1850 roku przez pluton egzekucyjny na placu publicznym w mieście Tabriz. Jego wspólnota została praktycznie wytępiona w latach 1852–1853.
Chociaż Báb rościł sobie prawo do objawienia, nie twierdził, że jego objawienie jest ostatecznym objawieniem, po którym nie miało nadejść kolejne. W większości swoich znaczących pism, Báb odnosi się do Obiecanego, do którego Bab odnosił się także jako do „Tego, którego objawi Bóg”. Bayán, jedno z dzieł Bába, stanowi w gruncie rzeczy rozprawę na temat "Tego, którego objawi Bóg", a Báb zawsze omawiał swoje pisma w kontekście nadejścia "Tego, którego objawi Bóg". Według Bába ta osoba, obiecany świętych pism poprzednich religii, miałaby ustanowić królestwo Boga na ziemi. Wiele z pism Baba mówi, że nadejście „Tego, którego objawi Bóg” miało być bliskie. W swoich księgach Báb nieustannie zwraca się do swoich wyznawców, aby podążyli za "Tym, którego objawi Bóg" kiedy tylko on się pojawi. Báb zniósł także instytucję sukcesora lub następcy jego ruchu, a także oświadczył, że pisma żadnej innej osoby nie będą obowiązywały po jego śmierci aż do czasu kiedy "Ten, którego objawi Bóg" nadejdzie.
Przyjęcie Objawienia Bába.
Baha Allah po raz pierwszy usłyszał o Bábie, kiedy miał 27 lat, od przyjętego przez siebie posłańca Mulli Husayna. Baha Allah przyjął roszczenie Baba, sam stając się tym samym babitą i rozpoczął dynamicznie szerzyć wieść o nowym ruchu, szczególnie w prowincji Núr. To, że działał głównie w miejscu swojego zamieszkania, otworzyło przed nim wiele drzwi, a wiele z jego wypraw aby nauczać nowej wiary spotkało się z życzliwym przyjęciem i sukcesem, nawet w kręgach religijnych. Pomagał także chronić swoich współwyznawców, takich jak Táhirih, choć było to ryzykowne, ponieważ pomoc, którą okazywał, doprowadziła do jego czasowego uwięzienia w Teheranie, gdzie został poddany karze chłosty stóp (bastinado). Baha Allah latem 1848 wziął udział w konferencji Badasht w prowincji Khorasan, gdzie 81 wiodących babitów spotkało się na 22 dni. Na tej konferencji planowano odbyć dyskusję pomiędzy babitami, którzy chcieli utrzymać prawo islamskie a tymi, którzy wierzyli, że objawienie Bába zainaugurowało nowy rozdział w historii religii. Baha Allah opowiedział się za tą drugą stroną, która ostatecznie przeważyła. Na tej konferencji, Baha Allah przyjął imię Bahá.
W drugiej połowie 1848 roku pomiędzy babitami a rządem Qajar wybuchły zamieszki. Wówczas Bahá'u’lláh starał się dotrzeć do uwięzionych babitów w forcie Tabarsi w prowincji Mazandaran, jednak został pojmany i uwięziony zanim zdołał dotrzeć na miejsce. W kolejnych latach aż do 1850 roku wielu babitów zostało zamordowanych w różnych prowincjach kraju po tym, jak Báb uczynił jego roszczenie do bycia Objawicielem Bożym bardziej publicznym.
Síyáh-Chál.
Po egzekucji Bába w 1850 roku grupa teherańskich babitów, którym przewodził babita znany jako Azim, uknuła spisek przeciwko Szachowi Nasser-al-Din Shah w odwecie za tę egzekucję. Baha Allah potępił ten plan, który jednak został wprowadzony w czyn. 15 sierpnia 1852 radykalna grupa babitów podjęła próbę zgładzenia szacha, lecz ich plan nie powiódł się i szach nie odniósł obrażeń podczas zamachu. Grupa babitów powiązana z tym wydarzeniem została pojmana i zabita. Pomimo tego, że zamachowcy utrzymywali, że działali samodzielnie, cała społeczność babitów została oskarżona za ten czyn i szach rozpoczął ogólny pogrom tej społeczności. W tym czasie wielu babitów zostało zabitych, a z tych babitów, którzy przeżyli, w tym Baha Allah, zostali uwięzieni w Síyáh-Chál, podziemnym lochu Teheranu.
Według Baha Allaha to właśnie podczas pobytu w więzieniu Síyáh-Chál doświadczył on kilku duchowych przeżyć oraz otrzymał wizje od posłanki od Boga, przez którą otrzymał misję posłańca Bożego, którego nadejście przepowiadał Báb. Usłyszał między innymi słowa: "Zaprawdę, uczynimy cię zwycięskim poprzez ciebie samego i przez twoje pióro". Po czterech miesiącach pobytu w Síyáh-Chál, dzięki uporczywym naleganiom ambasadora Rosji, a także po tym, jak osoba, która chciała zabić szacha przyznała się i oczyściła z zarzutów przywódców babitów, rząd zadecydował o uwolnieniu Baha Allaha z więzienia, jednakże pod warunkiem opuszczenia przez niego ojczystej Persji. Baha Allah, zamiast przyjąć zaproszenie do uchodźstwa na teren Rosji wybrał na swoje wygnanie Irak w Imperium Osmańskim. W 1853 roku Baha Allah wraz ze swoją rodziną podczas srogiej zimy przebył pieszo trudną drogę przez góry z Persji do Bagdadu, gdzie dotarł na początku kwietnia 1853 roku.
Bagdad.
Báb, likwidując instytucję następcy dla utworzonego przez siebie ruchu oświadczył, że po jego śmierci nie będą obowiązywały pisma żadnej innej osoby aż do momentu ukazania się Tego, którego Objawi Bóg. Mimo to wyznaczył Mírzá Yahyá (później znany jako Subh-i-Azal) na tytularnego przywódcę po nim samym. Mírzá Yahyá po nieudanej próbie zamachu na szacha, przeprowadzonej przez grupę fanatycznych babitów, zaczął się ukrywać. Po tym jak Baha Allah został wygnany do Bagdadu, zdecydował się dołączyć do swojego brata. W tamtym czasie coraz większa liczba babitów zaczęła postrzegać Bagdad jako nowe centrum przywództwa dla ruchu babitów i rozpoczął się napływ fali pielgrzymów z Persji.
Przywództwo Mírzá Yahyá było kontrowersyjne. Większość czasu spędzał z dala od wspólnoty i przebywał albo w ukryciu, albo w przebraniu. Posunął się nawet do kilkukrotnego wyparcia się lojalności wobec Bába Mírzá Yahyá stopniowo wyobcował się ze sporej grupy babitów, którzy zaczęli określać swoją posłuszeństwo wobec innych osób roszczących sobie prawo do dziedziczenia przywództwa po Babie. Podczas gdy Mírzá Yahyá pozostawał w ukryciu, Baha Allah zajmował się szeregiem codziennych spraw administracyjnych dla wspólnoty babitów. W przeciwieństwie do Mírzá Yahyá, Baha Allah działał otwarcie i nie wzbraniał do siebie dostępu. Wkrótce zaczął być uważany przez rosnącą grupę babitów za przywódcę religijego, bardziej niż za administratora, i wspólnota zaczęła okazywać mu oddanie.
Ponieważ Baha Allah zaczął być postrzegany jako przywódca babitów, Mírzá Yahyá zaczął żywić urazę do Baha Allaha i starał się go zdyskredytować w oczach wspólnoty. Działania Mírzá Yahyá spowodowały, że wielu ludzi odwróciło się od religii i osoby nieprzychylne religii miały otwarte pole do prześladowania wspólnoty. Napięcia we wspólnocie urosły do tego stopnia, że Baha Allah w 1854 roku zdecydował się opuścić miasto i spędzić życie w odosobnieniu.
Kurdystan.
10 kwietnia 1854 roku Baha Allah, powierzając swoją rodzinę opiece swojego brata Mirzy Musa, udał się w towarzystwie jednego towarzysza w góry Kurdystanu, na północny wschód od Bagdadu. Później napisał, że opuścił Bagdad, ponieważ nie chciał, aby jego osoba stała się źródłem niezgody wśród wspólnoty babitów oraz że odchodząc „nie rozważał powrotu”.
Przez dwa lata Baha Allah mieszkał samotnie w górach Kurdystanu. Początkowo żył jak pustelnik, ubierał się jak derwisz i posługiwał się imieniem "Darvish Muhammad-i-Irani". Któregoś dnia ktoś spostrzegł niezwykłość pism, które przyciągnęły ciekawość sufickich nauczycieli z pobliskich szkół. Gdy Baha Allah zaczął przyjmować odwiedzających, szybko rozeszła się sława o jego wiedzy i erudycji. Szejk 'Uthmán, Szejk ‘Abdu’r-Rahmán, oraz Szejk Ismá'íl, przywódcy szkół Naqshbandíyyih, Qádiríyyih oraz Khálidíyyih, udawali się do Baha Allaha po poradę. To właśnie dla drugiego z nich, Szejka ‘Abdu’r-Rahmán, Baha Allah skierował tablicę „Cztery Doliny”. Wiele innych znaczących dzieł powstało także w tym czasie.
W Bagdadzie z powodu braku stabilnego i publicznego przywództwa Mirza Yahya wspólnota babitów popadła w chaos. Niektórzy babici, w tym rodzina Baha Allah, rozpoczęli poszukiwania Baha Allaha, a kiedy wieść o człowieku, który mieszka w górach i posługuje się imieniem Darvish Muhammad, rozeszła się po okolicy, rodzina Baha Allaha zdała sobie sprawę, że tym człowiekiem jest Baha Allah i poprosiła go aby powrócił do Bagdadu.
Powrót do Bagdadu.
Kiedy Baha Allah powrócił do Bagdadu spostrzegł, że wspólnota babitów zniechęciła się i podzieliła. Podczas nieobecności Baha Allah wspólnota odeszła od religii, ponieważ Mirza Yahya nie był w stanie zapewnić efektywnego przywództwa. 
Po powrocie do Bagdadu Baha Allah próbował na nowo ożywić wspólnotę babitów, głównie za pomocą korespondencji, pisząc obszernie aby dać babitom nowe zrozumienie przesłania religii babickiej. Wkrótce zaczął być postrzegany tak przez babitów, jak i przez lokalne władze jako główny przywódca wspólnoty babitów. Coraz większa liczba ludzi zaczęła dołączać do ruchu babitów. Zaskarbił sobie także sympatię urzędników rządowych oraz sunnickich duchownych. Rosnący wpływ Baha Allaha oraz odrodzenie perskiej wspólnoty babitów, przyciągnęło uwagę przeciwników religii babickiej pośród islamskiego duchowieństwa oraz rządu perskiego. Rząd perski zwrócił się do rządu imperium osmańskiego o ekstradycję Baha Allaha do Persji, lecz rząd odmówił i zdecydował się umieścić Baha Allaha w Konstantynopolu, z dala od drażliwego rejonu przygranicznego.
Baha Allah pozostał w Bagdadzie siedem lat po powrocie z gór Kurdystanu. W tym czasie utrzymywał w tajemnicy swoją tożsamość jako „ten obiecany”, o którym mówił Bab oraz jako Objawiciela Bożego. Jego pisma z tego okresu traktują o wielu różnych tematach, tak tradycyjnych, jak i zawierających nowe elementy w kontekście religii babickiej. Wiele z jego pism to listy do indywidualnych osób. Pisał także obszerniejsze dzieła, wśród których były Księga Pewności „Kitáb-i-Íqán”, „Słowa Ukryte” oraz „Klejnoty Boskiej Mądrości”. Pod koniec jego pobytu w Bagdadzie wzmianki o mesjanistycznej tajemnicy, którą uosabiał, zaczęły się częściej pojawiać w jego pismach. Później, kiedy Baha Allah ogłosił jego roszczenie do bycia obiecanym, a zarazem bożym objawicielem, jego pisma z okresu spędzonego w Bagdadzie zostały włączone w zbiór pism objawionych.
Pisma Baha Allaha.
Baha Allah cierpiał uwięzienie i wygnanie przez 40 lat. Przez cały ten okres napisał lub dyktował pisma traktowane przez bahaitów jako święte o objętości 100 tomów. Do najbardziej znanych i przetłumaczonych na języki europejskie należą (tytuły w wersji angielskiej i polskiej):

</doc>
<doc id="204147" url="https://pl.wikipedia.org/wiki?curid=204147" title="Franciszek Sarnowski">
Franciszek Sarnowski

Franciszek Sarnowski (ur. 4 października 1911 w Skajbotach pod Olsztynem, zm. 11 stycznia 1940 w Sachsenhausen) – polski nauczyciel,
działacz kulturalno-oświatowy w Niemczech, podharcmistrz.
Pochodził z rodziny chłopskiej; oboje rodzice – Franciszek (1870–1934) i Barbara z domu Krebs (1882–1940) – byli aktywni w ruchu polskim na Warmii, należeli do Związku Polaków w Niemczech. Ukończył niemiecką szkołę powszechną, następnie pomagał rodzicom w prowadzeniu gospodarstwa; w 1929 rozpoczął naukę w Państwowym Seminarium Nauczycielskim w Rogoźnie, po jej ukończeniu (1934) odbył roczną praktykę pedagogiczną w Toruniu. W 1935 prowadził działalność kulturalną w rodzinnych Skajbotach (m.in. jako nauczyciel muzyki), od stycznia 1936 był nauczycielem i kierownikiem szkoły polskiej (prywatnej) w Podmoklach Wielkich koło Babimostu (ówczesna nazwa niemiecka Gross Rosenbrueck).
Na ziemi babimojskiej prowadził aktywną działalność kulturalno-oświatową. Był inicjatorem powołania chóru młodzieżowego „Lutnia”, organizował kursy sportowe, obozy i wycieczki, zaangażował się w działalność polskiego harcerstwa. Był pierwszym hufcowym drużyn skautowych Związku Harcerstwa Polskiego w Niemczech (ZHPwN) na terenie babimojsko-międzyrzeckim, w październiku 1936 otrzymał stopień podharcmistrza, opiekował się drużynami w Podmoklach Małych i Podmoklach Wielkich, był członkiem Zarządu Głównego ZHPwN i jego skarbnikiem (1937–1939).
1 września 1939 został aresztowany przez gestapo w szkole w Podmoklach Wielkich. Był więziony w Kargowej, następnie w obozie koncentracyjnym Sachsenhausen; w czasie prac budowlanych spadł z dachu i został pobity przez strażników, zmarł wkrótce wskutek odniesionych obrażeń. Został pochowany Cmentarzu w Klebarku Wielkim koło Olsztyna. Pośmiertnie odznaczony Orderem Krzyża Grunwaldu III klasy (29 maja 1946) i Złotym Krzyżem Zasługi (1959). Jego imię nadano szkole w Skajbotach oraz Wiejskiemu Domowi Kultury w Podmoklach Wielkich; jest patronem jednej z ulic w Olsztynie.
Był żonaty z Zofią z Bijakowskich, więzioną po jego śmierci w obozie koncentracyjnym w Ravensbruck; mieli troje dzieci: Jerzego, Lecha i Annę.

</doc>
<doc id="204148" url="https://pl.wikipedia.org/wiki?curid=204148" title="Godric Gryffindor">
Godric Gryffindor



</doc>
<doc id="204150" url="https://pl.wikipedia.org/wiki?curid=204150" title="Primabalerina">
Primabalerina

Primabalerina (wł. "primaballerina" – pierwsza balerina) – pierwsza tancerka zespołu baletowego, wykonująca główne partie w balecie. Tytuł nadawany kiedyś przez władców (carów, królów, dyktatorów, namiestników), także przez niektórych prezydentów lub ministrów kultury, a nawet przez dyrektorów poszczególnych teatrów operowych. 
Wyróżniano nim zazwyczaj najlepszą tancerkę w zespole baletowym, która charakteryzowała się nienaganną techniką, dyscypliną sceniczną, wielką charyzmą i niezwykłą osobowością – wyraźnie przewyższającymi inne tancerki i była wykonawczynią głównych partii w wielkim klasycznym repertuarze baletowym. Niejednokrotnie nadużywany był przez mocodawców, którzy kierowali się przy tych nominacjach osobistymi sympatiami i koneksjami towarzyskimi lub politycznymi wyróżnianych w ten sposób tancerek. Także w Polsce był nadawany dość samowolnie i dawno już został zaniechany. 
Obecnie powszechnie uznawany jest w balecie jako pretensjonalny i anachroniczny. W czołowych zespołach świata zastąpiły go współcześnie pozycje pierwszych tancerek (analogicznie do pierwszych tancerzy), a tego rodzaju awanse odbywają się według zobiektywizowanych, wyłącznie profesjonalnych kryteriów.
Czasem jeszcze używany jest nieformalnie w publicystyce dla wyrażenie specjalnego uznania dla jakieś wybitnej tancerki baletu.

</doc>
<doc id="204152" url="https://pl.wikipedia.org/wiki?curid=204152" title="Governmental Advisory Committee">
Governmental Advisory Committee

Governmental Advisory Committee to komitet doradczy organizacji ICANN składający się z przedstawicieli rządów różnych krajów (obecnie niecałe 100 krajów). Kluczowa rola GAC polega na udzielaniu porad w kwestiach polityki w zakresie DNS.

</doc>
<doc id="204153" url="https://pl.wikipedia.org/wiki?curid=204153" title="Barbara Zápolya">
Barbara Zápolya

Barbara Zápolya (ur. 11 lutego 1490, 1494, 1495 lub 1496, zm. 2 października 1515 w Krakowie) – córka węgierskiego magnata i cieszyńskiej Piastówny, polska królowa i wielka księżna litewska w latach 1512–1515 jako pierwsza żona Zygmunta Starego.
Była pierwszą monarchinią koronowaną po 58-letniej przerwie od ostatniej koronacji Elżbiety Rakuszanki, drugą po Elżbiecie z Pilczy polską królową, która nie pochodziła z rodu panującego oraz trzecią, po świętych Kindze i Jadwidze, Węgierką na krakowskim tronie, zmarłą w opinii świętości. Była również ostatnią tak blisko spokrewnioną z Piastami królową polską.
Małżeństwo Barbary i Zygmunta I miało umocnić związek Jagiellonów z Zápolyami, przywódcami stronnictwa narodowego na Węgrzech i przeciwnikami Habsburgów. Zmarła zaledwie po 3 latach panowania skromna, pobożna i wrażliwa Barbara została szybko zapomniana i "zdominowana przez piękną, ambitną i despotyczną Bonę, która zajęła jej miejsce u boku Zygmunta I".
Według świadectwa Decjusza pomnikiem ku czci pamięci królowej Barbary stała się kaplica Zygmuntowska na Wawelu. Z królową Barbarą związana jest nie tylko idea budowy mauzoleum Jagiellonów, "perły renesansu na północ od Alp", ale również znaczna część symbolicznych i alegorycznych przedstawień programu ikonograficznego wystroju kaplicy.
Pochodzenie.
Przyszła polska królowa była córką pana na Trenczynie, hrabiego spiskiego, wojewody siedmiogrodzkiego Stefana Zápolyi i Jadwigi cieszyńskiej. Po mieczu wywodziła się z rodu rycerskiego, prawdopodobnie pochodzenia chorwackiego, który na przełomie XV i XVI wieku zdobył wielkie wpływy i ogromne majątki w Królestwie Węgier. Po kądzieli Barbara wywodziła się z cieszyńskiej i mazowieckiej linii Piastów – jej dziadkiem macierzystym był Przemysław II cieszyński, a babką Anna, córka księcia warszawskiego Bolesława IV.
Data urodzenia.
Dokładna data urodzenia Barbary Zápolyi nie została odnotowana w źródłach. Data dzienna jest możliwa do ustalenia dzięki horoskopom z 1504 r. i 1512 r., które określają dzień narodzin Barbary na 11 lutego. Datę roczną można rekonstruować na podstawie danych pośrednich, określających wiek królowej w chwili zgonu, jednak są to źródła powstałe co najmniej kilkanaście lat po śmierci Barbary. Według jednego z przekazów węgierskich królowa Barbara zmarła w wieku 20 lat, natomiast według polskiego "Rocznika Naropińskiego" umierając liczyła sobie 25 lat.
Zygmunt Wdowiszewski z dwóch dat – 1490 i 1495 – za bardziej prawdopodobną uznał datę późniejszą, zapisaną w dokumencie wystawionym na Węgrzech, czyli w kraju pochodzenia królowej. Rok 1495 jest obecnie najpowszechniej przyjmowany przez historyków. Ostrożniejsze określenie czasu narodzin Barbary Zápolyi na okres 1494–1495 podtrzymuje Mária Rekettyés. Najpóźniejszą możliwą datą narodzin Barbary jest zaproponowany przez Stanisława Srokę okres pierwszego półrocza 1496 r.
Wychowanie.
W Boże Narodzenie 1499 roku Barbara straciła ojca, potężnego przywódcę antyhabsburskiego stronnictwa magnaterii węgierskiej i nad jej wychowaniem czuwała odtąd jedynie matka Jadwiga Piastówna. Matka kładła nacisk na daleko posuniętą pobożność, co miało wpływ na formację etyczną i na ukształtowanie się głębokiej religijności jej córki.
Brak jest wiadomości o odebranym przez Barbarę wykształceniu. Musiała posiadać znajomość języków węgierskiego i niemieckiego. Była również piśmienna. Nie jest pewne, czy przed przyjazdem do Polski córka śląskiej Piastówny znała język polski w mowie i w piśmie. Bolesław Przybyszewski wysunął przypuszczenie, że matka Barbary, cieszyńska Piastówna, mogła zapoznać swoje dzieci z podstawami języka i tradycji polskich. Co najmniej dobra znajomość miejscowego dialektu słowackiego u wychowanej w Trenczynie Barbary przyczyniła się do wygłoszenia na jej powitanie jednej z najstarszych zachowanych mów w języku polskim.
Plany małżeńskie.
W latach 1502–1505 gościem w trenczyńskim zamku, gdzie wychowywała się Barbara, bywał królewicz polski Zygmunt, lennik swojego najstarszego brata Władysława, króla Węgier. Niektórzy historycy przypuszczają, że już około roku 1505 rodzina Zapolyów mogła czynić wstępne starania o doprowadzenie do prestiżowego dla nich małżeństwa najmłodszego, niezamożnego królewicza z młodziutką Barbarą, której ojciec posiadał 72 zamki i miasta oraz czerpał wpływy z siedmiogrodzkich kopalń. Mariaż z magnacką jedynaczką byłby wyjątkowo korzystny dla królewicza bez apanaży, jednak w roku 1506 Zygmunt niespodziewanie został królem Polski po śmierci brata Aleksandra i osoba pochodzącej z niedynastycznej rodziny Barbary nie wydawała się już dobrą partią dla monarchy.
Od 1509 senatorowie naciskali na bezżennego Zygmunta, który miał już ponad 40 lat, aby zawarł związek małżeński. Wśród kandydatek na polską królową wymieniano m.in. księżniczkę meklemburską i księżniczkę mantuańską. Zygmunt zdecydował się na wybór takiej żony, której koneksje pozwolą na osłabienie zagrażającej interesom Jagiellonów sieci sojuszy cesarza Maksymiliana I. W roku 1511 Barbara Zápolya, córka i siostra wpływowych przywódców antyhabsburskiego stronnictwa na Węgrzech, została oficjalnie zaproponowana jako węgierska kandydatka na żonę Zygmunta I przez jego brata Władysława. Wcześniej jednak to Zygmunt I, uzasadniając swój zamiar chęcią pokrzyżowania placów habsburskich i wzmocnienia pozycji Jagiellonów na Węgrzech, poprosił Władysława o zgodę na małżeństwo z jego poddaną i uzyskał ją już 25 stycznia 1511. Ponieważ Zygmunt po śmierci brata ubiegał się o węgierski tron, przypuszczalnie chciał nie tylko zaszachować cesarza i utwierdzić władzę Władysława na Węgrzech poprzez związanie go powinowactwem z przywódcą partii narodowej, ale również zyskać sojusznika na wypadek podjęcia własnych starań o koronę św. Stefana dla siebie lub dla syna zrodzonego z Węgierki.
Po zakończeniu wstępnych rokowań małżeńskich króla Polski z Zápolyami, Władysław jawnie odegrał rolę swata i wysłał do brata węgierskich posłów. Do Krakowa udali się archiprezbiter budziński Mihály Hammel (Hanel) i spokrewniony z Barbarą książę cieszyński Kazimierz. Rokowania rozpoczęły się w październiku 1511 r. i zakończyły pomyślnie. Zaręczyny odbyły się 2 grudnia 1511 r. W celu sfinalizowania układów małżeńskich w styczniu 1512 r. wyruszyli do Trenczyna posłowie króla polskiego w osobach biskupa poznańskiego Jana Lubrańskiego i kasztelana poznańskiego Łukasza Górki oraz kasztelana sandomierskiego Krzysztofa Szydłowieckiego.
Panowanie.
Zaślubiny i koronacja.
Ślub i koronacja nastąpiły w Krakowie w niedzielę 8 lutego 1512 roku.
Tytulatura.
W korespondencji królewskiej z okresu przedślubnego i w upoważnieniu zaręczynowym wydanym przez Zygmunta I oraz w epitalamiach sławiących królewski mariaż Barbara nazywana była "nobilissima" lub "ilustrissima princeps" i określana jako córka hrabiego spiskiego oraz palatyna Królestwa Węgier. Podkreślano również pochodzenie królowej po kądzieli jako córki księżniczki cieszyńskiej.
Po ślubie Barbarę Zápolyę tytułowano królową Polski i w dokumentach występowała najczęściej jako "Barbara regina" lub " Barbara regina Poloniae". Rzadko używano dodatkowych określeń, nazywając monarchinię "Barbarą Węgierką" ("Barbara Hungara") lub "z familii trenczyńskiej".
Posag i oprawa.
Wysokość posagu Barbary ustalono na 100 tys. czerwonych złotych, co czyniło go jednym z najwyższych posagów polskich królowych. Był on porównywalny z uposażeniem niektórych przedstawicielek rodziny cesarskiej.
Dokumentem wydanym 10 lutego 1511 r. Zygmunt I zabezpieczył posag żony na sumę 200 tys. florenów węgierskich, nadając jej dobra ziemskie stanowiące tradycyjne kompleksy oprawne polskich królowych. Zapisy oprawne królowej Barbary obejmowały Nowe Miasto Korczyn, Wiślicę, Żarnowiec, Radom, Jedlnię, Kozienice, Stężycę, Łęczycę, Chęciny, Radoszyce, Przedecz i Kłodawę. Królowa otrzymała również dochody z ceł w Koninie, Pyzdrach, Inowrocławiu, Radziejowie i Słońsku. Dodatkowo, ponieważ niektóre dobra oprawne polskich królowych należały do uposażenia niezamężnej jeszcze królewny Elżbiety, król Zygmunt zapisał żonie Biecz i Sochaczew oraz roczny dochód z żup wielickich w wysokości 200 florenów węgierskich. Zasadniczo zapis oprawny Barbary Zápolyi został zabezpieczony na tych samych kompleksach dóbr, co zapis oprawny jej teściowej Elżbiety Rakuszanki, przy czym największą część kwoty zabezpieczenia zapisano na starostwie radomskim.
Dokumentem wydanym 19 lutego 1511 r. królowa Barbara, zgodnie ze zobowiązaniem uczynionym 13 stycznia w Trenczynie przed wyruszeniem do Polski, zrzekła się na rzecz matki i rodzeństwa wszelkich praw do dóbr Zápolyów na Węgrzech.
W marcu tego samego roku wraz z mężem wyjechała do Poznania (tu 15 marca urodziła się córka Jadwiga), a następnie w maju 1513 na Litwę. Barbara pozostawała sama w Wilnie, podczas gdy Zygmunt brał udział w wojnie z Moskwą. 4 lutego 1515 wspólnie powrócili na Wawel. 1 lipca 1515 Barbara urodziła drugą córkę Annę.
Choroba i zgon.
Stan zdrowia.
Po drugim porodzie królowa ciężko zaniemogła. Zajmował się nią głównie przyboczny lekarz króla Zygmunta I, wykształcony w Bolonii Leonard Pieczychowski. Mimo starań medyka królowa nie powracała do zdrowia. Była obłożnie chora od początków lipca aż do końca września 1515 r. Cierpiała na częste i bolesne ataki, które nazywano wówczas paroksyzmami. Pod koniec września 1515 r. nastąpiło wyraźne polepszenie się stanu królowej mimo powtarzających się nadal "zwykłych paroksyzmów", ale 30 września w godzinach wieczornych królowa doznała ciężkich ataków, które świadek jej cierpień, kanclerz Andrzej Krzycki, określił w swojej korespondencji jako apopleksję.
Śmierć.
"Wśród boleści i niewypowiedzianej agonii" królowa zmarła na rękach Krzyckiego, w obecności rozpaczającego męża, 2 października 1515 r. o świcie.
Według zgodnego świadectwa źródeł po zgonie Barbary Zápolyi, która odznaczała się "pobożnością, miłosierdziem, pokorą" i którą uważano niemal za świętą, "żal w kraju był powszechny".
Przyczyna zgonu.
Barbara Zápolya zmarła trzy miesiące po porodzie. Nagłe polepszenie się jej stanu pod koniec września okazało się jedynie chwilowe i nastąpiło po nim gwałtowne pogorszenie stanu zdrowia, połączone z nasilonymi atakami drgawek. Objawy wskazują na wysokie prawdopodobieństwo wystąpienia zakażenia okołoporodowego. Ponadto jako powód choroby i śmierci królowej współcześni uznawali niewłaściwą opiekę lekarską. Dużą rolę w pogorszeniu się stanu monarchini po porodzie mógł odegrać stres związany z długą rozłąką z mężem, który wyjechał z Krakowa na początku marca, a powrócił do stolicy dopiero pod koniec sierpnia. Ponadto w mieście odnotowano w tym okresie wzmożoną zapadalność mieszkańców stolicy na nieznane bliżej choroby zakaźne – "przykre ziemi wyziewy zrodziły w Krakowie zaraźliwe choroby".
Inga Platowska-Sapetowa wysunęła hipotezę, że możliwą przyczyną śmierci królowej Barbary było pozostawienie w jej organizmie fragmentu tkanki łożyskowej. Spowodowało to nasilające się zmiany chorobowe, które doprowadziły do zgonu młodej kobiety w wyniku postępującego procesu zapalnego dróg rodnych, z którego zahamowaniem ówczesna medycyna nie była sobie w stanie poradzić.
Pochówek.
Królowa została pochowana 18 października 1515 w katedrze wawelskiej w kaplicy Wniebowstąpienia Najświętszej Marii Panny. Na pogrzeb przybyła jej matka Jadwiga z synami.
Zwłoki królowej prawdopodobnie spoczywały w kaplicy jedynie do roku 1517, gdy zaczęto burzyć stare mury i wznosić fundamenty nowej kaplicy grobowej. Na czas budowy trumnę z ciałem Barbary przeniesiono tymczasowo w nieznane bliżej miejsce.
Dopiero 13 czerwca 1533 odbył się powtórny pogrzeb monarchini. Pierwotnie Barbara miała być pochowana we wspólnym sarkofagu wraz z mężem, jednak jej szczątki złożono w innym sarkofagu wraz z ciałem zmarłej w międzyczasie córeczki Anny. Prosty sarkofag zawierający szczątki matki i 5-letniej córki umieszczono w podziemiach kaplicy Zygmuntowskiej.
Pierwszej restauracji sarkofagu królowej Barbary dokonano w roku 1632 z inicjatywy i na koszt Zygmunta III, wnuka Zygmunta Starego. Druga konserwacja zniszczonego sarkofagu Barbary Zápolyi miała miejsce w roku 1840. Odrestaurowano go na koszt cesarza Ferdynanda I. Kolejnej restauracji sarkofagu, połączonej ze zbadaniem i zinwentaryzowaniem jego zawartości, dokonano w roku 1874.
Eksploracja grobu.
Pochówek Barbary został w nieznanych okolicznościach zdewastowany. Po otwarciu sarkofagu w roku 1874 odnotowano częściowo zniszczoną, zewnętrzną trumnę metalową, wykonaną z cyny, która były napełniona pomieszanymi kośćmi ludzkimi oraz gruzem i cegłami. Na odwróconym wieku wewnętrznej, drewnianej trumny znaleziono czaszkę i kości oraz elementy wyposażenia grobowego z pochówku królowej. Barbarę Zápolyę pochowano w szatach z aksamitu i atłasu, których zbutwiałe fragmenty dość dobrze się zachowały. Znaleziono również tekstylny chwost. Na włosach królowa nosiła jedwabny czepiec siatkowy w kolorze szarym.

</doc>
<doc id="204155" url="https://pl.wikipedia.org/wiki?curid=204155" title="Chata Czerwieniec">
Chata Czerwieniec

Chata Czerwieniec (słow. "chata pod Náružím", "chata Červenec", "chata Bobrovec") – schronisko turystyczne położone na wysokości 1403 m n.p.m. (na budynku i stronie internetowej obiektu podawana jest wysokość 1420 m) w słowackich Tatrach Zachodnich. Znajduje się w Mnichowym Żlebie, u południowo-zachodnich podnóży płaskiego grzbietu odchodzącego w południowo-wschodnim kierunku od Małej Kopy do Doliny Jałowieckiej. Tuż po zachodniej i południowej stronie schroniska spływa Mnichowy Potok, a po południowej wznosi się Mnich (już po drugiej stronie Mnichowego Potoku).
Opis schroniska.
Działająca od 1970 roku chata wraz z pobliską kolibą posiada 30 miejsc noclegowych w trzech salach. Możliwy jest też nocleg w jadalni lub na strychu. W schronisku działa bufet z napojami i kuchnia turystyczna, toaleta położona jest poza budynkiem. Obiekt jest czynny w lecie i stanowi własność wsi Bobrowiec.
Obiekt nie ma ugruntowanej polskiej nazwy. "Chata Czerwieniec" to nazwa podawana przez Józefa Nykę, inne polskie opracowania i mapy używają nazwy słowackiej w oryginalnej lub zmienionej formie.
Historia.
W 1935 w okolicy została zbudowana Chata v Medvedzom. Pierwsze schronisko zostało spalone przez Niemców pod koniec II wojny światowej. W latach 1962–68 stała tu Chata pod Mnichem, której istnienie również zakończyło się pożarem. Na obecnym miejscu pierwsze schronisko powstało w latach 1969–70 z inicjatywy mieszkańców Bobrowca, którzy zaadaptowali je dla lokalnego klubu turystycznego. Schronisko zostało rozebrane w latach 1999–2000 i wybudowane ponownie w 2001 roku. Nowy obiekt jest większy i bardziej dostępny dla turystów.

</doc>
<doc id="204157" url="https://pl.wikipedia.org/wiki?curid=204157" title="Czesław Siekierski">
Czesław Siekierski

Czesław Adam Siekierski (ur. 8 października 1952 w Stopnicy) – polski polityk i ekonomista, doktor nauk ekonomicznych, w latach 2001–2003 wiceminister rolnictwa, poseł na Sejm III, IV i IX kadencji (1997–2004, od 2019), deputowany do Parlamentu Europejskiego V, VI, VII i VIII kadencji (2004–2019).
Życiorys.
Ukończył studia na Wydziale Rolniczym Szkoły Głównej Gospodarstwa Wiejskiego w Warszawie, na tej samej uczelni na Wydziale Ekonomiki Rolnictwa uzyskał stopień doktora w zakresie ekonomii.
Od 1971 do 1977 działał w Związku Młodzieży Wiejskiej. W latach 1981–1982 był kierownikiem wydziału organizacyjnego Naczelnego Komitetu Zjednoczonego Stronnictwa Ludowego. Od 1994 do 1998 pełnił funkcję dyrektora Fundacji Programów Pomocy dla Rolnictwa (FAPA). W latach 1997–2004 sprawował mandat poselski na Sejm III i IV kadencji z listy Polskiego Stronnictwa Ludowego. We władzach swojej partii objął funkcję wiceprzewodniczącego Rady Naczelnej PSL.
Od 2001 do 2003 zajmował stanowisko sekretarza stanu w Ministerstwie Rolnictwa i Rozwoju Wsi. W latach 2003–2004 był obserwatorem w Europarlamencie, następnie po akcesji Polski do UE od maja do lipca 2004 deputowanym V kadencji. W wyborach w tym samym roku został wybrany na posła do Parlamentu Europejskiego VI kadencji z ramienia PSL w okręgu krakowskim. Przystąpił do grupy Europejskiej Partii Ludowej – Europejskich Demokratów oraz Komisji Rolnictwa i Rozwoju Wsi i Komisji Rybołówstwa PE. W 2009 skutecznie ubiegał się o reelekcję. W VII kadencji został członkiem frakcji chadeckiej, a także wiceprzewodniczącym Komisji Rolnictwa i Rozwoju Wsi. W 2014 ponownie zdobył mandat posła do Parlamentu Europejskiego. W VIII kadencji został przewodniczącym Komisji Rolnictwa i Rozwoju Wsi (AGRI). W wyborach do Parlamentu Europejskiego w 2019 bezskutecznie ubiegał się o reelekcję z list komitetu Koalicja Europejska jako reprezentant PSL.
W wyborach parlamentarnych w tym samym roku z ramienia ludowców uzyskał natomiast mandat posła na Sejm IX kadencji z okręgu kieleckiego, otrzymując 12 745 głosów.
Odznaczenia.
W 1997 odznaczony Krzyżem Kawalerskim Orderu Odrodzenia Polski.

</doc>
<doc id="204159" url="https://pl.wikipedia.org/wiki?curid=204159" title="Czesław Adam Siekierski">
Czesław Adam Siekierski



</doc>
<doc id="204163" url="https://pl.wikipedia.org/wiki?curid=204163" title="Primaballerina assoluta">
Primaballerina assoluta

Primaballerina assoluta – tytuł przyznawany jest niezwykłym tancerkom, które wniosły ogromny wkład w rozwój i promocję baletu na świecie. Zaledwie kilka razy w ciągu historii tańca tytuł ten został przyznany, otrzymała go m.in. Matylda Krzesińska i Helena Cholewicka.

</doc>
<doc id="204164" url="https://pl.wikipedia.org/wiki?curid=204164" title="Programator">
Programator

Programator – elektroniczne urządzenie przeznaczone do programowania układów elektronicznych takich jak np.: pamięci EPROM, EEPROM, flash, układy PLD oraz mikrokontrolery. Dane, które mają być zaprogramowane są dostarczane do programatora z innego urządzenia, np. z komputera osobistego, zwykle za pośrednictwem interfejsu USB. Przed popularyzacją USB programatory podłączano do komputerów za pomocą portu równoległego lub RS-232. Programator następnie przekształca te dane według odpowiedniego dla danego układu algorytmu programowania na odpowiednie wielkości elektryczne, np. napięcie elektryczne o ustalonej wartości i ściśle określonym czasie trwania.
Układ programowany ma zazwyczaj także dedykowane wejście służące do uaktywnienia funkcji programowania. Jeśli to wejście jest aktywne i na programowalne wejście jest podane odpowiednie napięcie przez określony czas, to wtedy zostaje zaprogramowany 1 bit. Sytuację powtarza się kolejno, aż wszystkie bity zostaną przesłane do programatora, a z niego dalej do programowanego układu.

</doc>
<doc id="204165" url="https://pl.wikipedia.org/wiki?curid=204165" title="Drążek (balet)">
Drążek (balet)

Drążek ("barre") – w terminologii tańca klasycznego, to drewniana poręcz przymocowana na stałe do ściany (może również być przenośna), przy której uczniowie, jak i profesjonalni tancerze wykonują początkowe ćwiczenia podczas lekcji tańca klasycznego. Ułatwia on utrzymanie równowagi, odpowiedniej postawy ciała i zastępuje również rękę partnera.
"Drążkiem" często nazywana jest pierwsza część ćwiczeń, a druga, która jest wykonywana na środku sali, to po prostu "środek".

</doc>
<doc id="204167" url="https://pl.wikipedia.org/wiki?curid=204167" title="Bartemiusz Crouch">
Bartemiusz Crouch



</doc>
<doc id="204169" url="https://pl.wikipedia.org/wiki?curid=204169" title="Pistolet maszynowy Steyr TMP">
Pistolet maszynowy Steyr TMP

Steyr Tactische Maschinen Pistole – austriacki kompaktowy pistolet maszynowy kalibru 9 x 19 mm Parabellum.
Historia konstrukcji.
Pod koniec lat 80. w austriackiej firmie Steyr-Mannlicher AG rozpoczęto prace nad nowym pistoletem maszynowym. Nie miał to być następca Steyr MPi 81, ale model konkurencyjny dla niemieckiego MP5 PDW. Nowa konstrukcja miała uczestniczyć w amerykańskim konkursie "Advanced Personal Defence Weapon", a także być propozycja dla jednostek antyterrorystycznych i służb zajmujących się ochroną VIP-ów.
Żeby spełnić wymagania potencjalnych użytkowników nowy pistolet maszynowy musiał mieć małe wymiary, być łatwy do przenoszenia (także w ukryciu), a jednocześnie zapewniać możliwość szybkiego otwarcia celnego ognia. Wymagania te sprawiły, że skonstruowana broń była pod względem wymiarów niewiele większa od pistoletu samopowtarzalnego.
Produkcję seryjna TMP uruchomiono w listopadzie 1992 roku. W następnych latach niewielkie ilości tego pistoletu maszynowego zostały zakupione przez jednostki specjalne armii i policji austriackiej. Pojawienie się na rynku pistoletów maszynowych FN P90 i MP7, przy wciąż mocnej pozycji krótkolufowych wersji MP5 zmniejszyło zainteresowanie TMP i w rezultacie pomimo swoich zalet sprzedawał się on słabo.
W następnych latach opracowano wersję TMP przeznaczoną na rynek cywilny. Steyr SPP (Special Purpose Pistol) był pozbawiony możliwości strzelania seriami, miał wydłużoną lufę pozbawioną gwintu do mocowania tłumika dźwięku. Zmieniono także kształt szkieletu pozbawiając go chwytu przedniego i zmieniając kształt kabłąka osłony spustu. Steyr SPP powstał z myślą o rynku amerykańskim gdzie taka broń określana jako tzw. pistolet szturmowy była bardzo popularna. Także ta wersja TMP nie odniosła sukcesu, początkowo z powodu zbyt wysokiej ceny, później z powodu wprowadzenia przepisów ograniczających dostęp do tego rodzaju broni zwykłym obywatelom.
Słaba sprzedaż TMP i w rezultacie nieopłacalność dalszej produkcji doprowadziła do wstrzymania produkcji tego pistoletu maszynowego w 2001 r. w zakładach Steyr. W tym samym roku prawa patentowe do tej konstrukcji sprzedano szwajcarskiej firmie Brügger &amp; Thomet AG która po wprowadzeniu kilku modyfikacji rozpoczęła jego produkcję jako B&amp;T MP9.
Opis techniczny.
Pistolet maszynowy TMP jest indywidualną bronią samoczynno-samopowtarzalną wykonaną w dużej części (szkielet, komora zamkowa, magazynki) z tworzywa sztucznego IXEF 1313. Zasada działania automatyki oparta o wykorzystanie krótkiego odrzutu lufy, z ryglowaniem przez obrót lufy. Po wystrzeleniu ostatniego naboju zamek zatrzymuje się w tylnym położeniu na zaczepie. Dźwignia zwalniania zaczepu po lewej stronie szkieletu, nad chwytem pistoletowym. Mechanizm spustowy kurkowy umożliwia strzelanie ogniem pojedynczym i seriami. Zmianę rodzaju ognia zapewnia spust dwuchodowy (krótkie ściągnięcie spustu powoduje oddanie pojedynczego strzału, długi serii). Bezpiecznik ma postać kołka przechodzącego w poprzek górnej części chwytu (wciśnięty z lewej strony zabezpiecza broń, wciśnięty z prawej strony odbezpiecza). Zasilanie z dwurzędowych magazynków pudełkowych o pojemności 15 lub 30 naboi (gniazdo magazynka w chwycie pistoletowym, przycisk zwalniania magazynka po lewej stronie chwytu w miejscu połączenia chwytu z osłoną spustu). Przyrządy celownicze składają się z muszki (regulowanej w pionie) i szczerbinki (regulowanej w poziomie). Wycięcia na szczycie komory zamkowej pełnią rolę podstawy do mocowania celowników optycznych i kolimatorowych. TMP nie posiada kolby (możliwość dołączenia kolby ramowej).

</doc>
<doc id="204170" url="https://pl.wikipedia.org/wiki?curid=204170" title="Bufet Rohacki">
Bufet Rohacki

Bufet Rohacki (słow. "Ťatliakova chata") – czynne w sezonie letnim schronisko turystyczne położone na wysokości 1380 m n.p.m. (według TANAP 1350 m n.p.m.) w Dolinie Rohackiej ("Roháčska dolina") w słowackich Tatrach Zachodnich. Znajduje się przy końcu asfaltowej drogi prowadzącej tą doliną (zamkniętej dla ruchu samochodowego). Czas przejścia do bufetu: do góry – 1:15 h od Zwierówki, lub 50 min od parkingu Pod Spálenou (Pod Spaloną). Obok bufetu znajdują się ławki i stoły dla turystów oraz obelisk upamiętniający Jána Ťatliaka – pioniera turystyki górskiej. Również słowacka nazwa bufetu nawiązuje do tego zasłużonego dla turystyki słowackiej działacza. Obiekt położony jest nieopodal płytkiego stawu noszącego nazwę Czarna Młaka ("Ťatliakove jazero").
Historia.
Pierwsze schronisko powstało tutaj w 1883 r. dzięki staraniom piewcy Tatr, malarza i leśnika Alexiusa Demiana. Wcześniej istniały tylko starannie sklecone z kory i świerków koleby wolarskie. Schronisko to stało po przeciwnej stronie Rohackiego Potoku. Mieczysław Karłowicz tak opisywał go w 1908 r.: "wybornie zbudowany mały domek o jednej izbie, zaopatrzony w ławy do spania, stół, kilka ławek i piec żelazny". W 1925 roku „Demianówka” przeszła na własność Klubu Czechosłowackich Turystów (KČST). W 1933 r. dobudowano drugi drewniany domek, tworząc Schronisko Rohackie ("Chata KČST pod Roháčom") oferujące 30–40 miejsc do spania.
Staraniem Jána Ťatliaka, przewodniczącego orawskiego oddziału KČST (którego imię nosił później obiekt) w 1937 r. rozpoczęto budowę nowego schroniska, którą ukończono w roku 1941. Dwukondygnacyjne schronisko swoją architekturą nawiązywało do orawskich chałup. Obiekt posiadał oświetlenie elektryczne z własnego generatora, a w późniejszym okresie centralne ogrzewanie. Podczas II wojny światowej ukrywały się w nim liczne rodziny żydowskie a schronisko zostało spalone przez oddział niemiecki 9 grudnia 1944 r.
W latach 1946–1947 Klub Słowackich Turystów i Narciarzy (KSTL) z Dolnego Kubína pod kierunkiem Jozefa Kajana wybudował nowe schronisko na 100 miejsc noclegowych. Wyglądem przypominało ono swojego poprzednika, a jego patronem ponownie został Ján Ťatliak. Własność obiektu w 1951 r. przeszła ze zlikwidowanego KSTL na przedsiębiorstwo Interhotel. Uległo zniszczeniu 28 maja 1963 r. w wyniku pożaru, jaki wybuchł po uderzeniu pioruna. Ocalała tylko wolnostojąca, wybudowana w 1953 roku piętrowa narciarnia, w której niedługo po pożarze uruchomiono bufet turystyczny.
Dzięki włączeniu tego rejonu Tatr w 1987 r. do TANAP zrezygnowano z planów budowy gigantycznych inwestycji turystyczno-narciarskich w Dolinie Zuberskiej i Rohackiej. Nie odstąpiono jednak całkowicie od pomysłu powiększenia Bufetu Rohackiego.
W pierwszych latach XXI wieku rozpoczęto powolną rozbudowę. W 2013 roku do nieukończonego wciąż budynku dotarło czoło lawiny śnieżnej, jednak konstrukcja budynku pozostała nienaruszona. Po zakończonych w 2017 roku pracach obiekt oferuje 25 miejsc noclegowych w położonych na poddaszu pokojach. W nowym skrzydle mieszczą się jadalnia oraz toalety, a w dawnej narciarni zlokalizowano pomieszczenia pogotowia górskiego. Od czasu nowego otwarcia schronisko ponownie korzysta z nazwy "Ťatliakova chata" (wcześniej "bývalá Ťatliakova chata" czy "Bufet pri Ťatliakovom jazere").
Szlaki turystyczne.
Czasy przejścia podane na podstawie mapy.

</doc>
<doc id="204174" url="https://pl.wikipedia.org/wiki?curid=204174" title="Hugues Cuénod">
Hugues Cuénod

Hugues-Adhémar Cuénod (ur. 26 czerwca 1902 w Corseaux-sur Vevey, zm. 6 grudnia 2010 w Vevey) - szwajcarski śpiewak, tenor, znany również z racji sędziwego wieku (dożył 108 lat i 163 dni, co czyni go najstarszym śpiewakiem w historii).
Życiorys.
Studiował w Lozannie, Bazylei, Genewie i Wiedniu. W latach 1937-1939 odbył wspólnie z Nadią Boulanger tournée po USA. Był profesorem konserwatorium w Genewie (1940-1946). Występował w La Scali w Mediolanie (1951), w Covent Garden Theatre w Londynie (1954), w festiwalach w Aldenburgh i Suffolk, a także w wielu krajach europejskich oraz w Ameryce Północnej.
Znany m.in. z interpretacji muzyki współczesnej (czołowa partia w weneckiej premierze opery "Żywot rozpustnika" Strawinskiego, 1951); innymi znanymi wykonaniami Cuenoda są partie Ewangelisty w pasjach Bacha oraz utwory Monteverdiego.
Życie prywatne.
Hugues Cuénod był zdeklarowanym homoseksualistą. Mieszkał ze swoim partnerem, Alfredem Augustinem (młodszym o 41 lat) w Vaud w Szwajcarii.

</doc>
<doc id="204175" url="https://pl.wikipedia.org/wiki?curid=204175" title="Schronisko na Zwierówce">
Schronisko na Zwierówce

Schronisko na Zwierówce (słow. "Chata Zverovka", "chata na Zverovke", "Maťašákova chata") – schronisko w Zwierówce położone na polanie Zwierówka w Dolinie Zuberskiej ("Studená dolina") u wlotu do Doliny Rohackiej ("Roháčska dolina") i Doliny Łatanej ("Látaná dolina"). Znajduje się na wysokości 1020 m n.p.m. w słowackich Tatrach Zachodnich. Schronisko, a właściwie hotel górski, dysponuje 71 miejscami noclegowymi w pokojach 2–8-osobowych i restauracją z jadalnią. Dodatkowe kilkadziesiąt miejsc noclegowych znajduje się w 6 małych domkach.
Historia.
Pierwsze schronisko stanowił domek robotników leśnych u wylotu Doliny Łatanej, w 1912 r. adaptowany na schronisko. Spłonęło ono w 1926 r. od przegrzanego komina. W latach 1926–28 z inicjatywy znanego pioniera tatrzańskiej turystyki – Jána Ťatliaka, wybudowano nowe i nazwano je "Maťašákovą útulňą", na cześć Jana Maťašáka, inicjatora budowy pierwszego, spalonego schroniska. Początkowo wykorzystywane było tylko w lecie, ale od 1935 r. już przez cały rok. W czasie II wojny światowej (od 7 listopada 1944 r.) zajmował je sztab dużego oddziału I Słowackiej Brygady Partyzanckiej. Ranni partyzanci przebywali ukryci w domku na stokach Skrajnego Salatyna. 9 grudnia partyzanci zostali zaskoczeni atakiem Niemców, którzy nadeszli z niespodziewanego kierunku – od strony Osobitej. Wskutek niemieckiego ataku zginęło 21 partyzantów, 16 zaginęło, ponad 30 zostało rannych. Mróz i głód (spłonął magazyn żywności) dodatkowo komplikowały sytuację partyzantów. U wylotu Doliny Łatanej znajduje się cmentarzyk partyzancki, na którym pochowano zabitych. Spalone przez Niemców schronisko zostało prowizorycznie odbudowane w 1945 r., obecne wybudowano w latach 1948–49 i potem jeszcze kilkukrotnie rozbudowywano.
Otoczenie schroniska.
Schronisko znajduje się na dużej polanie, na której często stacjonuje śmigłowiec THS (słowacki odpowiednik polskiego TOPR-u). Obok schroniska stoi budynek THS „Zapadné Tatry-Rohače”, w którym znajduje się dyżurka ratowników i gdzie można wynająć przewodnika na górskie wycieczki. Na skraju polany położone są budynek leśniczówki i centrum informacyjne TANAP-u. Centrum to czynne jest przez cały rok od poniedziałku do piątku, a w sezonie letnim (lipiec-sierpień) również w soboty i niedziele. Poniżej schroniska krzyż, przy którym w drugą niedzielę września odbywają się obchody słowackiego Święta Gór, których tradycja sięga 1938 r. Obok schroniska duży, płatny (tani) parking i końcowy przystanek autobusów. W zimie schronisko zapewnia miejsca noclegowe dla narciarzy korzystających z wyciągu narciarskiego z Doliny Salatyńskiej na Skrajny Salatyn.

</doc>
<doc id="204177" url="https://pl.wikipedia.org/wiki?curid=204177" title="Chrysler Building">
Chrysler Building

Chrysler Building – wieżowiec znajdujący się w Nowym Jorku w dzielnicy Midtown Manhattan. Ma 319 metrów wysokości i 77 pięter.
Jego budowa rozpoczęła się w 1928, a ukończona została w 1930 roku. Wieżowiec zaprojektowany został przez William van Alen, Reinhard, Hofmeister &amp; Walquist. Wykonano go w stylu art déco. Gdy został ukończony przejął miano najwyższego budynku świata od The Trump Building oraz najwyższej zbudowanej przez człowieka konstrukcji od czasu ukończenia wieży Eiffla. Ceremonia otwarcia odbyła się 27 maja 1930.
Opis.
Chrysler Building jest jednym z symboli Nowego Jorku. Usytuowany jest przy skrzyżowaniu 42. ulicy i Lexington Avenue. Pierwotnie wybudowany został dla korporacji Chryslera, na zlecenie Waltera Chryslera. Obecnie jego współwłaścicielami są TMW Real Estate (75%) i Tishman Speyer Properties (25%). Był to pierwszy wieżowiec w historii, który przekroczył 1 000 stóp (305 m) wysokości. Został w 1931 roku wyprzedzony przez Empire State Building i obecnie jest na piątym miejscu w Nowym Jorku (do 2009 roku był na drugim miejscu). Kosztował 15 mln dolarów.
Chrysler Building jest znanym przykładem architektury art déco. Charakterystyczne ozdoby cechuje podobieństwo do elementów samochodów Chryslera. Lobby budynku jest, podobnie jak on sam, bardzo eleganckie. Pierwotnie wieżowiec posiadał taras widokowy, jednak po otwarciu Empire State Building i jego tarasu, został on zamknięty i zamieniono go w restaurację. Żadna z tych inwestycji nie była w stanie utrzymać się podczas wielkiego kryzysu. W końcu wcześniejszy taras zamieniony został w prywatną jadalnię, której nadano nazwę Cloud Club. Cloud Club był miejscem, gdzie ludzie mogli odpocząć, a w czasach prohibicji znajdował się tu sekretny pokój. Na drugim piętrze tego klubu Chrysler miał swoje prywatne pomieszczenia. Szczytowe piętra są użytkowane jedynie jako miejsce na radiową stację nadawczą i inny sprzęt mechaniczny i elektryczny.
Na szczycie budynku znajduje się oświetlenie zainstalowane podczas budowy. Przyjmuje ono różne barwy w zależności od nadarzających się okazji.
Budynek zwieńczony jest wykonaną z nierdzewnej stali iglicą. Wnętrze udekorowane jest egipskimi motywami, a sufit freskiem Edwarda Trumbulla zatytułowanym „Transport and Human Endeavor”, przedstawiającym budynki, samoloty i sceny z taśmy montażowej Chryslera.
Chrysler Building jest uznawany przez wielu fanów wysokich budynków za kwintesencję stylu wieżowca. 
Sylwetka Chrysler Building jest znana na całym świecie i była inspiracją dla innych wieżowców, jak np. One Liberty Place w Filadelfii.
Historia.
W czasie gdy budynek był wznoszony, panował wyścig na wybudowanie najwyższego biurowca na świecie. Rozpoczęcie prac na miejscu budowy odbyło się 19 września 1928. Budynek był wznoszony w tempie 4 pięter tygodniowo. W pewnych momentach na budowie pracowało równocześnie 3000 osób. Podczas wznoszenia tego gmachu nie zginęła ani jedna osoba. Oryginalne plany nie były bardzo ambitne i zakładały wybudowanie małego biurowca.
Architekt William van Alen uzyskał wcześniej potajemne pozwolenie na budowę prawie 60-metrowej iglicy, która została wykonana w środku budynku. Iglica została wykonana z nierdzewnej stali „Nirosta” i wciągnięta na szczyt 23 października 1929, tym samym czyniąc Chrysler Building nie tylko najwyższym na świecie budynkiem, ale także najwyższą na świecie konstrukcją. Stal wybrana do iglicy to Krupp KA2 „Enduro”. Był to jeden z pierwszych wysokich budynków, w którym użyto do dekoracji fasady obróbki metalu. Van Alen i Chrysler cieszyli się tym jednak tylko niecały rok, dopóki nie został ukończony Empire State Building.
Niestety satysfakcja van Alena została stłumiona przez Waltera Chryslera, który oskarżył architekta o branie łapówek od podwykonawców i odmówił wypłaty jego honorarium. Ceremonia otwarcia odbyła się 27 maja 1930. Był to najwyższy budynek na świecie od 1930 do 1931 roku, kiedy to został przewyższony przez Empire State Building. Nadal jest najwyższym na świecie budynkiem zbudowanym z cegły. Gdy został ukończony odebrał wieży Eiffla tytuł najwyższej konstrukcji wzniesionej przez człowieka. Korporacja Chryslera przeniosła się i sprzedała budynek w połowie lat 50. Pomimo że Chrysler stracił kontrolę nad budynkiem, zachował on swoją oryginalną nazwę.
W 1945 roku zamknięto taras widokowy, a Cloud Club spotkało to w latach 70. Najniższy poziom wynajmu biur miał miejsce podczas recesji wczesnych lat 70. Wynajęte było wtedy zaledwie około 17% całkowitej powierzchni biurowej. Gmach poddany został renowacji w 1978 roku, a renowacja iglicy zakończyła się w roku 1995.
W ostatnich latach gmach ten nie traci na popularności. W lecie 2005 roku nowojorskie Muzeum Wieżowców zapytało 100 architektów, budowniczych, krytyków, inżynierów, historyków itp. o to, które spośród 25 budynków w Nowym Jorku umieściliby na liście 10 ulubionych. Na ten budynek zagłosowało 90% respondentów umieszczając go na swojej liście.

</doc>
<doc id="204182" url="https://pl.wikipedia.org/wiki?curid=204182" title="Fernando Cardoso">
Fernando Cardoso



</doc>
<doc id="204184" url="https://pl.wikipedia.org/wiki?curid=204184" title="Gwajakol">
Gwajakol

Gwajakol ("2-metoksyfenol") – organiczny związek chemiczny z grupy fenoli. Z chlorkiem żelaza(III) daje zielone zabarwienie (reakcja charakterystyczna dla fenoli).
Otrzymywanie.
W przemyśle gwajakol jest produkowany w procesie metylowania pirokatechiny, np. siarczanem dimetylu w obecności potażu:
C6H4(OH)2 + (CH3O)2SO2 → C6H4(OH)(OCH3) + HO(CH3O)SO2
Zastosowanie.
Stosowany w nieprzewlekłych nieżytach dróg oddechowych jako środek wykrztuśny i odkażający górne drogi oddechowe. Stosowany w postaci eteru glicerynowego (gwajafenezyna) i jako pochodna sulfonowa, sulfogwajakol.
W przemyśle jest półproduktem przy produkcji waniliny.

</doc>
<doc id="204185" url="https://pl.wikipedia.org/wiki?curid=204185" title="Murawa kserotermiczna">
Murawa kserotermiczna

Murawa kserotermiczna – nieleśne zbiorowisko roślinne o charakterze murawowym lub murawowo-ziołoroślowym. Murawy kserotermiczne rozpowszechnione są w południowej i południowo-wschodniej Europie, w obszarach o suchym i ciepłym lecie. W Europie Zachodniej i Środkowej, w tym w Polsce, murawy kserotermiczne rozwijają się na nasłonecznionych zboczach na suchym podłożu wapiennym. W związku z tym gatunki budujące tego typu fitocenozy to głównie rośliny światłolubne i wapieniolubne. W Polsce murawy kserotermiczne to w zdecydowanej przewadze zbiorowiska seminaturalne, dla stabilności których konieczna jest ingerencja w postaci np. ekstensywnego wypasu.
W Polsce występowanie muraw kserotermicznych stwierdzono m.in. w następujących regionach:
W fitosocjologii murawy kserotermiczne rozwijające się w Polsce zaliczane są do klasy "Festuco-Brometea".
Za gatunki charakterystyczne tej klasy w Polsce uznawane są m.in.:
Przykładowe stanowiska muraw kserotermicznych:

</doc>
<doc id="204186" url="https://pl.wikipedia.org/wiki?curid=204186" title="Boeing 717">
Boeing 717

Boeing 717 – samolot z rodziny DC-9/MD-80/MD-90. Jest jedynym liniowcem Douglasa, którego produkcja po połączeniu Boeinga z McDonnell Douglas w 1997 roku została utrzymana. Jest to 100-miejscowy samolot przeznaczony do intensywnej eksploatacji na krótkich trasach regionalnych.
Historia.
McDonnell Douglas po raz pierwszy poinformował o MD-95 na paryskich pokazach lotniczych w czerwcu 1991 roku. W tym czasie firma ta zakładała początek programu na koniec 1991 roku i pierwszy lot w czerwcu 1994 roku. Plan ten okazał się niemożliwy do zrealizowania i program ruszył dopiero w październiku 1995 roku, kiedy linia ValuJet (obecnie AirTran Airlines) zamówiła 50 sztuk z opcją zakupu kolejnych 50 egzemplarzy.
W styczniu 1998 roku firma Boeing (już po fuzji z McDonnell Douglas z sierpnia 1997 roku) po raz kolejny wprowadziła konstrukcję na rynek – tym razem jako model 717-200. Było to drugie użycie oznaczenia 717, gdyż wcześniej numer ten był przeznaczony dla wojskowej rodziny C-135/KC-135. Pierwszy lot 717-200 odbył się 2 września 1998 roku. Maszyna uzyskała certyfikat 1 września 1999 roku i wkrótce potem, 23 września, miała miejsce pierwsza dostawa – do AirTran Airlines.
Oferowane wersje.
Samolot ten oferowany był w standardowej wersji 717-200BGW (Basic Gross Weight) oraz w wersji o wydłużonym zasięgu 717-200HGW (High Gross Weight). Dodatkowo, trwały prace nad skróconym 80 miejscowym 717-100 (wcześniej MD-95-20) oraz wydłużonym 120 miejscowym 717-300 (wcześniej MD-95-50). W efekcie powstała wersja odrzutowca dyspozycyjnego (business jet).
Technika.
Dwuosobowa kabina załogi Boeinga 717 zawiera awionikę, zaczerpniętą z rodziny 777. Informacje generowane przez dwa zintegrowane komputery docierają do pilotów poprzez 6 płaskich paneli ciekłokrystalicznych (LCD). Zastosowano 6 systemów wspomagających pilotów.
Produkcja.
W proces produkcyjny samolotu zaangażowanych było wiele firm z całego świata, wśród nich: Alenia (kadłub), Korean Air (dziób), AIDC, Taiwan (część ogonowa), ShinMaywa, Japonia (pylony silników oraz stabilizatory poziome), Israel Aircraft Industries (podwozie) oraz Fischer, Austria (wnętrze). Ostateczny montaż płatowca odbywał się w fabryce Boeinga w Long Beach, w tym samym budynku, w którym produkowane były DC-9 oraz MD-80. Znajdowała się tam ruchoma linia konstrukcyjna, gdzie składany samolot przesuwał się z prędkością kilku centymetrów na godzinę wzdłuż wszystkich stanowisk montażu.
Przyszłość konstrukcji.
Na początku 2005 roku zarząd firmy Boeing podjął decyzję o zakończeniu produkcji samolotu Boeing 717. Produkcja trwała do roku 2006, kiedy to z taśmy produkcyjnej zjechał ostatni egzemplarz przeznaczony dla AirTran Airways. Decyzja ta została podjęta w związku z faktem, iż ówczesne zapotrzebowanie rynku na 717-ki nie wskazywało na potrzebę kontynuacji produkcji. Zamiast tego, Boeing skupił się na ofercie związanej z modelem 737 Next Generation, który w jednej z wersji występuje w wariancie 100 miejscowym.
We wrześniu 2012 sześciu użytkowników posiadało 143 sztuki modelu 717-200: Southwest Airlines (88 sztuk w barwach AirTran Airways), Hawaiian Airlines (18), Cobham Aviation Services Australia (13 na rzecz QantasLink), Blue1 (9), Volotea (9), Turkmenistan Airlines (6). 88 sztuk należących do Southwest trafiło od 2013 roku do Delta Air Lines.

</doc>
<doc id="204189" url="https://pl.wikipedia.org/wiki?curid=204189" title="Wiktor Gorbatko">
Wiktor Gorbatko

Wiktor Wasiljewicz Gorbatko (; ur. 3 grudnia 1934 w przysiółku Wiency-Zaria, zm. 17 maja 2017 w Moskwie) – radziecki kosmonauta, Lotnik Kosmonauta ZSRR.
Życiorys.
Wykształcenie i służba wojskowa.
Po ukończeniu szkoły średniej w 1952 roku wstąpił do oficerskiej szkoły lotniczej. Od 1956 roku pełnił służbę w jednostkach lotniczych. W 1968 roku zaocznie ukończył wyższe studia inżynierskie w akademii imienia Żukowskiego. W grudniu 1982 roku otrzymał stopień generała majora lotnictwa. W listopadzie 1992 roku przeszedł do rezerwy.
Kariera kosmonauty.
W dniach 12–17 października 1969, jako inżynier-badacz, odbył swój pierwszy lot kosmiczny na pokładzie radzieckiego statku Sojuz 7. Razem z nim w kosmos udali się Anatolij Filipczenko oraz Władisław Wołkow. Program lotu przewidywał połączenie na orbicie okołoziemskiej Sojuza 7 z Sojuzem 8 wystrzelonym dzień później. Całą operację miała filmować załoga Sojuza 6, który w kosmosie znalazł się z kolei dzień wcześniej. Do cumowania obu pojazdów jednak nie doszło z uwagi na niesprawność systemu zbliżania Sojuzów.
Drugi lot kosmiczny odbył w dniach 7–25 lutego 1977 na statku Sojuz 24. Drugim członkiem załogi był Jurij Głazkow. Był to lot na stację kosmiczną Salut 5.
Trzeci lot kosmiczny odbył w dniach 23–31 lipca 1980. Poleciał statkiem Sojuz 37 na stację kosmiczną Salut 6, wraz z nim poleciał wietnamski kosmonauta Phạm Tuân. Była to misja w ramach programu Interkosmos. Obaj kosmonauci powrócili na Ziemię statkiem Sojuz 36.
28 sierpnia 1982 roku opuścił korpus kosmonautów.

</doc>
<doc id="204191" url="https://pl.wikipedia.org/wiki?curid=204191" title="J.M. Barrie">
J.M. Barrie

J.M. Barrie, właśc. James Matthew Barrie (ur. 9 maja 1860 w Kirriemuir, zm. 19 czerwca 1937 w Londynie) – szkocki dramaturg i powieściopisarz, który zasłynął na całym świecie jako autor sztuki i powieści pt. "Piotruś Pan".
Pochodzenie i lata młodości.
James Matthew Barrie urodził się 9 maja 1860 w Kirriemuir w Szkocji. Jego ojciec David Barrie był tkaczem, zaś matka Margaret Ogilvy Barrie – córką kamieniarza. James był dziewiątym dzieckiem, miał siedem sióstr i dwóch braci. David Barrie pracował ciężko na utrzymanie tak licznej rodziny i na to, aby jego synowie mogli się kształcić. Matka zajmowała się starannym wychowaniem dzieci. Margaret Ogilvy pochodziła z rodziny należącej do najbardziej purytańskiego odłamu kościoła protestanckiego – sekty "Auld Lichts". Rodzina Barrie nigdy nie opuściła niedzielnego nabożeństwa, na które uczęszczała do "Free Church", odłamu "Established Church of Scotland". Margaret ze wszystkich dzieci faworyzowała syna Davida. Chciała, aby w przyszłości został pastorem, jednak chłopiec w wieku 13 lat zginął tragicznie podczas jazdy na łyżwach; James miał wtedy 6 lat. Po śmierci Davida matka wpadła w depresję. Mały James próbował ją pocieszyć i zyskać jej uczucia, którymi wcześniej obdarzała Davida, m.in. poprzez noszenie ubrań po zmarłym bracie. Obsesyjny związek emocjonalny między Jamesem a jego matką odcisnął głęboki ślad w jego życiu. Po śmierci matki w 1896 James napisał jej biografię "Margaret Ogilvy" (1896).
James Matthew Barrie już od wczesnych lat dzieciństwa pragnął zostać pisarzem, a jako młody chłopak uwielbiał czytać takich autorów jak: Juliusz Verne, Thomas Mayne Reid i James Fenimore Cooper. Jednak rodzice Jamesa sprzeciwiali się jego marzeniom. Barrie uczył się w Dumfries Academy i na Uniwersytecie Edynburskim. W czasie studiów zaczął pisać artykuły dla miejscowych gazet. Po skończeniu nauki w 1882 Barrie nawiązał współpracę z "The Nottingham Journal". W marcu 1885 Barrie, przy wsparciu swojego starszego o 19 lat brata Aleksandra, przeniósł się do Londynu, gdzie pracował jako dziennikarz, co przynosiło mu regularnie 20£ miesięcznie. Pierwsze sukcesy osiągnął w "St. James’s Gazette" po opublikowaniu serii artykułów pt. "Auld Licht Idylls", zainspirowanych opowieściami matki o sekcie religijnej, w których prezentowała barwne postaci z Kirriemuir. Seria ta została wydana jako całość w 1888. W 1888 Barrie wydał własnym sumptem swoją pierwszą, dobrze przyjętą, powieść "Better Dead". Kolejne książki Berrie'go "Auld Lichts Idylls", "A Window in Thrums" (1889) i szczególnie "The Little Minister" (1891) przyniosły mu popularność i uznanie. Do jego przyjaciół należeli Thomas Hardy, Robert L. Stevenson. W 1894 Barrie poślubił aktorkę Mary Ansell, która grała w jego sztuce "Walker, London". W czasie podróży poślubnej w Szwajcarii, państwo Barrie kupili psa rasy landseer, któremu dali imię Portos. Pies ten w późniejszym czasie odegrał znaczącą rolę w życiu Barriego. W 1909 Mary Barrie nawiązała romans z pisarzem Gilbertem Cannanem, a małżeństwo zakończyło się rozwodem.
James Matthew Barrie i rodzina Llewelyn Davies.
Do stworzenia historii Piotrusia Pana zainspirowały go zabawy z dziećmi Llewelyn Davies. Pierwsze spotkanie z nimi miało miejsce w 1897 lub 1898 roku podczas spaceru w Ogrodach Kensingtońskich, wtedy to Barrie wraz z psem Portosem napotkali dwóch najstarszych chłopców z nianią. Rodzina Llewelyn Davies składała się z Arthura (1863–1907), Sylvii (1866–1910) oraz ich pięciu synów: George’a (1893–1915), Jacka (1894–1959), Petera (1897–1960), Michaela (1900–1921) i Nicholasa (1903–1980).
Barrie bardzo zaprzyjaźnił się z chłopcami i ich matką, która należała do jego najlepszych przyjaciół. Arthur Llewelyn Davies nie był zbytnio zadowolony z bardzo częstych odwiedzin jego rodziny przez Jamesa. Po śmierci Arthura i Sylvii, James M. Barrie został opiekunem ich dzieci.
Relacje pisarza z rodziną Llewelyn Davies, oraz proces tworzenia "Piotrusia Pana" przedstawił dość luźno reżyser Marc Forster w filmie z 2004 roku pt. "Marzyciel" ("Finding Neverland"), gdzie główne role grają: Johnny Depp jako Barrie, Kate Winslet jako Sylvia Llewelyn Davies, oraz Julie Christie, Radha Mitchell, Dustin Hoffman, Kelly McDonald.
Piotruś Pan.
Barrie na zawsze zapisał się w historii literatury tworząc postać Piotrusia Pana, który żył w Nibylandii i nie chciał nigdy dorosnąć, wraz z innymi dziećmi prowadził wojnę z piratem Kapitanem Hakiem.
"Piotruś Pan" został po raz pierwszy wystawiony w Duke of York’s Theatre w Londynie 27 grudnia 1904. Historia zaczyna się w mieszkaniu Darlingów, które odwiedza Piotruś Pan wraz z Dzwoneczkiem. Uczy dzieci Darlingów latać. Wendy Darling i jej dwaj bracia wyruszają wraz z Piotrusiem Panem do Nibylandii, w której żyje wraz z innymi zgubionymi chłopcami. Wendy stała się matką dla chłopców. Kiedy Piotruś oddala się, zostaje ona wraz z resztą chłopców porwana przez pirata, Kapitana Haka. Piotruś ratuje ich. Po tych przejściach Wendy coraz bardziej tęskni za rodzicami, pragnąć do nich wrócić. Piotruś Pan zabiera więc Wendy i jej braci z powrotem do domu, odrzuca jednak propozycję adopcji przez państwa Darling. Wendy obiecuje mu, że będzie go odwiedzać każdego roku w czasie wiosennych porządków.
Historia Piotrusia Pana czekała kilka lat, do 1911 roku, na wydanie w ostatecznej wersji, jako fabuła z narracją. Książka została zatytułowana "Peter and Wendy". W epilogu Piotruś odwiedza dorosłą Wendy. Barrie prawa wieczyste do "Piotrusia Pana" podarował szpitalowi dla dzieci Great Ormond Street Hospital.
Barrie jako autor "Piotrusia Pana" oraz znakomity dramaturg odebrał wiele zaszczytów: poznał Rodzinę Królewską, w 1913 odebrał tytuł szlachecki baroneta, zaś w 1922 roku został odznaczony Orderem Zasługi.
James Matthew Barrie zmarł 19 czerwca 1937 w Londynie, został pochowany na cmentarzu w Kirriemuir obok rodziców, siostry i brata Davida.

</doc>
<doc id="204198" url="https://pl.wikipedia.org/wiki?curid=204198" title="Złota Uliczka">
Złota Uliczka

Złota Uliczka () – ulica w Pradze, na terenie Zamku Praskiego w dzielnicy Hradczany.
Dawniej nazywała się ulicą Złotniczą ("Zlatnická"), gdyż była prawdopodobnie siedzibą miejscowych złotników – Żydów pracujących dla skarbu, znajdujących w ten sposób schronienie za murami zamku. Powstała między romańskim i późnogotyckim obwarowaniem północnej części zamku. Do zamkowych łuków muru obronnego, wzniesionego ok. 1500 r. przez Benedykta Rejta, dobudowano małe domki (ponad nimi widać kawałek muru). Poddasza domków tworzą chodnik obronny, łączący wieże Białą i Daliborską.
W XVI w. znajdowały się tu mieszkania zastępcze, za czasów cesarza Rudolfa II zajmowali je członkowie straży zamkowej. Później na Złotej Uliczce mieszkała praska biedota. W XX w. uliczka zmieniła charakter. W domku nr 22 w 1917 r. pisał swoje dzieła Franz Kafka, który to domek "wypożyczał" od swojej siostry Otty, w domku nr 12 u Jiřígo Mařánka zbierali się pisarze i poeci, m.in. František Halas, Jaroslav Seifert, Vítězslav Nezval (stąd można się dostać na taras gotyckiego muru). Po drugiej wojnie światowej domki przestały służyć jako miejsce zamieszkania – w latach 50. XX w. wysiedlono ostatnich mieszkańców. Obecnie znajdują się w nich oryginalne sklepiki, galerie i wystawy, przyciągające uwagę licznych turystów.
Po zachodniej stronie uliczki stoi cylindryczna Biała Wieża, której dolna część służyła aż do połowy XVIII w. jako więzienie i katownia. Więziony tu był m.in. XVI-wieczny angielski alchemik i szarlatan Edward Kelley.
Od 1 maja 2010 r. uliczka była zamknięta przez rok z powodu remontu. Był to największy remont tej części Hradczan, objął m.in. kanalizację i odpływ wody deszczowej, która niszczy zabudowę. Planowane wykopy sięgały głębokości 6 m. Remontowi towarzyszyły badania archeologiczne.
Od 1 czerwca 2011 r. uliczka jest dostępna dla zwiedzających turystów.

</doc>
<doc id="204199" url="https://pl.wikipedia.org/wiki?curid=204199" title="Gieorgij Szonin">
Gieorgij Szonin

Gieorgij Stiepanowicz Szonin, ros. Георгий Степанович Шонин (ur. 3 sierpnia 1935 w Roweńkach, zm. 7 kwietnia 1997) – radziecki kosmonauta, Lotnik Kosmonauta ZSRR.
Życiorys.
W 1950 r. wstąpił do szkoły lotniczej w Odessie. W 1957 r. ukończył szkołę lotnictwa morskiego i pełnił służbę jako pilot w jednostkach lotniczych. W 1968 r. zaocznie ukończył akademię im. Żukowskiego.
W oddziale kosmonautów był od 7 marca 1960 do 28 kwietnia 1979 roku.
W dniach 11–16 października 1969 odbył lot kosmiczny na pokładzie radzieckiego statku Sojuz 6 (był to pierwszy lot grupowy trzech statków kosmicznych: Sojuz 6, Sojuz 7, Sojuz 8).
Zmarł na atak serca 7 kwietnia 1997.
Odznaczenia.
I medale radzieckie oraz węgierskie, mongolskie i czechosłowackie.

</doc>
<doc id="204208" url="https://pl.wikipedia.org/wiki?curid=204208" title="Ludomił Rayski">
Ludomił Rayski

Ludomił Antoni Korab Rayski (ur. 29 grudnia 1892 w Czasławiu, zm. 11 kwietnia 1977 w Londynie) – generał brygady pilot inżynier Wojska Polskiego, dowódca lotnictwa w latach 1926–1939, kawaler Orderu Virtuti Militari.
Życiorys.
Młodość i I wojna światowa.
Był synem ziemianina wyznania ewangelicko-reformowanego Artura Teodora Rayskiego, powstańca styczniowego, który po powstaniu emigrował do Imperium Osmańskiego, i Józefy z Seroczyńskich. Po ojcu miał osmańskie obywatelstwo. Urodził się w Czasławiu pod Krakowem, gdzie jego ojciec osiadł po opuszczeniu Turcji. Przez sześć lat uczył się w C. K. Szkole Realnej w Krośnie, gdzie w 1909 zdał egzamin dojrzałości. W tym mieście był inspiratorem budowy lotniska. Rozpoczął studia na Politechnice Lwowskiej.
Od 1912 należał do Związku Strzeleckiego „Strzelec”, następnie po wybuchu I wojny światowej służył w Legionach Piłsudskiego. W grudniu 1914 roku został ranny w bitwie pod Łowczówkiem.
Po przystąpieniu Turcji do wojny, został powołany do armii tureckiej, po czym wstąpił do osmańskiego lotnictwa jako obserwator lotniczy. Latał bojowo m.in. podczas walk o Gallipoli. Został ranny w toku służby. Wojnę zakończył w stopniu porucznika. Po zakończeniu działań został zdemobilizowany i 15 stycznia 1919 przedostał się własnym samolotem LVG C.V do Odessy, gdzie wstąpił do 1 Awiacyjnego Oddziału Wojsk Polskich przy 4 Dywizji Strzelców Polskich gen. Żeligowskiego. W czerwcu tego roku został dowódcą tej eskadry i wraz z nią, przez Rumunię, powrócił do Polski.
Służba w Polsce.
Po powrocie do Polski służył w lotnictwie polskim podczas wojny polsko-bolszewickiej, pozostając dowódcą 10 eskadry wywiadowczej, sformowanej z eskadry 4 Dywizji Strzelców. Na krótko w październiku 1919 dowodził 7 eskadrą lotniczą, grupującą ochotników amerykańskich, po czym latał w tej eskadrze jako pilot. Został następnie pierwszym komendantem Wyższej Szkoły Pilotów na poznańskiej Ławicy. Pod koniec kwietnia 1920 objął dowodzenie nowo powstałej 21 eskadry niszczycielskiej – jedynej polskiej jednostki typowo bombowej tego okresu. Od maja 1920 eskadra ta brała udział w ofensywie kijowskiej, a następnie walkach odwrotowych, przy czym Rayski aktywnie latał w niej bojowo do 29 lipca 1920. W sierpniu 1920 został odkomenderowany do Włoch w celu sprowadzenia wzorcowych egzemplarzy nowych samolotów. W drodze powrotnej dokonał (wespół z późniejszym dyrektorem PZL inż. Witoldem Rumbowiczem) udanego przelotu samolotem Ansaldo A-300 z Włoch do Polski, z przekroczeniem łańcucha Alp – był to pierwszy rajd lotniczy w niepodległej Polsce. W październiku, do zakończenia działań bojowych, ponownie dowodził na froncie 21 eskadrą niszczycielską. Według niektórych dokumentów, miał wówczas stopień majora.
Po wojnie objął stanowisko komendanta Wyższej Szkoły Pilotów na Ławicy. Od 1921 służył w Departamencie IV Żeglugi Powietrznej Ministerstwa Spraw Wojskowych, potem został zastępcą szefa departamentu gen. François-Lèon Leveque. W r. 1922 ukończył rozpoczęte przed wojną światową studia na Politechnice Lwowskiej i uzyskał dyplom inżyniera dróg i mostów. Od 3 do 10 września 1922 wraz z por. obs. Czesławem Filipowiczem na samolocie Breguet 14A2 brał udział I Międzynarodowych Zawodach Lotniczych w Zurychu uzyskując wyróżnienie i nagrodę specjalną w okrężnym locie alpejskim – drugi rajd lotniczy w niepodległej Polsce. 1 listopada 1924 przeniesiony został z Departamentu IV MSWojsk. do 1 pułku lotniczego z równoczesnym odkomenderowaniem na roczny Kurs Doszkolenia w Wyższej Szkole Wojennej w Warszawie. 10 października 1925, po ukończeniu kursu i uzyskaniu dyplomu naukowego oficera Sztabu Generalnego przydzielony został do Oddziału IIIa Biura Ścisłej Rady Wojennej. W 1925 roku, na samolocie Breguet 19 dokonał (z mechanikiem, sierż. Leonardem Kubiakiem) rajdu dookoła Morza Śródziemnego – trzeci rajd w niepodległej Polsce. W 1926 roku planował przelot do Tokio.
Po zwolnieniu ze stanowiska, w dniu 18 marca 1926, gen. bryg. pil. Włodzimierza Zagórskiego powierzono mu pełnienie obowiązków szefa Departamentu IV Żeglugi Powietrznej MSWojsk. Związany z sanacją, po przewrocie majowym pozostał na stanowisku, mianowany szefem Departamentu 12 maja 1927 (przemianowanego na Departament Lotnictwa, później Departament Aeronautyki). W styczniu 1934 awansował na generała brygady. 1 sierpnia 1936 objął nowo utworzone stanowisko dowódcy Lotnictwa, podległego Ministrowi Spraw Wojskowych (w torze pokojowym).
Wiedząc o nie najlepszych właściwościach francuskich maszyn (SPAD 51C1, SPAD 61C1, Farman F-68 Goliath), postanowił oprzeć zaopatrzenie w sprzęt na bazie rodzimej produkcji. Dążył do upaństwowienia całego przemysłu lotniczego w Polsce, nawet dobrze zarządzanych wytwórni prywatnych (DWL-RWD).
W II poł. lat 30. niepowodzeniem zakończyły się prace nad samolotem pościgowym PZL-38 Wilk. Głównymi powodami były przekroczenie masy własnej i fiasko rozwoju przeznaczonego do niego silnika PZL „Foka”. Lotnictwo polskie miało sprzęt coraz bardziej ustępujący maszynom potencjalnych wrogów. W marcu 1939 r. zażądał radykalnego wzrostu nakładów na rozwój lotnictwa. Ponieważ uzyskał odmowę, więc podał się do dymisji, która została przyjęta 19 marca 1939. Jego następcą na stanowisku Dowódcy Lotnictwa został gen. Władysław Kalkus, który wykonywał polecenia Inspektora Obrony Powietrznej gen. Józefa Zająca. Pod nowym dowództwem nastąpił spóźniony zwrot w kierunku budowy nowoczesnego lotnictwa myśliwskiego, częściowo w oparciu o zakupy zagraniczne. Ucierpiało na tym jednak nieco polskie lotnictwo bombowe. Wysłany do Anglii w sprawie zakupów sprzętu dla polskiego lotnictwa wojskowego, Rayski powrócił do kraju na dwa tygodnie przed wybuchem wojny.
II wojna światowa i dalsze losy.
W czasie wojny obronnej Polski w 1939 r. jego prośby o przydział bojowy zostały odrzucone. Ostatecznie otrzymał nadzór nad ewakuacją polskiego złota i 18 września przekroczył granicę Polski. Przez Rumunię przedostał się do Francji, gdzie ponownie bezskutecznie prosił o przydział bojowy. Pozostawał w konflikcie z Wodzem Naczelnym gen. W. Sikorskim. Rozgoryczony, rozpowszechniał wśród lotników napisany przez siebie „Memoriał paryski”. Treść memoriału i odmowa wyjazdu do obozu w Cerizay spowodowały, że gen. Rayski został oddany pod sąd wojenny i skazany na 10 miesięcy więzienia, jednak wyrok nie został wykonany. Zgłosił się jako ochotnik na wojnę sowiecko-fińską, lecz ta się kończyła. Powrócił do Paryża, pod który podchodziły już wojska niemieckie. Chcąc walczyć z Niemcami zaciągnął się najpierw do Legii Cudzoziemskiej. Po upadku Francji odpłynął do Anglii i został umieszczony w obozie Rothesay w Szkocji. W 1941 r. zwolniony po interwencji władz brytyjskich; został przyjęty do Royal Air Force i przydzielony do brytyjskiej jednostki rozprowadzania samolotów.
Po śmierci gen. Sikorskiego przyjęty do Polskich Sił Powietrznych, objął funkcję dowódcy PSP na Bliskim Wschodzie. W lutym 1944 r. rozpoczął się proces rehabilitacji. Miarą zaangażowania w sprawy Polski były jego ochotnicze loty (jako drugi pilot) samolotami 1586 Eskadry Specjalnego Przeznaczenia ze zrzutami dla powstania warszawskiego (pięć lotów) oraz loty bojowe w ramach dywizjonu 318.
Pełne oczyszczenie od zarzutów nastąpiło 2 kwietnia 1977 r. – 9 dni przed śmiercią.
Po śmierci spopielony, jego prochy pochowano na Cmentarzu South Ealing w Londynie. W maju 1993 prochy gen. Rayskiego sprowadzono do Polski i złożono w katedrze polowej Wojska Polskiego w Warszawie.
Kwestie rodzinne.
Był dwukrotnie żonaty: od 1927 ze Stanisławą Kuszelewską, rozwiedzioną z Ignacym Matuszewskim, a po jej śmierci w r. 1966 z Irlandką Aileen Sheedy. Własnych dzieci nie miał.
Wychowywał pasierbicę Ewę Matuszewską (1919–1944), która jako studentka medycyny (ps. "Mewa") służyła w trakcie powstania warszawskiego i została zamordowana przez Niemców 26 września 1944 w trakcie udzielania pomocy rannym.
Krytyka.
W opinii części historyków, przede wszystkim Jerzego Cynka, Rayski był jedną z głównych osób odpowiadających za zły stan sprzętowy i nieprzygotowanie do wojny polskiego lotnictwa wojskowego we wrześniu 1939 roku, przede wszystkim brak nowoczesnego lotnictwa myśliwskiego. Inni historycy (np. Jerzy Pawlak, Edward Malak) oceniają gen. Rayskiego pozytywnie. Zdaniem krytyków, duży negatywny wpływ na to miał jednak system dowodzenia polskimi siłami zbrojnymi i planowania obronnego, wprowadzony po przewrocie majowym przez Piłsudskiego, ponieważ ustanawiał dwie odrębne i niezależne gałęzie: tor pokojowy i tor wojenny. Rayski jako dowódca Lotnictwa, podporządkowany Ministerstwu Spraw Wojskowych, pełnił swoje funkcje jedynie w czasie pokoju, a jego zadania przewidywały jedynie bieżące administrowanie sprawami lotnictwa, podczas gdy studia i planowanie strategiczne leżały w gestii toru wojennego – Generalnego Inspektoratu Sił Zbrojnych (GISZ), którego prace były tajne, a także Sztabu Głównego. Na skutek tego dowódca Lotnictwa w torze pokojowym nie miał wiedzy o przewidywanej na wypadek wojny roli lotnictwa. GISZ wykazywał jednak niewielkie zainteresowanie problematyką lotnictwa i dopiero w 1936 roku utworzono w jego składzie Inspektorat Obrony Powietrznej, którego inspektor miał być dowódcą lotnictwa podczas wojny. Ponieważ GISZ nie opracował kompleksowej doktryny rozwoju lotnictwa wojskowego i jego priorytetów, wydając jedynie ogólne dyrektywy, zatem Rayski miał w dużym stopniu wolną rękę w realizowaniu swojej wizji rozwoju lotnictwa, bez właściwej oceny potrzeb obronności kraju – w ramach posiadanego budżetu. Wizja ta kładła nacisk głównie na ofensywne lotnictwo bombowe oraz mało przydatne lotnictwo towarzyszące (którego domagał się GISZ), nie doceniając jednak potrzeb obrony powietrznej, której najistotniejsze znaczenie potwierdził przebieg kampanii wrześniowej – dyskusyjna teza biorąc pod uwagę, że o liczby eskadr i ich wyposażeniu decydował Sztab Główny.
O ile na początku lat 30. polskie lotnictwo myśliwskie, oparte na konstrukcjach krajowych (rozwijane z inspiracji Rayskiego), było istotnie jednym z najnowocześniejszych na świecie, to w drugiej połowie tej dekady stało się przestarzałe z powodu wprowadzenia na świecie nowej generacji szybkich myśliwców i bombowców, w ramach której w Polsce wprowadzono do służby jedynie bombowiec PZL.37 Łoś. Według planu rozwoju lotnictwa Rayskiego lotnictwo myśliwskie miało posiadać jedynie lekkie myśliwce PZL.39 o słabych osiągach i ciężkie dwusilnikowe myśliwce pościgowe PZL.38 Wilk, nie mając w zanadrzu innej konstrukcji na wypadek niepowodzenia projektu. Lansował koncepcję lekkiego samolotu myśliwskiego (aż 4 projekty – PZL.39, PZL.45, RWD-25, PWS-42), choć poza pewnymi doświadczeniami włoskimi (Isotta) i francuskimi (Caudron CR.714) nikt tego lotnictwa na świecie nie rozwijał. Jednakże projekt PZL.39 w ogóle nie został dopuszczony do realizacji przez Sztab Główny jako nieadekwatny, natomiast program Wilka załamał się z powodu problemów z wyborem napędu (śmierć głównego konstruktora inż. Stanisława Nowkuńskiego w roku 1936 – a był to jedyny brany pod uwagę silnik). W dodatku, mimo że Wilk był reprezentantem modnej w latach 30. na świecie koncepcji ciężkiego myśliwca, to jak potwierdziły doświadczenia wojenne, samoloty tej klasy nie mogły w pełni zastąpić szybkich jednosilnikowych myśliwców, zdolnych do skutecznego zwalczania zarówno bombowców, jak i myśliwców. Takie jednosilnikowe myśliwce były zaś rozwijane na świecie jednocześnie z ciężkimi myśliwcami. Pewnym usprawiedliwieniem tego faktu było to, że Polska nie produkowała odpowiednio mocnych i lekkich silników lotniczych, a niewysilone silniki z licencji firmy Bristol nie pozwalały na dorównanie osiągami adekwatnym konstrukcjom zagranicznym.
Pomimo dużego wkładu Rayskiego dla rozwoju własnego przemysłu lotniczego, polityka oparcia się jedynie na własnych konstrukcjach była kontrowersyjna. Zbyt ambitny program samolotu pasażerskiego PZL.44 Wicher pochłonął jedyny doświadczony zespół konstruktorów myśliwców Wsiewołoda Jakimiuka i to w sytuacji braku realnych szans na eksport tych samolotów za granicę (dyskusyjne tezy na bazie analizy faktów i dokumentów Dowództwa Lotnictwa wykonanej przez prof. E. Malaka). Dopiero w obliczu fiaska projektów PZL.38 i PZL.39 Rayski zlecił projektowanie nowoczesnego myśliwca PZL.50 Jastrząb, który jednak został rozpoczęty zbyt późno i nie mógł przynieść efektu przed wybuchem wojny. Ponadto prototyp miał przeciętne osiągi, na skutek zastosowania zbyt słabego silnika (dyskusyjna teza). Uruchomiona produkcja seryjna PZL.50 została wstrzymana po dymisji Rayskiego na blisko 3 miesiące i ograniczona do 30 sztuk pierwszej serii. Należy dodać, że wersje rozwojowe płatowców polskich myśliwców Puławskiego (PZL P.24) były produkowane jedynie na eksport, gdzie zamawiający dostarczał swoje silniki o zdecydowanie większej mocy niż silniki Bristol stosowane w Polsce. Pomimo oczywistego sprzeciwu Dowództwa Lotnictwa (za dowództwa Rayskiego i jego następcy gen. Kalkusa), Ministerstwo Skarbu i Ministerstwo Spraw Wojskowych, pomiędzy majem a sierpniem 1939, wysłało do Bułgarii 36 spośród zamówionych 42 sztuk PZL-43 (z silnikami dostarczonymi przez Bułgarię), znacznie szybszych od będących na wyposażeniu PZL-23 – chcąc uniknąć kar umownych i rezygnując z tzw. zapasu mobilizacyjnego sprzętu lotniczego.
Był człowiekiem oddanym sprawom lotnictwa, dzielnym, podobno jednak niezwykle pamiętliwym i mściwym, co przysporzyło mu wielu adwersarzy, wytykających przy każdej okazji popełnione błędy.
W 1930 roku mjr pilot Kazimierz Kubala sporządził i rozesłał anonimowo memoriał oskarżający płk. Ludomiła Rayskiego, ówczesnego szefa Departamentu Żeglugi Powietrznej Ministerstwa Spraw Wojskowych, i Józefa Becka, ówczesnego szefa gabinetu Ministra Spraw Wojskowych, o zły stan polskiego lotnictwa i zdradę państwowych interesów oraz korupcję. Po udowodnieniu autorstwa anonimu, w kwietniu 1931 roku został skazany na 7 miesięcy pozbawienia wolności za – jak to uznano – obrazę Rayskiego. Następnie został zdegradowany i wydalony z wojska.
Upamiętnienie.
Patronat imienia generała Ludomiła Rayskiego przyjęto dla zorganizowanego 17 listopada 1981 w Krośnie Klubu Seniorów Lotnictwa przy Aeroklubie Podkarpackim.

</doc>
<doc id="204209" url="https://pl.wikipedia.org/wiki?curid=204209" title="Co się zdarzyło na Targach Światowych">
Co się zdarzyło na Targach Światowych

It Happened at the World’s Fair (lub To się wydarzyło na największej wystawie świata) – film muzyczny z 1963, wyprodukowany w USA. 
Opis fabuły.
Młodzi piloci, Mike (Elvis Presley) i Danny, muszą zastawić samolot, ponieważ jeden z nich ma długi. Poszukując pracy trafiają na światową wystawę w Seattle. Tam zaczyna się akcja… Mike spotyka miłą pielęgniarkę i robi wszystko, aby się z nią spotkać. Danny ma ciągłe długi, a w dodatku traci (albo zyskuje) grywając w gry hazardowe.
Końcowa piosenka „Happy Ending” wskazuje na to, że zakończenie było szczęśliwe.

</doc>
<doc id="204210" url="https://pl.wikipedia.org/wiki?curid=204210" title="Rzymski Nos">
Rzymski Nos

Orli Nos (właściwie "Woo-ka-nay" lub "Woqini", zginął 16 września 1867 r.), w kulturze popularnej lepiej znany jako Rzymski Nos - Indianin amerykański należący do plemienia Szejenów Północnych z klanu Żołnierzy Psów, wódz Szejenów, wojownik indiański, jeden z najwybitniejszych uczestników Wojen Indiańskich lat 60. XIX wieku. Po masakrze nad Sand Creek (28 listopada 1864 r.) pokojowo nastawionych Szejenów Czarnego Kotła, wraz z innymi wojownikami opuścił Kolorado i przeniósł się na ziemie Siuksów. Tam uczestniczył w obronie Krainy Powder River (Wojna Czerwonej Chmury). Brał udział w wielu bitwach. Starał się uczyć wojowników dyscypliny, podpatrywał zachowania żołnierzy amerykańskich. Wiosną 1866 r. powrócił do Kolorado, został wodzem wojennym Szejenów. Był zwolennikiem walki z białymi. Organizował ataki na karawany i stacje dyliżansów wzdłuż rzeki Smoky Hill. 16 września 1867 r. zaatakował obóz pięćdziesięciu zwiadowców na małej wyspie w wyschniętym korycie Arikaree, dopływu rzeki Republican. Wyposażeni w nowoczesne, wielostrzałowe karabiny zwiadowcy odparli Indian, zadając im duże straty. Zginęło 30 wojowników. W walce śmiertelnie ranny został Rzymski Nos. Dlatego Indianie nazwali tę bitwę "Bitwą, w Której Zginął Rzymski Nos".

</doc>
<doc id="204213" url="https://pl.wikipedia.org/wiki?curid=204213" title="AmiPro">
AmiPro



</doc>
<doc id="204216" url="https://pl.wikipedia.org/wiki?curid=204216" title="Kamedułowie">
Kamedułowie



</doc>
<doc id="204223" url="https://pl.wikipedia.org/wiki?curid=204223" title="Kuba Strzyczkowski">
Kuba Strzyczkowski



</doc>
<doc id="204224" url="https://pl.wikipedia.org/wiki?curid=204224" title="Program Zond">
Program Zond

Program Zond (ros. Зонд, pl. "Sonda") – nazwa, pod którą odbywały się loty w ramach dwóch różnych programów radzieckich bezzałogowych lotów kosmicznych.
Niektóre źródła nadają nieoficjalną nazwę Zond Ł1S testom statku Sojuz 7K-Ł1S (znanego także pod nazwą Sojuz 7K-Ł1A). Był on częścią radzieckiego programu mającego doprowadzić do lądowania człowieka na Księżycu. Sojuz 7K-Ł1S przeznaczony był do wejścia na orbitę wokółksiężycową i następnie do lotu powrotnego na Ziemię. Masa statku wynosiła około 6900 kg. Wszystkie próby startu zakończyły się katastrofami rakiet nośnych N1.
Lista misji programu Zond.
W latach 1964–1970 wystrzelono 8 statków, które otrzymały nazwę Zond. Oprócz tego, z powodu awarii rakiet nośnych, wiele statków nie otrzymało oficjalnej nazwy lub otrzymało nazwę ukrywającą ich prawdziwy program misji. W roku 1968 Zond 5 jako pierwszy statek kosmiczny wrócił na Ziemię po dokonaniu lotu wokół Księżyca.
Wszystkie daty podane są według czasu uniwersalnego (UTC). "Kursywą" oznaczono nieoficjalne nazwy misji zakończonych katastrofami rakiet nośnych.
Kolejne sondy typu 3MW zostały włączone do programu Wenera i otrzymały nazwy Wenera 2, Wenera 3 i Kosmos 96.
Planowane po misji Zond 8 loty statków 7K-Ł1 No. 10Ł i 7K-Ł1 No. 15Ł zostały odwołane.

</doc>
<doc id="204227" url="https://pl.wikipedia.org/wiki?curid=204227" title="Star Wars Kid">
Star Wars Kid

Star Wars Kid – amatorski film Kanadyjczyka, który zdobył ogromną popularność w Internecie.
8 listopada 2002 r. piętnastoletni wówczas, uczeń liceum nagrał siebie, w szkolnym studiu, wymachującego przyrządem do zbierania piłek do golfa, naśladując jednego z bohaterów "" – Dartha Maula, walczącego mieczem świetlnym. 19 kwietnia 2003 roku jeden z kolegów Ghyslaina znalazł kasetę z nagraniem pozostawioną na kilka miesięcy w szkolnym schowku i umieścił nagranie w sieci p2p Kazaa.
Stamtąd film momentalnie rozprzestrzenił się na wiele stron internetowych, sieci eMule, BitTorrent i inne. Powstało wiele jego przeróbek i modyfikacji.
Autor filmu był szykanowany przez rówieśników po opublikowaniu nagrania w internecie, z powodu negatywnych skutków udostępnienia filmu pozostawał pod opieką psychiatryczną, jego rodzina zażądała od czterech kolegów autora odszkodowania w wysokości dwustu pięćdziesięciu tysięcy dolarów kanadyjskich. Do rozprawy nie doszło, gdyż strony zawarły porozumienie poza sądem.

</doc>
<doc id="204228" url="https://pl.wikipedia.org/wiki?curid=204228" title="Czechy">
Czechy

Czechy, Republika Czeska ( ) – unitarne państwo śródlądowe w Europie Środkowej. Od północy graniczy z Polską, od zachodu i północnego zachodu z Niemcami, od południa z Austrią, a od wschodu ze Słowacją. Stolicą i największym miastem Czech jest Praga. Kraj składa się z trzech historycznych krain – Czech właściwych, Moraw i czeskiej części Śląska. Na powierzchni 78 866 km² żyje ponad 10,5 mln osób, z czego 94% to Czesi. Państwo czeskie dzieli się na czternaście krajów. Czechy są republiką parlamentarną, demokratycznym państwem prawa o liberalnym systemie rządów, opartym na swobodnej rywalizacji partii i ruchów politycznych. Głową państwa jest prezydent. Naczelnym organem władzy ustawodawczej jest parlament z Izbą Poselską i Senatem, władzy wykonawczej rząd z czternastoma ministerstwami, a władzy sądowniczej Sąd Konstytucyjny i Sąd Najwyższy. Czechy są członkiem wielu organizacji międzynarodowych, m.in. ONZ, Unii Europejskiej, NATO, strefy Schengen, Rady Europy, OECD i Grupy Wyszehradzkiej.
Według Banku Światowego Czechy należą do 31 najbogatszych krajów świata pod względem dochodów per capita. Procent mieszkańców Czech żyjących poniżej progu ubóstwa jest znikomy. Czechy wykazują stosunkowo niewielki stopień nierówności w dochodach pomiędzy najbogatszymi i najbiedniejszymi obywatelami oraz stosunkowo zrównoważoną redystrybucję majątku. Bezrobocie jest od dłuższego czasu na niskim poziomie, znacznie poniżej średniej krajów rozwiniętych. Na podstawie danych Institute for Economics and Peace zawartych w Global Peace Index Czechy są 10. najbezpieczniejszym krajem świata pod względem zagrożenia wojną i występowania przestępczości fizycznej. W indeksie śladu ekologicznego Czechy są w porównaniu do pozostałych krajów rozwiniętych znacznie mniejszym dłużnikiem ekologicznym, jednak na osobę są największym emitentem CO2 w UE.
Według Indeksu poziomu korupcji prowadzonego przez Transparency International, w 2015 r. Czechy znajdowały się na 10. miejscu wśród krajów w UE.
Pochodzenie nazwy kraju.
Nazwa Czechy () pojawia się po raz pierwszy w źródłach pisanych w IX wieku. W 1777 roku pojawia się młodsza nazwa "Česko", będąca wynikiem procesów słowotwórczych zachodzących wówczas w języku czeskim. Po 1993 roku przyjęło się używać nazwę "Čechy" jako określenie Czech właściwych, podczas gdy "Česko" miało oznaczać cały kraj, łącznie z Morawami i tzw. Śląskiem Czeskim. Podział ten jest czysto umowny i nie jest ściśle przestrzegany. Szczególne kontrowersje nazwa kraju wywołuje na Morawach, ze względu na poczucie odrębności etnicznej części Morawian, i wcześniejsze próby ustanowienia nazwy kraju jako Republiki Czeskomorawskiej.
Współcześni językoznawcy łączą nazwę Czechy z rdzeniem "čel-", w którym miało dojść do ekspresyjnej zamiany "l" w "chь". Rdzeń ten występuje również w wielu innych słowach, np. "čeleď" (czeladź) i "člověk" (człowiek). Liczne przykłady w językach słowiańskich pozwalają przypuszczać, że nazwa utworzona z rdzenia "čel-" i hipokorystycznego morfemu "-chь" miała pierwotnie oznaczać „członka rodu, ziomka” lub nawet „człowieka”. Nazwą tą posługiwało się jedno lub więcej plemion słowiańskich zamieszkujących w okresie średniowiecza Kotlinę Czeską.
Łacińska nazwa Czech – "Bohemia" ("Boiohaemum"), pochodzi od nazwy celtyckiego plemienia Bojów, którzy zamieszkiwali Kotlinę Czeską w okresie starożytnym. Od nazwy łacińskiej pochodzi także niemiecka nazwa kraju "Böhmen" i francuska "Bohême". Stąd też bohema, w znaczeniu cyganeria artystyczna.
Symbole państwowe Czech.
Oficjalnymi symbolami państwa czeskiego są: wielki i mały herb Czech, flaga Czech, flaga prezydenta Czech, pieczęć państwowa Czech, czeskie barwy narodowe i hymn Czech "Gdzie jest dom mój?" Symbole państwowe wskazują na tradycje średniowiecznego państwa czeskiego (herb), ruchu husyckiego (hasło "Prawda zwycięży!" sztandaru prezydenckiego), odrodzenia narodowego (hymn) i Czechosłowacji (flaga). Wyjątkowym szacunkiem darzona jest korona świętego Wacława, będąca relikwią narodową, nieoficjalnym symbolem państwowości i suwerenności czeskiej. Symbolem państwa czeskiego jest również lipa, której wizerunki liści umieszczone są m.in. na pieczęci państwowej i banknotach czeskich.
Geografia.
Czechy są państwem w środkowej Europie, bez dostępu do morza.
Graniczą od zachodu z Niemcami, od południa z Austrią, od wschodu ze Słowacją i od północy z Polską. Wybiegnięcia terytorium Czech w głąb innych państw sąsiednich (tzw. "cyple" lub "worki", ): cypel aski, cypel szluknowski (też „cypel rumburski” lub „worek szluknowski”), cypel frydlancki, cypel broumowski, cypel jawornicki (też „cypel jesienicki”), cypel osobłoski i cypel brzecławski (też "Trójkąt dyjski" lub „cypel lanżhocki”).
Ukształtowanie terenu.
Większość terytorium Czech zajmują tereny wyżynno-górskie Masywu Czeskiego. Jest on otoczony z trzech stron górami: Sudetami (Śnieżka 1603 m n.p.m.), Rudawami (Klínovec 1244 m n.p.m.), Lasem Czeskim (1042 m n.p.m.) i Lasem Bawarskim (Szumawą). Środkowa część Masywu Czeskiego jest zapadliskiem z doliną Łaby, zaś na południu znajdują się kotliny Trzebońska i Budziejowicka. Od Karpat Masyw Czeski oddzielony jest na wschodzie morawsko-śląskim pasem obniżeń.
Klimat.
W Czechach panuje klimat umiarkowany ciepły, ze średnią temperaturą w styczniu –1 do –3 °C, a w lipcu 18–19 °C. Średnia roczna suma opadów to 500–700 mm. Na terenach górskich panuje klimat ostry ze średnią temperaturą roczną ok. 4 °C i opadami rzędu 1200 mm.
Wody.
Terytorium Czech należy do zlewisk trzech mórz:
Największe rzeki poszczególnych zlewisk to:
Na rzekach zlokalizowano wiele zbiorników retencyjnych, np.:
Czechy znane są z miejscowości uzdrowiskowych z wodami mineralnymi, także z gorącymi źródłami (cieplicami), m.in. Karlowe Wary (73 °C), Mariańskie Łaźnie (29,6 °C).
Historia Czech.
Początki państwowości czeskiej sięgają IX wieku, kiedy księstwa czeskie zostały zjednoczone przez Przemyślidów, panujących do 1306 r. W 1019 r. Brzetysław I zjednoczył Czechy i Morawy, a w 1085 r. Wratysław II został koronowany na króla. Wtedy też Czechy weszły w skład Świętego Cesarstwa Rzymskiego. W latach 1310–1437 na tronie zasiadali Luksemburgowie. Za czasów Karola IV Czechy, a przede wszystkim Praga, stały się centrum Świętego Cesarstwa Rzymskiego przeżywając swój największy rozkwit. Reformatorska działalność husytów wywołała wojny religijne z katolikami, które doprowadziły do spadku znaczenia Czech. Od 1526 r. na tronie zasiadali Habsburgowie, którzy wprowadzili rządy absolutystyczne. Po bitwie białogórskiej w 1620 r. rozpoczął się proces rekatolicyzacji i germanizacji kraju, który zredukowany został do de facto austriackiej prowincji. W 1804 r. Czechy formalnie stały się częścią Cesarstwa Austriackiego i później Austro-Węgier. Na przełomie XVIII i XIX w. doszło do odrodzenia narodowego. W wyniku I wojny światowej doszło do rozpadu Austro-Węgier i powstania Czechosłowacji, wspólnego państwa Czechów i Słowaków. Podczas II wojny światowej czeska część kraju weszła w skład III Rzeszy, podczas gdy Słowacja ogłosiła niepodległość jako niemiecki sojusznik. W 1945 r. doszło do ponownego zjednoczenia Czechosłowacji, która znalazła się w strefie wpływów ZSRR. W 1968 r. doszło do interwencji wojsk Układu Warszawskiego i likwidacji „socjalizmu z ludzką twarzą” – liberalnego czechosłowackiego komunizmu. Nastąpił okres tzw. „normalizacji”, czyli wprowadzania radzieckich standardów. W 1989 r. nastąpiła pokojowa zmiana ustroju na kapitalistyczny, a w 1993 r. doszło do pokojowego rozdzielenia Czechosłowacji na Czechy i Słowację.
Prehistoria i starożytność.
Najstarsze ślady osadnictwa rodzaju "Homo" w Czechach pochodzą z dolnego paleolitu (900–700 tys. lat temu). Z okresem średniego paleolitu wiążą się znaleziska neandertalczyków, a górnego paleolitu najstarsze znaleziska człowieka współczesnego. Z paleolitu pochodzą bogate znaleziska kultur: olduwajskiej, aszelskiej, mustierskiej i wielu innych. Stosunkowo ubogie stanowiska pochodzą z mezolitu. W neolicie nastąpiło przejście z gospodarki zbieracko-łowieckiej do pasterskiej, kopieniaczej i żarowej. W chalkolicie nastąpił szybki rozwój rzemieślnictwa, pojawiło się radło, koło i orka sprzężajna. Pierwsze ślady osadnictwa celtyckiego pochodzą z epoki brązu. W epoce żelaza około roku 400 p.n.e. na terytorium dzisiejszych Czech przybyło celtyckie plemię Bojów. Około 100 roku p.n.e. obszar dzisiejszych Czech podbiło germańskie plemię Markomanów, które skutecznie przeciwstawiało się wojskom rzymskim.
Początki państwowości czeskiej.
Państwo Samona i Wielkie Morawy.
W V lub VI wieku pojawiły się pierwsze plemiona słowiańskie. Pierwszym państwem na terenie Czech i zarazem najstarszym państwem słowiańskim w ogóle było państwo Samona (624–661), mające charakter rozległego związku plemiennego, w którego skład wchodzili m.in. Czesi i Morawianie. W IX w. część plemion współtworzących dawne państwo Samona weszło w skład państwa wielkomorawskiego (833–907) z głównym ośrodkiem w Weligradzie. Najazdy węgierskie położyły w 907 r. kres istnieniu państwa wielkomorawskiego.
Dzięki działalności misyjnej Cyryla i Metodego na Wielkich Morawach doszło do wprowadzenia liturgii słowiańskiej i rozwoju piśmiennictwa staro-cerkiewno-słowiańskiego. W roku 884 książę czeski Borzywoj I przyjął chrześcijaństwo wschodniego rytu. W obawie przed utratą wpływu hierarchowie niemieccy rytu łacińskiego rozpoczęli działania przeciwko liturgii słowiańskiej (w tamtym czasie jeszcze nie było podziału na Kościół katolicki i prawosławny). W 885 r. papież Stefan V wydał bullę "Quia te zelo fidei", w której potępił obrządek słowiański i uznał go za heretycki. W roku 973 zostało założone łacińskie biskupstwo praskie. Niemniej liturgia słowiańska przetrwała w Czechach do 1097 r., kiedy ostatni mnisi z Klasztoru Sazawskiego zostali wygnani z kraju.
Czechy Przemyślidów.
Do końca IX w. Czechy właściwe nie stanowiły jednolitego organizmu politycznego i były podzielone na szereg księstw. W latach 888–895 księstwa czeskie były zależne od państwa wielkomorawskiego. Po upadku Wielkich Moraw najważniejszym ośrodkiem integracyjnym na ziemiach czeskich stało się księstwo Przemyślidów z głównym grodem w Pradze. Na przełomie IX i X wieku Przemyślidzi panowali już nad całymi Czechami właściwymi i około 955 roku podporządkowali sobie Morawy. Podczas rządów Wacława I Świętego doszło do umocnienia pozycji Kościoła w Czechach. Zamordowany przez brata Wacław I stał się patronem ziemi czeskich i razem ze św. Ludmiłą oraz św. Wojciechem należy do pierwszych świętych czeskich. Za panowania Bolesława I Srogiego Czechy obroniły swoją niezależność od Niemiec, doszło do centralizacji władzy i zastąpienia prawa plemiennego prawem książęcym.
Po śmierci Bolesława I ziemie czeskie zaczęły popadać w zależność od Świętego Cesarstwa Rzymskiego. W latach 1003–1212 Księstwo Czeskie było lennem Świętego Cesarstwa Rzymskiego. Pierwszym królem Czech dzięki poparciu cesarza Henryka IV został Wratysław II w roku 1085 (tytuł nie był wówczas dziedziczny). W 1212 roku przyszły cesarz Fryderyk II Hohenstauf wydał w podzięce za otrzymaną pomoc od Przemysła Ottokara I "Złotą Bullę Sycylijską". Bulla podniosła pozycję Czech z lennika do uprzywilejowanego członka Cesarstwa Rzymskiego, przyznawała dziedziczny tytuł królewski książętom Czech i zmniejszała obowiązkowe posiłki wojskowe dostarczane przez Czechy do symbolicznej liczby trzystu zbrojnych. Cesarz, jako senior, zobowiązał się do udzielania inwestytury tylko takim władcom, którzy cieszyć się będą zaufaniem czeskiej szlachty, co pozwoliło na wykształcenie się monarchii elekcyjnej po wymarciu Przemyślidów.
Podczas panowania Przemysła Ottokara I (1197–1230) miał miejsce napływ niemieckich osadników, rozwój miast, handlu i przemysłu. Dzięki zwiększonym dochodom jego wnuk Przemysł Ottokar II rozszerzył swoje panowanie na obszar od historycznego Śląska poprzez Austrię po Słowenię. Doprowadziło to do konfliktu z Habsburgami, a sam Ottokar II zginął w bitwie na Morawskim Polu, co poskutkowało utratą jego zdobyczy terytorialnych. Jego syn Wacław II podbił część ziem polskich, jednakże jego syn Wacław III został zamordowany w Ołomuńcu podczas przygotowywania wyprawy zbrojnej przeciwko buntom w Polsce, w wyniku czego główna linia dynastii wygasła.
Ziemie Korony Czeskiej.
Panowanie Luksemburgów.
Po śmierci Wacława II nastąpił okres destabilizacji państwa i konfliktów z Cesarstwem Rzymskim, zażegnany dopiero małżeństwem córki Wacława II, Elżbiety z Janem Luksemburskim, synem cesarza Henryka VII. Na mocy układu w Trenczynie (1335) Polska uznała panowanie Czech nad większością Śląska, a król czeski zrzekł się roszczeń do tronu polskiego.
Syn i następca Jana Luksemburskiego, Karol IV został wybrany na cesarza rzymskiego (1355) i walnie przyczynił się do rozkwitu Pragi, która licząc 40 tys. mieszkańców stała się jednym z największych miast ówczesnej Europy. Jako stolica Cesarstwa Rzymskiego, Praga pełniła rolę jego centrum kulturalnego i intelektualnego. Rozpoczęto budowę Katedry św. Wita i mostu Karola. W roku 1348 zostało zaprojektowane Nowe Miasto, po dziś dzień pozostające przykładem nowoczesnej urbanistyki. Karol IV założył również Uniwersytet w Pradze, pierwszy w Europie Środkowej. Za jego panowania do Czech przyłączono Górny Palatynat (1355–1401), Łużyce (1356–1635), Brandenburgię (1373–1415) oraz księstwa świdnickie i jaworskie (1392–1742).
W 1348 r. Karol IV ustanowił Koronę Czeską, w skład której wchodziły: Królestwo Czech, Margrabstwo Moraw, poszczególne księstwa śląskie, a od 1356 r. także Łużyce. Nowy system miał stanowić gwarancję przed nadużyciami władzy królewskiej. Czeska korona świętego Wacława miała należeć do całego państwa i mogła być wyłącznie użyczana monarsze. Na mocy "złotej bulli Karola IV" król czeski stał się jednym z czterech dziedzicznych elektorów świeckich, dokonujących wyboru cesarza rzymskiego. Obok języka niemieckiego i włoskiego Bulla zobowiązywała dziedzica elektora do znajomości języka czeskiego. Dzięki staraniom Karola IV odnowiono słowiańską liturgię w Klasztorze Emaus w Pradze, na co uzyskano specjalną zgodę papieża. Ponownie obok łacinki zaczęto używać głagolicy i języka staro-cerkiewno-słowiańskiego. Klasztor stał się prężnym ośrodkiem teologicznym, w którym nauki pobierali przyszli przywódcy husyccy, m.in. Jan Hus. Kres liturgii słowiańskiej położyły ok. 1430 r. wojny religijne.
Protestanckie Czechy.
Wprowadzenie liturgii słowiańskiej oraz działalność Konrada Waldhausera, Jana Milicza i przede wszystkim Jana Husa utorowały drogę dla reformatorskiej działalności husytów, których główne postulaty wyrażono w artykułach praskich (prawo do swobodnego głoszenia Słowa Bożego, przywrócenie komunii pod dwiema postaciami dla świeckich, odebrania duchowieństwu władzy świeckiej i sekularyzacja dóbr kościelnych oraz karanie za grzechy śmiertelne tylko przez władzę świecką). Podczas Soboru w Konstancji w 1414 r. Jan Hus został skazany na śmierć za herezję. Do procesu walnie przyczynili się hierarchowie katoliccy oraz cesarz Zygmunt Luksemburski, syn Karola IV. Wieść o spaleniu Husa doprowadziła w Czechach do wybuchu rebelii husyckiej przeciw katolikom.
W 1420 r. Zygmunt Luksemburski został ukoronowany na króla czeskiego, jednak zmuszono go do ucieczki za granicę. Wobec zaistniałej sytuacji papież razem z cesarzem ogłosili w latach 1420–1431 pięć wypraw krzyżowych przeciw heretyckim Czechom. Wszystkie krucjaty zostały zwyciężone przez wojska husyckie. W walkach z wojskami katolickimi wybitnym dowódcą okazał się Jan Żiżka. Dopiero w 1436 r. na skutek zdrady kalikstynów trzon wojsk husyckich uległ rozbiciu. W tym samym roku zawarto kompaktaty praskie. W zamian za uznanie władzy papiestwa i praw Zygmunta do korony czeskiej kompaktaty zapewniały autonomię Kościoła husyckiego, możliwość odprawiania liturgii w języku czeskim i wybór arcybiskupa praskiego przez czeski sejm. Zygmunt zmarł w 1437 r., będąc ostatnim czeskim władcą z dynastii Luksemburgów.
W 1458 r. czeskie stany wybrały na króla Jerzego z Podiebradów. Po odrzuceniu kompaktatów praskich przez papieża Piusa II (1462) Jerzy otwarcie opowiedział się za husytyzmem, stając się tym samym pierwszym monarchą europejskim, który odrzucił wiarę katolicką. Po śmierci Jerzego z Podiebradów jego następcą na tronie czeskim został wybrany Władysław II Jagiellończyk, pierwszy Jagiellon na tronie czeskim.
Część husytów na czele z Piotrem Chelczyckim utworzyła w 1457 roku Jednotę Braci Czeskich, która kontynuowała reformatorskie tradycje. Bracia czescy odrzucali możliwość prowadzenia walki zbrojnej z katolikami, koncentrując się na działalności gospodarczej, oświatowej i naukowej. Czescy protestanci zakładali liczne szkoły, drukarnie i popularyzowali czeskojęzyczną literaturę w celu udostępnienia jej szerokim masom społecznym. W wyniku tych zmian doszło w latach 1520–1620 do rozwoju czeskiego humanizmu i największego rozkwitu literatury czeskiej, która rozprzestrzeniła się szeroko poza stany duchowny i szlachecki.
Panowanie Habsburgów.
W 1515 roku Jagiellonowie zawarli układ wiedeński z Habsburgami, dotyczący dziedziczenia tronu czeskiego i węgierskiego przez austriackich władców w przypadku wygaśnięcia czesko-węgierskiej linii Jagiellonów. W 1516 roku na tronie zasiadł syn zmarłego Władysława II, Ludwik Jagiellończyk, który zginął bezpotomnie w 1526 roku pod Mochaczem. Od tego czasu na tronie czeskim zasiadali nieprzerwanie katoliccy Habsburgowie, choć formalnie nie posiadali prawa do dziedziczenia tronu, gdyż każdy kandydat na króla musiał być najpierw zatwierdzany przez zgromadzenie stanów czeskich. Panowanie Habsburgów przyniosło Czechom ograniczenie przywilejów stanowych oraz swobód religijnych. W 1618 roku protestanci wyrzucili przez okna zamku na Hradczanach dwóch namiestników nowego króla Ferdynanda II (defenestracja praska 1618), którego czeskie stany nigdy nie wybrały na swojego władcę. Wydarzenie to stało się bezpośrednią przyczyną wybuchu wojny trzydziestoletniej (1618–1648).
Okres pobiałogórski.
Konsekwencją klęski Czechów na Białej Górze w 1620 roku była przymusowa rekatolicyzacja kraju, emigracja ludności protestanckiej, likwidacja monarchii elekcyjnej i zaprowadzenie sterowanego z Wiednia absolutyzmu. Chociaż Czechy były dalej formalnie niepodległym krajem, to faktycznie stały się częścią monarchii habsburskiej, związku państw połączonych wspólną rodziną panującą, z dominującą pozycją Austrii. Czechy nadal należały do Świętego Cesarstwa Rzymskiego, a jako król Czech, władca monarchii habsburskiej posiadał status elektora przy wyborze cesarza. Wraz z rekatolicyzacją doszło także do niemal całkowitej germanizacji szlachty i mieszczaństwa. Większość protestanckiej szlachty czeskiej emigrowała za granicę, a jej majątki na ziemiach czeskich były konfiskowane. Wielu czeskich mieszczan przeszło na judaizm, będący wówczas jedyną legalną alternatywą wobec katolicyzmu. Dorobek kulturalny protestantów uległ w znacznej mierze zniszczeniu, palono protestanckie książki i dzieła sztuki. Na miejsce starej protestanckiej szlachty czeskiej była osadzana nowa szlachta katolicka, pochodząca często z Austrii lub innych krajów niemieckich i w większości niemieckojęzyczna.
W 1635 roku za panowania Ferdynanda II utracono na rzecz Saksonii Łużyce, które już nigdy nie powróciły w skład Ziemi Korony Czeskiej. Na skutek trzech wojen śląskich (1740–1763) Habsburgowie stracili ziemię kłodzką oraz niemal cały Śląsk na rzecz Prus. Tym samym w granicach Korony Czeskiej pozostała jedynie skrajna południowo-wschodnia część regionu śląskiego, tzw. Śląsk Austriacki (głównie dawne księstwa: cieszyńskie, opawskie, karniowskie i część nyskiego).
W drugiej połowie XVII wieku dochodzi do stabilizacji ekonomicznej, wzrostu gospodarczego i rozwoju budownictwa, szczególnie architektury barokowej. Za panowania cesarza Józefa II (1780–1790) przeprowadzono szereg reform, m.in. zlikwidowano zakon jezuitów, oddzielono władzę sądowniczą od władzy wykonawczej. Decyzje o zniesieniu szarwarku, niewolnictwa i przywiązania chłopów do ziemi (1781) umożliwiły napływ czeskojęzycznej ludności wiejskiej do miast i wpłynęły na czeskie odrodzenie narodowe. Cały czas aż do roku 1848 obowiązywała jednak pańszczyzna. W celu powstrzymania odpływu głównie inwestorów protestanckich wydano patent tolerancyjny (1781), wprowadzający namiastkę wolności religijnej. Jednocześnie doszło do centralizacji i biurokratyzacji państwa oraz germanizacji urzędów i szkolnictwa wyższego. W 1749 roku została decyzją Marii Teresy zniesiona Czeska Kancelaria Dworska, wspólny organ administracyjny wszystkich Ziemi Korony Czeskiej. W 1804 roku Ziemie Korony Czeskiej stały się integralną częścią Cesarstwa Austriackiego. W wyniku likwidacji Świętego Cesarstwa Rzymskiego w 1806 roku Czechy straciły swoją pozycję w Sejmie Rzeszy w Ratyzbonie i Sądzie Kameralnym Rzeszy w Wetzlaru. W utworzonym w 1815 roku Związku Niemieckim przedstawicielstwo czeskie nie było już obecne. W kwestiach zagranicznych Ziemie Korony Czeskiej straciły wszystkie formalne resztki praw do reprezentowania własnych interesów. Pomimo braku wpływu na wybór króla, w Pradze odbywały się koronacje mające symbolizować jedność Ziemi Korony Czeskiej. W 1836 roku odbyła się ostatnia koronacja królewska w Pradze Ferdynanda I Habsburga. Następni władcy habsburscy tytułowali się królami czeskimi bez aktu koronacyjnego.
Odrodzenie narodowe.
W wyniku rozpowszechnienia szkolnictwa i druku czescy intelektualiści doprowadzili w latach 1775–1848 do odrodzenia języka czeskiego i powstania czeskiego ruchu narodowego. Sytuacji tej sprzyjały ideały późnego oświecenia, romantyzmu i rewolucji francuskiej, które docierały na ziemie czeskie. Głównym zadaniem działaczy odrodzeniowych była emancypacja Czechów w monarchii habsburskiej. Najważniejszą rolę w podwyższeniu statusu i popularyzacji języka czeskiego odegrali m.in. Josef Dobrovský i Josef Jungmann, nadając czeszczyźnie cechy nowoczesnego języka literackiego. Głównymi źródłami inspiracji dla czeskich intelektualistów były: stara, protestancka literatura czeska, czeska kultura ludowa oraz literatura polska i rosyjska. Wraz z odrodzeniem narodowym nasiliły się nastroje panslawistyczne z silną orientacją prorosyjską (František Ladislav Čelakovský, Ján Kollár, Václav Hanka) oraz austroslawistyczne (Karel Havlíček Borovský, Pavol Jozef Šafárik, František Palacký). Za apogeum i moment kulminacyjny czeskiej historii zaczęto uważać husytyzm i okres przed bitwą na Białej Górze. Najważniejszymi instytucjami związanymi z Odrodzeniem Narodowym były Królewskie Czeskie Towarzystwo Naukowe (1784) i Muzeum Narodowe w Pradze (1818).
W 1719 roku zaczęła się ukazywać w Pradze pierwsza gazeta czeskojęzyczna, a w 1771 roku była wystawiona pierwsza od co najmniej stu lat sztuka teatralna w języku czeskim. W roku 1790 została w Pradze otwarta Česká expedice, pierwsze wydawnictwo zamierzone na publikowanie druków czeskojęzycznych. Niemałą rolę w czeskim odrodzeniu narodowym nieświadomie odegrali Habsburgowie. W 1746 roku w wiedeńskim Terezjanie rozpoczęto naukę języka czeskiego. W następnych latach język czeski zaczęto wykładać w Terezjańskiej Akademii Wojskowej, Szlacheckiej Akademii Wojskowej oraz na Uniwersytecie Wiedeńskim (1775). W 1792 roku otwarto katedrę czeskiego języka i literatury na Uniwersytecie Karola. Działania te związane były z niewielką liczbą Niemców w państwie Habsburgów i chęcią zwiększenia liczby stale brakujących urzędników w rozrastającym się państwie. Urzędników czeskich wysyłano nie tylko do Czech i na Morawy, ale także na wszystkie tereny zamieszkane przez Słowian.
Lata 1848–1918.
W 1848 roku została ostatecznie zniesiona pańszczyzna. Począwszy od lat 50. XIX wieku w polityce Habsburgów pojawiają się wyraźne neoabsolutystyczne tendencje, którym kres położył szereg klęsk wojennych. W 1859 roku Austria poniosła klęskę w wojnie z Francją, a w 1866 roku w wojnie z Prusami i została wykluczona ze Związku Niemieckiego. W celu wzmocnienia pozycji dynastii Franciszek Józef I był skłonny zaakceptować ustępstwa wobec Węgrów. W 1867 roku utworzono Austro-Węgry, mające charakter monarchii dualistycznej. Liczne starania czeskich elit o przyznanie Czechom podobnego statusu jak Węgrom nie przyniosły żadnych rezultatów. Czechy pozostawały nadal integralną częścią Austrii z wyraźnie uprzywilejowaną pozycją Niemców.
Dyplom październikowy z 1860 roku zakończył epokę absolutyzmu, co pozwoliło Czechom aktywnie uczestniczyć w życiu politycznym Austro-Węgier. W 1867 roku ustanowiono konstytucję grudniową, wprowadzającą na ziemiach czeskich rzeczywistą wolność religijną. W 1869 roku wprowadzono obowiązek uczęszczania do 8-letniej szkoły. W 1882 roku Uniwersytet Karola w Pradze został rozdzielony na część niemiecką i czeską. W 1883 roku rozpoczął swą działalność Teatr Narodowy w Pradze. W drugiej połowie XIX wieku nastąpił ogólny rozwój systemu edukacji, literatury, sztuki i wielu innych aspektów kultury. W wyniku szybkiej industrializacji Czech (lata 60.–90. XIX wieku) zmieniła się znacząco struktura społeczna kraju. Pojawiła się czeska burżuazja i liczna klasa robotników, zatrudnionych w fabrykach i manufakturach.
Czechosłowacja.
Międzywojnie.
W wyniku I wojny światowej i rozpadu Austro-Węgier 28 X 1918 roku proklamowano powstanie Czechosłowacji – wspólnego państwa Czechów i Słowaków. Idea Czechosłowacji narodziła się w XIX wieku i miała polegać na wspólnych dążeniach niepodległościowych i emancypacyjnych Czechów i Słowaków w monarchii austro-węgierskiej. W pierwszych miesiącach istnienia Czechosłowacji, pomimo początkowych prób federalizacji na wzór Szwajcarii, przeważyła idea scentralizowanego, demokratycznego państwa narodowego na wzór Francji. W nowo powstałym państwie Czesi stanowili najliczniejszą grupę etniczną i pełnili rolę dominującą. Przedwojenna Czechosłowacja była państwem wieloetnicznym, zamieszkiwanym przez: Czechów i Słowaków (64,4%), Niemców (23%), Węgrów (5,5%), Rusinów (3,4%), Żydów (1,3%) i Polaków (0,6%).
Czechosłowacja należała do krajów rozwiniętych i silnie uprzemysłowionych. Na początku lat 30. gospodarką kraju wstrząsnął wielki kryzys światowy. W tym samym czasie nasiliły się konflikty z mniejszościami narodowymi, przede wszystkim Niemcami sudeckimi i Rusinami na Rusi Zakarpackiej.
W 1921 roku powstała Komunistyczna Partia Czechosłowacji (w skrócie KSČ), będąca w chwili swego powstania jedną z największych partii komunistycznych na świecie. W 1925 roku doszło do „bolszewizacji”, czyli dostosowania programu partii do postulatów Międzynarodówki Komunistycznej i polityki ZSRR.
30 IX 1938 roku na mocy układu monachijskiego Niemcy zaanektowały Kraj Sudetów. 2 X 1938 roku Polska zaanektowała Zaolzie, a następnie fragmenty Spisza, Orawy i ziemi czadeckiej. Na mocy I arbitrażu wiedeńskiego Węgry uzyskały południową część Słowacji i Rusi Zakarpackiej. Czeskie i słowackie elity rządzące obrały skrajnie prawicowy kurs. Państwo zmieniło nazwę na Czecho-Słowację, wskazującą na większą autonomię jego subiektów składowych. Stan ten przetrwał do 14 III 1939 roku, kiedy pod presją Niemiec nastąpiła likwidacja Czecho-Słowacji. 15 III 1939 roku na ziemie czeskie wkroczyły wojska niemieckie, które stacjonowały tu do końca II wojny światowej.
II wojna światowa.
16 III 1939 roku na ziemiach czeskich znajdujących się pod okupacją Trzeciej Rzeszy utworzono Protektorat Czech i Moraw pod przywództwem Emila Háchy. Tymczasem Słowacja ogłosiła niepodległość jako niemiecki sojusznik. Podczas niemieckiej okupacji w Protektoracie Czech i Moraw działał kolaborujący z Niemcami czeski rząd, istniała czeska policja, czeskie szkolnictwo (oprócz wyższego) oraz skromne siły zbrojne, pełniące funkcję ochronną strategicznie ważnych obiektów i linii komunikacyjnych. Natomiast w Londynie podczas wojny powstał czechosłowacki rząd emigracyjny i w szeregach wojsk alianckich walczyły jednostki czeskie. Przez cały okres wojny na terenie Czechosłowacji działał antyfaszystowski ruch oporu, przede wszystkim komunistyczny.
W latach 1938–1945 na terenach byłej Czechosłowacji zginęło według różnych źródeł od 325 tys. do 365 tys. mieszkańców Protektoratu Czech i Moraw, Kraju Sudetów, Słowacji i Rusi Podkarpackiej, z tego ok. 277 tys. Żydów, 7500 Romów. Liczba ta nie uwzględnia ok. 190–199 tys. Niemców sudeckich, którzy zginęli podczas wojny. W samym Protektoracie podczas wojny zginęło co najmniej 122 tys. osób.
Po ataku Niemiec na ZSRR Komunistyczna Partia Czechosłowacji stała się największą organizacją czechosłowackiego ruchu oporu. Jeszcze na VII Kongresie Międzynarodówki Komunistycznej w 1935 roku czechosłowaccy komuniści przyjęli postulaty obrony przeciw faszyzmowi i następnie stanowili największą siłą opozycyjną wobec układu monachijskiego. W trakcie wojny zostało zabitych ok. 30 tys. czechosłowackich komunistów. Z pomocą Sowietów czechosłowaccy komuniści zyskali pod koniec wojny dominującą pozycję w kraju i doprowadzili do odnowienia niepodległej Czechosłowacji.
Powojenna Czechosłowacja.
W 1945 roku Republika Czechosłowacka (tzw. „Trzecia Republika”) została odnowiona w granicach sprzed 1938 roku poza Rusią Zakarpacką, która została włączona do Ukraińskiej SRR. W przeciwieństwie do innych krajów regionu, w powojennej Czechosłowacji nie stacjonowały wojska radzieckie.
Przejęcie władzy umożliwiło komunistom niekwestionowane zwycięstwo w wyborach parlamentarnych z 1946 roku (tzw. „zwycięski luty”), kiedy na ziemiach czeskich KSČ zdobyła 40% głosów, a w całej Czechosłowacji 38%. Komuniści objęli całkowitą władzę w lutym 1948 roku. Prezydent Czechosłowacji Edvard Beneš zaakceptował wszystkie postulaty komunistów, a Zgromadzenie Narodowe jednomyślnie wyraziło wotum zaufania dla komunistycznego rządu Klementa Gottwalda. Czechosłowacja była członkiem założycielem RWPG (1949–1991) oraz Układu Warszawskiego (1955–1991). W okresie stalinizmu (1948–1954) w ramach „walki klasowej” został wykonany wyrok śmierci na 241 osobach, setki kolejnych osób zginęło w więzieniach lub w obozach pracy, dziesiątki tysięcy było więzionych lub emigrowało za granicę. Po śmierci Stalina (1953) doszło do odwilży, niemniej nadal (aż do upadku systemu komunistycznego) prowadzona była walka z nielegalną opozycją i niektórymi organizacjami wyznaniowymi. W 1960 roku była na fali odwilży przyjęta nowa konstytucja. Nazwa państwa została zmieniona na Czechosłowacka Republika Socjalistyczna. W latach 60. komuniści pod kierownictwem Alexandra Dubčeka rozpoczęli proces liberalizacji i demokratyzacji, którego kulminacyjnym momentem stała się Praska Wiosna w 1968 roku. Reformatorskie działania zostały zakończone interwencją wojsk Układu Warszawskiego. W 1969 roku postępowe kierownictwo partii zostało zastąpione centrystami z Gustávem Husákiem na czele. Nastąpił okres tzw. „normalizacji”, czyli wprowadzania standardów radzieckich. Radziecka okupacja kraju (1968–1991) była przedstawiana przez nowe kierownictwo partyjne jako pomoc braterska w powstrzymywaniu kontrrewolucji. Doszło do wielkiej czystki w partii komunistycznej i likwidacji wszystkich praw i swobód obywatelskich, uchwalonych podczas praskiej wiosny. W latach 1945–1968 gospodarka czechosłowacka rozwijała się średnio o 3,7% rocznie, a w latach 1969–1989 średnio o 1,7% rocznie. W tym samym czasie gospodarki większości krajów zachodnich rosły znacznie szybciej, co doprowadziło do pogłębiania się różnic w jakości życia w Czechosłowacji i krajach zachodnich.
W roku 1989 podczas „aksamitnej rewolucji” doszło w Czechosłowacji do zmiany władzy i ustroju z socjalistycznego na kapitalistyczny. W 1990 roku na miejsce Czechosłowackiej Republiki Socjalistycznej powołano Czechosłowacką Republikę Federacyjną, przemianowaną następnie na Czeską i Słowacką Republikę Federacyjną. W skład federacji wchodziły Republika Czeska i Republika Słowacka, znajdujące się w granicach poprzedzających je Czeskiej Republiki Socjalistycznej i Słowackiej Republiki Socjalistycznej. W roku 1991 wycofane zostały z kraju ostatnie jednostki radzieckie. 26 VIII 1992 roku Václav Klaus i Vladimír Mečiar podjęli decyzję o podziale kraju. 1 I 1993 r. Czechosłowacja w sposób pokojowy podzielona została na dwa niezależne i suwerenne państwa: Czechy i Słowację. Brak referendum w sprawie likwidacji wspólnego państwa budzi liczne kontrowersje, a sposób w jaki do niego doszło nie jest uznawany za demokratyczny.
Republika Czeska.
W 1993 roku Parlament Republiki Czeskiej uchwalił „Ustawę o bezprawności reżimu komunistycznego i oporze przeciw niemu”, potępiającą komunistyczną przeszłość kraju. Mimo to partia komunistyczna nadal aktywnie uczestniczy w życiu politycznym Czech, ciesząc się w różnych wyborach poparciem od 10 do 21% wyborców. W latach 1992 i 1994 przebiegła prywatyzacja kuponowa majątku państwowego, która ze względu na brak przejrzystości, luki prawne, korupcję i skalę defraudacji zakończyła się porażką. O ile jeszcze w 1989 roku majątek państwowy stanowił 97%, to w roku 1998 80% wszystkich przedsiębiorstw było już prywatnych. Po 1989 roku nastąpił gwałtowny spadek PKB, a wzrost odnotowano po raz pierwszy w 1993 roku. Na przełomie lat 2000 i 2001 PKB per capita osiągnął poziom z 1989 roku. Doszło do rozwoju gospodarczego i polepszenia się jakości życia. W 1999 roku Czechy poparły bombardowania Serbii i w tym samym roku wstąpiły do NATO. W 2004 roku Czechy stały się członkiem Unii Europejskiej i w roku 2007 przystąpiły do strefy Schengen. Od 2001 roku armia czeska uczestniczy w wojnie USA z Afganistanem oraz brała udział w okupacji Iraku. Tym samym po raz pierwszy od zakończenia II wojny światowej wojsko czeskie oficjalnie uczestniczyło w działaniach wojennych. W 2008 roku rząd czeski uznał niepodległość Kosowa. W połowie 2007 roku Czechami wstrząsnął kryzys gospodarczy, a gospodarka czeska przeżywała do 2013 roku okres stagnacji. W latach 2014–2016 ponownie był notowany wzrost gospodarczy, który jest również prognozowany na lata następne.
Ustrój polityczny.
Republika Czeska jest demokracją parlamentarną. Organem ustawodawczym jest dwuizbowy parlament. Niższa izba parlamentu – Izba Poselska ("Poslanecká sněmovna") składa się z 200 parlamentarzystów, wybieranych na czteroletnią kadencję. W skład izby wyższej – Senatu ("Senát") wchodzi 81 senatorów, wybieranych na okres 6 lat. Jedna trzecia senatorów jest wybierana co 2 lata. Na czele państwa stoi prezydent, który od 2013 roku wybierany jest w wyborach powszechnych na pięcioletnią kadencję. Reprezentuje on państwo na arenie międzynarodowej. Prezydent podpisuje ustawy, powołuje i odwołuje premiera oraz członków rządu, ma prawo rozwiązać Izbę Deputowanych, powołuje sędziów oraz członków Rady Czeskiego Banku Narodowego ("Česká národní banka"). Petr Pavel jest prezydentem od 2023 roku.
Organem wykonawczym jest Rząd ("Vláda"). Nowo powołany rząd musi przedstawić swój program przed Izbą Deputowanych oraz uzyskać wotum zaufania.
Partie polityczne reprezentowane w parlamencie krajowym lub Parlamencie Europejskim: centrowo-populistyczny ruch ANO, liberalna Czeska Partia Piratów, lewicowa Czeska Partia Socjaldemokratyczna (ČSSD), skrajnie lewicowa Komunistyczna Partia Czech i Moraw (Communistická strana Cech a Moravy, KSČM), centrowo-konserwatywny Związek Chrześcijańskich Demokratów – Czechosłowacka Partia Ludowa (Unia Chrześcijańsko-Demokratyczna – Czechosłowacka Partia Ludowa, KDU-ČSL), skrajnie prawicowy ruch populistyczny Wolność i Demokracja Bezpośrednia Tomio Okamury, centrowy ruch liberalny Burmistrzowie i Niezależni, prawicowa konserwatywna Obywatelska Partia Demokratyczna (Občanská demokratká strana, ODS), prawicowa liberalna TOP 09.
Podział administracyjny.
W Czechach obowiązuje czterostopniowy podział administracyjny – na 14 krajów, 204 gminy III stopnia, 384 gminy II stopnia oraz 5661 gmin I stopnia. Praga, jako jedyne miasto wydzielone, ma status kraju. Obecny podział administracyjny obowiązuje od 2000 roku.
Sądy i niektóre urzędy są jednak nadal zorganizowane na podstawie podziału administracyjnego z 1960 na 7 okręgów terytorialnych + Praga (nazywanych do 2000 roku krajami) i podzielonych dalej na powiaty ("okresy").
Siły zbrojne.
Czeskie Siły Zbrojne zostały utworzone w 1993 r. na bazie Armii Czechosłowackiej i dzielą się na trzy główne rodzaje: siły lądowe, siły powietrzne i siły wsparcia odpowiadające za logistykę i zaopatrzenie. Wywiad wojskowy oraz niektóre jednostki sił specjalnych podlegają bezpośrednio pod ministerstwo obrony. Naczelnym dowódcą sił zbrojnych jest prezydent (obecnie Petr Pavel), ale główny wpływ na funkcjonowanie armii mają minister obrony (obecnie Jana Černochová) i szef Sztabu Generalnego Armia Republiki Czeskiej (obecnie Karel Řehka). Od 2005 r. czeska armia jest w pełni zawodowa. Liczba aktywnych żołnierzy oraz personelu wojskowego wynosi obecnie 31 163 osoby.
Według Globalnego Indeksu Militarystycznego (GMI) Czechy należą do najmniej zmilitaryzowanych państw świata, zajmując 98 miejsce spośród 138 uwzględnionych krajów. Według rankingu "Global Firepower" (2017) czeskie siły zbrojne stanowią 31. siłę militarną na świecie, z rocznym budżetem na cele obronne w wysokości 2,2 mld dolarów (USD).
Jako członek NATO armia czeska uczestniczy w misjach ISAF i KFOR. Oddziały czeskie stacjonują w Afganistanie i Kosowie. Na wyposażeniu armii czeskiej znajdują się m.in. 164 czołgi, 381 bojowych wozów piechoty, 76 bojowych wozów rozpoznawczych, co najmniej 100 transporterów opancerzonych, 48 dział samobieżnych, 85 moździerzy, 8 moździerzy samobieżnych, 106 samolotów (68 w użyciu), 67 śmigłowców i 6 dronów.
Najsłynniejszymi czeskimi, a więc i czechosłowackimi żołnierzami i dowódcami wojskowymi przeszłości byli Przemysł Ottokar II, Jan Luksemburski, Jan Žižka, Albrecht von Wallenstein, Karel Filip Schwarzenberg, Josef Václav Radecký z Radče, Josef Šnejdárek, Ludvík Svoboda, Jan Kubiš, Jozef Gabčík, František Fajtl czy Petr Pavel.
Gospodarka.
W 2015 r. Czechy były 11. gospodarką Unii Europejskiej pod względem wielkości PKB w parytecie siły nabywczej i 49. gospodarką świata, a pod względem wielkości PKB nominalnego – 16. gospodarką UE i 51. gospodarką świata.
W 2015 r. PKB per capita w parytecie siły nabywczej Czechach wyniósł 24 500 PPS (85,4% średniej UE), a PKB per capita nominalny – 15 553 euro (54,1% średniej UE).
Gospodarka Czech jest uważana za jedną z najstabilniejszych spośród wszystkich państw postsocjalistycznych. Od chwili podziału Czechosłowacji, w kraju wdrożono szereg reform gospodarczych i strukturalnych, wprowadzono program naprawy finansów państwa oraz przeprowadzono prywatyzację i restrukturyzację przedsiębiorstw państwowych.
W połowie 1999 roku doszło do recesji w gospodarce, która w następnych latach powoli ustępowała ożywieniu gospodarczemu, związanemu głównie ze wzrostem eksportu do Niemiec i innych krajów Unii Europejskiej. W tym okresie znacząco wzrosła również liczba inwestycji krajowych i zagranicznych. Wprowadzone reformy doprowadziły do rozwoju gospodarki, stabilizacji cen oraz spadku bezrobocia. Podobnie jak pozostałe państwa ubiegające się o członkostwo w Unii Europejskiej, Czechy musiały przystosować swoje prawo do jej zaleceń, co dodatkowo ustabilizowało rozwój gospodarczy.
Z PKB w przeliczeniu na 1 mieszkańca 25 525 USD (2011) Czechy osiągają poziom 2/3 PKB w czołowych krajach UE i mogą równać się z krajami takimi jak Portugalia, Grecja czy Słowenia.
Działania mające na celu dokończenie prywatyzacji sektora bankowego, telekomunikacyjnego i energetycznego mają przynieść dalsze zwiększenie inwestycji zagranicznych, co przy restrukturyzacji dużych przedsiębiorstw i usprawnieniu sektora bankowego może doprowadzić do dalszego wzrostu gospodarczego.
Według danych Eurostatu, w styczniu 2017 w Czechach stopa bezrobocia wynosiła 3,8% – tym samym najniższa stopa bezrobocia wśród wszystkich państw Unii Europejskiej.
Głównymi ośrodkami przemysłu są: Praga, Brno, Ostrawa, Pilzno i Mladá Boleslav.
Turystyka.
Turystyka jest bardzo ważną dziedziną gospodarki czeskiej, przynoszącą pokaźne dochody. W 2001 roku całkowity zysk z turystyki wyniósł 118,13 miliarda koron czeskich, co stanowiło 5,5% PNB i 9,3% ogólnych dochodów z eksportu. Branża turystyczna daje zatrudnienie dla ponad 110 000 osób – czyli ponad 1% wszystkich mieszkańców Czech.
Według oficjalnych danych w 2005 roku Czechy odwiedziło ponad 6,3 mln turystów, w 2006 – ponad 6,5 mln, natomiast w 2008 – ok. 6,65 mln. W 2015 roku kraj ten odwiedziło 11,148 mln turystów (5% więcej niż w roku poprzednim), generując dla niego przychody na poziomie 6,048 mld dolarów. Najwięcej przyjezdnych pochodzi z Hiszpanii, Niemiec, Austrii, Polski, Słowacji, Węgier, Włoch, Francji i krajów azjatyckich. Magnesem przyciągającym miliony zagranicznych turystów jest przede wszystkim Praga, miasto pełne zabytków najwyższej klasy światowej. Praga, jako ośrodek turystyki międzynarodowej, zdystansowała już pobliskie metropolie – Budapeszt i Wiedeń. Wśród pozostałych miast najczęściej odwiedzane przez turystów są: Brno, Ołomuniec, Pilzno, Liberec, Czeskie Budziejowice, Český Krumlov i Ostrawa. Do dziś międzynarodową renomą cieszą się czeskie uzdrowiska – Karlowe Wary (Karlsbad) i Mariańskie Łaźnie (Marienbad). Wielu turystów odpoczywa w czeskich górach: Karkonoszach na granicy z Polską oraz w graniczących z Niemcami Rudawach (m.in. Czeska Szwajcaria) i w Szumawie.
Demografia.
Struktura etniczna.
Skład etniczny ludności Czech to: Czesi (63,7%) i Morawianie (4,9%), Słowacy (1,4%), Polacy, Niemcy, Ukraińcy, Ślązacy, Węgrzy, Romowie. Podczas ostatniego spisu w 2011 roku aż 26% obywateli nie umiało albo nie chciało podać swojej narodowości.
Przyrost naturalny wynosi -0,15% (szacunkowo w 2013). Średnia długość życia ulega wydłużeniu i wynosi 77,6 lat.
Religia.
Czechy należą do najbardziej laickich państw na świecie. Zgodnie ze Spisem Powszechnym z 2011 roku za wierzących uznało siebie 20,6% mieszkańców Czech, przy czym 13,9% przynależy do wspólnot religijnych. Mianem „niewierzących” określiło siebie 34,2% respondentów. 45,2% mieszkańców nie umiało bądź nie chciało określić swojego stosunku względem religii.
Najliczniejszą grupą wyznaniową jest Kościół rzymskokatolicki, do którego należy 10,37% mieszkańców. Stosunkowo liczne są jeszcze: Ewangelicki Kościół Czeskobraterski (0,49%), Czechosłowacki Kościół Husycki (0,37%) oraz Cerkiew prawosławna (0,26%). Odsetek wyznawców pozostałych religii nie przekracza 0,2%.
Chociaż większość grup wyznaniowych w Republice Czeskiej odnotowuje tendencję spadkową, są związki wyznaniowe które doświadczają wzrostu, są to m.in.: Kościół Braterski, Cerkiew prawosławna, Czeski Kościół Apostolski, Wspólnota Chrześcijańska związana z ruchem charyzmatycznym, czy też Kościół greckokatolicki.
Kultura.
Literatura.
Literatura czeska obejmuje całokształt działalności pisarskiej osób, które tradycyjnie związane są z kulturą Czech. Literatura ta jest pisana nie tylko w języku czeskim, ale też w innych językach, m.in. staro-cerkiewno-słowiańskim (np. "Proglas"), łacinie (np. "Kronika Kosmasa") i niemieckim (np. "Proces" Franza Kafki).
Początki czeskiej literatury wiążą się z misją Cyryla i Metodego, którzy wprowadzili alfabet głagolicki i liturgię staro-cerkiewno-słowiańską. Piśmiennictwo starosłowiańskie było rozwijane w Czechach od IX w. do 1097 r., w XIV i XV w. i ponownie od XIX w. Od X w. zaczyna przenikać do Czech łacina. Dochodzi do rozkwitu literatury religijnej i kronikarstwa (Kronika Kosmasa). W XII w. powstają najstarsze znane teksty religijne w języku czeskim. Około 1360 r. dokonano pierwszego czeskiego tłumaczenia Biblii. W XIV w. nastąpił rozwój czeskojęzycznej literatury świeckiej ("Kronika Dalimila", "Tkadleček"). W XV w. wielki wpływ na literaturę wywarł husytyzm, przyczyniając się do rozwoju traktatów teologicznych i pieśni. Pod koniec XV w. docierają do Czech ideały humanizmu. Dochodzi do rozpowszechnienia druku, dzięki czemu literatura rozprzestrzenia się szeroko poza kręgi duchowne i szlacheckie. Okres działalności protestanckich drukarzy Jiřígo Melantricha i Daniela Adama nazywany jest złotym wiekiem czeskojęzycznej literatury. W okresie tym wydano m.in. "Biblię kralicką" (1579–1594), pierwszy czeski przekład Pisma Świętego z języków oryginalnych. Po bitwie białogórskiej (1620) nastąpił rozkwit łacińskiej i niemieckiej literatury katolickiej oraz regres literatury czeskojęzycznej. Niemniej czeska literatura protestancka była nadal rozwijana na emigracji, czego dowodem jest twórczość m.in. Jana Ámosa Komenskiego, Václava Kleycha i Pavla Skály.
Znaczącą rolę w literaturze czeskiej zajmuje czeskie odrodzenie narodowe, którego zasługą podniesiono status języka czeskiego na równi z niemieckim. Do czołowych przedstawicieli odrodzenia należą Josef Dobrovský, Josef Jungmann i František Palacký. W drugiej połowie XIX w. doszło do szybkiego rozwoju literatury. Czołową pozycję w tym okresie zajmują: romantyzm (Karel Hynek Mácha, Karel Jaromír Erben), realizm (Božena Němcová, Karel Havlíček Borovský, Alois Jirásek) i naturalizm (Karel Matěj Čapek-Chod, Josef Karel Šlejhar). Poetyckie grupy majowców, lumirowców i ruchowców przyczyniły się do rozwoju czeskiej poezji. W 1895 r. został opublikowany Manifest Czeskiej Moderny, który utorował drogę dla Anarchistycznych Burzycieli (Stanislav Kostka Neumann, Jaroslav Hašek, Petr Bezruč). W środowisku poetów proletariackich powstało awangardowe stowarzyszenie Devětsil (Vítězslav Nezval, Jaroslav Seifert, Vladislav Vančura). Do głównych kierunków awangardowych należał poetyzm i surrealizm. Szczególne miejsce w literaturze międzywojnia zajmuje twórczość Karla Čapka. Po 1945 r. socrealizm (Julius Fučík, Marie Majerová, Vítězslav Nezval) stał się ostatnim nurtem jednoznacznie dominującym w literaturze czeskiej. W 1948 r. zadebiutował również Bohumil Hrabal, znajdujący się długo na marginesie literatury oficjalnej. Pozycję najwybitniejszego poety uzyskał Vladimír Holan. W 1968 r. i ponownie w 1989 r. doszło do zniesienia cenzury, w wyniku czego do tej pory zakazana literatura dysydencka (Václav Černý, Egon Bondy, Václav Havel) i emigracyjna (Milan Kundera, Jiří Kolář) ujrzała światło dzienne.
Teatr.
Tradycje czeskiego teatru sięgają średniowiecza. Najstarszym zachowanym utworem dramatycznym w języku czeskim jest "Mastičkář" z XIV w. Rozkwit czeskiego teatru nastąpił w XVI w. wraz z modą na wystawianie sztuk na dworach szlacheckich. Do najznaczniejszych autorów tego okresu należą Jan Campanus Vodňanský i Pavel Kyrmezer. Po klęsce białogórskiej (1620) sztuki wystawiano wyłącznie w języku łacińskim, a od ok. 1700 r. także w niemieckim. Niemniej przez cały czas rozwijał się czeski teatr ludowy (tzw. opery hanackie) oraz teatr lalek (Prokop Konopásek, Matěj Kopecký). W 1736 r. rozpoczął swą działalność Teatr Reduta w Brnie, będący najstarszym istniejącym budynkiem teatralnym w Europie Środkowej. W 1739 r. otwarto pierwszy stały praski teatr v Kotcích, gdzie w 1771 r. wystawiono pierwszą sztukę w języku czeskim od co najmniej stu lat. W 1783 r. otwarto Teatr Stanowy, a od 1824 r. regularnie wystawiano już czeskie sztuki teatralne. Na przełomie XVIII i XIX w. nastąpił gwałtowny rozwój teatru, który odegrał znaczącą rolę w czeskim odrodzeniu narodowym (Václav Thám, Josef Kajetán Tyl, Václav Kliment Klicpera). W 1883 r. otworzono Teatr Narodowy w Pradze. W latach 90. XIX w. zaczął w teatrze dominować realizm (Ladislav Stroupežnický, Gabriela Preissová, Emanuel Bozděch) i naturalizm (Vilém Mrštík, Alois Mrštík). W pierwszej połowie XX wieku rozwinął się teatr awangardowy. W 1926 r. rozpoczęło swą działalność Osvobozené divadlo Jiřígo Voskovca i Jana Wericha. Wśród awangardowych nurtów w teatrze dominowały: dadaizm, futuryzm i poetyzm. W drugiej połowie XX w. popularnością cieszyły się teatry małych form, m.in. Semafor, Na zábradlí, Činoherní klub, Husa na provázku oraz Teatr Járy Cimrmana.
Kino.
Najstarsze czeskie nieme filmy powstały w latach 90. XIX wieku. W 1907 roku Viktor Ponrepo otworzył w Pradze pierwsze czeskie stałe kino. Z 1930 r. pochodzi pierwszy film dźwiękowy, pt. "Szubieniczna Tonka". Pod koniec lat 30. szczególną popularnością cieszyły się filmy "Szkoła podstawą życia" (1938) i "Droga do głębi duszy studenckiej" (1939). Kinematografia czeska rozwijała się również w okresie II wojny światowej. Wielką sławę zyskały komedie z udziałem Vlasty Buriana, m.in. "Przy kasie stał..." (1939), "Przedostatnia stacja" (1941) i "Niebo i dudy" (1941).
Po 1945 r. tematyka wojenna nie odgrywała głównej roli w filmie czechosłowackim, ustępując pola: komedii, kryminałowi i baśni. W 1947 r. został nakręcony "Jan Rohacz z Duby" – pierwszy czechosłowacki barwny film fabularny. Do najbardziej popularnych filmów z lat 50 należą: "Dumna królewna" (1952), "Był sobie król" (1954), "Igraszki z diabłem" (1956), "Dobry wojak Szwejk" (1957), "Melduję posłusznie" (1957), "Diabelski wynalazek" (1958) i "Wyższa zasada" (1960). W latach 60. uformowała się Czechosłowacka Nowa Fala. Filmy nowej fali są w opozycji zarówno wobec zachodniego kina ukazującego wyidealizowany świat burżuazji, jak i konserwatywnego nurtu kina radzieckiego. Poruszanymi tematami są miłosne szaleństwa, skrzywiona moralność, jasna i ciemna strona ludzkiej natury. Typowymi środkami wyrazu stały się niearanżowane sceny grane przez amatorów, improwizowane dialogi oraz czarny, absurdalny humor. Głównymi reżyserami nowej fali byli m.in. Miloš Forman, Jiří Menzel, Ivan Passer, Vojtěch Jasný, Juraj Herz i František Vláčil, którzy nierzadko współpracowali ze starymi mistrzami, takimi jak: Oldřich Lipský, Ján Kadár i Otakar Vávra. Powstało wówczas wiele filmów, które do dziś uchodzą za jedne z najlepszych w historii czeskiej kinematografii, m.in. "Lemoniadowy Joe" (1964), "Sklep przy głównej ulicy" (1965), "Pociągi pod specjalnym nadzorem" (1967), "Małgorzata, córka Łazarza" (1967), "Palacz zwłok" (1968), "Wszyscy dobrzy rodacy" (1968), "Światowcy" (1969) oraz "Młot na czarownice" (1969).
W okresie normalizacji doszło do odnowienia cenzury i ograniczenia produkcji filmowej. Niektórzy czescy reżyserzy emigrowali wówczas z kraju i odnieśli sukcesy za granicą, m.in. Miloš Forman, Jiří Menzel i Ivan Passer. Niemniej w latach 70. i 80. poziom produkcji był nadal stosunkowo wysoki. W okresie tym powstały m.in. "Na skraju lasu" (1976), "Adela jeszcze nie jadła kolacji" (1977), "Jara Cimrman śpi" (1983), "Z diabłami nie ma żartów" (1984), "Wsi moja sielska, anielska" (1985) i "Niepewny sezon" (1987). Do najbardziej popularnych seriali należały m.in. "Grzeszni ludzie Pragi" (1968) i "Karkonoskie baśnie" (1974). Dużą popularnością cieszyły się bajki animowane dla dzieci, np. "Krecik" (1956), "Rozbójnik Rumcajs" (1967), "Bajki z mchu i paproci" (1968) i "Sąsiedzi" (1976).
Po 1989 r. pomimo zniesienia cenzury i prywatyzacji przemysłu filmowego poziom produkcji filmowej zaczął spadać. Do najbardziej popularnych filmów nakręconych w latach 90. należą: "Szkoła podstawowa" (1991), "Pod jednym dachem" (1999) i "Musimy sobie pomagać" (2000). Ważnymi koprodukcjami z udziałem Czech są m.in. "Underground" (1995), "Kola" (1996), "Zabić Sekala" (1998), "Żelary" (2003) i "Bracia Karamazow" (2007). Do popularnych seriali należą m.in. "Przygody kryminalistyki" (1989), "Czeska soda" (1993) i "Żandarmskie humoreski" (2000).
Muzyka.
Do najbardziej popularnych czeskich kompozytorów należy Antonín Dvořák. Znaczną sławę zyskali także: Leoš Janáček, Bedřich Smetana, Bohuslav Martinů, Adam Michna z Otradovic, Heinrich Biber, Jan Dismas Zelenka, Johann Stamitz i Jan Ladislav Dusík. Do gwiazd estrady należą m.in. Karel Gott i Helena Vondráčková.
Sztuki piękne.
Najstarsze zachowane budowle pochodzą z okresu przedromańskiego, np. Rotunda śś. Piotra i Pawła w Budeču (ok. 895). Z X wieku pochodzą najstarsze romańskie zabytki, m.in. Bazylika św. Jerzego w Pradze (921), rotunda św. Katarzyny w Znojmie (połowa XI wieku). W XIII wieku do Czech zaczyna przenikać styl gotycki. Do architektury przejściowej romańsko-gotyckiej należy bazylika św. Prokopa w Třebíču. Powstają pierwsze klasztory, miejskie zabudowania gotyckie oraz najstarsze zamki (klasztor w Vyšším Brodzie). Rozkwit architektury gotyckiej następuje w okresie panowania Karola IV i Jagiellonów. Do czołowych czeskich architektów tego okresu należą Petr Parléř i Benedykt Rejt (Karlštejn, Most Karola w Pradze, kościół Najświętszej Marii Panny przed Tynem, archikatedra Świętych Wita, Wacława i Wojciecha w Pradze, sala władysławowska). Do późnego stylu gotyckiego należą: studnia, Kaplica Czaszek i kościół św. Barbary w Kutnej Horze. Pod koniec XV wieku pojawiają się pierwsze budowle renesansowe, przede wszystkim zamki, pałace i domy miejskie (Belweder w Pradze, zamek w Czeskim Krumlowie, pałac w Litomyšlu, domy mieszczańskie w Telczu i Slawonicach). Przedstawicielem czeskiej architektury postgotyckiej był Jan Blažej Santini-Aichel (kościół na Zelenej Horze). Do rozwoju architektury barokowej doszło w okresie panowania Habsburgów. Do głównych architektów barokowych działających na ziemiach czeskich należeli: Giovanni Pietro Tencalla (Pałac Arcybiskupi w Kromieryżu), Carlo Lurago (Clementinum), Francesco Caratti (Pałac Czerniński w Pradze), Jan Baptista Mathey (Pałac Arcybiskupi w Pradze, Pałac Toskański w Pradze, Pałac Trojski), František Maxmilián Kaňka (zamek Karlova Koruna), Kryštof Dientzenhofer (bazylika św. Małgorzaty w Břevnovie) i Kilián Ignác Dientzenhofer (kościoły św. Mikołaja na Małej Stranie i w Starym Mieście). Przykładami późnego baroka i rokoka są pałac Bellarie w Czeskim Krumlowie i pałac w Buchlovicach. Unikatowym zabytkiem baroku wiejskiego jest zabudowa wsi Holaszowice. W XVIII wieku do Czech zaczyna przenikać klasycyzm (Teatr Stanowy). Do przykładów empire należy pałac Kačina (1802–1822). W XIX wieku ufundowano szereg okazałych budynków neogotyckich i neorenesansowych, np. kościół Wniebowzięcia Marii Panny i Jana Chrzciciela w Sedlcu, Teatr Narodowy w Pradze, pałace w Hlubokiej, Průhonicach i Lednicach. Na końcu XIX i w I połowie XX wieku pojawiło się wiele nowych, zróżnicowanych kierunków: secesja, kubizm, rondokubizm, ekspresjonizm, styl narodowy, funkcjonalizm itd. Do głównych architektów secesyjnych należą: Antonín Balšánek, Osvald Polívka, Josef Fanta i Jan Letzel. Symbolami secesji stały się Miejski Dom Reprezentacyjny w Pradze i Praha hlavní nádraží. Do głównych przedstawicieli specyficznej, czeskiej architektury kubistycznej należy Josef Gočár (Pawilon w Lázniach Bohdaneč, Dom Pod Czarną Matką Bożą). Architekci Pavel Janák i Dušan Jurkovič podjęli próby stworzenia czeskiego i słowackiego stylu narodowego (Krematorium Pardubickie, Pałac Adria w Pradze). W latach 20. XX wieku w architekturze nastąpił ogólny zwrot w kierunku funkcjonalizmu (Veletržní palác w Pradze, wieżowiec Baťi w Zlinie, willa Tugendhatów w Brnie). Do głównych przedstawicieli funkcjonalizmu należą Jan Kotěra i Josef Gočár. Od lat 50. XX wieku dominował socrealizm (Hotel Jałta w Pradze, osiedle Poruba w Ostrawie). Neoklasycystyczny wariant socrealizmu reprezentuje Hotel International w Pradze. Po wystawie w Brukseli w 1958 roku pojawia się tzw. „brukselska odmiana” scorealizmu, charakteryzująca się obłymi formami i szklanymi fasadami (Pawilon Expa w Pradze).
Pierwsze dowody działalności rzeźbiarskiej na ziemiach czeskich pochodzą z paleolitu. Szczególną sławę zyskała sobie figurka Wenus z Dolních Věstonic. Rzeźba w okresie romańskim stanowiła głównie uzupełnienie architektury (tympanon klasztoru Porta coeli). Największe zbiory rzeźby romańskiej i gotyckiej posiada Lapidarium Muzeum Narodowego w Pradze. Gwałtowny rozwój rzeźby nastąpił w okresie gotyku (tryforium katedry Świętego Wita w Pradze, rzeźby staromiejskiej wieży mostowej w Pradze, nagrobki królewskie, madonny, piety itd.). W okresie baroku powstały rzeźby zdobiące gotycki Most Karola w Pradze i rzeźby apostołów z kościoła św. Salwatora w Pradze dłuta Jana Jiříego Bendla. Do okazałych projektów z pogranicza architektury i rzeźby należy barokowa Kolumna Trójcy Przenajświętszej w Ołomuńcu. Najważniejszym rzeźbiarzem tworzącym w stylu barokowo-klasycystycznym był Ignaz Franz Platzer. Do przedstawicieli klasycyzmu należą: Josef Malínský, František Xaver Lederer, Josef Max i Emanuel Max.
Najstarsze zachowane malowidła na ziemiach czeskich pochodzą z paleolitu. Pierwsze malowidła romańskie datowane są na XI (poczet władców czeskich w rotundzie św. Katarzyny w Znojmie wykonany w technice al secco), a gotyckie na XIV wiek (ołtarze z Wyższego Brodu i Trzeboni). Do rozwoju malarstwa renesansowego doszło w trakcie panowania Rudolfa II, który sprowadził na swój dwór w Pradze wielu zagranicznych artystów. Czołowymi przedstawicielami malarstwa barokowego są: Karel Škréta, Jan Kryštof Liška, Jan Kupecký, Petr Brandl, Wenzel Lorenz Reiner, Norbert Grund i Franz Xaver Karl Palko. W Czechach działali także austriaccy malarze freskowi, np. Johann Lucas Kracker i Franz Anton Maulbertsch. Wpływ romantyzmu jest szczególnie widoczny w płótnach Josefa Mánesa. Ogromne znaczenie dla czeskiego malarstwa ma działalność Alfonsa Muchy, znanego głównie ze swoich plakatów secesyjnych oraz 20 wielkoformatowych płócien tworzących cykl "Epopeja słowiańska" i przedstawiających dzieje narodów słowiańskich. Tematykę historyczną podejmowali także Mikoláš Aleš i Karel Svoboda. Do najważniejszych przedstawicieli modernizmu w malarstwie należą: Jan Preisler, Antonín Slavíček, František Kupka i Max Švabinský. W twórczości awangardowych artystów dominował kubizm i surrealizm (Jan Zrzavý, Jindřich Štyrský, Toyen i Karel Teige). Do czołowych czeskich fotografów należą m.in. František Drtikol i Miroslav Hák.
Prawo do posiadania broni i poprawka do Konstytucji.
W Czechach w 2017 roku trwały prace nad wpisaniem prawa do posiadania broni i amunicji do konstytucji. Poprawkę zaakceptowała Izba Niższa.

</doc>
<doc id="204231" url="https://pl.wikipedia.org/wiki?curid=204231" title="Archikatedra Chrystusa Króla w Katowicach">
Archikatedra Chrystusa Króla w Katowicach

Archikatedra Chrystusa Króla w Katowicach – kościół zbudowany w latach 1927–1955 w stylu klasycyzującym według projektu architektów Zygmunta Gawlika i Franciszka Mączyńskiego. Wznosi się w południowej części Śródmieścia Katowic, w prostokącie zamkniętym ulicami Powstańców, Wita Stwosza, Jordana i Plebiscytową.
Archidiecezja katowicka obchodzi wspomnienie liturgiczne rocznicy poświęcenia kościoła metropolitalnego 30 października.
Poza miesiącami wakacyjnymi w katedrze funkcjonuje stały konfesjonał, w ciągu dnia wystawiony jest też Najświętszy Sakrament.
Historia.
Do budowy katedry przystąpiono oficjalnie 5 czerwca 1927. Miejsce pod budowę kościoła i kurii biskupiej, o powierzchni 90 tys. m², objęło teren dawnej cegielni. Już w 1924 r. zakup tego gruntu wsparł kwotą 500 tys. zł. Wydział Budżetowo-Gospodarczy autonomicznego Województwa Śląskiego. Pierwszym "magister fabricae" a zarazem przewodniczącym Komitetu Budowy Katedry w Katowicach wybrany został ks. dr Emil Szramek. Kamień węgielny wmurowano 4 września 1932. W uroczystości uczestniczyli: abp Adam Stefan Sapieha, bp Antoni Szlagowski, bp Bernard Dembek, nuncjusz abp Francesco Marmaggi, wojewoda Michał Grażyński i członkowie kapituły katedralnej.
W poniedziałek 15 października 1934 z rusztowań spadło z wysokości 8 m ponad 100 osób, m.in. ksiądz, budowniczy.
Do września 1939 roku wybudowano prezbiterium, kilkumetrowe mury i schody, jednak po rozpoczęciu okupacji władze niemieckie zabroniły dalszej budowy. Po zakończeniu II wojny światowej budowę wznowiono w połowie 1947 r. pod kierunkiem ks. Rudolfa Adamczyka. W 1948 Prezydium Wojewódzkiej Rady Narodowej w Katowicach zażądało obniżenia wysokości kopuły katedry o 40 m, aby nie dominowała w pejzażu Katowic, jednak ks. Adamczyk to żądanie odrzucił. Projekt przedwojennych architektów na skutek żądania władz wojewódzkich Polski Ludowej uległ jednak modyfikacji około 1954 roku (m.in. aż o 38 m obniżono kopułę i ostatecznie katedra osiągnęła wys. 64 m, dł. 101 m, szer. 50 m). Główny wpływ na zmniejszenie kopuły miał formalnie zastępujący biskupów katowickich ks. Jan Piskorz (ksiądz patriota, posłuszny komunistycznym władzom). Dzięki zgodzie na obniżenie kopuły budowa nabrała tempa. Konsekracji świątyni dokonał 30 października 1955, podczas tzw. "wysiedlenia biskupów katowickich", ordynariusz częstochowski Zdzisław Goliński, jednak prace wykończeniowe trwały jeszcze prawie do drugiej połowy lat 60.
Na tyłach Archikatedry, przy ul. Henryka Jordana wzniesiono w latach 1927–1933 gmach Pałacu Biskupiego, w którym mieści się Kuria Archidiecezjalna .
20 czerwca 1983 w katowickiej katedrze gościł papież Jan Paweł II. Dziewięć lat później w obecności biskupów śląskich odczytano w niej bullę "Totus Tuus Poloniae Populus" z 25 marca 1992, erygującą metropolię katowicką i tworzące archikatedrę.
W archikatedrze wręczana jest każdego roku nagroda "Lux ex Silesia".
W krypcie archikatedry Chrystusa Króla w Katowicach pochowani zostali śląscy biskupi: Arkadiusz Lisiecki, Stanisław Adamski oraz Herbert Bednorz.
W lutym 2020 premier Mateusz Morawiecki, przedstawiciele województwa śląskiego, miasta Katowice i archidiecezji katowickiej podpisali umowę w sprawie sfinansowania budowy w archikatedrze tzw. Panteonu Górnośląskiego. Wkład finansowy ze środków publicznych wyniesie minimum 46 mln złotych. Strona kościelna ma wnieść 3 mln zł.
Architektura.
Katowicka katedra została wzniesiona w stylu zmodernizowanego klasycyzmu, przykład historyzmu polskiego. Mury świątyni wzniesiono w większości z żelazobetonu, a zewnętrzne okładziny ścian wykonano z dolomitu wydobywanego i obrabianego w kamieniołomach Imielina (woj. śląskie). Do budowy schodów wykorzystano m.in. kamień z rozebranej w 1933 r. Wieży Bismarcka w Mysłowicach.
Witraże zaprojektował prof. Stanisław Pękalski. Wyposażenie i aranżację wnętrza zaprojektował w 1973 arch. Mieczysław Król, a elementy rzeźbiarskie Jerzy Egon Kwiatkowski, realizację ukończono w 1987. Wnętrze w stylu "art déco". Archikatedra Chrystusa Króla jest największą archikatedrą w Polsce.
Rządcy i proboszczowie.
W czasie II wojny światowej parafią zarządzali:
Po wojnie parafią zarządzał ks. Rudolf Adamczyk. W czasie jego uwięzienia w latach 1952–1956 parafią zarządzali:
Po powrocie biskupów z wygnania do diecezji parafią zarządzali:
Z tej parafii pochodzi bp Piotr Libera − w latach 1997–2007 biskup pomocniczy katowicki, biskup senior diecezji płockiej.
Organy.
Instrument został wybudowany w 1980 roku przez Gregora Hradetzky’ego z Krems an der Donau. Powstał w miejsce poprzednich organów firmy Klimosz i Dyrszlag przebudowanych przez Wacława Biernackiego. To jeden z dwóch instrumentów w archikatedrze. Drugi, 17-głosowy, także tego samego budowniczego z 1977 roku, znajduje się w prezbiterium.
Dyspozycja instrumentu
Dzwony.
Nad szczytem katedry wisi łącznie 5 dzwonów. Wszystkie uruchamiane są z okazji ważnych uroczystości, jak wigilia paschalna, święcenia kapłańskie, msze pontyfikalne, natomiast trzy z nich usłyszeć można przed mszami.
W 2021 roku w związku z budową tarasu widokowego na dachu katedry dzwony przeszły remont, w którym zmieniono między innymi ich zawiesia.
Filatelistyka.
Poczta Polska wyemitowała 18 sierpnia 2003 r. znaczek pocztowy przedstawiający katowicką archikatedrę o nominale 3,40 zł. Okazja była odbywająca się w 2003 r. w Katowicach XIX Ogólnopolska Wystawa Filatelistyczna. Autorem projektu znaczka była Magdalena Jończyk. Ryt wykonała Wanda Zajdel. Dwie różne formy znaczka wydrukowano techniką rotograwiury i stalorytu, na papierze fluorescencyjnym, w nakładzie 530.000 szt. Obok archikatedry na znaczku znalazł się też Pomnik Powstańców Śląskich, a na okolicznościowym bloczku gmach Biblioteki Śląskiej.

</doc>
<doc id="204236" url="https://pl.wikipedia.org/wiki?curid=204236" title="Kohelet">
Kohelet

Kohelet (albo Ekklesiastes, Eklezjastes) – autor Księgi Koheleta – jednej z ksiąg dydaktycznych (mądrościowych) Starego Testamentu. Nie jest to właściwie własne imię autora, lecz nazwa funkcji mędrca „przemawiającego na zebraniu”. Język grecki zwał tę funkcję Ekklesiastesem i taką nazwę otrzymała Księga Koheleta w Septuagincie i Wulgacie.
W tytule księgi Koheleta autor pisze: "Słowa Koheleta, syna Dawida, króla w Jeruzalem" (Koh 1,1), a fragmenty opisujące życie Koheleta w dwóch pierwszych rozdziałach księgi odpowiadają w dość dużej mierze życiorysowi Salomona. Część biblistów wysuwa teorię, że jest to zastosowana przez Koheleta fikcja literacka, mająca wskazywać, że waga słów Ekklesiastesa jest tak wielka, jak gdyby wypowiedział je sam mądry król Salomon.
Kohelet zasłynął z pierwszych słów 'Marność nad marnościami i wszystko marność.' (fragment z Wulgaty), tłumaczone na łaciński "Vanitas vanitatum et omnia vanitas".
Kohelet żył na przełomie IV–III w. p.n.e.

</doc>
<doc id="204239" url="https://pl.wikipedia.org/wiki?curid=204239" title="E69 (trasa europejska)">
E69 (trasa europejska)

E69 – trasa europejska pośrednia północ-południe. Droga ma 128 km długości i jest położona na północnym skraju Norwegii łącząc miejscowość Olderfjord z Przylądkiem Północnym (Nordkapp). Końcowy (północny) odcinek tej drogi zimą jest nieczynny.
Olderfjord ma połączenie drogowe przez trasę europejską E6 – na południowy zachód i potem na południe przez Alta, Trondheim, Oslo do Szwecji i dalej przez Göteborg do Malmö i Trelleborga, natomiast z Oldefjord na południowy wschód i potem na północny wschód i wschód - przez Karasjok do Kirkenes.
Płaskowyż, na którym znajduje się Przylądek Północny jest wielką atrakcją i odwiedzany jest corocznie przez tysiące turystów z całego świata, toteż północny odcinek trasy E69, na wyspie Magerøya połączony jest z odcinkiem południowym, na kontynencie europejskim, podmorskim tunelem drogowym (wybudowanym kosztem 466 milionów koron norweskich w latach 1993–1999) długości 6870 m, schodzącym stromo (po kontynentalnej stronie do 9%, a po przeciwnej - 10%) w dół aż do 212 m p.p.m. Wewnątrz tunelu nawet latem mogą pojawić się mgły i oblodzenia, a wjazd do tunelu bywa zamykany specjalną bramą, zapobiegającą nadmiernemu wychłodzeniu jego wnętrza w szczególnie zimne dni. Zamknięcie tej bramy – norw. "Kuldeport", tzn. „zimne wrota” albo „blokada zimna” – sygnalizowane jest czerwonym światłem na sygnalizatorze przed wjazdem. Północny odcinek, za tunelem, jest płatny dla pojazdów motorowych (statystyki pokazują, że punkt poboru opłat przekracza rocznie ćwierć miliona osób i sto tysięcy pojazdów). Po wybudowaniu tunelu droga do Nordkapp omija o parę kilometrów miejscowość Honningsvåg, ośrodek administracyjny gminy ("kommune") Nordkapp (wcześniej dopływało się tu z kontynentu wyłącznie promem z położonej po przeciwnej stronie fiordu miejscowości "Kåfjord"). Na całej trasie znajduje się w sumie pięć tuneli i jeden wiadukt: za Honningsvåg, jeszcze na Magerøya, w kierunku południowym względnie płaski 4440-metrowy "Honningsvågtunnelen", krótki 190-metrowy "Sarnestunnelen", następnie 520-metrowy wiadukt "Veidnesbrua" nad zatoką "Kåfjorden" oraz wspomniany podmorski "Nordkapptunnelen"; wszystkie te obiekty zarządzne są przez firmę "Nordkapp Bompengeselskap AS". Dalsze dwa tunele, znajdujące się na kontynentalnym odcinku trasy, to "Sortviktunnelen" (496 m) oraz "Skarvbergtunnelen" (2980 m).
Droga E69 kończy się na parkingu na płaskowyżu Nordkapp. Parking ten jest najdalej na północ położonym parkingiem świata, mającym bezpośrednie połączenie drogowe z siecią kontynentalną. W pobliżu końcowego odcinka drogi znajduje się najdalej na północ położona wieś i port rybacki Europy – Skarsvåg, w której jest najdalej na północ położony kemping na świecie i w którym oferowany jest – poza wspomnianym Longyearbyen – najdalej na północ wysunięty dostęp do Internetu. E69 jest w związku z tym także najbardziej na północ wysuniętym odcinkiem drogi mającym połączenie z pozostałymi drogami kontynentalnymi (drogi Grenlandii i Svalbardu takiego połączenia nie mają).

</doc>
<doc id="204242" url="https://pl.wikipedia.org/wiki?curid=204242" title="Turcy osmańscy">
Turcy osmańscy

Turcy osmańscy – nazwa nadawana pierwotnie jednemu ze szczepów oguzyjskich, który z Azji Środkowej przybył u schyłku XIII wieku do zachodniej Anatolii i tu, pod zwierzchnictwem anatolijskich Seldżuków, założył małe lenne księstwo ze stolicą w Söğüt. Pierwszym wodzem Turków osmańskich był Osman I (od jego imienia pochodzi nazwa dynastii, jak też ogółu zislamizowanej ludności Turcji osmańskiej). Po upadku Seldżuków Turcy osmańscy szybko rozszerzyli swe panowanie i w XV wieku władali już całą Azją Mniejszą i większością Bałkanów. Stworzyli silne, scentralizowane państwo – Imperium Osmańskie.
Należy zaznaczyć, że termin „Turcy osmańscy” jest raczej pojęciem politycznym, niż etnicznym, odnosił się bowiem do każdego mieszkańca państwa tureckiego.
Pierwsze kontakty z Europejczykami.
Przełom XIII i XIV wieku i związane z nim powstanie na terenie Anatolii nowego państwa tureckiego pod wodzą Osmana okazało się dla Europy ciekawym przełomem. Doszło bowiem do zjawiska niespotykanego wcześniej na taką skalę – zderzenia się dwóch silnych, hermetycznych kultur – europejskiej, opartej wciąż jeszcze na uniwersalizmie chrześcijańskim, i tureckiej, której rdzeń stanowi islamski fanatyzm. Europa została więc postawiona w sytuacji, w jakiej kilkanaście wieków wcześniej stanęło Imperium Romanum – w obliczu barbarzyńskiej inwazji – z tą jednak różnicą, że miała przeciwko sobie cywilizację równie zwartą i potężną jak ona sama, a w dodatku posiadającą silne argumenty ideologiczne wynikające z religii właśnie.
Ekspansja terytorialna, konflikty.
Konflikt z Turkami siłą rzeczy przyjął już u samego swego początku wymiar ogólnoeuropejski – stał się swoistym przedłużeniem krucjat, z tym, że teraz wypadło raczej bronić się niż atakować, szczególnie po klęsce całego rycerstwa europejskiego w bitwie pod Nikopolis w 1396 roku. Europa podzielona wielką schizmą poczęła na powrót jednoczyć się w obliczu tak potężnego zagrożenia zewnętrznego. Zaczęto zwracać szczególną uwagą na potrzebę zjednoczenia się wszystkich chrześcijan przeciwko osmańskim innowiercom. Pod presją tego zagrożenia, wbrew teologicznym sporom, 5 czerwca 1439 na prośbę Jana VIII Paleologa nastąpiło zawarcie unii florenckiej pomiędzy Bizancjum a Rzymem. Cesarz w zamian za obietnicę pomocy finansowej i wsparcie wojskowe uznał zwierzchnictwo papieża nad Kościołem Wschodnim. Owocem starań zjednoczeniowych, gorąco popieranych przez papieża, było również powołanie ligi antytureckiej, na czele której w 1443 roku stanął Władysław III Jagiellończyk, król polski i węgierski. Zwycięstwa wojsk ligi pod dowództwem Jana Hunyadego i będące ich konsekwencją zawarcie korzystnego rozejmu w Segedynie, znacznie wpłynęło na integracje państw i obudziło uczucie jedności będące nie tylko odzwierciedleniem wspólnych interesów.
Ten budzący się entuzjazm był impulsem do zerwania dziesięcioletniego rozejmu (o co zresztą usilnie zabiegał papież), który osłabł znacznie po klęsce warneńskiej w 1444 roku. Warneńczyk, ginąc na polu bitwy, stał się męczennikiem w obronie wiary – ten incydent, jak i położenie geograficzne Polski, bardzo szybko przekute zostało w ideologię przedmurza chrześcijaństwa – ciągłe zagrożenie ze strony innowierców niosło ze sobą pewien prestiż. 29 maja 1453 roku upada Konstantynopol, czego następstwem były podboje na Bałkanach oraz brzemienne w konsekwencje przeniesienie ośrodka wyznania prawosławnego do Moskwy – fakt ten ustalił opozycję wyznaniową pomiędzy Wschodem i Zachodem obowiązującą do dziś. W wyniku klęski pod Mohaczem rozpadła się liga antyturecka, co poniosło z sobą zmianę stosunków w Europie – na skutek śmierci króla Węgier i Czech Władysława Jagiellończyka prym zaczęli wieść Habsburgowie. Skutkiem dynastycznych zawirowań był podział Węgier, których większą część zagarnęli Turcy wraz z Siedmiogrodem jako lennem.
Schyłek imperium.
Tureckie widmo zniknęło znad Europy dopiero po zwycięstwie wiedeńskim. Wtedy to na dobre złamana została potęga turecka, która miała już więcej się nie odrodzić. Imperium osmańskie zgubił brak reform i przestarzałe struktury gospodarcze. Odsiecz wiedeńska Jana III Sobieskiego okazała się punktem zwrotnym również, jeżeli chodzi o charakter wpływu i rolę, jaką przyszło odgrywać potomkom Osmana na arenie politycznej. Osłabienie roli imperium wywarło wpływ na całe Bałkany, dając tamtejszym narodom szansę wybicia się na niepodległość. Zredukowana do roli wielkiej plamy na mapie Turcja zaczęła wzbudzać ambicje władców europejskich imperiów, stając się płaszczyzną walki o realizację narodowych interesów – jak chociażby XIX-wiecznej Rosji. Tak jak do 1683 roku Turcy odgrywali rolę agresorów, napastników, których działaniom przeciwstawić musiała się cała Europa, tak po 1683 państwo tureckie stało się dla Europy areną realizowania własnych interesów, zwłaszcza gospodarczych, by wspomnieć tylko Królestwo Wielkiej Brytanii, Święte Cesarstwo Rzymskie czy Carstwo Rosyjskie. Imperium osmańskie przestało więc jednoczyć, a poczęło dzielić Europę, jak podczas wojny krymskiej, gdy po stronie Turków, a przeciwko Rosji, stanęły Anglia i Francja, zaniepokojone stopniem osłabienia Turcji na rzecz carstwa. Podsumowując: Imperium osmańskie odciskało swoje wyraźne piętno na Europie począwszy od XIII wieku, a skończywszy na 1922 roku, gdy ostatecznie przestało istnieć, a turecki wpływ – zarówno ten aktywny, jak i pasywny – doprawdy trudno przecenić.

</doc>
<doc id="204244" url="https://pl.wikipedia.org/wiki?curid=204244" title="Indeks UV">
Indeks UV

Indeks UV – międzynarodowy standard pomiaru promieniowania ultrafioletowego (UV) emitowanego przez Słońce danego dnia, w określonym miejscu.
Podawany najczęściej w prognozach pogody, ma na celu pomagać ludziom w ochronie zdrowia, gdyż silne promieniowanie UV (wysoki wskaźnik indeksu UV) może powodować uszkodzenia organizmu, m.in. oparzenia słoneczne, zaćmę, mutacje w DNA, a nawet przyczynić się do powstania raka skóry.
Przed szkodliwymi skutkami promieniowania UV można chronić się przede wszystkim przez noszenie nakryć głowy oraz specjalnych okularów przeciwsłonecznych, a także unikania ekspozycji na promieniowanie UV w godzinach jego największej emisji, czyli między godziną 11 a 16.
Skala Indeksu UV zawiera się między 0 a 16, jednak, zarówno w Polsce jak i na prawie całym świecie, nie spotyka się wartości większych niż 11.

</doc>
<doc id="204245" url="https://pl.wikipedia.org/wiki?curid=204245" title="E372 (trasa europejska)">
E372 (trasa europejska)

E372 – oznaczenie europejskiej trasy łącznikowej (kategorii B), biegnącej przez południowo-wschodnią Polskę i zachodnią Ukrainę.
E372 zaczyna się w Warszawie, gdzie odbija od zbiegających się tras europejskich E30, E67 i E77. W Polsce E372 biegnie szlakiem drogi krajowej nr 17 (częściowo drogą ekspresową S17) przez Lublin i Zamość do przejścia granicznego Hrebenne - Rawa Ruska. Na Ukrainie biegnie szlakiem drogi krajowej M09 przez Żółkiew (obwodnica) do Lwowa, gdzie łączy się z trasami E40 i E471.
Ogólna długość trasy E372 wynosi około 367 km, z tego 297 km w Polsce, 70 km na Ukrainie.

</doc>
<doc id="204249" url="https://pl.wikipedia.org/wiki?curid=204249" title="Gichin Funakoshi">
Gichin Funakoshi

 – japoński mistrz karate określany mianem "ojca współczesnego karate". Pod jego okiem pobierali nauki tacy mistrzowie jak: Hironori Otsuka (wado-ryu), Masutatsu Ōyama (kyokushin) czy Hidetaka Nishiyama (karate tradycyjne).
To dzięki niemu karate stało się popularne na całym świecie. Nauki pobierał u mistrzów Ankō Azato i Yasutsune Ankō Itosu.
Początki.
Od pokoleń rodzina Funakoshiego była związana z pracą w administracji i należała do uprzywilejowanej kasty shizoku, tworzonej przez byłych samurajów. Dziadek ze strony ojca (Gifuku) był znanym konfucjańskim uczonym. Dzięki nauczaniu etyki konfucjańskiej córki głowy klanu i przyjaźni z jej ojcem, odłożył znaczną sumę pieniędzy. Ojciec Funakoshiego (Gisu) był ekspertem walki kijem (bojutsu), urzędnikiem niskiej rangi, ale też trwoniącym rodzinny majątek pijakiem. Z powodu biedy Funakoshi nie ożenił się aż do dwudziestego roku życia (co w tamtych realiach było bardzo zaawansowanym wiekiem do ożenku).
Funakoshi był jedyny synem i wcześniakiem urodzonym w roku przeprowadzenia Restauracji Meiji w dzielnicy Yamakawa-cho stolicy Okinawy. Był dzieckiem chorowitym, delikatnym, kruchym (stąd sugestia nauki karate; początkowo bez przekonania, ale pod koniec życia twierdził, że dzięki karate-do nigdy nie musiał chodzić do lekarzy i cieszył się dobrym zdrowiem), zamkniętym w sobie i rozpieszczanym przez dziadków ze strony matki (którzy go wychowywali). Dziadek nauczył go chińskiej klasyki konfucjańskiej. W szkole podstawowej zaprzyjaźnił się z synem mistrza karate Ankō Azato. W związku z zakazem praktykowania karate, treningi odbywały się nocą i w głębokiej tajemnicy (bez dojo i zawodowych instruktorów).
Żona Funakoshiego (Gosei) była bardzo pracowita, gospodarna, cicha i wspierająca męża w jego pasji. Pod jego wpływem także zaczęła trenować karate i "osiągnęła pełne zrozumienie sztuki". Doczekali się czterech synów: Giei (Yoshihide) Funakoshi, Giyu (Yoshihio) Funakoshi, Gigō (Yoshitaka) Funakoshi, Geiketsu Funakoshi i dwóch córek: Tsuru i Uto, z których tylko Gigō (Yoshitaka) Funakoshi zdobył uznanie jako karateka (o losie pozostałych niewiele wiadomo – wydaje się, że dwoje zmarło jako dzieci).
Po szkole sfałszował swoją metrykę urodzenia (na 1870 rok) aby móc zdawać egzaminy do szkoły medycznej w Tokio. Dostał się do niej, ale zrezygnował ze studiowania z powodu sprzeciwienia się jego rodziny wobec rządowego wymogu obcięcia chonmage (charakterystycznego uczesania pochodzącego jeszcze z czasów samurajów). W związku z tym postanowił zostać nauczycielem i po zdaniu egzaminów kwalifikacyjnych został zatrudniony w 1888 roku na stanowisku asystenta nauczyciela (przed podjęciem pracy musiał obciąć chonmage, co, w przeciwieństwie do poglądów jego rodziny, nie stanowiło dla niego problemu).
W ciągu dnia pracował w szkole, a nocami trenował karate (u mistrza Azato i/lub Itosu). Niedługo po tym jak uzyskał kolejny stopień awansu zawodowego (uczenie pierwszych klas) został przeniesiony do Naha i dzięki temu mógł więcej czasu poświęcać na trening. Na kolejny awans nie wyraził zgody, ponieważ wiązałoby to się z kolejnym przeniesieniem i utratą kontaktu ze swoimi mistrzami (poza Azato i Itosu: Kiyuna, Toono z Naha, Niigaki, Matsumura). Około 1921 roku zrezygnował z pracy w szkole (po otrzymaniu awansu na przełożonego szkoły na dalekich wyspach archipelagu – musiał zaopiekować się starą matką).
Karate.
W 1921 na stałe wyjechał z Okinawy do Japonii i tu rozwijał sztuki walki.
W 1936 po wieloletniej pracy nad propagowaniem sztuki walki, czy to w formie pokazów czy wydawaniu książek, Społeczny Komitet Wspierający Karate ofiarował mistrzowi budynek, w którym założył pierwsze oficjalne dojo, czyli miejsce do ćwiczeń. Ku zdziwieniu mistrza nad salą pojawiła się nazwa "Shōtōkan" ("dom, siedziba falujących sosen"), gdyż samego Funakoshiego nazywano "Shōtō" ("falujące sosny" - jego pseudonim literacki). Słowo "shōtō" można w tym wypadku rozumieć jako "szum wiatru wśród falujących sosen", zaś "kan" znaczy budynek, siedziba, obszerne pomieszczenie, pawilon. I tak już przyjęła się nazwa stylu i zarazem Szkoły Karate-do Shotokan, chociaż sam mistrz nie był tym faktem zachwycony, gdyż twierdził, że karate jest jedno, a dzielenie je na poszczególne style jest zwykłym wypaczeniem.
Mistrz Funakoshi nieustannie powtarzał, iż podstawowym celem treningu karate jest podsycanie w sobie ducha pokory, najważniejszej ze wszystkich postaw człowieka. "Nie wystarczy walczyć jak lew, lecz należy zawsze i bez wyjątku opowiadać się po stronie sprawiedliwości".
Koniec XIX wieku był bardzo trudnym okresem dla Japonii – ubóstwo materialne było powszechne. 
Pewnego dnia cierpiący biedę Funakoshi niósł manjū (rodzaj ciasteczek) przeznaczone do złożenia na ołtarzu domowym ojca jego żony. Nagle drogę zastąpili mu rabusie. Rozczarowali się tym, że ich łupem padnie zaledwie kilka ciasteczek. Lecz cóż, dobre i to. Mistrz oddał im je bez wahania, pozdrawiając ich na drogę. Jako ekspert sztuk walk, mógł bez żadnej trudności poradzić sobie z rabusiami. Mimo to z wielką pokorą potraktował napastników. Po powrocie opowiedział przygodę dwóm mistrzom, u których pobierał nauki. "Co w takim razie zaniosłeś żonie?" - zapytał jeden z nich. Na to Funakoshi odpowiedział: "Skoro bez sprzeciwu oddałem rabusiom ciasteczka, żonie przyniosłem serce przepełnione modlitwą". Nauczyciele nie mogli ukryć swej wielkiej radości. Jeden zaś z nich wykrzyknął: "Wreszcie zrozumiałeś na czym polega karate!"
Okinawskie nazwy kata: Pinan, Naihanchi, Chinto, Bassai, Seishan, Jitt, Jiron, Sanachin zmienił na nazwy łatwiejsze dla Japończyków: Ten no kata, Chi no kata, Hito no kata, Empi, Gankaku, Hangestu, Meikyn, Hakko, Kiun, Shoto, Shoin, Hotaku, Sooko (nie wszystkie nowe nazwy wytrzymały próbę czasu).
Funakoshi zawsze twierdził, iż "karate to przede wszystkim unikanie przemocy". "Trenujcie po to, żebyście byli słabi, w tym tkwi siła", "zwycięstwo w pojedynku o nieistotne sprawy jest głupotą!", "uderzyć człowieka za to, że jest głupcem, oto dopiero głupota!". Był niezwyciężonym mistrzem, propagował aktywnie karate do końca swych dni, będąc niesłychanie sprawnym fizycznie.
Sprawy moralne zawsze stały u niego przed nauką techniki. I taką postawę zaszczepiał swoim uczniom. Tylko raz w życiu, w wieku 80 lat, obezwładnił rabusia ulicznego. Jednak do końca swych dni nie mógł sobie tego postępku wybaczyć, gdyż tak bardzo odbiegał od głoszonych przez niego poglądów.
Mistrz Funakoshi zmarł 26 kwietnia 1957. "Karate ni sente nashi" ("Karate nie jest sztuką agresji") - taki napis widnieje na obelisku w świątyni Enkaku-ji poświęconej pamięci twórcy współczesnego karate.
Dōjō-kun (Pięć zasad obowiązujących w dojo).
Hitotsu! Jinkaku kansei-ni tsutomuru koto!
Hitotsu! Makoto-no michi-wo mamoru koto!
Hitotsu! Doryoku-no seishin-wo yashinau koto!
Hitotsu! Reigi-wo omonzuru koto!
Hitotsu! Kekki-no yū-wo imashimuru koto!
Po pierwsze! Dążyć do doskonałości charakteru!
Po pierwsze! Bronić drogi prawdy!
Po pierwsze! Krzewić ducha wysiłku!
Po pierwsze! Szanować zasady etykiety!
Po pierwsze! Strzec się porywczej odwagi!

</doc>
<doc id="204253" url="https://pl.wikipedia.org/wiki?curid=204253" title="Mineralokortykoidy">
Mineralokortykoidy

Mineralokortykosteroidy (mineralokortykoidy) – hormony wytwarzane w organizmie człowieka przez warstwę kłębkowatą kory nadnerczy. Wpływają na nieorganiczną przemianę materii.
Głównym przedstawicielem mineralokortykosteroidów jest aldosteron. Jego najważniejsze działanie to zatrzymywanie jonów sodowych (Na+) w ustroju i dokomórkowy napływ jonów potasu (K+) oraz wtórne zatrzymanie wody w ustroju. Hormon ten wchodzi w skład układu hormonalnego RAA tzn. renina-angiotensyna-aldosteron.
Wydzielanie aldosteronu pobudzają.
Mniejszą rolę odgrywają prostaglandyny, estrogeny czy pobudzenie receptorów beta-adrenergicznych.
Pośrednio na wydzielanie aldosteronu wpływają: ACTH (tylko w dużych ilościach – wstrząs, podanie i.v.), ANP, BNP i CNP.
Dobowe wydzielanie tego hormonu waha się w granicach 138,5-692,5 nmol/dobę (50-250 μg/dobę). Stężenie w surowicy wynosi 55-415 pmol/l (2-15 ng/100 ml). Jest wydalany z moczem w formie niezmienionej w tempie 14-27 nmol/dobę (5-10 μg/dobę).
Oprócz aldosteronu do tej grupy zalicza się deoksykortykosteron (DOC), 18-hydroksy-DOC i kortykosteron. Jednak sam aldosteron ma 95% aktywności mineralokortykosteroidowej.
Zwrotnemu wchłanianiu Na+ towarzyszy wydzielanie H+, co prowadzić może do alkalozy. Niedobór aldosteronu powoduje natomiast spadek wchłaniania Na+, a w konsekwencji kwasicę.
Puromycyna i aktynomycyna blokując metabolizm RNA blokują wpływ aldosteronu na transport Na+.
Brak mineralokortykosteroidów powoduje zgon w ciągu 3-5 dni w wyniku utraty z moczem Na+ i Cl- przy nadmiernym stężeniu K+.

</doc>
<doc id="204256" url="https://pl.wikipedia.org/wiki?curid=204256" title="Dobromierz (województwo dolnośląskie)">
Dobromierz (województwo dolnośląskie)

Dobromierz () – wieś w Polsce położona w województwie dolnośląskim, w powiecie świdnickim, w gminie Dobromierz. Siedziba gminy Dobromierz. 
W latach 1409–1945 samodzielne miasto. W 1946 r. wieś została włączona administracyjnie do nowo powstałego województwa wrocławskiego tracąc status miasta, a niemieckojęzyczna ludność została wysiedlona. W latach 1945–1947 miejscowość była nazywana Górą Pokoju oraz Wysoką Górą Pokoju. W latach 1975–1998 miejscowość administracyjnie należała do województwa wałbrzyskiego. 
Położenie.
Atrakcyjność turystyczną miejscowość zawdzięcza swemu położeniu na Przedgórzu Sudeckim, w prowincji Masywu Czeskiego pomiędzy Pogórzem Kaczawskim, Górami Wałbrzyskimi a Równiną Wrocławską. W sąsiedztwie wsi znajduje się zbiornik retencyjny na Strzegomce. Położona jest przy drodze krajowej nr 5 i drodze krajowej nr 34.
Zabytki.
Do wojewódzkiego rejestru zabytków wpisane są:
Historia.
 
Gmina Dobromierz znajduje się w całości na ziemiach dawnej tzw. Trzebowii - ziemi plemiennej Trzebowian.
Pierwsza wzmianka o Dobromierzu pochodzi z 1277 r. W średniowieczu miasto wchodziło w skład dóbr należących do pobliskiego zamku Cisy. W 1409 r. król Czech Wacław IV Luksemburski nadał ówczesnemu Friedebergowi prawa miejskie oraz herb, który przedstawiał dwie złote litery "W" przedzielone złotą strzałą ze załamanym grotem na niebieskim tle. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Frideberga".
4 czerwca 1745 pod Dobromierzem została stoczona jedna z największych bitew w wojnie o sukcesję austriacką, w której wojska pruskie dowodzone przez króla Prus Fryderyka II Wielkiego odniosły zwycięstwo nad wojskami koalicji austriacko-saskiej pod dowództwem Karola Lotaryńskiego. W 1827 miał miejsce wielki pożar, który zniszczył większą część zabudowy.
W 1909 r. został oddany do użytku nowy ratusz.
Wspólnoty wyznaniowe.
Na terenie miejscowości działalność religijną prowadzi:

</doc>
<doc id="204257" url="https://pl.wikipedia.org/wiki?curid=204257" title="Układ renina–angiotensyna–aldosteron">
Układ renina–angiotensyna–aldosteron

Układ renina–angiotensyna–aldosteron, skrótowiec RAA lub RAAS (z ang. "renin–angiotensin–aldosterone system") – układ hormonalno-enzymatyczny, w skład którego wchodzą: renina, angiotensyna i aldosteron. Układ ten kontroluje objętość krążącej w ustroju krwi i stężenia jonów sodowych i potasowych w płynach ustrojowych. Występuje we krwi jako układ działający w całym organizmie lub lokalnie, między innymi w mięśniu sercowym, ścianach naczyń krwionośnych, nerkach.
Droga aktywacji.
Renina uwalniana jest przez ziarniste komórki ściany tętniczki doprowadzającej krew do kłębuszka nerkowego i uczestniczy w przekształcaniu angiotensynogenu do angiotensyny I, która pod wpływem enzymu konwertującego jest rozkładana do angiotensyny II, wykazującej bardzo silne działanie wazokonstrykcyjne (obkurczające naczynia krwionośne). Ponadto pobudza ona wydzielanie aldosteronu przez komórki kory nadnerczy.
Wpływ angiotensyny II na organizm.
Głównym efektem pobudzenia układu RAA jest wzrost ciśnienia tętniczego. Fakt ten wykorzystuje się w terapii nadciśnienia tętniczego. Lekami znoszącymi efekty pobudzenia układu RAA są: inhibitory konwertazy angiotensyny, antagonisty receptora angiotensyny II i blokery receptora aldosteronowego.

</doc>
<doc id="204258" url="https://pl.wikipedia.org/wiki?curid=204258" title="Kroniki Czterech Mistrzów">
Kroniki Czterech Mistrzów

Kroniki Czterech Mistrzów lub Kroniki Królestwa Irlandii przez Czterech Mistrzów spisane (ang. "The Annals of the Four Masters", irl. "Annala Rioghachta Éireann") – kroniki średniowiecznej historii Irlandii. Wpisy rozciągają się pomiędzy datą Potopu w 2242 A.M. a rokiem 1616 n.e., jednak uważa się, że najwcześniejsze dotyczą ok. 550 roku n.e.
Kroniki to w większości zbiór wcześniejszego dziejopisarstwa, jednakże znajdują się w nich również fragmenty oryginalnie spisane przez autorów. Zbierano je w latach 1632–1636 w klasztorze franciszkanów w hrabstwie Donegal. Wpisy dotyczące XII wieku i czasów wcześniejszych pochodzą ze średniowiecznych kronik klasztornych. Wpisy późniejsze pochodzą z dokumentów iryjskiej arystokracji (np. "Kroniki Ulsteru"), natomiast siedemnastowieczne opierają się na prywatnych kolekcjach i obserwacjach.
Głównym autorem kronik był Michael O'Clery, w pracy pomagali mu Peregrine O’Clery, Fergus O’Mulconry i Peregrine O'Duignan. Mimo iż tylko Michael O’Cleary był franciszkaninem wkrótce stali się znani jako "czterej mnisi", oryginalnie w gaelickim "Na Ceithre Maistir". Angielska wersja określenia brzmiała "The Four Masters" (Czterej Mistrzowie); później nazwa ta została związana z samymi kronikami. Patronem projektu był Fearghal Ó Gadhra, hrabia Sligo.
W oryginale kroniki zostały spisane w języku iryjskim. Istnieją kopie manuskryptów, które znajdują się w Trinity College w Dublinie, Royal Irish Academy i w University College Dublin.
Pierwsze znaczące tłumaczenie na język angielski (poczynając od roku 1171 n.e.) zostało opublikowane przez Owena Connellana w 1846 roku. W skład tłumaczenia Connellana wchodzą kompletne kroniki od XI do XVII wieku, było ono jedyną wersją posiadającą czterokolorowe czcionki oraz załączoną dużą składaną mapę z zaznaczonymi lokacjami rodzin w Irlandii. Niemal zapomniana przeleżała ponad 150 lat, ale ostatecznie została ocalona i ponownie opublikowana na początku XXI wieku. Translacja Connellana doczekała się kontynuacji w postaci pełnego tłumaczenia autorstwa historyka Johna O’Donovana.

</doc>
<doc id="204260" url="https://pl.wikipedia.org/wiki?curid=204260" title="Metoda VCI">
Metoda VCI

Metoda VCI – metoda zabezpieczenia metali przed korozją za pomocą lotnych inhibitorów korozji (VCI, ang. "Vapor/Volatile Corrosion Inhibitor").
Metoda VCI polega na powolnym odparowywaniu inhibitora z papieru lub folii, w którą zapakowany jest metalowy przedmiot i zapobieganiu korodowaniu jego powierzchni. Inhibitor tworzy na powierzchni warstwę o grubości od 4 do 5 cząsteczek, a następnie pary inhibitora wypełniają wolną przestrzeń pomiędzy ośrodkiem emitujący inhibitor a chronioną powierzchnią. Cząsteczki inhibitora są emitowane z powierzchni papieru lub folii aż do jego wyczerpania. Tak zabezpieczona część może być przechowywana nawet do 24 miesięcy.
Metoda ta rozwiązuje wiele problemów ochrony przed korozją tam, gdzie nie jest możliwe zastosowanie tradycyjnych sposobów. Wykorzystywana jest w przemyśle metalowym, hutniczym, lotniczym, wojskowym oraz w elektronice. Zaletą tej metody jest to, że powierzchnia poddawana ochronie jest czysta, sucha i gotowa do użycia w każdym momencie, bez konieczności dodatkowych operacji usuwania środka.

</doc>
<doc id="204262" url="https://pl.wikipedia.org/wiki?curid=204262" title="Elżbieta Bośniaczka">
Elżbieta Bośniaczka

Elżbieta Bośniaczka (ur. ok. 1340, zm. w styczniu 1387 w Novigradzie) – żona Ludwika Węgierskiego, królowa węgierska i niekoronowana królowa polska, regentka Królestwa Węgier.
Życiorys.
Elżbieta była jedyną córką Stefana II Kotromanicia, bana Bośni i Elżbiety kujawskiej, córki Kazimierza III, księcia gniewkowskiego.
Bardzo wcześnie została sprowadzona na dwór swojej potężnej krewnej, Elżbiety Łokietkówny, węgierskiej królowej-matki. Data przyjazdu nie jest znana, wiadomo jedynie, że jeszcze w 1350 roku była w Bośni. Wkrótce jednak znalazła się na jednym z najświetniejszych europejskich dworów, jakim był ówczesny dwór węgierski. Elżbieta Bośniaczka słynęła z wyjątkowej urody i zwróciła uwagę swojego kuzyna, Ludwika, króla Węgier, który wówczas był wdowcem. Ten postanowił poślubić kuzynkę i wystąpił o dyspensę do Innocentego VI (między narzeczonymi istniało pokrewieństwo czwartego stopnia). 20 czerwca 1353 roku Ludwik ożenił się z Elżbietą, a dopiero 31 sierpnia tego roku papież wydał zgodę na ten związek.
Elżbieta była niezwykle piękna, powszechnie podziwiano jej nieprzeciętną urodę. Była bardzo ambitna i żądna władzy, jednak przez długie lata nie umiała sobie wyrobić poważniejszej pozycji na dworze, na którym nadal główną rolę grała jej teściowa, Elżbieta Łokietkówna. Jej mąż również był człowiekiem wielkiego formatu, wprawdzie kochał swą żonę, ale w sprawach politycznych nie liczył się poważniej z jej zdaniem. Ludwik, podobnie jak i jego matka, zawsze dbali, aby zewnętrzne formy szacunku wobec Elżbiety nie różniły się niczym od tych okazywanych starej królowej. Mimo zewnętrznej harmonii, wydaje się, że młoda królowa swej drugorzędnej roli nie akceptowała. Elżbieta została królową Węgier w wieku 14 lat – nie miała wielkiego rozeznania politycznego i żywiła gorącą niechęć do wszystkiego co niemieckie. Była dość lekkomyślna. Już jako dojrzała kobieta, zwiedzając kościół w Zadarze, ukradła relikwię – palec Świętego Szymona. Wkrótce dostała silnych mdłości, co uznała za karę za swój czyn. Zwróciła relikwię, ofiarowując kościołowi w ramach pokuty srebrną trumnę, przeznaczoną na szczątki świętego.
W przeciągu pierwszych 17 lat małżeństwa królowa tylko raz zaszła w ciążę. Urodzona wtedy córka żyła tylko kilka miesięcy. Dopiero w 1370 roku Elżbieta urodziła następczynię tronu, Katarzynę, a potem jeszcze dwie córki – Marię i Jadwigę. Ludwik bardzo je kochał i wiele starań włożył w zapewnienie im koron polskiej i węgierskiej po swej śmierci. W wyborze mężów dla nich nie liczył się ze zdaniem żony.
W 1370 roku Ludwik, zgodnie z wcześniejszymi ustaleniami objął władzę w Polsce. Po koronacji szybko powrócił na Węgry, pozostawiając regencję matce. Elżbieta nigdy w Polsce nie była. Nie została koronowana na królową, używała jednak, podobnie jak teściowa tytułu „Regina Poloniae”. Na dworze Bośniaczki przebywały przysłane z Krakowa przez Elżbietę, córki Kazimierza Wielkiego. Nie były traktowane zbyt dobrze, obawiano się bowiem, że mogą rościć sobie pretensje do schedy po ojcu. Postarano się, aby zapomniały polski i wydano je za władców z krajów dalekich i mało znaczących.
Regentka.
Zgon męża w 1382 roku uczynił 42-letnią Elżbietę Bośniaczkę czołową postacią sceny politycznej Węgier (teściowa już wtedy nie żyła). Córki były nieletnie, matka więc sprawowała regencję i podejmowała za nie decyzje. Ujawniła się wtedy u Elżbiety długo ukrywana chęć władzy, bezwzględność i zuchwałość, ale także brak doświadczenia politycznego. Jej pierwszą decyzją była zmiana losu córek. Odwrotnie niż zarządził Ludwik, Maria została koronowana na królową węgierską, na tronie polskim zaś zasiadła Jadwiga. Elżbieta próbowała całkowicie zerwać zaręczyny córek i znaleźć dla nich innych kandydatów na mężów. Stąd zgoda na poślubienie przez Jadwigę Jagiełły. Elżbieta, przy pomocy palatyna Miklósa Garaia, objęła na Węgrzech władzę regencyjną w imieniu starszej córki. Panowie małopolscy nie zgodzili się na to, by regentem Królestwa Polskiego został Zygmunt Luksemburski, przyszły mąż Marii. Spowodowało to formalne zerwanie unii personalnej z Węgrami. Elżbieta Bośniaczka chciała unieważnić zaręczyny starszej córki z Zygmuntem i doprowadzić do jej małżeństwa z królewiczem francuskim Ludwikiem Orleańskim. Wiosną 1385 roku zmusiła Zygmunta do powrotu do jego dziedzicznej Brandenburgii.
W owym czasie na Węgrzech istniało kilka stronnictw niechętnych regentce. Magnaci z południowych Węgier chcieli by następnym władcą węgierskim został Andegaweńczyk, Karol III z Durazzo król Neapolu. Na ich czele stał nienawidzący Elżbiety János Horvát. Druga opozycyjna wobec niej grupa była szczególnie wpływowa na północnym Zachodzie. Oni z kolei chcieli osadzić na tronie Zygmunta Luksemburskiego jako współwładcę u boku Marii. Innymi wrogami Elżbiety była rodzina Lockfich w Siedmiogrodzie. Wszystkie te grupy były coraz bardziej aktywne i doprowadziły do anarchii w kraju. Królowa-regentka nie umiała poradzić sobie z nimi i poprosiła o pomoc Karola III z Durazzo. Ten został wezwany także przez członków opozycji z południowych Węgier i we wrześniu 1385 roku przeprawił się do Dalmacji przyjąwszy tytuł zarządcy tego królestwa.
O swoje prawa postanowił walczyć również Zygmunt Luksemburski. Uzyskał poparcie swego przyrodniego brata Wacława, króla Czech, zastawił część dziedzicznej Marchii Brandenburskiej, wynajął 10 000 wojska i w końcu sierpnia 1385 roku ruszył na Węgry. We wrześniu 1385 roku obległ obie monarchinie w Bratysławie. Bośniaczka, mimo początkowych oporów, musiała ustąpić i 15 września 1385 roku królowa Maria poślubiła Zygmunta. Jego pozycja była jednak słaba. Armia Zygmunta rozeszła się po kraju. Na wieść o tym, że wkrótce przybędzie wezwany przez Bośniaczkę na pomoc Karol III z Durazzo, Zygmunt uciekł opuszczony przez zwolenników.
Władca Neapolu przybył na Węgry jesienią 1385 roku. Ogłosił, że tylko on – jedyny Andegawen – jest prawowitym królem Węgier. Wspierany przez grupę magnatów południowowęgierskich, zmusił Marię i jej matkę, by przyznały mu tytuł regenta. 31 grudnia 1385 roku został ukoronowany na króla Węgier jako Karol II. Obie monarchinie były przy tym obecne. 24 lutego 1386 roku nowego monarchę zamordowano z rozkazu Elżbiety Bośniaczki. Na tronie Węgier zasiadła ponownie Maria. Jej matka jeszcze raz objęła w jej imieniu rządy regencyjne. Ich pozycja była jednak słaba. Zwolennicy zamordowanego króla wzniecili bunt w różnych rejonach kraju. Trzeba było szybko szukać sojuszników. 12 maja 1386 roku Maria i Elżbieta spotkały się w Győr z Zygmuntem i Wacławem czeskim. W zamian za pomoc Elżbieta Bośniaczka przepisała zięciowi liczne dobra. Węgry miały spłacić pożyczkę, jaką Luksemburczyk zaciągnął na sfinansowanie poprzedniej wyprawy. Zygmunt wyjechał jednak wkrótce z niezbyt jasnych powodów. Maria nie darzyła go sympatią. Elżbieta tymczasem szukała sojuszu z Polską. 9 czerwca 1386 roku Elżbieta i Maria zawarły pakt węgiersko-polski z Jadwigą i Władysławem Jagiełłą skierowany przeciwko wszystkim wrogom obu królowych, także Luksemburgom. Później wdowa po Ludwiku planowała uciec z córką do Polski. Tymczasem musiały schronić się w posiadłości Garaia w Garze w południowych Węgrzech (obecnie Gorjani w Chorwacji). 25 lipca 1386 roku, w pobliżu miasteczka Diakonova, zostały schwytane przez stronników Durazzów. Palatyn Miklós Garai został zamordowany. Elżbieta przyznała Jánosowi Horvátowi, że to ona i zamordowany palatyn zorganizowali zamach na życie Karola. Błagała o darowanie życia niewinnej Marii.
Horvát postanowił odesłać je do Neapolu, aby tam Małgorzata Andegaweńska, wdowa po Karolu III z Durazzo, mogła dokonać na nich zemsty. Osadzono je na zamku Novigrad nad Morzem Adriatyckim. Spodziewano się, że nowym królem Węgier zostanie okrzyknięty małoletni Władysław z Durazzo, syn Małgorzaty i Karola III. Jednak królowa Neapolu sama z trudem broniła tronu syna przed wrogo nastawionym papieżem i zbuntowanymi feudałami.
Ostatnią nadzieją na odzyskanie wolności stał się nielubiany zięć i mąż, Zygmunt Luksemburski. Wkroczył on ponownie do Węgier i przybrał tytuł tutor et capitaneus (opiekuna i starosty) królestwa. Na początku 1387 roku wyprawił się w celu uwolnienia żony i teściowej. Na pomoc przybyła mu Wenecja, niechętna unii Neapolu z Węgrami. Nowy Grod został otoczony od strony lądu i morza. Obrońcy przed 15 stycznia 1387 roku udusili Elżbietę na oczach córki. 16 stycznia 1387 roku wywiesili jej zwłoki na wieży grożąc, że to samo stanie się z Marią. Córkę udało się ostatecznie uratować. Początkowo Elżbieta została pochowana w lutym 1387 roku w kościele świętego Chryzogona w Zadarze, potem zwłoki królowej przeniesiono do grobu Ludwika I Wielkiego w Székesfehérvárze (Białogrodzie Królewskim).

</doc>
<doc id="204263" url="https://pl.wikipedia.org/wiki?curid=204263" title="Wielowieś Klasztorna">
Wielowieś Klasztorna



</doc>
<doc id="204264" url="https://pl.wikipedia.org/wiki?curid=204264" title="Schronisko Bilíka">
Schronisko Bilíka

Schronisko pod Siodełkiem (słow. "Bilíkova chata", "Bilíčka"; dawniej "Guhrova chata") – schronisko na Smokowieckiej Kazalnicy w słowackiej części Tatr Wysokich, położone na wysokości 1255 m n.p.m., 5 minut poniżej górnej stacji kolejki terenowej na Smokowieckie Siodełko (słow. "Hrebienok").
Historia.
W miejscu dzisiejszej "Bilíkovej chaty" od roku 1875 stała "Ruženina chata" (po polsku "Chata Róży" lub potocznie "Różanka", węg. "Róza-menedékház", niem. "Rosenhütte"), postawiona tam przez MKE. Było to pierwsze schronisko MKE w Tatrach. Nazwa pochodziła od węgierskiej śpiewaczki Rózy Graefl-Győrffy, która przyczyniła się do gromadzenia funduszy na budowę schroniska. W roku 1894 dobudowano hotel górski – "Hotel Kolbach", a Różankę zamieniono na sklepik z pamiątkami. Po tym jak spłonęła w 1893 r., na jej miejscu w roku 1895 miasto Spiska Sobota postawiło drugi hotel, "Hotel Rosa" (który przejął nazwę "Różanki"), wraz z niewielkim budynkiem kąpielowym. Wspólnie nosiły nazwę "Studenopotocké kúpele" (węg. "Tarpatak-Fürednek", niem. "Kühlbachtaler Bad"), jednak i one spłonęły w roku 1927.
22 grudnia 1934 w tym samym miejscu otwarto piętrową "Guhrovą chatę" ("Dr. Guhr Jugendheim und Turistenhaus", od nazwiska dr. Michaela Guhra, prezesa KV, który podarował grunt pod budowę), powiększoną jeszcze w roku 1936. Obiekt był wówczas w rękach Karpathenverein (KV). Po II wojnie światowej, w roku 1946 przejęte przez KSTL schronisko zostało przemianowane na Schronisko Bilíka na pamiątkę narciarza i pogranicznika Pavla Bilíka (1916–1944) – uczestnika słowackiego powstania narodowego, którego Niemcy schwytali w Starym Smokowcu i stracili 7 września 1944 na zamku w Kieżmarku.

</doc>
<doc id="204266" url="https://pl.wikipedia.org/wiki?curid=204266" title="Schronisko Łomnickie">
Schronisko Łomnickie

Schronisko Łomnickie (słow. "Skalnatá chata", "Chata pri Skalnatom plese", niem. "Steinbachseehütte") – schronisko turystyczne w Tatrach Wysokich na Słowacji, w pobliżu Łomnickiego Stawu w Dolinie Łomnickiej ("Skalnatá dolina"), położone na wysokości 1725 m n.p.m.
Początki schroniska datuje się na rok 1841, utworzono tu wtedy skalną kolebę służąca jako schronienie dla turystów, znajduje się ona na tyłach dzisiejszego schroniska. Regularnym schroniskiem chata stała się w 1914 r., kiedy to rozbudowano ją i przebudowano.
Schronisko dysponuje dziś 12 miejscami noclegowymi. Chatarem schroniska w latach 1995-2020 był nosicz ("nosič") Laco Kulanga. Do niego należy rekord nosiczów: wniósł on do Schroniska Zamkovskiego ("Zamkovského Chata") ładunek o masie 207 kg, zaś w sumie przez kilkanaście lat swojej kariery nosicza wniósł do różnych schronisk ponad 1000 ton ładunków.

</doc>
<doc id="204269" url="https://pl.wikipedia.org/wiki?curid=204269" title="A∴A∴">
A∴A∴

A∴A∴ – magiczny zakon stworzony przez Aleistera Crowleya po opuszczeniu przez niego Hermetycznego Zakonu Złotego Brzasku.
Jest to zakon magiczny, którego celem jest poszukiwanie wiedzy i oświecenia. Poddany silnym wpływom Aleistera Crowleya i jego "Liber AL vel Legis" ("Księgę Prawa"). Mottem zakonu są prawa Thelemy, "Metoda nauki, cel religii".
Istnieje wiele odłamów zakonu A∴A∴, które przetrwały do dziś, których pochodzenie może zostać prześledzone aż do założycieli – Aleistera Crowleya i George'a Cecila Jonesa. Otaczająca jednak wszystkie zakony tajemnica sprawia, iż trudno określić czy którykolwiek z odłamów jest prawdziwym następcą pierwotnego A∴A∴.
Nazwa A∴A∴ bywa interpretowana m.in. jako Argentum Astrum (łacińska nazwa "Srebrna Gwiazda") lub Astron Argon ("Άστρον Αργόν", gr. "Srebrna Gwiazda").
Członkostwo.
A∴A∴ jest unikalne w tym, iż jego członkowie oficjalnie znają tylko osoby bezpośrednio nad nimi, i im podległe. W przeciwieństwie np. do OTO nie istnieją tu regularne rytuały grupowe (w czasie tych nielicznych, inicjacyjnych, tożsamość wyższych stopniem członków jest ukrywana). Od członków A∴A∴ wymaga się pracy samodzielnej, jedynie w razie potrzeby zwracania się z pomocą do swego opiekuna, oraz udzielania pomocy swoim uczniom. Dzięki temu założyciele bractwa mieli nadzieję uniknąć wielu problemów politycznych, które przyniosły upadek organizacjom go poprzedzającym, takim jak Hermetyczny Zakon Złotego Brzasku. A∴A∴ twierdzi, iż jest organizacją duchową, której działania skupiają się na oświeceniu ludzi, z silnym naciskiem na utrzymaniu łańcucha inicjacji pomiędzy nauczycielem a uczniem.
Wszyscy członkowie A∴A∴ muszą wykonywać różne zadania z których najważniejsze to:
Struktura inicjacyjna.
A∴A∴ składa się z jedenastu stopni podzielonych na stopnie przygotowawcze, i trzy Zakony Inicjacyjne.
Stopnie poza Zakonem.
Uczeń.
Jego zadaniem jest uzyskanie wiedzy o głównych systemach mistycznych, opisanych w wyznaczonych księgach. Pod koniec ustalonego czasu (wynoszącego na ogół 3 miesiące), student przechodzi egzamin, po nim zaś rytuał w trakcie którego wysłuchuje Lekcję Historii, "Liber Causae sub figura LXI", by następnie uzyskać pierwszy tytuł - Nowicjusz (zwany potocznie Probantem).
Nowicjusz.
(0°=0°): Ten stopień istnieje głównie po to, by kandydat mógł dowieść, iż jest w stanie wykonywać Wielkie Dzieło, oraz aby przygotować go do inicjacji do właściwego A∴A∴. Jego głównym zadaniem jest rozpoczęcie takich praktyk, jakie uzna za stosowne, przy czym musi zacząć prowadzić swój Magiczny Dziennik i prowadzić go przez okres roku. Poprzez to ma on uzyskać "naukową wiedzę swojej naturze i mocach". Crowley pisał też, iż Nowicjusz musi zademonstrować pewien rozsądny poziom biegłości w podstawowych praktykach Zakonu (opisanych w "Liber E" i "Liber O"). Ma to na celu upewnienie się, iż wraz z jego awansem, nowo mianowany Neofita posiadał będzie wystarczające doświadczenie by prowadzić swoich własnych Nowicjuszy w ich nauce. Inicjacja na następny stopień może się odbyć po czasie co najmniej jednego roku, poprzez rytuał zawarty w nieopublikowanej "Liber Throa", lub też samoinicjację przez "Liber Pyramidos".
Zakon G∴D∴ (Złotego Brzasku - Golden Dawn).
Neofita.
(1°=10°): Nazwa tego stopnia wywodzi się z greckiego słowa "νεόφυτος", oznaczającego "świeżo zasadzony". Stopień Neofity jest pierwszym, w którym ma miejsce prawdziwa inicjacja, a kandydat przygotowany jest do dalszego rozwoju. Neofita otrzymuje zadanie osiągnięcia "kontroli swojej własnej natury i mocy", co osiąga poprzez nauczenie się i wykorzystanie technik Podróży Astralnych. Inicjacja na stopień Zelator może mieć miejsce co najmniej po ośmiu miesiącach, poprzez drugi rytuał, "Przejście przez Duat"
Zelator.
(2°=9°): Jego głównym zadaniem to wykonania jest kompletny sukces w praktykach Asany i Pranayamy. Zaczyna on także studia nad formułą Różokrzyża. Słowo Zelator pochodzi z greckiego "ζήλως", oznaczającego zapał, gorliwość. To odniesienie do budujących energię ćwiczeń, które charakteryzują główne zadania tego stopnia. Celem tego stopnia jest "osiągnięcie kontroli nad fundamentami swojej osoby", co jest odniesieniem do Sefiry "Yesod", której tytułem jest "fundament". Nadanie kolejnego stopnia, jest czynnością wyłącznie administracyjną i może być wykonana w dowolnym momencie.
Practicus.
(3°=8°): Wymaga się od niego by ukończył swój trening intelektualny, głównie studia nad Kabałą. Tytuł stopnia sugeruje praktyczne wykorzystanie umiejętności zdobytych w poprzednich stopniach. Practicus musi "uzyskać kontrolę nad swoim niezdecydowaniem", co znaczy, że musi nauczyć się kontrolować swój umysł i umieć skupiać myśli, słowa i czyny na jednym celu. Przejście na kolejny stopień jest również czynnością tylko administracyjną.
Philosophus.
(4°=°7): Musi ukończyć swój trening moralny. Sprawdzane jest jego oddanie się sprawom Zakonu. Stopień ten głównie podkreśla adorację różnych bóstw, jak opisane jest w "Liber Astarte". Cel opisuje poniższe stwierdzenie: Philosophus szuka możliwości "przejęcia kontroli nad tym, co go przyciąga i odpycha". Wysiłek ten ukierunkowany jest głównie ku przekraczaniu tego co się lubi i nie lubi, zaprzeczaniu własnej moralności itd. Celem jest przełamanie zdefiniowanej idei siebie samego i osiągnięcie perspektywy perfekcyjnie spokojnego umysłu. Nominacja na następny stopień, Dominus Liminus, dokonuje się w momencie opanowania do perfekcji tego procesu; jest ona jedynie formalna.
Dominus Liminis.
(łącznik pomiędzy zakonami): Stopień Dominus Liminis jest "mostem, który łączy zewnętrzny Zakon G∴D∴, umieszczony w Yesod, z Zakonem R∴C∴, umieszczonym w Tiphareth. Praca Dominus Liminis rozszerza i udoskonala tę wykonywaną na poprzednich stopniach, łącząc ją w spójną całość. Samo kontrola Neofity, energia Zelatora, ukierunkowanie Practisusa i bierność Philosophusa zostają złączone razem, i zwrócone ku pracy wzmocnienia i przemiany swoich aspiracji. W rzeczy samej, celem tego stopnia jest "pozyskać kontrolę nad swoimi aspiracjami". Tytuł "Dominus Liminis" jest kolejnym odbiciem tej aspiracji: oznacza on "próg Pana", odnośnik do faktu, że na następnym stopniu wtajemniczenia ta aspiracja zostanie zwrócona w stronę osiągnięcia Wiedzy i Konwersacji Świętego Anioła Stróża.
Zakon R∴C∴ (Różokrzyż, Rose-Cross).
Adeptus Minor.
(Adept Mniejszy) (5°=6°): Stopień Adeptus Minor jest głównym wątkiem instrukcji A∴A∴ scharakteryzowany jest przez Osiągnięcie Wiedzy i Konwersacji Świętego Anioła Stróża. Zadaniem Adeptusa Minora jest oznajmianie piękna Zakonu całemu światu, w sposób jaki uznają jego przełożeni, a jego geniusz mu podpowie.
Adeptus Major.
(Adept Większy) (6°=5°): Jego zadaniem jest używać Mocy Magicznych by wspierać autorytet swego opiekuna. Osiąga ufność w swe siły, wiedzę o poprawnym używaniu Mocy oraz autorytet, dzięki któremu może kierować niższymi stopniami.
Adeptus Exemptus.
(7°=4°): Adept musi przygotować i opublikować tezę omawiającą jego wiedzę o Wszechświecie, oraz jego propozycje na jego rozwój i postęp. Stanie się w ten sposób znany jako lider pewnej szkoły myślowej. Musi osiągnąć wszelkie poziomy medytacji, a także powinien być przygotowany do zauważenia, że jedyną możliwą dla niego drogą jest oddać się całkowicie pomaganiu innym ludziom w ich oświeceniu.
Dziecko Otchłani.
(łącznik pomiędzy R∴C∴ a S.S.): Dziecko Otchłani nie jest stopniem we właściwym rozumieniu tego słowa, lecz raczej momentem przejścia pomiędzy dwoma Zakonami. Tutaj dokonuje się zniszczenie wszelkich granic, które składają się na jego osobowość lub przedstawiają Kosmos, rozwiązanie wszelkich złożoności na ich elementy, wskutek czego przestają się już one mu manifestować, ponieważ rzeczy są znane tylko jako ich relacje do, i relacje na, inne rzeczy.
Zakon S. S. (Silver Star).
Magister Templi.
lub "Mistrz Świątyni" (ang. "Master of the Temple") (8°=3°): Jego głównym zadaniem jest doskonałe zrozumienie Wszechświata. Esencją zaś jest perfekcyjne zniszczenie tej jego osobowości, które ogranicza jego prawdziwe "ja". Magister Templi jest mistrzem mistycyzmu, to znaczy, jego zrozumienie jest całkowicie wolne od wewnętrznych sprzeczności czy zewnętrznych wpływów; jego słowa ogarniają cały istniejący Wszechświat w zgodności z jego rozumem.
Magus.
(9°=2°): Sięga ku Wiedzy, oznajmia swoje prawo, jest Mistrzem wszelkiej Magii w jej największym i najwyższym sensie. Jego Wola jest całkowicie wolna od wewnętrznych sprzeczności czy zewnętrznych sprzeciwów; jego pracą jest stworzenie nowego Wszechświata w zgodzie ze swoją Wolą.
Ipsissimus.
(10°=1°): Jest poza możliwościami zrozumienia przedstawicieli niższych stopni. Ipsissimus jest wolny od wszelkich ograniczeń i potrzeb, żyje w perfekcyjnej zgodności z Naturą. Najwyższy stopień wtajemniczenia.

</doc>
<doc id="204270" url="https://pl.wikipedia.org/wiki?curid=204270" title="Schronisko Téryego">
Schronisko Téryego

Schronisko Téryego (słow. "Téryho chata", "Térynka", niem. "Téryschutzhaus", węg. "Téry-menedékház", "Téry-menház") – schronisko górskie położone w słowackiej części Tatr Wysokich, na granicy Doliny Małej Zimnej Wody ("Malá Studená dolina") i Doliny Pięciu Stawów Spiskich ("kotlina Piatich Spišských plies"). "Chata" leży na wysokości 2015 m n.p.m. i jest najwyżej położonym schroniskiem w Tatrach czynnym przez cały rok (wyżej położone jest tylko Schronisko pod Wagą, ale jest ono otwarte tylko w sezonie letnim). 
Historia.
Schronisko zostało wybudowane w 1899 roku według projektu spiskiego architekta Gedeona Majunkego. Jego patronem został Ödön Téry – taternik, inicjator budowy schroniska, zdobywca okolicznych szczytów i dróg. Chata w latach 1984–1986 przeszła modernizację. Gospodarzami schroniska byli m.in. Teréz Egenhoffer, István Zamkovszky, Slávo Cagašík, Julo Parák, Jardo Sláma, Miro Jílek sr., Franto Skopík, Belo Kapolka, Miro Jílek jr. (1994 – 31 października 2014). Od 1 listopada 2014 chatą zarządza Peter Michalka.
W okresie międzywojennym schronisko było własnością Klubu Czechosłowackich Turystów, zaś od 1939 roku Klubu Słowackich Turystów i Narciarzy. Po rozwiązaniu Klubu "chata" zmieniała właścicieli. W 1991 roku przeszła pod władzę spółki Slovenské Karpaty, a później spółki Turservis Klubu Słowackich Turystów. Od 2004 po zamontowaniu baterii słonecznych schronisko jest zelektryfikowane. Z początkiem 2011 roku schronisko stało się współwłasnością KST (75%) i Słowackiego Towarzystwa Wspinaczkowego JAMES (25%). 2 października 2014 roku KST i Słowackie Towarzystwo Wspinaczkowe JAMES podpisały czasową umowę najmu obiektu (do 31 października 2020) ze spółką Belianka s.r.o, która zobowiązała się do zapłaty najemcom 30 000 EUR za rok (22 500 EUR dla KST i 7 500 EUR dla SHS James).
"Terinka", bo tak potocznie nazywa się schronisko, dysponuje obecnie 24 miejscami noclegowymi w trzech salach wieloosobowych. 

</doc>
<doc id="204271" url="https://pl.wikipedia.org/wiki?curid=204271" title="Angiotensyna">
Angiotensyna

Angiotensyna – hormon peptydowy wchodzący w skład układu hormonalnego RAA, którego zadaniem jest kontrola stężenia jonów sodowych i potasowych w organizmie. Angiotensyny stymulują wydzielanie mineralokortykosteroidu aldosteronu.
Angiotensynogen (α2-globulina).
Angiotensynogen (inaczej α2-globulina) jest jednym z białek osocza krwi odpowiedzialnym za transport kwasów tłuszczowych i hormonów steroidowych, jak i również prohormonem angiotensyny I. Składa się z 453 reszt aminokwasowych i jest wydzielany głównie przez wątrobę.
Angiotensyna I (AI).
codice_1
Renina (inaczej angiotensynogenaza) katalizuje przemianę białkowego angiotensynogenu w dekapeptyd angiotensynę I (AI) zachodzącą w wątrobie. Sama angiotensyna I nie wykazuje aktywności biologicznej i jest bezpośrednim prekursorem angiotensyny II i angiotensyny 1-9 oraz pośrednim innych angiotensyn takich jak angiotensyny 1-7.
Angiotensyna II (AII, AT).
codice_2
W naczyniach krwionośnych płuc, pod wpływem enzymu ACE1/CD 143 (konwertaza angiotensyny, kininaza II) i poprzez usunięcie histydyny i leucyny, znajdujących się na końcu łańcucha peptydowego angiotensyny I powstaje oktapeptyd angiotensyna II (AII lub AT). Angiotensyna II wykazuje najsilniejsze działanie kurczące błonę mięśniową naczyń krwionośnych.
Angiotensyna II jest jednym z najbardziej efektywnych regulatorów ciśnienia krwi; wywołuje silny skurcz mięśniówki drobnych naczyń krwionośnych i znacząco podnosi ciśnienie tętnicze krwi, tym samym zwiększając częstotliwość pracy serca. Angiotensyna II reguluje również homeostazę wodno-elektrolitową organizmu, pobudzenie współczulnego układu nerwowego oraz biosyntezę i wydzielanie niektórych hormonów kory nadnerczy (tak zwane kortykosteroidy).
Inne enzymy katalizujące przemianę angiotensyny I w angiotensynę II to chymazy (wytwarzane m.in. w sercu) i katopepsyny.
Angiotensyna III (AIII).
codice_3
Pod wpływem aminopeptydaz angiotensyna II może przekształcić się w heptapeptyd angiotensynę III (AIII). Przemiana ta, pod względem chemicznym, polega na usunięciu z łańcucha peptydowego angiotensyny II kwasu asparaginowego, aminokwasu o charakterze kwaśnym. Angiotensyna III wykazuje aktywność naczyniową o 60% mniejszą od angiotensyny II, jednak jej wydajność w produkcji aldosteronu jest największa.
Angiotensyna IV (AIV).
codice_4
Heksapeptyd angiotensyna IV (AIV) wykazuje najmniejszą aktywność biologiczną.
Angiotensyna 1-7.
Istnieje także szlak, który powoduje przekształcenie angiotensyny II w później poznaną angiotensynę 1-7. W przekształceniu tym uczestniczy egzopeptydaza ACE2, który oddziałując na angiotensynę II powoduje powstanie angiotensyny 1-7. Angiotensyna 1-7 ma działanie odwrotne do angiotensyny II - działa wazodylatacyjnie, zmniejsza wydzielanie hormonu antydiuretycznego i w konsekwencji obniża ciśnienie krwi. Ponadto ma mieć działanie antyproliferacyjne, przeciwzakrzepowe i hamujące procesy włóknienia. Podczas inhibicji konwertazy angiotensyny I, może nastąpić krótkotrwały wzrost angiotensyny 1-7, na skutek zablokowania degradacji tego czynnika . Przy długotrwałym stosowaniu dochodzi jednak do obniżenia stężenia osoczowego angiotensyny 1-7. Wzrost angiotensyny 1-7 obserwuje się podczas terapii sartanami.
Stąd też nowsze podejście do układu renina-angiotensyna-aldosteron zmierza w stronę dwóch przeciwstawiających się osi, opartych o podnoszącą ciśnienie angiotensynę II oraz obniżającą ciśnienie angiotensynę 1-7. Według tej koncepcji miałaby się wykształcać równowaga między oboma szlakami. Temat jest nadal (2016) przedmiotem badań.

</doc>
<doc id="204272" url="https://pl.wikipedia.org/wiki?curid=204272" title="Astrum Argenteum">
Astrum Argenteum



</doc>
<doc id="204274" url="https://pl.wikipedia.org/wiki?curid=204274" title="Obwiednia dźwięku">
Obwiednia dźwięku

Obwiednia dźwięku () – w elektronicznych instrumentach muzycznych, a także w programach generujących sztuczny dźwięk, to krótki zapis cyfrowy przebiegu amplitudy syntezowanego dźwięku w czasie.
Obwiednia decyduje o charakterze brzmienia dźwięku. Program lub instrument elektroniczny odtwarza we właściwych momentach (np. po wyzwoleniu sygnału MIDI) obwiednie.
Przy odtwarzaniu brzmienia istniejącego już instrumentu można tworzyć obwiednie analizując cyfrowe zapisy brzmienia instrumentów, jeśli jednak tworzymy własne brzmienie, obwiednią można manipulować dowolnie z poziomu odpowiednich urządzeń czy programów kontrolujących obwiednię.
Obwiednie mają zwykle formę określaną akronimem ADSR:

</doc>
<doc id="204278" url="https://pl.wikipedia.org/wiki?curid=204278" title="Mswati III">
Mswati III

Mswati III (ur. 19 kwietnia 1968 w Manzini) – król Eswatini (dawniej Suazi) od 1986.
Życiorys.
Jest synem króla Sobhuzy II i jednej z jego wielu żon, królowej Ntombi. Pierwotnie nosił imię: Makhosetive. Uczęszczał do szkoły średniej w Londynie. Po śmierci ojca (1982) został wyznaczony na następcę tronu Suazi, a ze względu na jego małoletność władza spoczywała w rękach regentki królowej Dzeliwe. W sierpniu 1983 ogłoszony królem; regencję sprawowała do 1986 matka Ntombi. Został koronowany 25 kwietnia 1986 i sprawuje rządy wspólnie z Ntombi.
Król Mswati III powołał w 1996 konstytucyjną komisję rewizyjną ("Constitutional Review Commission" – CRC) w celu uchwalenia nowej konstytucji. W sierpniu 2001, po zakończeniu przez komisję bardzo krytykowanych prac, został przedstawiony projekt zakładający, że „naród Suazi” nie oczekuje żadnych politycznych i prawnych zmian będących w mocy od czasu zawieszenia konstytucji w 1973. 
19 kwietnia 2018, w dniu swoich 50. urodzin, król Mswati III zmienił nazwę rządzonego kraju na Eswatini. Zmiana ta wiązała się z 50. rocznicą odzyskania niepodległości przez państwo, a sama nazwa Eswatini jest nawiązaniem do starożytnej historii kraju i oznacza „kraj ludu Suazi”. Decyzja władcy spotkała się z krytyką ze strony ludności uważającej, że powinien on skupić się na ekonomii kraju.
Jest głównym bohaterem filmu dokumentalnego Andrzeja Fidyka z 2000 „"Taniec Trzcin"”.

</doc>
<doc id="204280" url="https://pl.wikipedia.org/wiki?curid=204280" title="Klub Zachowawczo-Monarchistyczny">
Klub Zachowawczo-Monarchistyczny

Klub Zachowawczo-Monarchistyczny – polska organizacja o charakterze tradycjonalistycznym, kontrrewolucyjnym, konserwatywnym i katolickim, założona 7 marca 1988 r., zarejestrowana jako stowarzyszenie. Doktryna KZ-M łącząca te elementy, nazywana jest konserwatyzmem integralnym. KZ-M jest organizacją metapolityczną i ideową, nie zajmuje się bieżącą polityką, lecz stawia sobie za główny cel promowanie idei konserwatywnych w życiu społecznym, założeń wolnorynkowych w gospodarce oraz tradycjonalizmu katolickiego w polskim narodzie. KZ-M uważa się za ideowego i organizacyjnego spadkobiercę założonego w Krakowie 7 marca 1926 r. Klubu Zachowawczo-Monarchistycznego, którego poprzednikiem było założone 29 października 1922 r. Stronnictwo Zachowawcze.
Organem klubu jest pismo: Pro Fide Rege et Lege (łac. „Za Wiarę, Króla i Prawo”) - wydawane obecnie w formie półrocznika.
Klub jest także właścicielem internetowego Portalu Myśli Konserwatywnej - konserwatyzm.pl - łączącego cechy gazety codziennej i pisma formacyjnego oraz współpracuje m.in. z pismami „Najwyższy Czas!” i „Myśl Polska”.
Idee fundamentalne Klubu.
Antydemokratyzm.
Klub określa siebie, jako organizację antydemokratyczną, ze względu na to, że demokracja „zanegowała naturalny porządek rzeczy o pochodzeniu władzy od Boga, wprowadzając w to miejsce irracjonalną teorię immanentnego pochodzenia władzy od samych rządzonych”. Klub głosi, że nie można skutecznie zarządzać państwem „w sytuacji bezustannych walk partii o władzę, w atmosferze chronicznych kryzysów gabinetowych, przepychanek partyjnych, nieustających afer, korupcji, nacisków różnorakich lobby krajowych i zagranicznych”. Według manifestu Rady Głównej KZ-M: „Kontrrewolucja XXI wieku. Idee Fundamentalne” - „państwo demokratyczne jawi się (...) jako zagroda bez gospodarza, gdzie każdy może wejść i zniszczyć lub zabrać ze sobą to, co mu się tylko spodoba”. Klub popiera ustroje autorytarne, skonstruowane w poszanowaniu dla prawa naturalnego, lecz „w warunkach obecnego despotyzmu wolności i jego materialno-medialnej przewagi wszelkie precyzyjne planowanie ustroju po demokracji uważa za bezproduktywne i przedwczesne, a przede wszystkim za niezgodne z zasadą konserwatywnego sceptycyzmu co do politycznego konstruktywizmu”. Klub identyfikuje się z monarchizmem na poziomie metapolitycznym. Monarchizm „należy więc traktować jako wyraz radykalnego sprzeciwu wobec demokracji bezmyślnie igrającej Religią, Państwem, Tradycją i Własnością”. Jak stwierdził prezes KZ-M Adam Wielomski: „Wbrew swojej nazwie, nawiązującej do przedwojennej prawicowej organizacji, nie skupiamy się na problemie restauracji monarchii w Polsce”.
Antysocjalizm.
KZ-M jest usytuowany na pozycjach antysocjalistycznych, gdyż „idea suwerenności ludu prowadzi do narastania postaw roszczeniowych tłumu podsycanych przez demagogów. Masa uwierzywszy w swoją rzekomą suwerenność traktuje demokrację jako narzędzie do redystrybucji własności na swoją korzyść”. Klub uważa własność prywatną za nienaruszalną, a jej uprawomocnienie dostrzega „tak w przykazaniach Dekalogu, jak i w tym, że stanowi naturalny owoc pracy ludzkiej”. Proces redystrybucyjny prowadzi do wzrostu podatków, rozrostu etatyzmu i mnożenia urzędów. Demoliberalizm współczesny definiowany jest przez KZ-M jako „system polityczny, gdzie pod pozorem ideologii indywidualizmu codziennie postępuje socjalizm, zagrażający wolności jednostki i rodziny”. W manifeście programowym mowa jest o „agresji biurokracji w życie każdego z nas, przed czym nie chronią żadne deklamacje o prawach człowieka”. Korzeni socjalizmu KZ-M upatruje w samej idei demokratycznej i „nie można być konsekwentnym antysocjalistą nie będąc antydemokratą”. Zdaniem członków Klubu, zamiast bronić wolności jednostki przed zaborczym państwem, demokracja parlamentarna stała się współcześnie „motorem zamachu na własność prywatną i wolność gospodarczą”.
Eurosceptycyzm.
Klub jest sceptyczny względem obecnych planów jednoczenia Europy. Według manifestu Rady Głównej KZ-M „Europa winna być zjednoczona na gruncie fundamentalnych wartości stanowiących esencję naszej cywilizacji”. Głosi ideę „Europy stanowiącej konfederację suwerennych państw narodowych, (...) bez Komisji Europejskiej, która powstała dla słusznego celu jakim jest znoszenie barier dla gospodarki pomiędzy krajami członkowskimi”. ale według KZ-M „przeistoczyła się w karykaturalne socjalistyczne i biurokratyczne monstrum krępujące gospodarki państw członkowskich setkami zbędnych dyrektyw i przepisów”. Klub nie godzi się na „obligatoryjną zasadę nadrzędności prawa unijnego nad krajowym i na koncepcję, iż państwo członkowskie może zostać przegłosowane przez inne państwa i zmuszone do realizacji polityki, którą postrzega jako sprzeczną ze swoją racją stanu”.
Katolicki tradycjonalizm.
Klub Zachowawczo-Monarchistyczny odwołuje się do przedsoborowego nauczania Kościoła katolickiego i dawnej liturgii, akcentując swoje przywiązanie do mszy trydenckiej. Według Klubu, należy sprzeciwiać się „udzisiejszaniu” Kościoła katolickiego „poprzez jego przystosowanie do relatywizmu cechującego świat demoliberalny”. KZ-M akcentuje rolę Kościoła w dziele zbawienia duszy ludzkiej i podkreśla cywilizacyjne i kulturotwórcze zasługi Kościoła katolickiego, w wykształcaniu się narodu polskiego. Według KZ-M nauka Kościoła jest nie do pogodzenia z „ideami 1789 roku oraz antropocentryczną ideologią praw człowieka”. będącymi negacją praw Bożych. Niepokój Klubu budzą też „wszelkie próby demokratyzacji hierarchii eklezjastycznej” oraz sprzeciwia się on „agnostycyzmowi państwa demokratycznego, gdzie nikt nie wie czy prawda w ogóle istnieje lub uważa się ją za niepoznawalną”.
Kontrowersje.
W okresie prezesury Adama Wielomskiego w działaniach KZ-M kontrowersje budzi otwarcie się na lewicę, widoczne m.in. w publikowaniu na Portalu Myśli Konserwatywnej artykułów przeciwników wolnego rynku, działaczy lewicowych partii politycznych, czy też artykułów zwalczających legitymizm i myślicieli kojarzonych z prawicą. W czasie wyborów parlamentarnych 2011 na stronie konserwatyzm.pl promowano kandydatkę z listy Polskiej Partii Pracy. W grudniu 2012 roku rozpoczęto publikację artykułów z poparciem dla polityki Fidela Castro. Publicystą portalu był działacz komunistycznej lewicy Dawid Jakubowski. Aktywnym publicystą portalu jest Konrad Rękas, były działacz Samoobrony i lider partii Zmiana.
Prezesi klubu.
Pierwszym Prezesem został Artur Górski, późniejszy poseł na Sejm.
Obecnie Prezesem jest dr hab. Adam Wielomski, prof. Uniwersytetu Kardynała Stefana Wyszyńskiego w Warszawie.

</doc>
<doc id="204290" url="https://pl.wikipedia.org/wiki?curid=204290" title="Oyama Karate">
Oyama Karate

Oyama Karate – pełnokontaktowy styl karate, którego twórcą jest Shigeru Ōyama.
W 1983 Shigeru Ōyama, jako Saikō Shihan (Najwyższy Mistrz, 10. dan), chcąc realizować swoją wizję pełnokontaktowej sztuki walki, opuścił szeregi IKO karate Kyokushin (kierowanej przez Masutatsu Ōyama) i założył Organizację Oyama Karate. 
Do tego stylu wprowadził wiele nowoczesnych elementów z innych sztuk walki np. kick-boxingu i boksu tajskiego. Shigeru Ōyama odrzucił doktrynę walki wziętą z Gōjū-ryū i Kyokushin, wprowadzając szybkie przemieszczanie się, wyprzedzanie ataku przeciwnika i zejścia z linii ciosu wraz z równoczesnym kontratakiem. Takiej filozofii walki podporządkował cały system szkolenia. Zmienił niektóre bloki, uderzenia oraz formy, rozwinął pracę nóg i położył duży nacisk na rotacyjną pracę ciała. 
W Polsce organizacją kieruje hanshi Jan Dyduch (8. dan).
System walk.
System turniejowy walk dzieli się na 3 najważniejsze kategorie:
Charakter egzaminów.
Egzaminy na stopnie różnią się przede wszystkim wymaganymi technikami kihon oraz układami kata. Poprawne ich wykonanie oraz dobra ogólna sprawność zdającego są warunkiem zaliczenia testu. Tego typu egzaminy obowiązują przed ukończeniem 14 lat. Po przekroczeniu tego wieku karateka wchodzi w całkiem inny system zdawania egzaminu. Począwszy od 4 kyu (zielony pas) zaliczenie Kihon i Kata jest wówczas jedynie warunkiem dopuszczenia do najważniejszego testu: kumite. Test ten polega na ciągłej walce ze zmieniającymi się co dwie minuty, wypoczętymi sparingpartnerami. Najdłuższy obowiązujący dla stopnia uczniowskiego test kumite to 12 walk po 2 minuty każda (1 Kyu). Na stopień mistrzowski trwa on już nieprzerwanie 30 minut.

</doc>
<doc id="204292" url="https://pl.wikipedia.org/wiki?curid=204292" title="Język suazi">
Język suazi

Język suazi albo siSwati – jeden z języków afrykańskich z rodziny bantu, używany głównie (język urzędowy) w Eswatini. W niewielkim stopniu jest też używany w Południowej Afryce (urzędowy) i Mozambiku. Ma około 2 milionów użytkowników.

</doc>
<doc id="204295" url="https://pl.wikipedia.org/wiki?curid=204295" title="Hymn Eswatini">
Hymn Eswatini

„Nkulunkulu Mnikati wetibusiso temaSwati” to narodowy hymn Królestwa Eswatini.

</doc>
<doc id="204298" url="https://pl.wikipedia.org/wiki?curid=204298" title="Edward Brzostowski">
Edward Brzostowski

Edward Brzostowski (ur. 1 stycznia 1935 w Straszęcinie, zm. 1 maja 2020 w Mielcu) – polski polityk, poseł na Sejm IV kadencji, samorządowiec, przedsiębiorca, działacz sportowy i prezes PZPN (1985–1986).
Życiorys.
Wykształcenie i praca zawodowa.
Syn Franciszka i Weroniki. Jako 16-latek rozpoczął pracę zawodową w Stoczni Gdańskiej; od 1954 pracował w Dębicy. Przechodząc przez różne szczeble zawodowe, w 1969 doszedł do stanowiska dyrektora Kombinatu Rolniczo-Przemysłowego Igloopol w Dębicy (do 1978 nosił on nazwę Przedsiębiorstwo Przemysłu Chłodniczego w Dębicy). W 1968 ukończył studia na Wydziale Produkcji i Obrotu Towarowego Wyższej Szkoły Ekonomicznej w Krakowie. Został także absolwentem Wyższej Szkoły Nauk Społecznych przy Komitecie Centralnym PZPR w Warszawie. Od marca 1976 był członkiem ORMO. Był współwłaścicielem i prezesem przedsiębiorstwa wielobranżowego „Dexpol” w Dębicy.
W 1978 należał do współtwórców, a następnie był wieloletnim prezesem LKS Igloopol Dębica (na początku lat 90. piłkarze tego klubu grali w I lidze – najwyższym ówczesnym poziomie ligowym). W kwietniu 1985 został wybrany na prezesa Polskiego Związku Piłki Nożnej, zrezygnował w październiku 1986.
W 1988 wyróżniony wpisem do „Księgi zasłużonych dla województwa krośnieńskiego”.
Działalność polityczna.
Kierował zarządem miejskim Związku Młodzieży Polskiej. Od września 1955 do rozwiązania należał do Polskiej Zjednoczonej Partii Robotniczej. W marcu 1961 starszym instruktorem, a w czerwcu 1966 członkiem i sekretarzem ds. ekonomicznych Komitetu Powiatowego PZPR w Dębicy (którym był przez trzy lata), a następnie zasiadał w Komitecie Wojewódzkim PZPR. Przewodniczył także powiatowym strukturom Towarzystwa Przyjaźni Polsko-Radzieckiej. W latach 1983–1989 zajmował stanowisko podsekretarza stanu w Ministerstwie Rolnictwa i Gospodarki Żywnościowej.
W 1989 bez powodzenia kandydował do Senatu w województwie tarnowskim. W 2001 uzyskał mandat posła na Sejm IV kadencji z ramienia koalicji SLD-UP, z rekomendacji Sojuszu Lewicy Demokratycznej w okręgu rzeszowskim. W listopadzie 2002 złożył mandat poselski w związku z wyborem na burmistrza Dębicy.
W 2006 ubiegał się o reelekcję w wyborach samorządowych, przegrywając w II turze z kandydatem Prawa i Sprawiedliwości Pawłem Wolickim (uzyskując 44,62% głosów). W 2010 został radnym sejmiku podkarpackiego z listy SLD, a następnie został jego wiceprzewodniczącym. W 2014 i 2018 ponownie ubiegał się o miejsce w sejmiku, jednak komitet SLD Lewica Razem nie uzyskiwał mandatów.
Postępowania karne.
W styczniu 2003 został zatrzymany przez funkcjonariuszy Centralnego Biura Śledczego, a następnie prokurator Prokuratury Okręgowej w Rzeszowie przedstawił mu zarzuty fałszowania faktur VAT, dokonanego przy współpracy ze zorganizowaną grupą przestępczą, podejrzewaną o pranie brudnych pieniędzy. Zwolniono go za poręczeniem majątkowym w wysokości 50 tys. zł. Akt oskarżenia w tej sprawie został w 2006 skierowany do Sądu Rejonowego w Krakowie. W czerwcu 2011 w pierwszej instancji został uznany za winnego udziału w tej grupie i skazany na karę jednego roku i ośmiu miesięcy pozbawienia wolności z warunkowym zawieszeniem na pięcioletni okres próby i karę grzywny.
W lutym 2007 został w pierwszej instancji skazany na karę ośmiu miesięcy pozbawienia wolności z warunkowym zawieszeniem jej wykonania na okres próby wynoszący trzy lata za bezprawne zwolnienie z pracy strażnika miejskiego, który odmówił anulowania mandatu żonie jego znajomego. W maju 2008 Sąd Okręgowy w Tarnowie uniewinnił go od zarzutu narażenia miasta na szkody.
Pogrzeb.
Edward Brzostowski zmarł 1 maja 2020. 5 maja 2020 został pochowany w grobowcu rodzinnym na cmentarzu parafialnym w Straszęcinie. Podczas uroczystości pogrzebowych były przewodniczący SLD Krzysztof Janik odczytał list pożegnalny od byłego prezydenta Aleksandra Kwaśniewskiego. W uroczystościach pogrzebowych wzięli udział także m.in. poseł Wiesław Buż i burmistrz Dębicy Mariusz Szewczyk.

</doc>
<doc id="204301" url="https://pl.wikipedia.org/wiki?curid=204301" title="Antoni Adam Piotrowski">
Antoni Adam Piotrowski

Antoni Adam Piotrowski (ur. 7 września 1853 w Nietulisku Dużym koło Kunowa, zm. 12 grudnia 1924 w Warszawie) – polski malarz, rysownik, ilustrator oraz poeta, twórca bajek dla dzieci. Był współzałożycielem Towarzystwa Artystów Polskich „Sztuka” i członkiem Towarzystwa Zachęty Sztuk Pięknych.
W ciągu życia zilustrował ponad tysiąc książek, 3 tysiące artykułów oraz ponad 500 czasopism. Namalował prawie 3,5 tysiąca obrazów.
Życiorys.
Był jednym z synów Wincentego i Marianny Zabierzewskich. Ojciec artysty był urzędnikiem w walcowni żelaza w Nietulisku (ur. około 1804). Pradziadek malarza był herbu Junosza. Pierwsze obrazy zaczął tworzyć jako dziesięciolatek. W 1874 roku odbyła się pierwsza wystawa prac Antoniego Piotrowskiego w gmachu Towarzystwa Zachęty Sztuk Pięknych w Warszawie. Od 1875 był rysownikiem "Tygodnika Ilustrowanego".
Piotrowski uczył się malarstwa u Wojciecha Gersona, w 1875 roku za stypendium wyjechał na studia do Monachium (w końcu października 1875 r. zgłosił się do Akademii Sztuk Pięknych – Naturklasse). Edukował się tam do 1877 pod kierunkiem . W roku ukończenia studiów został uczniem Jana Matejki w Szkole Sztuk Pięknych w Krakowie (od 1777 do 1779). W latach 1879−1884 przebywał w Paryżu.
W 1885 roku wyjechał do Bułgarii jako korespondent i rysownik brytyjskich czasopism i oraz francuskich "Illustration" i "".
Brał udział jako ochotnik w wojnie serbsko-bułgarskiej (1885−1886), będąc odznaczony bułgarskim Orderem Św. Aleksandra II klasy, Orderem Waleczności i Medalem Wojskowym, a dziewięć obrazów i wszystkie rysunki z wojny zostały zakupione przez rząd bułgarski. Na zamówienie księcia Ferdynanda namalował jego portret, za co otrzymał odznaczenie Krzyżem Komandorskim Orderu Zasługi Cywilnej. Jego cykl obrazów z czasów tej wojny został zakupiony przez cara Battenberga do Muzeum w Sofji.
W 1900 roku osiadł w Warszawie. Pracował wówczas m.in. dla pisma „Daily Graphic”, dzięki któremu służbowo wyjeżdżał m.in. do Serbii.
Zmarł w 1925 roku w Warszawie; został pochowany na Cmentarzu Powązkowskim (kwat. 226). W 1925 roku odbyła się pośmiertna wystawa jego prac w „Zachęcie”.
Życie prywatne.
Adam Piotrowski ożenił się za Marię Plirabelkę 12 października 1879 roku w Krakowie, miał dwóch synów (urodzone w 1880 i 1882 roku).
Najważniejsze prace.
Do ważniejszych prac należą:
Publikacje.
Był także autorem książek:

</doc>
<doc id="204303" url="https://pl.wikipedia.org/wiki?curid=204303" title="Rainerowa Chatka">
Rainerowa Chatka

Rainerowa Chatka, chata Rainera (słow. "Rainerova chata", "Rainerka") – dawne schronisko dla turystów, położone na wysokości 1301 m n.p.m. w Dolinie Zimnej Wody, u zbiegu Doliny Staroleśnej ("Veľká Studená dolina") i Doliny Małej Zimnej Wody ("Malá Studená dolina") w słowackich Tatrach Wysokich na Staroleśnej Polanie. Pierwsze schronisko turystyczne wzniesione po południowej stronie Tatr i najstarszy zachowany do dziś budynek schroniskowy w Tatrach.
Historia i opis.
Najstarsze z zachowanych schronisk tatrzańskich, choć już od wielu lat nie pełni tej funkcji. Pomimo to obecnie jeszcze na niektórych mapach i w niektórych przewodnikach nosi nazwę Schroniska Rainera. Wybudowane zostało w 1865 r. przez ówczesnego dzierżawcę Starego Smokowca, Johanna Georga Rainera, dla turystów przyjeżdżających tutaj, aby zwiedzić Wodospady Zimnej Wody. Nosiło wówczas w języku niemieckim nazwę "Rainerhütte", a po węgiersku "Rainer-kunyhó".
Mała, kamienna budowla, kryta gontowym dachem, nie miała fundamentów. Szpary w kamiennych murach były uszczelnione gliną wymieszaną z mchem i ściółką leśną. Wyposażona była jedynie w pryczę i miejsce na ognisko. Dym uciekał przez mały otwór w dachu, a małe okienka prawie nie oświetlały wnętrza. Po śmierci Rainera w 1872 r. zaczęła podupadać. W latach 1876-1877 jeszcze ją remontowano, lecz już w 1884 r., podczas budowy sąsiedniego budynku przyszłej Chaty Kamzik (Schroniska pod Kozicą), służyła jako noclegownia dla robotników. W następnych latach mieścił się w niej schroniskowy skład, stajnia, magazyn opału, a nawet chlewik. Już w latach 50. XX w. potrzebę jej ochrony podnosił Fero Lipták, jeden ze współzałożycieli IAMES-u, który proponował, by po remoncie urządzić w niej niewielkie muzeum turystyczno-taternickie i punkt sprzedaży pamiątek.
Kiedy w 1980 r. Schronisko pod Kozicą zostało rozebrane, budynek został przejęty przez TANAP. Według planów Biura Głównego Architekta miasta Vysoké Tatry budyneczek miał stać się atrakcją ścieżki dydaktycznej Hrebienok - Skalnaté Pleso, a przez otwarte wejście miało być widoczne skromne wyposażenie schroniska "z epoki", z pryczami, ławami i ogniskiem. Rzeczywiście, w latach 1982–1983 schron został częściowo wyremontowany, nie był jednak wykorzystywany. Wynajął go w 2000 r. (a następnie wydzierżawił) od TANAP-u Peter Petras, który jest tutaj obecnie chatarem.
Chata jest bardzo mała – jednoizbowa, zbudowana z kamienia. Dzisiaj kamienna Rainerowa Chatka nie oferuje noclegów, znajduje się tu bufet, sklep z pamiątkami i muzeum tragarzy tatrzańskich – nosiczów (słow. "nosiče"). Tuż obok Schroniska Rainera znajdowały się fundamenty dawnego, rozebranego w 1980 roku wspomnianego wyżej Schroniska pod Kozicą ("chata Kamzík").
Szlaki turystyczne.
W rejonie chaty znajduje się węzeł szlaków turystycznych:

</doc>
<doc id="204307" url="https://pl.wikipedia.org/wiki?curid=204307" title="Powstanie węgierskie 1956">
Powstanie węgierskie 1956

Powstanie węgierskie 1956, nazywane dziś często rewolucją 1956 () – zbrojne wystąpienie Węgrów przeciw reżimowi komunistycznemu panującemu na Węgrzech, które wybuchło 23 października 1956 roku i trwało do 10 listopada tego roku, kiedy to zostało ostatecznie stłumione przez zbrojną interwencję Armii Radzieckiej.
Przyczyny powstania.
Przyczyny społeczno-ekonomiczne.
Zapaść ekonomiczna i niskie standardy życia w Węgierskiej Republice Ludowej wzbudzały powszechne niezadowolenie. Chłopi byli niezadowoleni z polityki rolnej (kolektywizacja). Dziennikarze i literaci narzekali na warunki swojej pracy i domagali się wolności słowa. Studenci skarżyli się na warunki nauki i kryteria przyjmowania na uniwersytety (nieprzejrzysty system punktacji, np. punkty za pochodzenie lub przynależność do partii).
Przyczyny polityczne.
Po powstaniu robotników w czerwcu 1956 w Poznaniu i po wyborze popularnego Władysława Gomułki na pierwszego sekretarza PZPR wbrew woli Moskwy i bez radzieckiej inwazji, obudziły się nadzieje wewnątrzpartyjnej opozycji węgierskiej, na podobny przebieg wydarzeń na Węgrzech. Węgierska Partia Pracujących była podzielona na skrzydła reformatorskie i stalinowskie, co trwało od stracenia w 1949 r. (z inicjatywy Mátyása Rákosiego) László Rajka. Po śmierci Stalina doszło do osłabienia pozycji Rakosiego, który musiał zgodzić się na objęcie stanowiska premiera przez Imre Nagya, reprezentanta skrzydła umiarkowanego. Z kolei dymisja premiera ZSRR Malenkowa, uchodzącego za protektora Nagya sprawiła, że Nagy w marcu 1955 r. został usunięty ze stanowiska, a później też wykluczony z partii. Zwolennicy Nagya skupili się w Klubie im. Petőfiego. Frakcję Nagya skonsolidował uroczysty pogrzeb Rajka i innych ofiar stalinowskiego terroru 6 października 1956 r. z udziałem kilkuset tysięcy ludzi.
Jednakże znacznie dalej niż nadzieje wewnątrzpartyjnej opozycji sięgały wolnościowe roszczenia studentów uniwersytetu technicznego w Budapeszcie – domagających się w oświadczeniu z 22 października wolności obywatelskich, demokracji parlamentarnej i narodowej niepodległości. By rozpowszechnić swe żądania, kolportowali je w instytucjach, zakładach pracy i na innych uniwersytetach. Próbowali również (bezskutecznie) skłonić węgierskie radio do odczytania ich oświadczenia. Jedną z przyczyn powstania była też chęć pomszczenia krzywd wyrządzonych w czasie masowego terroru okresu rządów Rákosiego. Przykładowo na Węgrzech w okresie gdy rządził Rákosi było trzy razy więcej więźniów politycznych niż w Polsce przy trzykrotnie mniejszej liczbie ludności i faktycznym braku na Węgrzech zbrojnego podziemia antykomunistycznego. Przeciwnicy komunizmu tworzyli takie organizacje jak Miecz i Krzyż, Biała Gwardia, Przymierze Krwi, Partia Miłości, Front Chrześcijański, Sojusz Wolnych Socjaldemokratów.
Przebieg zdarzeń.
Powstanie zaczęło się 23 października 1956 i zakończyło według oficjalnej wersji 4 listopada 1956, choć najbardziej zacięte i krwawe walki powstańców z sowieckim najeźdźcą toczyły się w okresie od 4 do 10 listopada, a prześladowania uczestników powstania trwały jeszcze kolejne lata.
Początek rewolucji 23 października.
Studenci politechniki w Budapeszcie uzyskali zgodę na manifestację solidarności z „polskim Październikiem”, ale ich właściwe, wolnościowe cele sięgały znacznie dalej i pokrywały się z celami większości węgierskiego społeczeństwa, które masowo wzięło udział w manifestacji. Przemarsz zakończył się początkowo na placu Bema odczytaniem listy żądań studentów. Mimo oficjalnego końca demonstracji, wciąż przyłączali się do niej kolejni uczestnicy i sytuacja zaogniała się coraz bardziej. Część liczącej setki tysięcy uczestników demonstracji pomaszerowała pod parlament, jednakże większość udała się pod rozgłośnię węgierskiego radia, starając się skłonić je do odczytania listy żądań, jednakże zamiast poparcia, otworzono z budynku radiostacji ogień do demonstrantów. Sytuacja zaogniła się jeszcze bardziej, gdy przy pomocy broni otrzymanej od węgierskiego wojska, demonstrantom udało się zająć budynki radiowe. Wieczorem zebrało się ok. 300 000 ludzi przed parlamentem, żądając wolności słowa i poglądów, wolnej prasy, wolnych wyborów i pełnej niezależności od ZSRR, jak również nominacji Imre Nagya na szefa rządu. Sam Nagy wezwał demonstrantów do spokoju i rozejścia się i został niespodziewanie jeszcze tej samej nocy przez KC węgierskiej partii robotniczej powołany na premiera. Jednocześnie Sowieci rozpoczęli interwencję militarną, na prośbę sekretarza partii Ernő Gerő sygnowaną przez Biuro Polityczne (łącznie z Nagyem). Jeszcze tego wieczoru demonstranci obalili pomnik Stalina, stojący na placu Bohaterów. Nagy w trakcie krótkich rządów formalnie rozwiązał tajną policję, ogłosił zamiar wycofania się z Układu Warszawskiego i zobowiązał się do przywrócenia wolnych wyborów.
Interwencja Armii Radzieckiej 4 listopada do 10 listopada.
4 listopada o świcie nastąpiło wznowienie radzieckiej interwencji na Węgrzech z udziałem broni pancernej. Brało w niej udział 58 tysięcy żołnierzy radzieckich. Na sygnał radiowy „Grom” o godzinie 4.00 rano oddziały radzieckie ruszyły do ataku rozpoczynając operację „Wicher”. Spadochroniarze radzieccy opanowali lotniska, bez walki zajęto gmachy parlamentu i ministerstwa obrony narodowej. W oddziałach armii węgierskiej przywróceni zostają dowódcy usunięci przez powstańców, zaś ci którzy poparli powstanie – aresztowani. Nagy z kilkoma członkami swojego rządu po wystąpieniu radiowym schronił się w ambasadzie jugosłowiańskiej. Zacięte walki trwały do 10 listopada, choć ich rezultat był z góry znany, gdyż powstańcy byli gorzej uzbrojeni i pozbawieni centralnego dowodzenia, a armia węgierska – zdezorganizowana aresztowaniem ministra obrony narodowej i niechętną walce postawą większości kadry oficerskiej – praktycznie nie stawiała zorganizowanego oporu. Rozbrojono 35 tysięcy żołnierzy i powstańców. W wyniku walk od 23 października zginęło po węgierskiej stronie 2500 osób, głównie w czasie walk w Budapeszcie ponad 20 tysięcy aresztowano lub internowano, a ok. 200 tysięcy osób uciekło z kraju do Austrii i Jugosławii. Pozostające na Węgrzech rozbite oddziały powstańcze po 10 listopada przeszły do podziemia lub próbowały organizować partyzantkę. Straty materialne wyniosły 220 mln forintów, co stanowiło ok. 25% rocznego dochodu narodowego Węgier. Według archiwów radzieckich zginęło lub zaginęło 740 żołnierzy i oficerów radzieckich, zaś 1540 odniosło rany – ponad połowa z nich poległa w październiku. 7 listopada do Budapesztu przybywa rząd Kadara i przejmuje władzę. Zostaje on oficjalnie uznany przez państwa zachodnie.
Przed powstaniem i w jego czasie nadzorowana przez oficerów amerykańskich sekcja węgierska Radio Wolna Europa obiecywała Węgrom militarną pomoc Zachodu, zachęcając ich do zbrojnego wystąpienia i instruując wojskowo (np. uczono sporządzania koktajli Mołotowa). Obietnica ta nie została jednakże dotrzymana. Amerykański sekretarz stanu John Foster Dulles miał powiedzieć: „Nie traktujemy tego kraju [Węgier] jako naszego potencjalnego sojusznika wojskowego”. Jedynym krajem, który chciał udzielić pomocy militarnej Węgrom, była Hiszpania pod rządami generała Francisco Franco. Słynny „pułkownik Bell” przekonywał przez radio, iż powstańcy mogą i powinni pokonać armię radziecką – udzielał im także praktycznych rad, jak tego dokonać.
Stany Zjednoczone interesowały się jednak znacznie bardziej kryzysem na Kanale Sueskim – najważniejszej drodze morskiej świata i rozpoczętą 30 października francusko-brytyjską inwazją na Egipt. Allen Dulles, szef CIA, przekonywał prezydenta USA, że poświęcenie Węgier korzystne jest dla realizacji strategicznego celu – skłócenia ZSRR z Chinami i Jugosławią. 29 października polecenie zakomunikowania władzom ZSRR braku zainteresowania USA sytuacją Węgier oraz informacji, iż Węgry nie są militarnym sojusznikiem USA otrzymał ambasador amerykański w Moskwie Charles E. Bohlen – uczynił to następnego dnia.
Po 10 listopada 1956.
Jeszcze do końca 1956 trwały sporadyczne potyczki zbrojne i strajki. Po złamaniu oporu zbrojnego na czoło wysunęła się zdominowana przez zwolenników Nagya Centralna Budapesztańska Rada Robotnicza, utworzona 14 listopada 1956 r. Rada żądając wycofania wojsk radzieckich zorganizowała strajk powszechny 22-23 listopada, demonstrację kobiet 4 grudnia i zamieszki 8 grudnia. 11 grudnia Rada została zdelegalizowana a ogłoszony przez nią kolejny strajk powszechny załamał się. 21 kwietnia 1957 r. rozwiązany został Węgierski Związek Pisarzy – ostatni bastion opozycji.
Imre Nagy, który początkowo schronił się w ambasadzie Jugosławii, został pojmany przez Sowietów, wywieziony do Rumunii i 15 czerwca 1958 r. skazany na karę śmierci (wyrok wykonano dwa tygodnie później). Skazano na śmierć i stracono ogółem ok. 230 osób. Do 1963 Kádár w ramach kolejnych amnestii ułaskawił większość politycznych więźniów, byłych uczestników rewolucji. Kraj po powstaniu węgierskim opuściło blisko 200 tys. Węgrów – kilkadziesiąt tysięcy z nich powróciło po ogłoszeniu amnestii w 1963 r.
Rok 1956 był rokiem przełomowym w powojennej historii Węgier. Jak co roku, 23 października obchodzony był na Węgrzech jako rocznica wybuchu rewolucji węgierskiej. Dla Węgrów jest to prawdziwy dzień „pamięci narodowej”. Dla wielu był on też dniem przełomowym w życiu osobistym. Po upadku rewolucji 1956 roku wielu bowiem Węgrów opuściło swój kraj i osiedliło się na stałe za granicą. Po latach można już dość dokładnie ustalić, ilu wówczas wyjechało na stałe i gdzie. Ciekawe dane na ten temat zebrał, zamieszkały na stałe w Wiedniu, duchowny ewangelicki pochodzenia węgierskiego (po ojcu) István Szépfalusi. Z zebranych przez niego danych wynika, że w latach 1956–1957 przedostało się nielegalnie z Węgier do Austrii dokładnie 181 007 osób. Liczbę tę można uzupełnić dalszymi 19 857 osobami, które w latach 1956–1958 w podobny sposób przedostały się do Jugosławii. Największa liczba uchodźców pochodziła z zachodnich, przygranicznych terenów, najmniej zaś z centralnych i wschodnich rejonów kraju. Dwie trzecie stanowili mężczyźni; ponad połowa była w wieku poniżej 25 lat; jedna trzecia – w przedziale wieku 25-39 lat; mniej niż 12% – w przedziale wiekowym 40-59 lat. Osoby w wieku powyżej 70 lat stanowiły poniżej 1% udziału w ogólnej liczbie uchodźców. Ciekawe, iż pośród uchodźców pochodzących z Budapesztu udział kobiet był większy niż przeciętny. Po krytycznych latach 1956–1957 liczba uchodźców radykalnie spadła, ale nielegalne przekraczanie granicy bynajmniej nie ustało. Tak więc w kolejnych latach, 1958-1961, uciekło z Węgier dalszych 985 osób. Miała też miejsce odwrotna fala migracji ludności, mianowicie część uchodźców ze względów rodzinnych powróciła do kraju. Największy ruch powrotny był w okresie od listopada 1956 roku do grudnia 1957 roku. Ogółem powróciło na Węgry: z Austrii 8319 osób, z Jugosławii 2773 osoby, z innych zaś państw – przez Austrię – 3774 osoby, łącznie 14 866 osób.
Z posiadanych informacji wynika też, że w tym czasie władze węgierskie odmówiły prawa powrotu 105 osobom. Z ogólnej liczby 181 992 uchodźców, przybyłych do Austrii w okresie do 1961 roku, w kraju tym pozostały 10 442 osoby. W Jugosławii, pozostało 407 osób, natomiast 76 osób uznano za zaginionych w tym kraju. Połowa ze 161 505 uchodźców węgierskich, którzy wyjechali z Austrii oraz 16 601 uchodźców, którzy opuścili Jugosławię – poszukała sobie nowej ojczyzny na dalekich kontynentach. Najwięcej osiedliło się w Stanach Zjednoczonych (39 195 osób), w dalszej kolejności w Kanadzie (25 487 osób), Australii (10 417 osób), Izraelu (1897 osób) i Republice Południowej Afryki (1331 osób). Spośród ogólnej liczby 79 272 uchodźców węgierskich, którzy z Austrii udali się do innych krajów europejskich, najwięcej osób znalazło schronienie w Wielkiej Brytanii (20 840), w dalszej kolejności – w Niemczech (14 423), Szwajcarii (12 008), Francji (10 257), Szwecji (5947) oraz Belgii (3562). Według danych Głównego Komisarza ds. Uchodźców ONZ, . Uchodźcy z okresu rewolucji '56 roku otrzymywali wszelką pomoc i wsparcie ze strony ludności i władz austriackich. Ich przystosowanie do warunków austriackich przebiegało na ogół bezproblemowo. Wielu spośród nich po czterech latach pobytu w Austrii otrzymywało obywatelstwo austriackie i ani przez chwilę nie miało problemu z otrzymaniem zezwolenia na podjęcie pracy w tym kraju.
Polskie reakcje na powstanie węgierskie.
Wydarzenia na Węgrzech spotkały się z bardzo żywiołową reakcją w Polsce. Po inwazji radzieckiej pomoc okazywana przez Polaków „węgierskim bratankom” przybrała olbrzymią skalę. Do 12 listopada w całym kraju zgłosiło się 11 196 honorowych krwiodawców. Aby ich obsłużyć, uruchomiono dodatkowe punkty. W całym kraju powstawały komitety zajmujące się działaniem na rzecz potrzebującej ludności węgierskiej. Statystyki PCK wskazują, że samym transportem lotniczym (15 samolotów) dostarczono na Węgry 44 tony medykamentów i materiałów pierwszej potrzeby. Pomoc wysyłana przy użyciu transportu drogowego i kolejowego była znacznie większa. Polską pomoc szacuje się na wartość ok. 2 mln ówczesnych dolarów amerykańskich. Społecznie, oddolnie zorganizowana pomoc materialna przysłana z Polski była znacznie większa niż udzielona przez rząd USA.
Wpływ na partie komunistyczne.
Wydarzenia na Węgrzech doprowadziły do załamania ideologicznego wewnątrz partii komunistycznych na świecie, szczególnie tych z Europy Zachodniej. Partie, rozczarowane polityką ZSRR, odnotowały duży spadek liczby członków. Partie komunistyczne na Zachodzie w większości już nigdy nie odzyskały siły, jaką dysponowały przed interwencją wojsk ZSRR, a sama interwencja została skrytykowana także przez wielu polityków komunistycznych, w tym Milovana Đilasa, który stwierdził, że interwencja na Węgrzech była "raną" zadaną komunizmowi.

</doc>
<doc id="204308" url="https://pl.wikipedia.org/wiki?curid=204308" title="Eugeniusz Lubomirski">
Eugeniusz Lubomirski



</doc>
<doc id="204309" url="https://pl.wikipedia.org/wiki?curid=204309" title="Język etruski">
Język etruski

Język etruski – wymarły po I wieku n.e. język nieindoeuropejski o nieustalonym pochodzeniu i pokrewieństwie z innymi językami. Był to język pisany i mówiony, którym posługiwano się w dawnej Etrurii i sąsiednich regionach (obecna Toskania, Umbria, Veneto, Emilia-Romania i Lombardia we Włoszech).
Język etruski został wyparty przez łacinę i pozostawił po sobie niewiele śladów: kilkadziesiąt zapożyczeń w łacinie (np. etr. "phersu" to łac. "persona" [osoba]), kilka tekstów ciągłych i nazwy miejscowości (np. Parma).
Nieznane jest znaczenie większości słów etruskich, dlatego zachowane teksty nie mogą być dokładnie odczytane. Drogą logicznego wnioskowania udało się rozszyfrować takie słowa jak "elan" (syn), "sech" (córka), "nefts" (wnuk), "ati" (matka), "avils" (lata) i "lupuce" (nie żyje).
Historia.
Pochodzenie Etrusków było i jest sporne: jedna z hipotez głosi, że byli autochtoniczną ludnością Italii, zanim przybyli tam około 1000 lat p.n.e. przodkowie Rzymian. Herodot ("Dzieje" I,94), opisuje „Tyrreńczyków” (Etrusków) jako przybyszów z Lidii w płd.-zach. Anatolii, skąd pod przywództwem Tyrrhoeusa, uciekając przed klęską głodu, przybyli do Umbrii. Dionizjusz z Halikarnasu stwierdził w I wieku n.e., że język etruski nie jest podobny do żadnego ze znanych języków i uznał, że mówiący nim są autochtonami.
Po podbiciu Etrurii przez Republikę Rzymską wskutek romanizacji nastąpił szybki upadek języka etruskiego, który około roku 200 p.n.e. został zastąpiony przez łacinę z wyjątkiem izolowanych osad górskich, a także ceremonii religijnych, gdzie był nadal językiem kultu.
W czasach późnej Republiki tylko nieliczni wykształceni amatorzy, np. Marek Terencjusz Warron, umieli czytać etruskie teksty. Ostatnią znaną osobą z taką umiejętnością był cesarz Klaudiusz, który napisał słownik łacińsko-etruski (niezachowany) na podstawie informacji uzyskanych od kapłanów etruskich.
Znajomość języka literackiego wśród Etrusków musiała być znaczna (co zauważyli już Rzymianie) – świadczą o tym liczne zachowane krótkie inskrypcje i epitafia. Według przekazów Liwiusza i Cycerona etruska literatura była bogata (jednak nie zachowała się do naszych czasów).
Niektóre znane księgi etruskie: "Etrusca Disciplina" były zbiorem opisów rytuałów religijnych; "Libri Haruspicini" opisywały sposoby wróżenia z wnętrzności zwierząt ofiarnych; "Libri Fulgurales" wyjaśniały sposoby wróżenia z błyskawic; "Libri Rituales" były zbiorem informacji o etruskim życiu społecznym, politycznym i religijnym.
Jedyna zachowana księga etruska, "Liber Linteus", napisana na tkaninie lnianej, przetrwała w formie bandaży owijających mumię egipską.
Zapożyczenia z języka etruskiego znalazły się w języku łacińskim (są to przypuszczalnie takie wyrazy jak "elementum" [litera], "litterae" [pismo], "cera" [wosk], "harena" [piasek]), a za jego pośrednictwem prawdopodobnie wiele z nich (dotyczących głównie kultury) istnieje do dziś w językach europejskich, szczególnie w językach romańskich, np. fr. "peuple" (lud), "fenêtre" (okno), "personne" (osoba), "automne" (jesień), "avril" (kwiecień). Wobec naszej nieznajomości języka etruskiego i skąpej liczby źródeł takie pochodzenie tych wyrazów jest tylko hipotetyczne.
Klasyfikacja.
Większość badaczy zalicza go, wraz z lemnijskim i retyckim, do tyrreńskiej rodziny językowej. Z uwagi na brak wystarczającego materiału porównawczego, jego postulowane związki ze starożytnymi językami Cypru i Krety należy uznawać za nieuzasadnione.
Istniała również hipoteza o przynależności języka etruskiego do rodziny indoeuropejskiej. Jednak z uwagi na zbyt małą liczbę podobieństw została odrzucona przez większość językoznawców. Pewne podobieństwa sugerować mogą daleki związek (patrz języki indo-tyrreńskie). Zwolennicy tego punktu widzenia podają następujące cechy języka etruskiego:
Obok podobieństw typologicznych i morfologicznych, istnieją także podobieństwa leksykalne, np. 3 – ce (pie. *treyes), 7 – semph (pie. *séptm), 6 – śa (pie. *swéks).
Wobec braku przekonywającego materiału porównawczego wątpliwa jest hipoteza Mario Alinei o związku etruskiego z archaicznym węgierskim.
Z inskrypcji etrusko-greckich bądź etrusko-łacińskich wiadomo, że w etruskim imiona zapisywano skrótowo: "Achle" zamiast "Achilles", "Aule" zam. "Aulus", "Hercle" zam. "Hercules", "Menle" zam. "Menelaos" czy "Clumsta" zam. "Clutaimestra".
Alfabet etruski.
Alfabet łaciński, obecnie używany w większości krajów świata, pochodzi od alfabetu używanego przez Etrusków, przejętego i zmodyfikowanego następnie przez Rzymian. Jest de facto abecadłem, ponieważ pierwsze litery to a, b, c, d. Jednak Etruskowie również zapożyczyli swój alfabet od Greków (w wersji pochodzącej z wyspy Eubea, używanej przez Greków w Italii), a Grecy przejęli ten alfabet od Fenicjan – pismo fenickie. Pisano od prawej do lewej, z wyjątkiem archaicznych inskrypcji, w których czasami używano bustrofedonu, czyli podobnie jak w języku fenickim.
Fonologia.
Językoznawcy zrekonstruowali fonemy tego języka (zapis według Międzynarodowego Alfabetu Fonetycznego [IPA]):
Fragment etruskiego tekstu.
Jest to tekst prawniczy z tabliczki "Tabula Cortonensis", wykonanej z brązu:
aule σalini (...) cuσual (...)
zilci · larθal · c (...) uσus ·
lariσalc · σalinis auleσla · celtinêitiσ
s · tarσminass · σparza · in · θuχt cesu
ratm · σuθiu · σuθiuσvê · velχes · cuσus a
uleσla · velθurus · titlnis · velθuruσla.
larθalc · cêlatinas apnal · lariσalc cê
latinas · titlnal
Liczebniki etruskie.
Najczęściej podaje się następujący porządek:
Pojawiają się jednak głosy krytyczne, kwestionujące znaczenie "huθ" i "śa", przypisując im raczej znaczenia odwrotne: "huθ" – 4, a "śa" – 6. Wynika to z faktu, iż podane powyżej liczby są oparte na analizie tzw. kości z Toskanii, które według zwolenników najbardziej rozpowszechnionego poglądu miały być wykonywane tak, by suma wartości przeciwległych boków kostki była równa 7. Przeciwnicy argumentują, że jest to raczej norma współczesna (nie wszystkie odnalezione kości były wykonane w ten sposób), zaś analizując pozostały materiał, należałoby "śa" przypisać wartość 6, a "huθ" 4.
Ponieważ większość wiedzy o liczebnikach pochodzi z inskrypcji opisujących wiek zmarłego czy datę, nie wiadomo, jak konstruowano liczby większe niż sto. Dziesiątki, z wyjątkiem dwudziestu (zaθrum), zaznaczano przez zrostek "–alχ", np. 30 – "cealaχ/cialχ", 50 – "muvalχ", 70 – "śemphalχ". Liczby ‘naste’ wyrażano dwoma sposobami. Liczby do 6 (lub 5?), dodawano do liczby dziesiątek, z kolei liczby od 6 (lub 7?) wyrażano, podobnie jak w łacinie, czyli odejmując 1, 2 lub 3, przez dodanie do nich zrostku "–em" ("thunem, eslem, ciem") np.: 27 = 30 – 3 = "ciem cialχ", 48 = 50 – 2 = "eslem muvalχ". Łacina miała zresztą zapożyczyć ten system właśnie z etruskiego. Liczby od 10 do 16 miano tworzyć przez dodanie odpowiedniej liczby od 1 do 6 do śar (10).
Zbyt mało wiadomo, jak konstruowano liczebniki porządkowe – jedynym zaświadczonym jest "θunχ" ‘pierwszy’. Znane liczebniki przysłówkowe tworzono za pomocą zrostku –z/-zi/-ze np.: "θunz" – jeden raz, "eslz" – dwakroć, "ciz" – trzykroć.

</doc>
<doc id="204310" url="https://pl.wikipedia.org/wiki?curid=204310" title="Hotel górski „Śląski Dom”">
Hotel górski „Śląski Dom”

Hotel górski „Śląski Dom”, Schronisko Śląskie (słow. "Sliezsky dom", niem. "Schlesierhaus", węg. "Sziléziai-ház") – hotel górski położony w Dolinie Wielickiej ("Velická dolina") u stóp Gerlacha, nad Wielickim Stawem ("Velické pleso") w słowackich Tatrach Wysokich. Dawniej zwany był także Śląską Gospodą lub Schroniskiem Wielickim.
Historia.
Pierwszym schroniskiem postawionym nad Wielickim Stawem było Schronisko Blásyego ("Blásyho chata", niem. "Blásy-Hütte", "Felker-Seehütte", węg. "Felkai-tavi menház"), wybudowane nad północno-wschodnim brzegiem z inicjatywy Eduarda Blásyego, zarządcy Starego Smokowca. Budynek postawiony w 1871 roku zmiotła lawina już w marcu 1874 r.
Obecna nazwa schroniska pochodzi z roku 1895, kiedy to Sekcja Śląska MKE, mająca swoją siedzibę we Wrocławiu, wybudowała nad południowo-zachodnim brzegiem Wielickiego Stawu schronisko i nazwała je „Śląski Dom”. Budynek powiększano i przerabiano w latach 1907–1909, 1943 i 1957–1962, jednak w dniach 29–30 listopada 1962 r. doszczętnie spłonął. W jego miejsce w latach 1966–1968 postawiony został obecny hotel. Na początku działania (w 1895 r.) schronisko miało 12 miejsc noclegowych, w latach 60. mieściło już ponad 100 osób. W czasie pielgrzymki na Słowację Śląski Dom odwiedził 3 lipca 1995 r. Jan Paweł II, dziś pomieszczenie, w którym wówczas przebywał, zostało przekształcone w izbę pamięci.
Innym schroniskiem było Schronisko Hunfalvyego (słow. "Hunfalvyho chata", węg. "Hunfalvy-kunyhó", "Hunfalvy-menedékház", niem. "Hunfalvyhütte"), otwarte w 1878 r. na Wyżniej Wielickiej Polanie dzięki Węgierskiemu Towarzystwu Turystycznemu (MKE). Kamienno-drewniany budynek miał kuchnię, świetlicę, magazyn, noclegownię, werandę i ogrzewanie piecowe. Po otwarciu Śląskiego Domu służyło już tylko jako obiekt rezerwowy, w razie przepełnienia nowego obiektu. Po zniszczonym podczas pożaru w roku 1913 schronisku pozostały do czasów dzisiejszych jedynie fundamenty, widoczne z Magistrali Tatrzańskiej. Chata nosiła imię pochodzącego z Wielkiego Sławkowa geografa – Jánosa Hunfalvyego (1820–1888).
Szlaki turystyczne.
Czasy przejścia podane na podstawie mapy.

</doc>
<doc id="204313" url="https://pl.wikipedia.org/wiki?curid=204313" title="Eugeniusz Lubomirski (1789–1834)">
Eugeniusz Lubomirski (1789–1834)

Eugeniusz Lubomirski herbu Szreniawa bez Krzyża (ur. 13 września 1789, zm. 1834), komandor maltański w Wielkim Przeoracie Katolickim w Rosji, ziemianin polski, dziedzic Dubrownej.
Był synem Ksawerego Lubomirskiego i Teofili z Rzewuskich, bratem generała rosyjskiego Konstantego. W 1817 roku ożenił się z Marią z Czackich, córką Tadeusza Czackiego i Barbary z Dębińskich z którą miał czterech synów: Stefana Ksawerego (1819-1900) Władysława Emanuela (1824), Eugeniusza Adolfa (1825) i Jana Tadeusza (1826). Przy urodzeniu czwartego dziecka zmarła jego żona Maria. W 1830 roku w Warszawie poślubił Klementynę Czetwertyńską (1801-1834). Eugeniusz, również podupadający na zdrowiu, wkrótce sam zmarł pozostawiając majątek małoletnim synom.

</doc>
<doc id="204315" url="https://pl.wikipedia.org/wiki?curid=204315" title="DevilDriver">
DevilDriver

DevilDriver – amerykańska grupa muzyczna grająca melodic death metal i groove metal, założona w Santa Barbara (Kalifornia).
Historia.
Grupa została utworzona przez Deza Fafarę, byłego członka nu-metalowego zespołu Coal Chamber. Pierwotnie formacja nosiła nazwę Deathride, z której jednak zrezygnowano, jako że pierwsza używana była już przez inne grupy muzyczne. W poszukiwaniu nowej nazwy zespół brał pod uwagę ponad 200 propozycji słów. Rozwiązanie przyszło dzięki żonie Fafary, która była w posiadaniu książki o czarnej magii autorstwa Ravena Grimassi (popularyzatora Stregherii, określanej mianem "Starej Religii Włoch"), w której użyty został termin "devil driver". Określenie to odnosiło się do dzwonków włoskich czarownic odganiających złe moce. Nazwa ta okazała się odpowiednia dla wokalisty, ponieważ zawierała w sobie "zło" i "pasowała do jego życia". Logo zespołu to tzw. "Krzyż Zamętu" (ang. "Cross of Confusion"), istniejący od czasów starożytnego Rzymu i oznaczający "kwestionowanie religii, kwestionowanie władzy, kwestionowanie wszystkiego wokół". Sam Fafara o takim podejściu do życia, jak również o włoskiej czarnej magii, został uświadomiony przez swoich dziadków.
W październiku 2014 grupę opuścili perkusista John Boecklin i gitarzysta Jeff Kendrick, zaś lider zespołu Dez Fafara oświadczył wówczas, iż działalność DevilDriver będzie zawieszona do 2016, gdy zaplanował wydanie nowego albumu, a do tego czasu postanowił odnowić grupę Coal Chamber. Jesienią 2015 DevilDriver rozpoczął nagrywanie studyjne kolejnej płyty, a w składzie zespołu pojawili się gitarzysta Neal Tiemann i perkusista Austin D'Amond (były członek formacji Chimaira). Wkrótce gitarzystę Towninga zastąpił muzyk koncertowy Diego Ibarra.
Na 6 lipca 2018 zapowiedziano nowy album grupy pt. "", zawierający covery utworów wykonawców z gatunku muzyki country.

</doc>
<doc id="204317" url="https://pl.wikipedia.org/wiki?curid=204317" title="Tarpan Honker">
Tarpan Honker

Honker – samochód terenowy klasy średniej o charakterze osobowo-towarowym produkowany przez polskie przedsiębiorstwo FSR w latach 1988 – 1997 jako Tarpan Honker, pod południowokoreańską marką Daewoo jako Daewoo Honker w latach 1997 – 2001, przez polskie przedsiębiorstwo Andoria-Mot jako Andoria Honker w latach 2001 – 2003, pod brytyjsko-rosyjską marką Intrall jako Intrall Honker w latach 2003 – 2007, pod polską marką DZT jako DZT Honker w latach 2009 – 2012 oraz pod polską marką Honker jako Honker 4x4 w latach 2012 – 2018.
Historia i opis modelu.
Projekt.
Prace nad pierwszym polskim osobowym samochodem terenowym rozpoczęto pod koniec lat 70. XX wieku, przede wszystkim w celu zastąpienia importowanych radzieckich samochodów UAZ 469 dla wojska, służb i użytkowników państwowych. W 1979 roku w Przemysłowym Instytucie Motoryzacji opracowano pierwszy prototyp PW-1 (od Pojazd Wielozadaniowy), na bazie prototypu Tarpan 234. W latach 1982–1988 doskonalono ulepszoną konstrukcję PW-2 (zbudowano dwie serie próbne po 6 i 15 samochodów). Badania testowe prowadził Wojskowy Instytut Techniki Pancernej i Samochodowej z Sulejówka. Prototyp przedstawiono publicznie w 1984 roku.
Tarpan Honker.
Produkcja seryjna PW-2 rozpoczęła się 4 lata po prezentacji wersji prototypowej, 1988 roku w Fabryce Samochodów Rolniczych w Poznaniu (produkującej samochody Tarpan), pod nazwą Tarpan 4011, następnie Tarpan 4WD Honker. Samochód dysponował polskim silnikiem FSO AA o mocy 75 KM, lecz okazał się on za słaby i wkrótce zastąpiono go zagranicznym silnikiem Iveco, tworząc modele Tarpan Honker 4012 (model 10 osobowy hard-top) oraz 4022 (model 2 osobowy brygadowy).
Aby nadać nazwę samochodowi ogłoszono konkurs, na który napłynęło wiele propozycji. Wybrano nazwę Honker, oficjalnie argumentując, że w języku angielskim jest to onomatopeja, oznaczająca krzyk dzikich gęsi wracających do gniazd. Ukryto informację, że był to kryptonim polskiego ataku na Monte Cassino w czasie II wojny światowej. Nazwę tę nosi również 43 Poznańska Drużyna Harcerska im. Zdobywców Monte Cassino „Honker”, na obozach której były testowane pierwsze prototypy samochodu.
Kilka lat po rozpoczęciu produkcji seryjnej, zaczęto prace projektowe nad krótszą odmianą o rozstawie osi 2210 mm pod nazwą Honker 4032. Prace te skończyły się na prototypie. Roboczo auto zostało nazwane "Zwiad". Od początku opracowano też wersję sanitarki Honker 4021, z oddzieloną kabiną i kontenerowym przedziałem medycznym w tylnej części. Produkowano je następnie w małych seriach od 1989 roku na bazie dostarczanych podwozi w Wojskowych Zakładach Motoryzacyjnych 4 we Wrocławiu (później w AMZ-Kutno). W 1993 roku pomiędzy FSR i niemieckim koncernem Volkswagen AG utworzono spółkę joint venture Volkswagen Poznań, a montaż Honkera umieszczono w wydzielonej spółce Tarpan Sp. z o.o. W wyniku spadającej produkcji (1994 – 314 szt., 1995 – 288 szt.), na początku 1996 roku zaprzestano produkcji pojazdu, przedsiębiorstwo zlikwidowano, a spółka joint venture przeszła w 100% do koncernu Volkswagen AG. 
Daewoo Honker.
Wiosną 1996 roku jednak Daewoo Motor Polska kupiło licencję i oprzyrządowanie produkcyjne i przeniosło produkcję do Lublina, do byłej FSC. Produkcję nieco zmodernizowanego samochodu uruchomiono tam w 1997 roku, jako Daewoo Honker 2324. Stosowano w nich silniki Andoria 4CT90, a część elementów zunifikowano z samochodami dostawczymi Lublin. Firma Daewoo planowała też produkcję gruntownie przeprojektowanego Daewoo Honker II z napędem 4x2 lub 4x4. Ostatecznie jednak we wrześniu 2000 roku rozpoczęto produkcję wersji po „faceliftingu” pod nazwą Daewoo Honker 2000, w którym dokonano tylko kosmetycznych zmian nadwozia oraz ulepszono silnik. Po upadku Daewoo Motor Polska model nazywano Honker 2000.
Andoria i Intrall.
Pod koniec 2000 roku koncern Daewoo i jego polska filia ogłosiły upadłość. Produkcję Honkera przejmowały jednak kolejne spółki, mając nadzieję głównie na zamówienia wojska. W maju 2002 roku produkcję wznowiła na krótko we współpracy z syndykiem Daewoo nowo utworzona spółka Andoria-Mot. W 2003 roku Andoria-Mot przedstawiła podczas targów Poznań Motor Show 2003 dwie wersje tego auta z nadwoziem pickup i skrzyniowym. Następnie od 2004 roku samochód produkowany był przez Intrall Polska, która w kwietniu 2004 roku przedstawiła prawdziwie off-roadową wersję Honker Max o podwyższonej dzielności terenowej. W 2005 roku zmieniono markę na Intrall Honker. W 2006 roku zaprezentowano zmodernizowany prototyp 5-drzwiowej odmiany Honkera. Nowy pojazd oprócz zmodernizowanego nadwozia otrzymał całkowicie zmienione niezależne przednie zawieszenie, oparte na wahaczach, drążkach skrętnych i hydraulicznych amortyzatorach. Zawieszenie tylne pozostało bez zmian. Produkcji tej odmiany nie podjęto. W 2007 roku jednak firma Intrall również ogłosiła upadłość.
Produkowano także Honkery w wersjach hard-top, ze skrzynią ładunkową oraz jako pick-up. Wykorzystywano w nich silniki benzynowe pochodzące z samochodu FSO Polonez, silniki Diesla Iveco (2.5 dm³), a od 1997 roku turbodoładowane silniki Andoria 4CT90 (później 4CTi90). Samochód w wersji podstawowej miał 3-drzwiowe nadwozie, oparte na ramie ze sztywnymi mostami napędowymi na resorach piórowych. Standardowo posiadał 2 fotele w kabinie (kierowcy i pasażera), a w tylnej części dwie czteroosobowe ławki ustawione wzdłuż ścian, oparciem do ściany. Opcją były 2 lub 3 jednoosobowe siedzenia w drugim rzędzie i dwie dwuosobowe ławki pod ścianami, lub 2 siedzenia w drugim i 2-3 w trzecim rzędzie.
Właścicielem praw do produkcji samochodów Honker do 2009 roku był syndyk Daewoo Motor Polska. W 2008 roku pojawiła się informacja o chęci przejęcia praw do produkcji Honkera przez ukraińską firmę DP Naftogazbud Polikor, jednak do finalizacji umowy między stroną ukraińską a syndykiem DMP nie doszło. Syndyk firmy Daewoo Motor Polska utworzył w 2008 roku "Zakład Produkcji Samochodów" (ZPS) w Lublinie, który posiadał zamówienia na 200 sztuk Honkerów dla wojska i chciał uruchomić ich produkcję. Ostatecznie syndyk w listopadzie 2008 roku po raz kolejny zdecydował o sprzedaży praw do produkcji tego modelu oraz elementów niezbędnych do produkcji auta i hal montażowych.
DZT i Honker.
W styczniu 2009 roku do przetargu zgłosiły się warszawska firma „Igma – pojazdy specjalne i opancerzone” oraz DZT Tymińscy Sp.j. Negocjacje trwały kilka miesięcy, w tym czasie z rozmów wycofała się Igma. Ostatecznie umowę syndyk podpisał ze spółką DZT Tymińscy, która zapłaciła za mienie po Daewoo 43 mln zł. Wraz z prawem do samochodu spółka zakupiła również m.in. montażownię, lakiernię, spawalnię, tłocznię i ośrodek badawczo-rozwojowy.
Po podpisaniu przedwstępnej umowy ruszyła produkcja – jednego pojazdu na zamówienie i sześciu kolejnych dla celów promocyjnych. Zakład przygotowywał również specjalistyczny samochód dla kopalni miedzi. W 2010 roku wojsko zakupiło 60 Honkerów 2000 2N – był to ostatni zakup Wojska Polskiego (stan na 2015 r.). Od 2011 roku producentem samochodu została DZT Fabryka Samochodów w Lublinie Sp. z o.o. (spółka-córka DZT Tymińscy). Ich sprzedażą zajmowała się natomiast Fabryka Samochodów Honker Sp. z o.o. w Lublinie (należąca do wspólnika DZT Tymińscy). W 2016 roku ogłoszono upadłość DZT Fabryka Samochodów, lecz produkcja była kontynuowana, w tym 40 sztuk zamówionych przez wojsko pod zabudowę radiostacji.
W grudniu 2017 roku Inspektorat Uzbrojenia, podpisał z Wojskowymi Zakładami Łączności Nr 2 umowę na dostawę 39 radiostacji, zamontowanych na fabrycznie nowych samochodach Honker.
W latach 2014-15 opracowano na zamówienie Nigerii odmianę trzyosiową, z napędem 6×4 z tylną osią wleczoną. Wersja ta miała długość 650 cm, dopuszczalną masę całkowitą 4,6 tony i przewoziła 20 osób, a napęd stanowił silnik Andoria ADCR Euro 4 o mocy 150 KM.
W 2018 roku spółka Autobox Innovations ze Starachowic zaprezentowała propozycję modernizacji wyprodukowanych samochodów, pod nazwą Honker M-AX, z zastosowaniem nowego podwozia i silnika wysokoprężnego Iveco FPT 170 KM. 28 sierpnia 2019 roku Autobox Innovations nabyła od syndyka masy upadłości spółki DZT Fabryka Samochodów prawa do produkcji Honkera.
Odbiorcy.
Głównymi odbiorcami tego modelu były różne służby mundurowe, zwłaszcza Wojsko Polskie. Pierwsza seria informacyjna z 1988 roku trafiła do Milicji. Samochody Honker były używane w Wojsku Polskim od 1990 roku, lecz zakupy nie były masowe – pod koniec dekady było ich ok. 900, a dopiero w 2009 roku ich liczba w wojsku sięgnęła 2466. Były one również eksportowane do Iraku w wersji ambulans. Największym odbiorcą cywilnym była firma KGHM Polska Miedź, w której specjalnie przystosowane (m.in. obniżone) Honkery służą m.in. do przewożenia górników pod ziemią. W 2004 roku powstał prototyp Honker Skorpion – specjalnej wersji lekko opancerzonej i uzbrojonej z przeznaczeniem dla polskich oddziałów w Iraku. Wyprodukowano kilkadziesiąt sztuk modelu Skorpion-3 (jesienią 2007 roku Wojsko Polskie użytkowało 90 sztuk). Oprócz tego, produkowano wersje wojskowe ze specjalistycznym wyposażeniem i zabudowami (głównie dowodzenia lub łączności): ZWD-3, WD-2001, ZWD-99bat.
Przed 2015 rokiem 20 Honkerów produkcji DZT sprzedano dla sił zbrojnych Nigerii. W kwietniu 2015 roku, po dostarczeniu egzemplarzy testowych, sprzedano tam dalsze 10 pojazdów w wersji 6×4, wyposażonych w szybę kuloodporną i obrotnicę dla karabinu maszynowego.
Produkcja.
Produkcja modeli Honker była niewielka, sięgając najwyżej poziomu kilkuset sztuk. W FSR w Poznaniu w 1990 roku powstało 589, w 1992 – ok. 450, w 1994 – 314 szt., w 1995 – 288 sztuk. Po zaprzestaniu produkcji na początku 1996 roku, prawa do produkcji modeli Tarpan przejęła spółka Daewoo Motor Polska Sp. z o.o., która jesienią 1996 roku rozpoczęła ich montaż próbny w Lublinie. W obu tych fabrykach powstało wówczas około 20 sztuk. W 1997 roku powstało 155 szt., 1998 – 232 szt., 1999 – około 350 szt., 2000 – około 200 szt., 2001 – około 30-40 szt., 2002 – 140 szt., 2003 – 278 szt., 2004 – około 490 szt., 2005 – 177 szt., 2006 – 245 szt., 2007 – 35 sztuk. Od wiosny 2007 roku do 2009 roku produkcja była zawieszona.
W 2010 roku SZ RP zamówiły kolejne 60 samochodów.

</doc>
<doc id="204318" url="https://pl.wikipedia.org/wiki?curid=204318" title="Głogów (gmina wiejska)">
Głogów (gmina wiejska)

Głogów – gmina wiejska w województwie dolnośląskim, w powiecie głogowskim. Siedzibą władz gminy jest miasto Głogów. W latach 1975–1998 gmina położona była w województwie legnickim.
Według danych z 30 czerwca 2004 gminę zamieszkiwało 5334 mieszkańców. Natomiast według danych z 30 czerwca 2020 roku gminę zamieszkiwały 6793 osoby.
Struktura powierzchni.
Według danych z roku 2002 gmina Głogów ma obszar 84,28 km, w tym:
Gmina stanowi 19,02% powierzchni powiatu.
Demografia.
Dane z 01 lipca 2020:
W stosunku do średniej dla gmin:
Sąsiednie gminy.
Głogów (miasto), Grębocice, Jerzmanowa, Kotla, Pęcław, Szlichtyngowa, Żukowice.

</doc>
<doc id="204321" url="https://pl.wikipedia.org/wiki?curid=204321" title="Straż ogniowa">
Straż ogniowa



</doc>
<doc id="204328" url="https://pl.wikipedia.org/wiki?curid=204328" title="Dirty Sanchez">
Dirty Sanchez

Dirty Sanchez – program rozrywkowy, wyświetlany przez stację MTV, polegający na wykonywaniu przez ekipę programu różnych kaskaderskich wyczynów, które są często szczególnie niebezpieczne.
Treść programu.
Program, jak mówią autorzy, ma pokazać widzom jak wygląda życie na granicy ryzyka. Formą, show zbliżony jest do popularnego programu Jackass, jednak Dirty Sanchez jest dużo bardziej ekstremalny. Stacja MTV emitowała także Dirty Sanchez 2 : "Chłopacy przy pracy", który pokazywał różne zawody m.in.: Budowlaniec, Fryzjer itp. w bardzo ekstremalny sposób. MTV także emituje Dirty Sanchez 3. Niedawno ekipa Dirty Sancheza wystąpiła w rajdzie Gumball3000. Obecnie ekipa Sancheza reklamuje Nike Total90 jeżdżąc do posiadłości znanych piłkarzy (Florenta Maloudy, Wayne’a Rooneya, Torstena Fringsa oraz Gennaro Gattuso) również nie odstając przy tym od ekstremalnych, a zarazem zabawnych popisów. Na MTV pokazała się również część czwarta – "Dirty Sanchez 4 za kulisami siedmiu grzechów". W tej części ekipa wyruszyła w podróż dookoła świata popełniając siedem grzechów głównych.
Linki zewnętrzne.
oficjalna strona filmu "Dirty Sanchez The Movie

</doc>
<doc id="204329" url="https://pl.wikipedia.org/wiki?curid=204329" title="Administrator systemów komputerowych">
Administrator systemów komputerowych

Administrator systemów komputerowych ( „zarządca”), żargonowo sysadmin () – informatyk zajmujący się zarządzaniem systemem informatycznym i odpowiadający za jego sprawne działanie.
Wyróżnić można administratorów między innymi:
Zadania.
Do typowych zadań administratora należy nadzorowanie pracy powierzonych systemów, zarządzanie kontami i uprawnieniami użytkowników, konfiguracja systemów, instalowanie i aktualizacja oprogramowania, dbanie o bezpieczeństwo systemu i danych w systemach, nadzorowanie, wykrywanie i eliminowanie nieprawidłowości, asystowanie i współpraca z zewnętrznymi specjalistami przy pracach instalacyjnych, konfiguracyjnych i naprawczych, dbanie o porządek (dotyczy w szczególności forów internetowych) itp. Ważnym elementem jest też tworzenie dokumentacji zmian wprowadzanych w systemach mających bezpośredni wpływ na jego funkcjonalność.
Ze względu na zakres obowiązków, specjalistyczna wiedza typowego administratora może wykraczać poza znajomość administracji powierzonego mu oprogramowania lub sieci, i dotyczyć pogranicza takich kategorii jak m.in.: elektronika, znajomość wielu różnych języków programowania, kryptografia i kryptoanaliza.
Z racji wykonywanych obowiązków i dostępu do danych wrażliwych administrator w swojej pracy powinien kierować się zasadami zgodnymi z etyką i obowiązującym prawem telekomunikacyjnym.
Uprawnienia.
Aby móc pełnić swoje funkcje administrator zwykle posiada w danym systemie konto o bardzo wysokich uprawnieniach (często w systemach administratorzy nie mogą nadawać i zabierać uprawnień administratora innym użytkownikom).
Przeważnie administrator nie zna haseł zwykłych użytkowników, ale ma możliwość ich zmiany. Może też zwykłym użytkownikom nadawać oraz odbierać poszczególne uprawnienia. W zależności od systemu operacyjnego lub aplikacji oraz metody uwierzytelniania są sytuacje, w których nawet administrator nie posiada wiedzy o konkretnym haśle lub mechanizm nie pozwala mu go zmienić. Może za to je zresetować, aby użytkownik sam mógł je zmienić. W niektórych systemach operacyjnych nawet administrator nie może zmienić właściciela plików. Może za to przejąć na własność pliki innego użytkownika lub dać takie uprawnienia innemu użytkownikowi.
Z racji powierzonych funkcji administrator z przyczyn technicznych może nie występować sam, ale mieć także swoich pomocników-asystentów. W zależności od funkcji i nazwy głównego administratora, mogą się oni nazywać moderatorami, redaktorami (na blogach), operatorami, half-opami (jeśli np. główny administrator nazywa się „operatorem”), w przypadku poszczególnych skryptów forów np. junior administratorami, lub też właśnie administratorami (wtedy sam administrator nazywany jest np. „super administratorem” lub „headadminem”), i posiadają szereg przydzielonych uprawnień dobranych pod kątem specyficznych zadań do wykonania (np. wyłącznie moderowanie postów na forum, możliwość usuwania użytkowników z kanału IRC lub czatu bez możliwości nadawania innym osobom uprawnień).
Nazwy.
W systemach typu Unix konto administratora nazywa się root lub superuser (su). W systemach typu BBS administrator nazywa się SysOp. W systemach Microsoft Windows konto administratora może mieć dowolną nazwę.

</doc>
<doc id="204331" url="https://pl.wikipedia.org/wiki?curid=204331" title="Prescott (jądro procesora)">
Prescott (jądro procesora)

Prescott – jądro procesora stworzone przez firmę Intel, wykorzystywane do budowy procesorów tejże firmy. Stosowane jest w procesorach: Pentium 4, Xeon, Pentium D oraz Pentium D Extreme Edition. Procesory zbudowane na podstawie jądra Prescott obsługują instrukcje takie jak: SSE2, SSE3 oraz technologie takie jak Hyper-Threading, Speed-Step.
Jądro pracuje z magistralami systemowymi 800 MHz, 1066 MHz, a komunikuje się z płytą główną za pośrednictwem gniazda LGA 775 lub Socket 478. Występują także dwa modele procesorów z jądrem Prescott, ale o magistrali 533 MHz – Pentium 4 2,4 A i 2,8 A.
Dużą wadą procesorów opartych na tym typie jądra jest znaczący pobór mocy oraz bardzo szybkie nagrzewanie się samego układu.
W lipcu 2005 roku firma Intel podpisała umowę z firmą Apple, dotyczącą wyposażenia przyszłych linii komputerów Macintosh w procesory oparte na jądrze Prescott.

</doc>
<doc id="204333" url="https://pl.wikipedia.org/wiki?curid=204333" title="Wojna o sukcesję hiszpańską">
Wojna o sukcesję hiszpańską

Wojna o sukcesję hiszpańską – prowadzona w latach 1701–1714 pomiędzy Wielką Brytanią, Holandią, Austrią i Sabaudią a Francją, Hiszpanią, Bawarią i Kolonią o władztwo nad Hiszpanią i dominację w Europie. W jej wyniku następcą bezdzietnie zmarłego Karola II, ostatniego Habsburga na hiszpańskim tronie, został Filip V z dynastii Burbonów.
Geneza.
Po zawarciu pokoju w Rijswijk w 1697, kończącego długoletnią wojnę Francji z Ligą Augsburską, król Francji Ludwik XIV skupił się na negocjacjach z Wilhelmem III Orańskim i cesarzem rzymskim oraz arcyksięciem Austrii – Leopoldem I Habsburgiem. Negocjacje dotyczyły sprawy podziału Hiszpanii po spodziewanej bezpotomnej śmierci ostatniego Habsburga na tronie hiszpańskim – Karola II. Osobiste roszczenia do tronu zgłaszać mogli Ludwik XIV i cesarz Leopold I, będąc obaj wnukami króla Filipa III; świadomi byli jednak tego, że opanowanie przez jednego z nich tronu hiszpańskiego zachwiałoby równowagą sił w Europie i spowodowałoby reakcję innych mocarstw europejskich. Dlatego obydwaj władcy, rezygnując z ubiegania się osobiście o tron hiszpański, wysunęli kandydatury swych potomków. Ludwik XIV początkowo chciał uzyskać część posiadłości hiszpańskich dla swego syna, delfina Ludwika, później zaś starał się uzyskać całą Hiszpanię dla swego wnuka Filipa d’Anjou; cesarz Leopold I wysuwał kandydaturę swego młodszego syna, arcyksięcia Karola. Z racji pokrewieństwa z hiszpańskimi Habsburgami o tron hiszpański mógł się ubiegać też syn elektora Bawarii i wnuk Leopolda I – pięcioletni Józef Ferdynand, oraz inni książęta i władcy w Europie (Sabaudii, Portugalii). Przeważyły jednak kandydatury francuska i austriacka jako najpoważniejsze.
Od samego początku panowania Karola II w Hiszpanii (1665–1700) powstawały plany rozbioru jej posiadłości między Francję i austriackich Habsburgów, do których powrócono w 1698. Zaangażował się w nie król Anglii i "stadhouder" Holandii Wilhelm Orański; ostatecznie 11 października 1698 Ludwik XIV i Wilhelm Orański zawarli traktat, na mocy którego większą część dziedzictwa hiszpańskiego – samą Hiszpanię z jej koloniami i z Niderlandami Południowymi, otrzymać miał najsłabszy z pretendentów, Józef Ferdynand, syn elektora bawarskiego Maksymiliana II Emanuela. Austria miała przejąć Księstwo Mediolanu, a delfin Ludwik – Królestwo Neapolu, Sycylię, hiszpańskie posiadłości w Toskanii oraz prowincję Gipuzkoa na pograniczu francusko-hiszpańskim w Pirenejach. Traktat oprotestował jednak cesarz Leopold I, nadal forsujący kandydaturę swego syna Karola, a także sami Hiszpanie, absolutnie wykluczający podział swego państwa. Wobec tego Karol II sporządził testament, którym czynił Józefa Ferdynanda spadkobiercą wszystkich swoich posiadłości. Jednakże w lutym 1699 Józef Ferdynand zmarł, a mocarstwa europejskie ponownie zmuszone były przystąpić do negocjacji w kwestii przyszłości Hiszpanii.
W marcu 1700 r. Ludwik XIV zawarł z Wilhelmem Orańskim nowy układ, na mocy którego dziedzicem Hiszpanii z jej koloniami i z posiadłościami w Niderlandach miał zostać Karol Habsburg. Delfin Ludwik miał uzyskać Gipuzkoę i posiadłości hiszpańskie we Włoszech – przy czym Księstwo Mediolanu miał przekazać księciu Lotaryngii Leopoldowi, w zamian uzyskując od niego Lotaryngię. Traktat gwarantował też uniemożliwienie połączenia korony hiszpańskiej i austriackiej w ręku jednego monarchy z rodu Habsburgów. Jego ratyfikacji odmówił jednak Leopold I, zaś Hiszpanie nadal wykluczali podział ich państwa.
W tej sytuacji monarcha hiszpański uznał, że jedynie potęga Francji Ludwika XIV jest w stanie utrzymać całość jego imperium, i w swym ostatnim testamencie na dziedzica Hiszpanii ze wszystkimi jej posiadłościami wyznaczył wnuka Króla Słońce – Filipa d’Anjou. Karol II zmarł 1 listopada 1700 r., uznając, że wojna o sukcesję po nim jest i tak nie do uniknięcia. Ludwik XIV zdecydował mieć w niej po swojej stronie przynajmniej Hiszpanię. Przyjął więc testament Karola II, zezwalając na wyjazd wnuka do Madrytu, następnie wyparł garnizony holenderskie z twierdz Belgii zastępując je swoimi oraz zerwał pertraktacje w sprawie Hiszpanii. Przygotowując się do wojny, zezwolił na działania propagandowe pod hasłami takimi jak: „Cieszmy się – Pirenejów już nie ma”. Poskutkowało to zawarciem kolejnych przymierzy (najpierw pomiędzy Anglią i Holandią rządzonymi przez Wilhelma III Orańskiego, a następnie z cesarstwem i Brandenburgią, od 18 stycznia 1701 – Prusami) i utworzeniem tzw. Wielkiego Sojuszu ("Grand Alliance") w celu wykluczenia Francji z udziału w sukcesji.
Formowanie sojuszy.
Wielki konflikt europejski rozpoczął się w istocie jako zmagania Burbonów z Habsburgami, a próby jego uniknięcia rozbiły się o dwie najistotniejsze przyczyny: ostatnią wolę Karola II i o determinację dworu wiedeńskiego. Już na początku 1701 r. połączone wojska francusko-hiszpańsko-sabaudzkie, dowodzone przez Nicolasa de Catinat, wkroczyły do północnych Włoch, zajmując znaczny ich obszar aż po Adygę. W odpowiedzi wojska cesarskie pod wodzą księcia Eugeniusza Sabaudzkiego przekroczyły Alpy, podejmując działania wojenne. Francja wspierana była początkowo nie tylko przez sojusznika bawarskiego, lecz także przez Portugalię i Wiktora Amadeusza – władcę Sabaudii-Piemontu, dostrzegającego w rywalizacji mocarstw okazję do poszerzenia swych wpływów w północnych Włoszech. Portugalia Piotra II – poszukująca w odwecie zdobyczy terytorialnych kosztem Hiszpanii po wyzwoleniu się spod jej dominacji – wprawdzie w czerwcu 1701 podpisała z Francją układ, zobowiązując się bronić sprawy Burbonów, wypowiedziała go jednak już w roku następnym, preferując związanie się z „państwami morskimi”.
Państwa morskie (Anglia i Holandia) podpisały z cesarzem w Hadze akt o celach wojny (1701). Ostatecznie skłoniło je do tego uznanie w Paryżu Jakuba III Stuarta prawowitym monarchą angielskim, co dodatkowo zaogniło relacje, doprowadzając do zerwania stosunków dyplomatycznych między Londynem i Paryżem. Ponadto nowe wybory w Anglii doprowadziły do zwycięstwa prowojennej partii wigów. Mimo przypadkowej śmierci Wilhelma III (1702), Anglia pod rządami królowej Anny oraz Holandia i Austria – uznając się za wspólnie zagrożone potęgą domu Burbonów – 15 maja 1702 oficjalnie wypowiedziały wojnę Hiszpanii i Francji.
Przebieg wojny.
Przewaga militarna w potencjale obu bloków wojennych od początku była po stronie koalicji antyfrancuskiej. Flota angielsko-holenderska (227 okrętów) dwukrotnie przewyższała liczebnie francuską, a cesarz dysponował liczną i dobrze wyekwipowaną armią, wypróbowaną w bojach z Turcją. Znaczne kontyngenty wojskowe zaoferowali książęta Rzeszy, król Danii – Fryderyk IV, oraz Anglia (50 tysięcy). Ponadto przeciwnicy Ludwika XIV dysponowali tak wybitnymi wodzami jak książę Eugeniusz Sabaudzki i książę Marlborough. Francja mogła przeciw aliantom wystawić 200 tysięcy żołnierzy, choć w szczytowym okresie wojny jej wojska osiągały liczebność 400 tys. ludzi. Miała też stworzony przez świetnych organizatorów (Colbert, Le Tellier, markiz de Louvois), sprawny i wzorcowy aparat wojskowy. Brakowało jej natomiast wybitnych dowódców; do jej sojuszników należały Bawaria, Sabaudia, Kolonia oraz Portugalia. W samej Hiszpanii władza była zdezorganizowana; dla jej utrzymania zdecydowano, by na okres wojny rządzić nią z Paryża.
W Lombardii armia francusko-hiszpańsko-sabaudzka nie była w stanie pokonać i wyprzeć za Alpy mniej licznych wojsk Eugeniusza Sabaudzkiego, ponosząc kolejne porażki pod Carpi, Chiari i Cremoną. Na północy wojska koalicji antyfrancuskiej w 1702 zdobyły Kaiserswerth i Liège, a w 1703 – Bonn, stolicę sprzymierzonego arcybiskupstwa Kolonii. Sytuację dla Ludwika XIV pogorszył w 1702 wybuch powstania tzw. kamizardów w Sewennach. Ujawniona już na początku wojny słabość Francji nie przeszkodziła Królowi Słońce planować ofensywy na Wiedeń wojskami bawarsko-francuskimi z terytorium Niemiec, w porozumieniu z węgierskimi powstańcami (kurucami) Franciszka II Rakoczego, który w maju 1703 wystąpił przeciw Habsburgom. Brak właściwej koordynacji uniemożliwił spełnienie tego zamiaru. Francuzi i Bawarczycy działali tylko ofensywnie w południowych Niemczech, wygrywając wprawdzie bitwy pod Friedlingen i Höchstädt an der Donau, lecz nie odnosząc decydującego zwycięstwa.
Już wkrótce jednak ujawniło się wycieńczenie Francji licznymi wcześniejszymi konfliktami. Nawet w koloniach i na morzach ponosiła ona porażki, począwszy od bitwy morskiej koło kolumbijskiego przylądka Santa Marta (1702). Równocześnie odstąpiła Burbonów Portugalia (w zamian za kilka miast w Hiszpanii). Ta dotkliwa strata dawała sprzymierzonym zarazem stałą bazę na Półwyspie Iberyjskim do działań w Hiszpanii i (z terytorium portugalskiej Brazylii) w hiszpańskiej Ameryce Południowej oraz Środkowej. Za przykładem Portugalczyków poszła Sabaudia (w zamian za przyznaną jej część Lombardii).
W Bawarii nieustanne spory między marszałkiem de Villarsem a elektorem bawarskim Maksymilianem doprowadziły do rezygnacji Francuza z funkcji wodza; skierowano go do tłumienia powstania kamizardów, a w Niemczech zastąpił go Ferdynand de Marsin. W 1704 armie ks. Marlborough i Eugeniusza Sabaudzkiego wkrótce po połączeniu podjęły wielką ofensywę w Bawarii. 13 sierpnia wojska francusko-bawarskie poniosły klęskę w bitwie pod Blenheim; w rezultacie Bawaria znalazła się pod okupacją sprzymierzonych, a wojska francuskie zostały odrzucone za Ren. Sprzymierzeni jeszcze jesienią 1704 przekroczyli tę rzekę, zdobywając palatynackie Landau i Trewir. Kampania roku 1704 zdecydowała o biegu wydarzeń aż do końca wojny: Francuzów wyparto z terytoriów cesarstwa i dalsza ich strategia polegała na toczeniu walk na obszarach przygranicznych. Więcej powodzenia mieli we Włoszech, gdzie zajmowali część księstwa Sabaudii, choć bez Turynu.
W tym samym roku Anglicy odnieśli również sukces na Półwyspie Iberyjskim, zdobywając Gibraltar. Niekorzystnie dla Ludwika XIV rozwijała się też sytuacja w samej Hiszpanii. W 1705 Katalonia, Walencja i Murcja, niezadowolone z centralistycznych dążeń Filipa V i jego dziada, uznały Karola Habsburga swym królem jako Karola III; umożliwiło mu to wylądowanie w Katalonii i opanowanie Barcelony. Klęski skłoniły Paryż do rozmów pokojowych, odrzuconych jednak przez Holandię.
W 1706 książę Marlborough pokonał Francuzów w bitwie pod Ramillies i wyparł ich z Brabancji i Flandrii. W Hiszpanii w czerwcu 1706 koalicji udało się zdobyć Madryt; jednak Kastylijczycy pozostali wierni Filipowi i wzniecili powstanie, w wyniku którego wojska koalicji zostały wyparte z Madrytu. We Włoszech Francuzi bezskutecznie oblegali Turyn, jednakże 7 września 1706 ponieśli tam klęskę w bitwie, co zmusiło ich do wycofywania się z Sabaudii i Piemontu. Wojska francuskie utrzymywały jeszcze niektóre twierdze w Lombardii i Mantui, lecz odcięte od Francji nie mogły wytrwać w nich długo. Ostatecznie w marcu 1707 Francuzi opuścili północną Italię; w tym samym roku wojska cesarskie opanowały też południowe Włochy – królestwo Neapolu i Sycylię. Sprzymierzonym nie powiodła się natomiast próba zdobycia Tulonu.
W Hiszpanii wojska Burbonów pokonały armię koalicji pod Almansą, ograniczając władzę Karola Habsburga do Katalonii. W Niemczech marszałek de Villars przekroczył Ren w maju 1707 i do jesieni ściągał wielkie kontrybucje wojenne z obszaru południowo-zachodnich Niemiec; nie udało mu się jednak wyzwolić Bawarii, gdyż w lipcu zmuszony był odesłać część wojsk do atakowanej przez sprzymierzonych Prowansji. Wysuwane przez Francję propozycje zawarcia pokoju odrzucane były przez obydwa mocarstwa morskie (tj. Anglię – od 1707 Wielką Brytanię, i Holandię), zdecydowane kontynuować wojnę, której dla własnych zysków domagali się też finansiści na Wyspach Brytyjskich.
Sytuacja zmagającej się z koalicją Francji była tak krytyczna, że zmusiła francuskiego monarchę do sprzedania złotej zastawy stołowej na potrzeby wojny; dopiero transport złota z Ameryki w 1709 pozwolił na poprawę finansów i odtwarzanie armii. W 1708 Eugeniusz Sabaudzki i ks. Marlborough zadali jednak wojskom francuskim kolejny cios w bitwie pod Oudenaarde, a po zwycięstwie gen. Webba pod Wijnendaal wojska sprzymierzonych zdobyły Lille; książę Marlborough planował nawet marsz na Paryż. Z kolei flota antyfrancuskiej koalicji na Morzu Śródziemnym opanowała Sardynię i Minorkę. Mniejsze sukcesy jednak odnosili koalicjanci w atakach na Francję i opanowywaniu Hiszpanii: Austriacy chętniej angażowali swe wojska we Włoszech i zdecydowanie tłumiąc powstanie na Węgrzech, a siły sprzymierzonych również się wyczerpywały po latach zmagań. Dotkliwą klęskę ponieśli jednak pokonani pod Trenczynem powstańcy na Węgrzech, dla których cesarz w maju 1709 ogłosił amnestię.
Wskutek ciągłych klęsk i napięć wewnętrznych (pogłębionych jeszcze głodem i surową zimą), na początku 1709 Ludwik XIV kolejny raz zdecydował się podjąć rozmowy pokojowe, gotów oddać Habsburgom Hiszpanię z wszystkimi posiadłościami (oprócz królestw Neapolu i Sycylii, które starał się zachować dla Filipa), a nawet zrzec się niektórych terytoriów przyłączonych za jego panowania do Francji (m.in. Strasburga). Sprzymierzeni stawiali jednak warunek, by francuski monarcha sam usunął swego wnuka z Hiszpanii, na co Ludwik XIV nie mógł przystać. 11 września 1709 doszło do niezwykle krwawej bitwy pod Malplaquet; choć Francuzi pod dowództwem de Villarsa zostali zmuszeni ustąpić sprzymierzonym z pola, zadali im ciężkie straty, uniemożliwiając dalszą ofensywę na Paryż. W Hiszpanii we wrześniu 1710, w wyniku zwycięstwa pod Saragossą wojska koalicji powtórnie zdobyły Madryt, ale już w listopadzie zmuszone były go opuścić, a w grudniu dodatkowo zostały pokonane przez wojska hiszpańsko-francuskie w bitwach pod Brihuegą i pod Villaviciosą. Ponadto Kastylijczycy nienawidzący Katalończyków, Aragończyków, Portugalczyków oraz „heretyków” angielskich i holenderskich, podjęli tak skuteczne działania partyzantki (guerilli), że ostatecznie przepędzili stronników Habsburgów i przywrócili rządy Filipa V.
Do zawarcia koniecznego dla Wersalu pokoju Ludwik XIV dążył za wszelką cenę, nie godząc się jedynie na czynne wystąpienie przeciw wnukowi na tronie hiszpańskim. Uratowała go zmiana stanowiska Wielkiej Brytanii, w której pod wrażeniem klęsk 1710 roku w Hiszpanii wzmogły się nastroje antywojenne, silne zwłaszcza wśród właścicieli ziemskich i w szeregach torysów. Wobec narastającego długu, sięgającego 50 milionów funtów, podburzano opinię publiczną (m.in. hasłami: „My zdobywamy miasta Niderlandów hiszpańskich, ale zagarnie je Holandia!”). Atmosfera ta ułatwiła torysom zwycięstwo w wyborach 1710. Latem 1712 armia cesarsko-holenderska pokonana została przez Francuzów pod Denain. Ostatecznie załamał się także zryw powstańczy na Węgrzech, gdy Rakoczy w styczniu 1711 schronił się w Polsce.
Zakończenie.
Francusko-brytyjskie rokowania pokojowe rozpoczęto w styczniu 1711, przyspieszono je jednak w wyniku śmierci cesarza Józefa I wiosną tegoż roku. Arcyksiążę Karol zasiadł na cesarskim tronie jako Karol VI. Gdyby posiadł również hiszpańską koronę, groziłoby to odrodzeniem dynastycznej potęgi europejskiej z czasów Karola V. Dla dbającej o polityczną równowagę sił w Europie Anglii było to nie do przyjęcia – w rezultacie nakłoniła ona Holandię i Austrię do zawarcia traktatu pokojowego. Natomiast pozycję negocjacyjną Francji poprawiło zwycięstwo odniesione pod Denain i odebranie Holendrom Douai jesienią 1712.
Mimo oporu ze strony nowego cesarza i Holendrów podpisano pokój w Utrechcie. Z perspektywy historycznej wydaje się on wielkim sukcesem, przynosząc spokój i stabilizację na większości obszarów Europy. Wprawdzie zmienił on jej mapę polityczną na zachodzie, odpowiadał jednak Ludwikowi XIV, pozostawiając na tronie madryckim Burbonów. Dla Hiszpanii był on upokarzający, oznaczając koniec ich burgundzko-habsburskiego imperium, za to otwierając szersze możliwości Brytyjczykom – strategiczne (Gibraltar) i handlowe. Król Słońce zmarł wkrótce, pozostawiając Francję wycieńczoną wojnami i z nadszarpniętym systemem władzy. Znaczne korzyści terytorialne odniosło za to państwo Habsburgów w wyniku postanowień osobnego pokoju, zawartego w Rastatt w marcu następnego roku.
Skutki geopolityczne.
W następstwie obu traktatów pokojowych większość stron wieloletniego europejskiego konfliktu osiągnęło zadowalające cele. Przede wszystkim uniknięto podziału Hiszpanii, a jej amerykańskie imperium kolonialne pozostało nietknięte. Ponadto utrata części terytoriów w Europie powstrzymała destrukcyjny gospodarczo odpływ pieniądza, pozwalając skierować główną uwagę i wysiłki na amerykańskie kolonie. Natomiast habsburskie cesarstwo powiększyło się hiszpańskimi terytoriami w Niderlandach i w Italii (Mediolan, Toskania, Sardynia i Neapol). Poważne korzyści odniosła niewielka Sabaudia, która znacznie powiększyła się terytorialnie: po pokonanej Hiszpanii przypadła jej Sycylia (wraz z tytułem królewskim), poza tym przyznano jej księstwo Montferrat oraz inne mniejsze nabytki w północnych Włoszech. Bardzo zyskała też prestiżowo, stając się zalążkiem procesu przyszłego jednoczenia Włoch pod berłem dynastii sabaudzkiej. Królewska godność władców Prus została ostatecznie uznana przez Francję i Hiszpanię. Największe korzyści odnieśli Brytyjczycy w postaci zdobyczy terytorialnych (Skały Gibraltarskiej i zdobytej w 1708 Minorki) oraz koncesji handlowych w koloniach hiszpańskich i portugalskich: długotrwale zagwarantowanych dostaw towarów i afrykańskich niewolników.

</doc>
<doc id="204334" url="https://pl.wikipedia.org/wiki?curid=204334" title="Podkarzeł">
Podkarzeł

Podkarły – gwiazdy należące do VI klasy jasności. Zwykle są to gwiazdy II populacji ciągu głównego. Na diagramie Hertzsprunga-Russella leżą pomiędzy karłami dysku galaktycznego a białymi karłami. Ich jasność jest o 1,5 – 2 magnitudo mniejsza niż gwiazd ciągu głównego o identycznym typie widmowym. Charakteryzują się niską metalicznością.
Termin „podkarzeł” został wprowadzony przez Gerarda Petera Kuipera w 1939 na określenie gwiazd z niezwykłymi widmami, które wcześniej określano jako „przejściowe” (lub „niedojrzałe”) białe karły.
Charakterystyka fizyczna.
Niska metaliczność, czyli mała zawartość pierwiastków cięższych od helu sprawia, że zewnętrzne warstwy podkarłów są bardziej przepuszczalne i gwiazdy te emitują więcej światła o małych długościach fali (w przypadku jasnych podkarłów w nadfiolecie) niż gwiazdy I populacji tego samego typu widmowego. Podkarły należące do późniejszych typów widmowych (zwłaszcza M) są czerwieńsze niż karły należące do dysku galaktycznego; to również jest spowodowane większą przejrzystością atmosfery gwiazdy i silniejszą emisją w zakresie widzialnym.
Podkarły typu widmowego B są nazywane gorącymi podkarłami.

</doc>
<doc id="204335" url="https://pl.wikipedia.org/wiki?curid=204335" title="Herenszwand">
Herenszwand

Herenszwand ("Herrenschwandt, Herrenschwend") – herb szlachecki.
Najwcześniejsze wzmianki.
Indygenat polski otrzymał Jan Fryderyk Herrenszwand de Grend 2.7.1768 r. od Stanisława Augusta.
Herbowni.
Herrenszwand
Zobacz też.
lista herbów

</doc>
<doc id="204336" url="https://pl.wikipedia.org/wiki?curid=204336" title="Herb Kamerunu">
Herb Kamerunu

Herb Kamerunu składa się z kilku elementów. Główny to tarcza podzielona na trzy części w barwach narodowych. W środkową, czerwoną część wpisano wagę – symbol sprawiedliwości – na tle mapy kraju. Za tarczą krzyżują się dwie rózgi liktorskie – symbol władz republiki. Na wstęgach umieszczonych powyżej i poniżej tarczy znajdują się napisy w języku francuskim. Odpowiednio na górnej i dolnej – nazwa kraju i data uzyskania niepodległości oraz dewiza państwa – Pokój, Praca, Ojczyzna.

</doc>
<doc id="204337" url="https://pl.wikipedia.org/wiki?curid=204337" title="Edyta Jungowska">
Edyta Jungowska

Edyta Romana Jungowska (ur. 1 lutego 1966 w Warszawie) – polska aktorka teatralna, filmowa i telewizyjna.
Kariera.
Jest absolwentką Państwowej Wyższej Szkoły Teatralnej w Warszawie (1989). Pierwszy sukces teatralny to rola Panny Maliczewskiej w spektaklu „Zapolska, Zapolska”, w reżyserii Adama Hanuszkiewicza w 1990.
W telewizji zadebiutowała rolą Konstancji Weber w „Amadeuszu” Petera Shaffera, w reżyserii Macieja Wojtyszki (Teatr Telewizji). Ma na swym koncie prawie 30 ról w Teatrze TV. W 1995 pojawiła się po raz pierwszy w Kabarecie Olgi Lipińskiej, z którym współpracowała do 2000. Szeroką popularność zdobyła dzięki roli siostry Bożenki w serialu "Na dobre i na złe", występowała także w programie dla dzieci "Ala i As". Była też gościem specjalnym jednego z odcinków pierwszej edycji programu "Top Model. Zostań Modelką!" emitowanym w TVN. Od 2010 r. również właścicielka wydawnictwa "Jung-off-ska" wydającego audiobooki, oraz książki dla dzieci i młodzieży.
Nagrody.
Dwukrotnie zdobyła nagrodę na Przeglądzie Piosenki Aktorskiej. W 2004 odcisnęła swoją dłoń w Alei Gwiazd w Międzyzdrojach.
W 2019 roku wraz z Ewą Dałkowską została laureatką Nagrody im. Stefana Treugutta za „dychotomiczną kreację: pełną pasji, wykluczeń, przeciwności, a finalnie jedności w sztuce Iriny Waśkowskiej "Lekcje miłości" w reżyserii Rafała Sabary”.
Życie prywatne.
Ma syna, Wiktora, urodzonego w 1994 roku.

</doc>
<doc id="204340" url="https://pl.wikipedia.org/wiki?curid=204340" title="Izomerazy">
Izomerazy

Izomerazy (EC 5) – klasa enzymów katalizujących izomeryzację. Katalizują odwracalne reakcje przekształceń strukturalnych w obrębie cząsteczki. 
Do klasy należą: racemazy, epimerazy, oksydazy wewnątrzcząsteczkowe, mutazy, izomerazy trans – cis.
Przykład izomerazy.
Przykładem jest izomeraza triozofosforanowa, katalizująca odwracalną reakcję (zachodzi ona w dwóch kierunkach) przekszałcenia fosfodihydroksyacetonu w aldehyd 3-fosfoglicerynowy. Reakcja ta jest częścią glikolizy. W stanie równowagi fosfodihydroksyaceton stanowi 96% triozofosforanów. Niemniej reakcja łatwo przechodzi w stronę aldehydu 3-fosfoglicerynowego, ponieważ produkt jest skutecznie usuwany przez reakcję glikolizy.

</doc>
<doc id="204343" url="https://pl.wikipedia.org/wiki?curid=204343" title="Fundacja Małych i Średnich Przedsiębiorstw Komandor">
Fundacja Małych i Średnich Przedsiębiorstw Komandor



</doc>
<doc id="204344" url="https://pl.wikipedia.org/wiki?curid=204344" title="Gry platformowe">
Gry platformowe



</doc>
<doc id="204345" url="https://pl.wikipedia.org/wiki?curid=204345" title="Ferber">
Ferber

Ferber – polski herb szlachecki z nobilitacji oraz ród mieszczański w Gdańsku.
Opis herbu.
W polu złotym trzy głowy dzika czarne (dwie nad jedną), z karkami czerwonymi.
Klejnot: między dwoma skrzydłami złotymi, czarna głowa dzika.
Najwcześniejsze wzmianki.
Nadany Eberhardowi Ferberowi, rajcy gdańskiemu i jego dzieciom: Janowi, Tydemanowi, Jerzemu i Barbarze 18 maja 1515.
Herbowni.
Chodorowicz, Chodorowski, Fedorowicz, Ferber, Fiedorowicz, Filemonowicz, Karasiewicz, Karsunowski.

</doc>
<doc id="204346" url="https://pl.wikipedia.org/wiki?curid=204346" title="Holoenzym">
Holoenzym



</doc>
<doc id="204354" url="https://pl.wikipedia.org/wiki?curid=204354" title="Kałmucki">
Kałmucki

Kałmucki – polski herb szlachecki.
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy w polu zielonym lew w koronie wspięty, strzałą przeszyty, z szablą w łapie prawej."
"W klejnocie trzy pióra strusie."
"Labry herbowe zielone, podbite srebrem."
Geneza.
Herb został nadany Janowi Kałmuckiemu przez Jana III Sobieskiego, króla polskiego w roku 1683. Kałmuccy uzyskali też tytuł baronowski w Austrii 10 września 1829 roku, z odmianą herbową.
Herbowni.
Kałmucki.

</doc>
<doc id="204355" url="https://pl.wikipedia.org/wiki?curid=204355" title="Ligazy">
Ligazy

Ligazy, syntetazy (EC 6) – klasa enzymów katalizujących powstawanie wiązań chemicznych między cząsteczkami, przy wykorzystaniu do tego energii pochodzącej z hydrolizy ATP. 
Ligazy dzielą się na podklasy według klasyfikacji numerycznej EC, w zależności od typu tworzonego wiązania (, , lub ). Ligazy DNA uczestniczą w łączeniu nici kwasu deoksyrybonukleinowego, karboksylaza pirogronianowa katalizuje przyłączenie dwutlenku węgla do anionu pirogronianowego – tworzenie szczawiooctanu. Ich działanie można przedstawić ogólnie jako: .
Przykłady:

</doc>
<doc id="204358" url="https://pl.wikipedia.org/wiki?curid=204358" title="Krumes">
Krumes

Krumes ("Krummes") – herb szlachecki.
Opis herbu.
Na tarczy ściętej, w polu górnym złotym - pół czerwonego lwa; w dolnym srebrnym - trzy czarne litery S odwrócone. U szczytu dwa skrzydła: złote i srebrne, na których i między którymi S odwrócone. Labry od góry czerwono-złote, od dołu czarno-srebrne.
Najwcześniejsze wzmianki.
Indygenat z 1790.
Herbowni.
von Krummess

</doc>
<doc id="204365" url="https://pl.wikipedia.org/wiki?curid=204365" title="Annie Lennox">
Annie Lennox

Annie Lennox, właściwie Ann Lennox (ur. 25 grudnia 1954 w Aberdeen) – szkocka piosenkarka solowa, była wokalistka i kompozytorka duetu Eurythmics. Jest także działaczką społeczną, przewodząc od 2007 akcji SING Campaign, mającej na celu walkę z AIDS w Afryce. Jej głos jest klasyfikowany jako kontralt.
Łączna sprzedaż jej płyt, zarówno albumów solowych, jak i Eurythmics, przekroczyła liczbę 80 milionów egzemplarzy.
Została nagrodzona Oscarem, Brit Awards, Grammy oraz Złotym Globem. 
Życiorys.
1954–1980: Początki.
Urodziła się w szkockim mieście Aberdeen. Jej ojciec pracował w stoczni przy produkcji kotłów okrętowych, a matka była kucharką. Była jedynaczką i wspólnie z rodzicami mieszkała w dwupokojowym mieszkaniu. Pomimo trudnej sytuacji finansowej, pobierała lekcje gry na fortepianie, a mając 11 lat, rozpoczęła także naukę gry na flecie. Interesowała się też śpiewaniem i często spędzała czas, śpiewając popularne w tamtym czasie piosenki, m.in. zespołu The Beatles. Uczęszczała do Aberdeen High School for Girls.
W wieku 17 lat dostała się do Królewskiej Akademii Muzycznej w Londynie, gdzie studiowała trzy lata muzykę poważną. Czuła się wówczas nieszczęśliwa, częściowo z powodu swojej samotności i nieśmiałości. Tuż przed końcowymi egzaminami rzuciła studia. Pracowała m.in. w fabryce rybnej i sklepie odzieżowym. Przez następne lata występowała w klubach i barach z różnymi zespołami, aż w końcu podjęła pracę jako kelnerka w Pippins Restaurant. Tam poznała Dave’a Stewarta. Pierwsze słowa, jakie do niej skierował, brzmiały podobno: „Czy wyjdziesz za mnie?”. Nie wyszła, ale niedługo potem Lennox i Stewart zostali parą i rozpoczęli wspólną karierę muzyczną.
Razem z Peetem Coombesem w 1975 założyli trio The Catch. Dwa lata później ukazał się ich debiutancki, a zarazem jedyny singiel „Borderline”, jednak nie odniósł on sukcesu, nie wchodzą na listy przebojów. Nie zniechęciło to jednak zespołu. Do grupy dołączyli Jim Tooney oraz Eddie Chin i odtąd The Catch działali jako The Tourists. Zespół wydał trzy albumy studyjne oraz kilka singli. Dwa z nich, „I Only Want to Be with You” i „So Good to Be Back Home Again”, dotarły do pierwszej dziesiątki brytyjskiej listy. Mimo to zespół nie odniósł większego sukcesu i w 1980 roku został rozwiązany.
1981–1991: Eurythmics.
Wraz z rozpadem The Tourists zakończył się też związek Annie i Davida. Postanowili jednak kontynuować wspólną karierę muzyczną i założyli synthpopowy duet Eurythmics (nazwa pochodziła od słowa „eurytmia”).
Pierwszy album duetu, "In the Garden", ukazał się w 1981. Mimo dobrych ocen krytyków nie znalazł on zbyt wielu nabywców. Dopiero wydany w 1983 album "Sweet Dreams (Are Made of This)" okazał się wielkim sukcesem. Singel, a tytułowy singiel dotarł do pierwszego miejsca listy Billboard Hot 100 i drugiego na liście brytyjskiej. W wideoklipie do utworu Lennox zaprezentowała swój charakterystyczny wizerunek kobiety z krótkimi, pomarańczowymi włosami, w męskim garniturze. O ile w Europie nie wzbudziło to sensacji, w USA wywołało oburzenie, a przez pewien czas zakazane było emitowanie teledysków Eurythmics w MTV. Kontrowersje wzbudził też teledysk do kolejnej piosenki zespołu, „Love Is a Stranger”.
Pod koniec 1983 ukazał się kolejny album Eurythmics pt. "Touch", który zawierał przeboje: „Who’s That Girl?” i „Here Comes the Rain Again”. W tymże roku Lennox poznała Randha Ramana, zakonnika religii Hare Kryszna, którego poślubiła w 1984, jednak małżeństwo rozpadło się po upływie niespełna roku. W tym samym roku Stewart i Lennox przyjęli propozycję nagrania ścieżki dźwiękowej do filmu "1984". Ukazała się ona na płycie "1984 (For the Love of Big Brother)". Płyta nie odniosła sukcesu, a zespół wdał się w nieporozumienie z reżyserem filmu i firmą Virgin Records, która zleciła nagranie soundtracku.
W 1985 Eurythmics wydali album pt. "Be Yourself Tonight", który jest uważany za jeden z najlepszych w historii zespołu. Zawierał takie przeboje jak: „There Must Be an Angel (Playing with My Heart)” oraz „Sisters Are Doin’ It for Themselves” (zaśpiewane razem z Arethą Franklin). Następny album duetu, "Revenge" ukazał się w 1986 i kontynuował poprockowe brzmienie zapoczątkowane na poprzednim albumie. Spośród znajdujących się na nim piosenek singlami zostały m.in. „The Miracle of Love” i „Missionary Man”. W tym samym roku Lennox i Stewart wyruszyli w największą w swej karierze trasę koncertową – Revenge Tour. Koncertując w Japonii, artystka poznała izraelskiego producenta filmowego, Uriego Fruchtmanna, którego poślubiła w 1988, a małżeństwo przetrwało 12 lat.
W 1987 na rynku ukazał się kolejny album Eurythmics, "Savage". Zebrał on mieszane recenzje i nie powtórzył sukcesu swych poprzedników. W 1988 Lennox razem z Alem Greenem nagrała świąteczną piosenkę „Put a Little Love in Your Heart”. Tego samego roku urodziła syna, Daniela, który jednak zmarł przy porodzie. Skłoniło ją to do napisania piosenki „Angel”.
Następny album duetu, "We Too Are One" ukazał się w 1989. W Wielkiej Brytanii dobrze się sprzedawał i zadebiutował na pierwszym miejscu listy sprzedaży, ale już w USA odniósł umiarkowany sukces komercyjny. Po 10 latach działalności duet rozstał się i zarówno Lennox, jak i Stewart postanowili rozpocząć kariery solowe. Jednak, podczas gali rozdania Brit Awards, piosenkarka oświadczyła, że wycofuje się na dwa lata z życia publicznego, aby urodzić i wychować dziecko.
1992–2009: Kariera solowa.
Powróciła na rynek muzyczny w 1992 pierwszą solową płytą pt. "Diva", która spotkała się z dobrym przyjęciem, zarówno krytyków, jak i publiczności, m.in. dotarła do pierwszego miejca na brytyjskiej liście sprzedaży. Pochodzące z niej single „Why”, „Walking on Broken Glass” i „Little Bird” stały się przebojami. Albumowi towarzyszyło wydawnictwo video pt. "Totally Diva", zawierające teledyski do piosenek z płyty. W tym samym roku piosenkarka nagrała utwór „Love Song for a Vampire” do filmu "Drakula". 20 kwietnia 1992 wzięła udział w koncercie The Freddie Mercury Tribute Concert, wykonując w duecie z Davidem Bowiem „Under Pressure”.
Po kilkuletniej przerwie, podczas której artystka poświęciła się wychowywaniu dzieci, w 1995 ukazał się album pt. "Medusa", zawierający covery m.in. Boba Marleya czy zespołu The Clash. Płyta powtórzyła sukces debiutanckiego albumu i dotarła do pierwszego miejsca na brytyjskiej liście sprzedaży. Dwa pierwsze single z płyty, „No More „I Love You’s”” i „A Whiter Shade of Pale” stały się ogromnymi przebojami, plasując się na wysokich miejscach list przebojów. Za piosenkę „No More „I Love You’s” otrzymała w 1995 Nagrodę Grammy. Latem wystąpiła jako jedna z głównych gwiazd polskiego Sopot Festival. W tym samym roku Lennox spotkała się z Dalajlamą i zajęła się działalnością charytatywną.
W 1998, po śmierci jednego z byłych członków The Tourists, odnowiła swój kontakt z Davidem Stewartem. W 1999 nastąpiła reaktywacja Eurythmics i wydana została płyta "Peace". Przypadła ona do gustu i krytykom i publiczności, a singel „I Saved the World Today” osiągnął spory sukces. Zespół zorganizował także tournée pod nazwą Peacetour.
W 2003 wydał trzeci solowy album pt. "Bare", który został oceniony jeszcze lepiej niż "Medusa" i dotarł do trzeciego miejsca na liście sprzedaży w Wielkiej Brytanii. Trzy single z płyty trafiły na pierwsze miejsce amerykańskiej listy tanecznej. W tym samym roku piosenkarka nagrała utwór „Into the West” do filmu "" i została za nią uhonorowana Oscarem. W lipcu 2005 wystąpiła podczas koncertu Live 8 w Hyde Parku w Londynie, obok takich artystów jak Madonna czy Sting.
1 października 2007 wydała album pt. "Songs of Mass Destruction", który nagrała w Los Angeles i który prezentował mroczniejsze oblicze artystki niż poprzednie wydawnictwa. Pierwszym singlem z płyty został utwór „Dark Road”, a kolejnym „Sing”. W nagraniu tej drugiej piosenki, która manifestuje zaangażowanie Lennox w walkę z AIDS, wzięły udział 23 światowej sławy wykonawczynie, m.in. Madonna, Céline Dion, Melissa Etheridge, Pink, Shakira i zespół Sugababes. Artystka promowała płytę trasą koncertową pod nazwą Annie Lennox Sings. Wtedy też założyła kampanię charytatywną o nazwie SING Campaign.
W 2009 wydała pierwszą solową kompilację przebojów pt. "The Annie Lennox Collection", która zawierała największe hity Lennox oraz dwa premierowe utwory, a także (zależnie od wersji) płytę DVD z teledyskami. Składanka zadebiutowała na drugim miejscu w Wielkiej Brytanii. Wydanie składanki wypełniło warunki kontraktu z wytwórnią Sony BMG. W 2010 podpisała umowę z firmą Universal Music, pod której szyldem w listopadzie wydała świąteczny album pt. "A Christmas Cornucopia". 12 sierpnia 2012 wystąpiła w uroczystości zamknięcia 30. Letnich Igrzysk Olimpijskich w Londynie.
Życie prywatne.
Rodzice Annie Lennox zmarli na raka.
Jej pierwszym mężem, w latach 1984–1985, był niemiecki kapłan Hare Kryszna, Radha Raman. Małżeństwo z kolejnym partnerem, izraelskim producentem filmowym Uri Fruchtmannem, trwało 12 lat (1988–2000). Z drugiego związku piosenkarki pochodzą dwie córki: Lola (ur. 1990) i Tali (ur. 1993).
Działalność charytatywna i społeczna.
Annie Lennox od wielu lat jest aktywną działaczką na rzecz praw człowieka i bierze udział w wielu akcjach humanitarnych.
W kwietniu 1992 roku wraz z wieloma innymi artystami wzięła udział w koncercie The Freddie Mercury Tribute Concert na stadionie Wembley w Londynie. Pieniądze z koncertu przeznaczono na walkę z AIDS.
Jest poważnie zaangażowana w pomoc dla afrykańskich kobiet zakażonych wirusem HIV. Od jesieni 2007 roku prowadzi swoją kampanię charytatywną o nazwie SING Campaign. Stara się zainteresować ludzi problemami Afryki.
Na początku lat 90., po zawieszeniu działalności Eurythmics, zajęła się pomocą dla bezdomnych.
Po zakończeniu trasy koncertowej Peacetour w 1999 roku, Annie Lennox i Dave Stewart przekazali cały dochód organizacjom Amnesty International i Greenpeace.
Annie Lennox wspiera organizację pozarządową Burma Campaign UK, która ma na celu przywrócenie praw człowieka i demokracji w Birmie.
Artystka głośno sprzeciwiła się również działaniom zbrojnym w Strefie Gazy. W styczniu 2009 wzięła udział w dwóch protestach na placu Trafalgar Square w Londynie. Apelowała też o zaprzestanie tego konfliktu w kilku programach brytyjskiej telewizji.
31 grudnia 2010 ogłoszono, iż w uznaniu jej działalności charytatywnej została uhonorowana Orderem Imperium Brytyjskiego klasy Oficer (OBE).

</doc>
<doc id="204368" url="https://pl.wikipedia.org/wiki?curid=204368" title="Katatonia (zespół muzyczny)">
Katatonia (zespół muzyczny)

Katatonia – szwedzki zespół, znany jako jeden z pionierów doom metalu, razem z Thergothon, Winter, Anathema i Paradise Lost.
Założony w roku 1987 pod nazwą Melancholium przez dwóch przyjaciół, Jonasa i Andersa szwedzki zespół stał się jednym z pionierów gatunku doom metal. W 1991 roku formacja przyjęła nazwę Katatonia. Później muzycy zmienili nieco styl, głównie z powodu kłopotów zdrowotnych wokalisty, idąc w kierunku metalu progresywnego i spokojnego rocka o dość depresyjnym wydźwięku. Ostatnie dwie płyty pokazały jednak, że Katatonia dalej jest głównie metalowym zespołem. Główny kompozytor grupy to gitarzysta Anders „Blakkheim” Nyström. Do tej pory Katatonia nakręciła pięć teledysków, do utworów: „My Twin”, „Deliberation”, „July”, „Day And Then The Shade” oraz „The Longest Year”. Do składanki koncertowej „The Black Sessions” wydanej w roku 2005 dołączane jest DVD z koncertu w Krakowie.

</doc>
<doc id="204369" url="https://pl.wikipedia.org/wiki?curid=204369" title="Igelstrem">
Igelstrem

Igelstrem ("Igelström") – herb szlachecki.
Najwcześniejsze wzmianki.
"Rodzina szwedzka, nobilitowana w r. 1645, osiadła w XVII w. w Inflantach, przypuszczona w r. 1768 do indygenatu polskiego. z tytułem baronowskim. Jedna jej gałąź otrzymała tytuł hrabiowski w Saksonii w r. 1792."
Herbowni.
Jedna rodzina herbownych (herb własny):
Igelstrem.

</doc>
<doc id="204372" url="https://pl.wikipedia.org/wiki?curid=204372" title="NVidia">
NVidia



</doc>
<doc id="204373" url="https://pl.wikipedia.org/wiki?curid=204373" title="Roger z Salerno">
Roger z Salerno

Roger z Salerno, fr. "Roger de Hauteville", "Roger de Salerne" (zm. 28 czerwca 1119) – regent Księstwa Antiochii 1112–1119.
Był synem Ryszarda de Hauteville (syna Drogo de Hauteville’a) i siostry Tankreda de Hauteville, po śmierci którego rządził Antiochią w imieniu nieletniego Boemunda II. Podobnie jak Tankred, Roger prowadził ciągłe walki z muzułmanami z Aleppo, dążąc do zajęcia miasta. W 1114 trzęsienie ziemi zniszczyło szereg umocnień Antiochii, więc Roger zabrał się za ich odbudowę, szczególny nacisk kładąc na te przygraniczne. W roku 1115, w obliczu najazdu armii Wielkich Seldżuków, zawarł sojusz z muzułmańskimi atabegami Lulu z Aleppo i Tughtakinem z Damaszku. Sojusznicza armia szybko jednak rozpadła się i ostatecznie 14 września 1115 roku pod Danis Roger zaatakował Seldżuków dysponując jedynie siłami Antiochii i niewielkimi posiłkami z Edessy. Wykorzystując czynnik zaskoczenia wybił wtedy nieprzyjacielską armię niemal do nogi. Była to ostatnia próba odzyskania władzy nad Syrią przez Wielkich Seldżuków.
Wydawało się, że po tym zwycięstwie Rogerowi uda się wreszcie zdobyć Aleppo, jednak w 1118 roku mieszkańcy miasta wezwali na pomoc Ilghaziego z dynastii Artukidów, jednego z najpotężniejszych władców w regionie, który przejął władzę nad miastem. Ilghazi najechał księstwo w 1119 roku, Roger zaś nie zaczekał na posiłki z Jerozolimy i Trypolisu, i wyruszył przeciwko niemu jedynie z silami Antiochii. W dniu 28 czerwca zorientował się, że jego armia została otoczona, i podjął nieudaną próbę wyrwania się z kotła, podczas której zginął wraz z niemal wszystkimi żołnierzami. Miejsce bitwy zostało później nazwane „krwawym polem” (łac. "Ager Sanguinis") i właśnie jako bitwa na Krwawym Polu starcie przeszło do historii. W wyniku tej klęski Antiochia straciła kwiat swojego normańskiego rycerstwa i pozycja księstwa wśród państw krzyżowców znacznie spadła, a Aleppo ze strony broniącej się przed Antiochią przekształciło się w agresywną siłę zagrażającą jej istnieniu.

</doc>
<doc id="204374" url="https://pl.wikipedia.org/wiki?curid=204374" title="Enigma (kwartalnik)">
Enigma (kwartalnik)

Enigma - niezależne pismo artystyczne, które istnieje od 1986 roku. Podtytuł: "Ludzie * Sztuka * Myśli". Do 1997 roku używano poddtytułu "Pismo Młodej Inteligencji". Pierwotnie było to wydawnictwo o charakterze społeczno-kulturalnym, po 1990 roku skoncentrowało się na sprawach szeroko rozumianej sztuki. Od początku na łamach pisma pojawiała się poezja, proza, krytyka artystyczna i literacka, recenzje, eseje, wywiady, utwory sceniczne, grafiki i fotografia artystyczna. 
Od początku redaktorem naczelnym jest Juliusz Erazm Bolek. W pierwszym okresie pisma na jego kształt wpływ wywarli również Beata Cieśla, Jacek Dobrzyniecki, Adam Taukert, Kamil Witkowski i Jacek Wróblewski. W latach 90. ton nadawali Magda Gintowt Juchniewicz i Monika Rokicka. Od 1996 roku wiodącą rolę w piśmie odgrywa Aleksandra Rudalska. 
Redakcja organizowała kilkanaście edycji warsztatów dziennikarskich i literackich. Wokół pisma skupiali się nie tylko dziennikarze, ale również pisarze, malarze, aktorzy, filmowcy, a nawet piosenkarze. Poeci związani z "Enigmą" uczestniczyli w wielu wydarzeniach artystycznych. W latach 1989 - 1990 z pismem była związana, na zasadach towarzyskich formacja "Konfederacja Poetów Niezdecydowanych" (KPN). Osoby z redakcji powołały do życia "Warszawski Klub Młodej Sztuki" (1990) i "Grupę Poetycką "To był naprawdę fascynujący wieczór"" (1994). Redakcja zorganizowała dwie edycje "Festiwalu Poetyckiego Wiersz Tysiąca Nocy". Wyodrębniony podmiot Enigma Film zajmował się produkcją programów telewizyjnych. 
Do 1988 roku pismo ukazywało się na Uniwersytecie Warszawskim, później redakcja mieściła się w studenckim klubie Stodoła, od 1994 do 1997 w Centrum Sztuki Studio Kineo. Po tym okresie zespół spotykał się okazjonalnie w warszawskich kawiarniach.
Od 2005 roku wydawnictwo jest wspierane przez Fundację Przyjaciół Sztuk "Aurea Porta. Od 2006 roku miejscem spotkań redakcji jest warszawski Klub Rio. Odbywają się tam również imprezy artystyczne organizowane przez osoby związane z pismem.

</doc>
<doc id="204376" url="https://pl.wikipedia.org/wiki?curid=204376" title="Ilmanowski">
Ilmanowski

Ilmanowski – polski herb szlachecki z nobilitacji.
Opis herbu.
Na tarczy dwudzielnej w słup, w polu prawym, czerwonym – trzy złote kopie w gwiazdę (środkowa na opak); w lewym błękitnym – jeleń wspięty. 
Klejnot: między dwoma skrzydłami, przebitymi prawe strzałą w skos, lewe w skos lewy, pod trzema złotymi gwiazdami (2 nad 1) – róża srebrna. 
Labry z prawej strony błękitne, z lewej czerwone – podbite złotem.
Najwcześniejsze wzmianki.
Nadany Krzysztofowi Ilmanowskiemu 19 listopada 1581. Herb powstał przez dodanie do herbu rodowego godła herbu Jelita.
Herbowni.
Ilmanowski.

</doc>
<doc id="204379" url="https://pl.wikipedia.org/wiki?curid=204379" title="Karozi">
Karozi

Karozi ("Carosi") – herb szlachecki.
Opis herbu.
Na tarczy dwudzielnej, w polu prawym ściętym, od góry czarnym – pół czerwonego lwa, od dołu – trzy pasy złote i błękitne; w polu lewym błękitnym – pas ukośny czerwono-złoty.
Najwcześniejsze wzmianki.
Indygenat z 1787.

</doc>
<doc id="204381" url="https://pl.wikipedia.org/wiki?curid=204381" title="Andrzej Drewniak">
Andrzej Drewniak

Andrzej Drewniak (ur. 1947 w Krakowie) – polski karateka stylu kyokushin i działacz sportowy.
Życiorys.
Absolwent Akademii Górniczo-Hutniczej w Krakowie.
Początkowo uprawiał judo, uzyskał w tym stylu stopień mistrzowski 1. dan. Zafascynowany karate, założył pierwszą w Polsce sekcję Karate Kyokushin przy AZS w Krakowie w roku 1972. W 1974 został mistrzem Polski w wadze średniej w karate kyokushin. W tym samym roku wyjechał na obóz szkoleniowy do Holandii, gdzie zdał egzamin na 1. dan, stając się pierwszym polskim posiadaczem czarnego pasa i tytułu sensei w karate kyokushin. W 1975 wziął udział w I Otwartych Mistrzostwach Świata w Tokio. W 1976 zdał egzamin na 2. dan.
W 1979 roku został współzałożycielem Polskiego Związku Karate, którego do tej pory jest długoletnim wiceprezesem.
W 1993 po egzaminie w Yugawara w Japonii otrzymał jako pierwszy Polak stopień 5. dan i tytuł shihan.
Po śmierci Masutatsu Oyamy przystąpił wraz z polską organizacją karate kyokushin do IKO-1 (tzw. Matsui Group), otrzymał tam stopień 6. dan w 1997 roku, a następnie 7. dan w roku 2004. Do IKO-1 należał do roku 2010. Po konflikcie z Matsui i usunięciu z tej organizacji, wraz z grupą czołowych europejskich karateków, założył m.in. z Loekiem Hollandrem z Holandii i Antonio Pinero z Hiszpanii własną organizację Kyokushin World Federation (KWF), w której został sekretarzem.
W 2013 roku otrzymał 8. dan, zaś w październiku 2017 stopień 9. dan.
Od wielu lat pełni funkcje szefa Krakowskiego Klubu Karate Kyokushin oraz trenera Polskiej Kadry Narodowej Karate Kyokushin.

</doc>
<doc id="204383" url="https://pl.wikipedia.org/wiki?curid=204383" title="Highway to Hell">
Highway to Hell

Highway to Hell – szósty album studyjny australijskiego zespołu AC/DC, wydany 27 lipca 1979 roku. Jest to również piąty ogólnoświatowo wydany album studyjny zespołu. Wszystkie utwory są autorstwa Angusa Younga, Malcolma Younga oraz Bona Scotta. Album został oryginalnie wydany przez wytwórnię Atlantic Records. Dotychczas sprzedany został w ponad 7 milionach kopii w Stanach Zjednoczonych. W 2003 r. album został sklasyfikowany na 199. miejscu listy 500 albumów wszech czasów magazynu Rolling Stone.
Opis albumu.
Najpopularniejszy album AC/DC w czasie jego wydania, "Highway to Hell" wydatnie poszerzył liczbę odbiorców muzyki zespołu, pozycjonując zespół do przełomowego sukcesu w następnym roku razem z wydaniem następnego albumu "Back in Black". Jest to ostatni album AC/DC nagrany razem z wokalistą Bonem Scottem przed jego przedwczesną śmiercią w lutym 1980 roku. Końcowe słowa wypowiedziane przez Scotta na albumie „Shazbot, na-nu na-nu”, są zwrotami używanymi w popularnym wtedy amerykańskim sitcomie "Mork &amp; Mindy" przez głównego bohatera Mocka (granego przez Robina Williamsa).
"Highway to Hell" jest pierwszym albumem AC/DC niewyprodukowanym przez Harry’ego Vandę i George’a Younga. Przedprodukcja albumu zaczęła się w styczniu 1979 roku z wycinkami dem w Albert Studios w Sydney, Australia, gdzie zespół spotkał producenta Eddiego Kramera. Kramer został zwolniony zanim choć jeden utwór został stworzony, a jego miejsce zastąpił Robert Lange. Mimo że wybór był przypadkowy, to Lange wyprodukował także następne dwa albumy zespołu "Back in Black" i "For Those About to Rock We Salute You".
W Australii "Highway to Hell" został wydany z trochę inną okładką, wyróżniającą płomienie i gryf gitary skierowany w stronę zdjęcia członków zespołu, które wyróżnia ogólnoświatowa okładka.
W Polsce nagrania uzyskały status złotej płyty.

</doc>
<doc id="204385" url="https://pl.wikipedia.org/wiki?curid=204385" title="Krukowski">
Krukowski

Krukowski – odmiana herbu szlacheckiego Ślepowron.
Opis herbu.
W polu czerwonym, na złotej chorągwi kościelnej, o trzech polach z krzyżem w środku – kruk czarny z pierścieniem w dziobie.
Herbowni.
Krukowski

</doc>
<doc id="204390" url="https://pl.wikipedia.org/wiki?curid=204390" title="Cape Canaveral">
Cape Canaveral



</doc>
<doc id="204394" url="https://pl.wikipedia.org/wiki?curid=204394" title="Kennedy Space Center">
Kennedy Space Center



</doc>
<doc id="204396" url="https://pl.wikipedia.org/wiki?curid=204396" title="Bafoussam">
Bafoussam

Bafoussam – miasto w Kamerunie, stolica Regionu Zachodniego i departamentu Mifi. Położone na Wyżynie Adamawa liczy około 305 tys. mieszkańców.
Ośrodek handlu i przemysłu spożywczego. Główny ośrodek ludu Bamiléké – mieści się tu pałac jego wodza.
Przez miasto przebiega Droga Krajowa nr 4. W mieście znajduje się lokalne lotnisko.

</doc>
<doc id="204399" url="https://pl.wikipedia.org/wiki?curid=204399" title="Jerzysław">
Jerzysław

Jerzysław ("Frejer") – herb szlachecki.
Opis herbu.
"W polu błękitnym, pod gwiazdą złotą – głowa jelenia srebrna."
"Klejnot: trzy pióra strusie".
"Dewiza herbu: "“PLUS ULTRA”""
Najwcześniejsze wzmianki.
Nadany w 1823 przez cesarza Aleksandra I profesorowi Gottliebowi Freyerowi.
Herbowni.
Jedna rodzina herbownych (herb własny):
Freyer.

</doc>
<doc id="204402" url="https://pl.wikipedia.org/wiki?curid=204402" title="Powiat Mladá Boleslav">
Powiat Mladá Boleslav

Powiat Mladá Boleslav (czes. "Okres Mladá Boleslav") – powiat w Czechach, w kraju środkowoczeskim.
Jego siedziba znajduje się w mieście Mladá Boleslav. Powierzchnia powiatu wynosi 1057,79 km², zamieszkuje go 114 664 osób (gęstość zaludnienia wynosi 108,48 mieszkańców na 1 km²). Powiat Mladá Boleslav liczy 123 miejscowości, w tym 8 miast.
Od 1 stycznia 2003 powiaty nie są już jednostką podziału administracyjnego Czech. Podział na powiaty zachowały jednak sądy, policja i niektóre inne urzędy państwowe. Został on również zachowany dla celów statystycznych.
Struktura powierzchni.
Według danych z 31 grudnia 2003 powiat ma obszar 1057,79 km², w tym:
Demografia.
Dane z 31 grudnia 2003:
Szkolnictwo.
W powiecie Mladá Boleslav działają:

</doc>
<doc id="204404" url="https://pl.wikipedia.org/wiki?curid=204404" title="Bafut">
Bafut

Bafut – miasto w Kamerunie, w Regionie Północno-Zachodniej na północ od miasta Bamenda. Było niegdyś ośrodkiem potężnego królestwa ludu Tikar. Najsłynniejszą budowlą miasta jest pałac królewski (obecnie siedziba muzeum). Odbywa się tu popularny festiwal. Niedaleko miasta znajduje się ogród botaniczny ukazujący przyrodę sawanny.

</doc>
<doc id="204405" url="https://pl.wikipedia.org/wiki?curid=204405" title="Cz.">
Cz.



</doc>
<doc id="204406" url="https://pl.wikipedia.org/wiki?curid=204406" title="Jeż (herb szlachecki)">
Jeż (herb szlachecki)

Jeż – polski herb szlachecki.
Opis herbu.
W polu czerwonym jeż czarny.
Klejnot: trzy pióra strusie.
Najwcześniejsze wzmianki.
Pierwsza wzmianka o herbie pojawiła się w "Herbach rycerstwa polskiego" Paprockiego.
Herbowni.
Gąsiorecki, Hiż, Hyżewicz, Jeż, Lisowski, Łosowski, Sulkiewicz, Wyżewicz,
Znani herbowni.
Jan Wilhelm Hiż, Jan August Hiż, Aleksander Józef Lisowski.

</doc>
<doc id="204407" url="https://pl.wikipedia.org/wiki?curid=204407" title="Bali (miasto)">
Bali (miasto)

Bali – miasto w Kamerunie, w Regionie Północno-Zachodnim na zachód od miasta Bamenda. Liczy około 76,6 tys. mieszkańców. Było niegdyś ośrodkiem lokalnego królestwa. Pozostałością po tych czasach jest pałac. Odbywa się tu popularny festiwal. W mieście znajduje się port lotniczy Bali.

</doc>
<doc id="204408" url="https://pl.wikipedia.org/wiki?curid=204408" title="Jeżewski (herb szlachecki)">
Jeżewski (herb szlachecki)

Jeżewski (Witk-Jeżewski, Lis Jeżewskich, błędnie Renard odmienny) − kaszubski herb szlachecki.
Opis herbu.
Herb występował w co najmniej trzech wariantach. Opisy z wykorzystaniem klasycznych zasad blazonowania:
Jeżewski I (Witk-Jeżewski, Lis Jeżewskich): "W polu srebrnym ponad murem z kamieni czerwonych i złotych lis biegnący naturalny. Klejnot: nad hełmem w koronie trzy pióra strusie. Labry: czerwone, podbite srebrem."
Jeżewski Ia (Witk-Jeżewski, Lis Jeżewskich odmienny, Renard odmienny (błędnie)): "W polu czerwonym ponad murem srebrnym z bramą, lis biegnący naturalny. Klejnot: nad hełmem w koronie trzy pióra strusie. Labry: czerwone, podbite srebrem."
Jeżewski Ib (Witk-Jeżewski, Lis Jeżewskich odmienny, Witk VI, Witken): "W polu błękitnym ponad szachownicą czerwono-srebrną, lis biegnący srebrny. Nad tarczą bezpośrednio korona szlachecka, z której klejnot: trzy pióra strusie."
Jeżewski Ic (Witk-Jeżewski, Witke-Jeżewski, Witk VIa, Lis Jeżewskich): "W polu błękitnym ponad murem czerwono-srebrnym, lis biegnący naturalny. Klejnot: nad hełmem w koronie trzy pióra strusie. Labry czerwone, podbite srebrem."
Najwcześniejsze wzmianki.
Wariant pierwszy wymieniany jest przez Adama Bonieckiego jako herb rodziny Wittk-Jeżewskich z pomorskiego. Z takim herbem wylegitymowali się Jeżewscy z Salna, Ostrowitego i Topolna w Kongresówce (jako Jeżewscy de Wittk herbu Lis). Herb w wariancie drugim wymienia Juliusz Karol Ostrowski ("Księga Herbowa Rodów Polskich"), ale jego wizerunek opiera się na niejasnym opisie. Prawdopodobnie brama jest efektem inwencji rysownika. Wariant trzeci wymienia Emilian Szeliga-Żernicki ("Der Polnische Adel" i "Die Polnischen Stammwappen") jako herb Wittkenów (Witków) z działu A Jeżewa, przyjęty około 1700. Jest identyczny co do rysunku z herbem zachodniopomorskiego rodu von Witten (inne barwy). Ostatni wariant herbu znany jest z ekslibrisu Dominika Witke-Jeżewskiego z lat 20 XX wieku.
Herb z lisem w różnych wariantach był zatem przypisywany rodzinie dopiero od około 1700. Przemysław Pragert podaje, że wcześniej posługiwali się oni innym herbem, Witk, przedstawiającym trzy lilie, który następnie ewoluował (herby Witk II, Witk III) do herbu Witk IV, z trzema strzałami.
Rodzina Jeżewskich.
Istniało kilka takich rodzin, głównie z Mazowsza i jedna z Kaszub. Kaszubscy Jeżewscy pierwotnie nosili nazwisko Witk albo Witka, które następnie stało się przydomkiem. Ma ono pochodzić od urzędnika księcia gdańskiego Sambora o imieniu Witek, żyjącego w XIII wieku kasztelana świeckiego. Nazwisko Jeżewski rodzina przybrała od wsi Jeżewo lub Jeżowo w ziemi lęborskiej (istnieje także teoria, że chodzi o Jeżewo w powiecie świeckim, ale nie może to być prawda, ponieważ ta miejscowość należała do dóbr kościelnych). Jeżewscy w Jeżowie w lęborskiem notowani są od 1377 (Wojciech von Jeskow, Andreas von Jezow, Prsibke von Jeszow). Nazwisko Witk albo Witken pojawia się dopiero w XVI wieku. Dziedzice Jeżewa podzielili się na trzy linie w roku 1550 (A, B, C), do których dołączyła czwarta w 1650 (D) i piąta w 1722 (E, wydzielone z B). Rodzina wylegitymowana w Kongresówce ma wywodzić się od dziedziców działu A.
Herbowni.
Jeżewski (Gesow, Jesow, Jezewski, Jezow, Jeżowski). Rodzina używała też przydomku Witk, Witka lub Witke.

</doc>
<doc id="204413" url="https://pl.wikipedia.org/wiki?curid=204413" title="Order Zasługi Rzeczypospolitej Polskiej">
Order Zasługi Rzeczypospolitej Polskiej

Order Zasługi Rzeczypospolitej Polskiej (OZ) – cywilne odznaczenie państwowe Rzeczypospolitej Polskiej. Order jest nadawany cudzoziemcom i zamieszkałym za granicą obywatelom polskim, którzy swoją działalnością wnieśli wybitny wkład we współpracę międzynarodową oraz współpracę łączącą Rzeczpospolitą Polską z innymi państwami i narodami.
Historia.
Order Zasługi Rzeczypospolitej Polskiej zastąpił Order Zasługi Polskiej Rzeczypospolitej Ludowej ustanowiony w 1974. Już w rozporządzeniu Prezydenta RP z 16 kwietnia 1991, mimo braku formalnej zmiany ustawy o ustanowieniu Orderu Zasługi Polskiej Rzeczypospolitej Ludowej ani nazwy Orderu, określono go jako Order Zasługi Rzeczypospolitej Polskiej i zmieniono opis jego odznaki na odpowiadający późniejszemu Orderowi Zasługi Rzeczypospolitej Polskiej.
Order Zasługi Rzeczypospolitej Polskiej został formalnie ustanowiony pod tą nazwą ustawą z dnia 16 października 1992 o orderach i odznaczeniach.
Order dzieli się na pięć klas:
Nadawanie.
Order Zasługi Rzeczypospolitej Polskiej jest nadawany cudzoziemcom i zamieszkałym za granicą obywatelom polskim (Polonii), którzy swoją działalnością wnieśli wybitny wkład we współpracę międzynarodową oraz współpracę łączącą Rzeczpospolitą Polską z innymi państwami i narodami.
Order nadaje Prezydent RP, z własnej inicjatywy lub na wniosek Prezesa Rady Ministrów, wniosek przedstawia Minister Spraw Zagranicznych.
Opis odznaki Orderu.
Odznaka Orderu powtarza z modyfikacjami odznakę Orderu Zasługi Polskiej Rzeczypospolitej Ludowej.
Odznaką Orderu Zasługi Rzeczypospolitej Polskiej jest krzyż gwiaździsty pięcioramienny. Ramiona krzyża pokryte są na awersie w środku czerwoną, a po bokach białą emalią w obramowaniu. Między ramionami krzyża jest pięć pęków promieni. W środku krzyża znajduje się srebrzony orzeł w koronie według wzoru dla godła Polski. Krzyż zwieńczony jest tarczą z monogramem: RP na tle poziomych promieni. Na rewersie ramiona krzyża są fakturowane. W klasach I–IV promienie, zwieńczenia i obramowania są złocone, a w klasie V srebrzone. Średnica krzyża gwiaździstego wynosi: w klasie I – 68 mm, w klasach II i III – 60 mm i w klasach IV i V – 48 mm.
Odznaką Orderu I i II klasy jest ponadto gwiazda orderowa o średnicy 80 mm składająca się z dziesięciu pęków promieni, z czego pięć pęków złoconych umieszczonych jest na tle pięciu pęków srebrzonych. W środku na okrągłej, czerwono emaliowanej tarczy w złoconym obramowaniu umieszczony jest srebrzony orzeł według wzoru dla godła Polski. Zamiast odznaki na wielkiej wstędze lub wstędze można nosić samą gwiazdę orderową.
Współczesną wersję odznaczenia opracował rzeźbiarz i medalier Edward Gorol.
Sposób noszenia.
Sposób noszenia Orderu Zasługi Rzeczypospolitej Polskiej:
Order Zasługi Rzeczypospolitej Polskiej w kolejności starszeństwa polskich odznaczeń następuje po Orderze Krzyża Niepodległości.
Statystyki.
W latach 1992–2009 przyznano 5779 Orderów Zasługi Rzeczypospolitej Polskiej.
Andrzej Duda (od 6 sierpnia 2015 – do nadal).
Prezydentura Andrzeja Dudy (rok 2022):
Prezydentura Andrzeja Dudy (rok 2021):
Prezydentura Andrzeja Dudy (rok 2020):
Prezydentura Andrzeja Dudy (rok 2019):
Prezydentura Andrzeja Dudy (rok 2018):
Prezydentura Andrzeja Dudy (rok 2017):
Prezydentura Andrzeja Dudy (rok 2016):
Prezydentura Andrzeja Dudy (rok 2015):
Bronisław Komorowski (2010–2015).
Prezydentura Bronisława Komorowskiego (rok 2015):
Prezydentura Bronisława Komorowskiego (rok 2014):
Prezydentura Bronisława Komorowskiego (rok 2013):
Prezydentura Bronisława Komorowskiego (rok 2012)
Prezydentura Bronisława Komorowskiego (rok 2011)
Prezydentura Bronisława Komorowskiego (sierpień – grudzień 2010 r.)
Marszałek Bronisław Komorowski w czasie, gdy pełnił obowiązki Prezydenta (kwiecień-lipiec 2010):
Lech Kaczyński (2006–2010).
Prezydentura Lecha Kaczyńskiego:
Aleksander Kwaśniewski – II kadencja (2001–2005).
Prezydentura Aleksandra Kwaśniewskiego – II kadencja:
(*) brak danych w cytowanym źródle
Aleksander Kwaśniewski – I kadencja (1996–2000).
Prezydentura Aleksandra Kwaśniewskiego – I kadencja:
Lech Wałęsa (1991–1995).
Prezydentura Lecha Wałęsy:
Odznaczeni.
"Układ chronologiczny według kolejności nadania Orderu – układ alfabetyczny zob. ".
Krzyżem Wielkim Orderu Zasługi RP (lista pełna).
Przez Lecha Wałęsę (1990–1995).
Rok 1991
Rok 1993
Rok 1994
Rok 1995
Przez Aleksandra Kwaśniewskiego – I kadencja (1995–2000).
Rok 1996
Rok 1997
Rok 1998
Rok 1999
Rok 2000
Przez Aleksandra Kwaśniewskiego – II kadencja (2000–2005).
Rok 2001
Rok 2002
Rok 2003
Rok 2004
Rok 2005
Przez Lecha Kaczyńskiego (2005–2010).
Rok 2006
Rok 2007
Rok 2008
Rok 2009
Rok 2010
Przez Bronisława Komorowskiego (2010–2015).
Rok 2010
Rok 2011
Rok 2012
Rok 2013
Rok 2014
Przez Andrzeja Dudę (od 6 sierpnia 2015).
Rok 2016
Rok 2019
Rok 2020
Rok 2021
Rok 2022
Krzyżem Kawalerskim Orderu Zasługi RP (lista niepełna).
w układzie chronologicznym:

</doc>
<doc id="204417" url="https://pl.wikipedia.org/wiki?curid=204417" title="David Lovering">
David Lovering

David Lovering (ur. 6 grudnia 1961) – perkusista amerykańskiej grupy indierockowej Pixies.

</doc>
<doc id="204424" url="https://pl.wikipedia.org/wiki?curid=204424" title="Jagnię (herb szlachecki)">
Jagnię (herb szlachecki)

Jagnię – herb szlachecki.
Opis herbu.
W pas, w polu górnym błękitnym - jagnię srebrne ze złotą chorągwią; w dolnym srebrnym - dwa pasy czerwone. Klejnot: trzy pióra strusie.
Najwcześniejsze wzmianki.
Nadany w 1791.
Herbowni.
Langfort

</doc>
<doc id="204425" url="https://pl.wikipedia.org/wiki?curid=204425" title="Dwanaście prac Herkulesa">
Dwanaście prac Herkulesa



</doc>
<doc id="204427" url="https://pl.wikipedia.org/wiki?curid=204427" title="Dwanaście prac Heraklesa">
Dwanaście prac Heraklesa

Dwanaście prac Heraklesa (także dwanaście prac Herkulesa) – kara nałożona przez wyrocznię delficką na herosa Heraklesa (w mitologii rzymskiej występuje jako Herkules), za wymordowanie przez niego własnej rodziny. Zadania te miały przewyższać siły jednego człowieka. Herakles miał wykonać dziesięć takich prac, ale dwie nie zostały zaliczone, więc ich ostateczna liczba wyniosła dwanaście.
Pierwszym świadectwem przekazującym treść tego mitu jest cykl płaskorzeźb na dwunastu metopach w świątyni Zeusa w Olimpii. Czas powstania kamiennego dokumentu ocenia się na około 470 rok p.n.e. W źródłach starożytnych prace wymieniane są w różnej kolejności.
Geneza prac.
Hera, nienawidząca Heraklesa (Herakles był owocem zdrady Zeusa i Alkmeny), zesłała na niego obłęd, sprawiając, że patrząc na swoją żonę Megarę oraz dzieci, widział w nich swych największych wrogów. Podczas jednego z obrzędów oczy Heraklesa nabiegły krwią. Wyjął strzałę z kołczanu i wymierzył w swoich synów. Z dramatu "Herakles" (971–976) Eurypidesa: 
Herakles nie zważa na wołania i zaślepiony swoim gniewem goni jednego ze swych synów wokół kolumny i wbija mu sztylet w serce. Drugiemu, schowanemu za ołtarzem, rozbija głowę kijem, gdy ten tuli się do jego nóg. Z trzecim dzieckiem Megara ucieka z pałacu i zatrzaskuje za sobą drzwi. Te jednak zostają wyważone i opętany zabija jedną strzałą i Megarę, i dziecko na jej rękach. Powstrzymuje go Atena gotowa do boju. Rzuca w Heraklesa wielkim kamieniem. Heros upada i zostaje przywiązany do wcześniej zwalonej kolumny. Po obudzeniu się widzi, co uczynił i pragnie popełnić samobójstwo. Zostaje jednak powstrzymany przez Tezeusza i przymuszony udaje się do wyroczni delfickiej, by od Apollina poznać swoją karę. Miał udać się do Tyrynsu, dawnej siedziby rodu Amfitriona (dlatego Herakles bywa czasem nazywany Alkidesem, po ojcu Amfitriona, Alkajosie) i pracując jako niewolnik wykonać 12 zadań dla tirynskiego i mykeńskiego króla Eurysteusza. Apollo spodziewał się, że tchórzliwy władca wymyśli dla herosa najtrudniejsze, wręcz niewykonalne, zadania.
Dwanaście prac Heraklesa.
Zabicie lwa nemejskiego.
Pierwszą rzeczą, której zażądał Eurysteusz, była skóra lwa nemejskiego. Był to potwór, którego urodziła Echidna w związku z własnym synem Ortrosem; brat tebańskiego Sfinksa. Wychowany przez Selene (boginię księżyca) lub Herę, siał spustoszenie w dolinie Nemei, na północ od Myken. Jego skóra była odporna na wszelkie zadawane mu ciosy, dlatego Herakles nie zrobił mu krzywdy strzałami (odbiły się), mieczem (zgiął się na skórze lwa) ani maczugą (pękła na głowie zwierzęcia). Po wycofaniu się potwora do jaskini o dwóch wejściach, jedne z nich zawalił głazami, a sam drugim wejściem wszedł do jaskini i w ciemnościach udusił potwora. Przy zdejmowaniu skóry Herakles musiał posłużyć się pazurem bestii. Gdy zaniósł skórę zwierzęcia, przerażony Eurysteusz schował się w pałacu i zakazał wpuszczania herosa do miasta, a wszystkie sprawy z nim załatwiał za pośrednictwem herolda Kopreusa. Kazał również wytopić wielką beczkę z brązu i wkopać ją w ziemię, aby móc się w niej chować, ilekroć Herakles przebywał w mieście. Z odrzuconego „podarunku” Herakles zrobił sobie odzienie, a głowa bestii służyła mu jako hełm.
Zabicie hydry lernejskiej.
Drugim zadaniem Heraklesa było zabicie hydry lernejskiej – zabijającego trującym oddechem i jadem wielkiego węża wodnego o dziewięciu głowach (w innych źródłach hydra miała po 50 lub 100 głów), z czego jedna z nich była nieśmiertelna. Miała ona swoją jamę na rozlewiskach Anymone, niedaleko Lerny w Argolidzie. Dzięki płonącym strzałom heros oraz jego pomocnik i przyjaciel, bratanek Jolaos, wywabili potwora z jamy. Wstrzymując oddech, za pomocą miecza odcinał głowy potwora (w innych źródłach, Herakles za pomocą maczugi miażdżył głowy bestii), ale na miejscu odrastały kolejne. Na dodatek Hydra oplotła się wokół jednej nogi Heraklesa, a jej „pomocnik”, rak Karkinos, za pomocą szczypiec wczepił się w drugą. Wtedy wierny przyjaciel Jolaos zaczął wypalać miejsca ściętych głów, dzięki czemu przestały odrastać. W końcu heros odrąbał wszystkie głowy śmiertelne, a nieśmiertelną obciął i przygniótł wielkim głazem. Następnie rozpruł jej brzuch i w wylewającym się z niego jadzie zamoczył ostrza swych strzał. Wcześniej jednak pozbył się Wielkiego Raka, miażdżąc go maczugą. Hydrę i Raka bogowie przenieśli na nieboskłon, zamieniając ich w gwiazdozbiory (Rak stał się jednym ze znaków zodiaku). .
Schwytanie łani kerynejskiej.
Trzecim zadaniem było schwytanie i sprowadzenie żywej łani kerynejskiej – bardzo szybkiego zwierzęcia, o rogach ze złota i racicach z brązu które było poświęcone Artemidzie. Artemis miała podobno takich siedem zaprzężonych w jej rydwanie, ale jedna z nich uciekła. Żyła ona na górze Keryni, na północy Peloponezu. Herakles uganiał się za nią przez cały rok. Dopadł ją w Arkadii (w innych źródłach miało to miejsce w sadach Boreasza lub w krainie Hyperborejczyków – ludów północnych), gdy przeprawiała się przez rzekę Ladon. Zranił ją w nogę, związał i zaniósł na plecach do Myken. Po drodze spotkał Artemidę i jej brata Apollina. Bogini urażona zranieniem jej zwierzęcia już sięgała po łuk, ale Herakles wytłumaczył się rozkazem Eurysteusza. Uspokojona Artemida zażądała, by po pokazaniu łani wypuścił ją na wolność. I tak też uczynił.
Schwytanie dzika erymantejskiego.
Kolejnym (czwartym) zadaniem Heraklesa było schwytanie żywcem dzika erymantejskiego – nadnaturalnej wielkości zwierzęcia siejącego spustoszenie na stokach arkadyjskiej góry Erymantos. Gonił on ludzi, aż umierali z wycieńczenia. Kiedy Herakles dotarł na miejsce, była zima. Wrzaskami wypłoszył zwierzę z legowiska i zagnał je w głęboki śnieg. Gdy ten zmęczony ucieczką ugrzązł w śniegu, Herakles zaplątał go w sieć i na plecach zaniósł do Eurysteusza. Malarze często przedstawiali Heraklesa ze zwierzęciem na ramieniu, nachylającego się nad ukrytym w beczce Eurysteuszem.
Oczyszczenie stajni Augiasza.
Piątym zadaniem, jakie zadał Heraklesowi Eurysteusz, było oczyszczenie stajni Augiasza w ciągu jednego dnia, mające na celu upokorzenie herosa. Augiasz był synem Heliosa i dostał od ojca ogromne stado bydła, znane w całej Grecji, lecz nigdy nie zlecił sprzątania swych stajni, obór i owczarni. Augiasz, w zamian za oczyszczenie pomieszczeń dla zwierząt, obiecał Heraklesowi dziesiątą część swojego stada, na co heros wyraził zgodę. Dzięki umiejętnemu wykopaniu systemu rowów Herakles zmienił bieg pobliskiej rzeki. Obiecanej zapłaty jednak nie otrzymał. . Po skończeniu służby u Eurysteusza Herakles podbił Elidę i zabił Augiasza oraz jego synów, prócz Fyleusa, który stanął po stronie herosa. W podzięce Herakles obsadził go na tronie Elidy.
Przepędzenie ptaków stymfalijskich.
Szóstym zaś zadaniem Heraklesa było przepędzenie ptaków stymfalijskich, gnieżdżących się w zaroślach na bagnach nad jeziorem Stymfalon w Arkadii. Żywiły się one ludzkim mięsem, miały żelazne dzioby i pióra. Herakles, widząc, że jest ich ogromna ilość, porzucił myśl wystrzelania ich z łuku na ziemi. Wypłoszył je drewnianą kołatką wykonaną przez Hefajstosa, podarowaną przez Atenę. Gdy ptaki wzbiły się w powietrze, większość z nich ustrzelił. Pozostała część poleciała na wyspę Aresa, gdzie zostały później wybite przez Argonautów.
Schwytanie byka kreteńskiego.
Schwytanie żywcem byka kreteńskiego było siódmą pracą Heraklesa. Niektórzy twierdzili, że to byk, który porwał Europę (przecząc w ten sposób mitowi, że tym bykiem był Zeus), inni zaś, że to byk podarowany Minosowi, królowi Krety, przez Posejdona. Byk ten miał być złożony w ofierze bogu morza zaraz po wyłonieniu się z morskiej toni, lecz Minos zaniechał tego, dlatego byk uciekł i pustoszył Kretę, tratując pola i sady, paląc wszystko, co napotkał, buchając ogniem ze swych nozdrzy. Obcował z królową Pazyfae, żoną Minosa. Urodziła bykowi potwora zwanego Minotaurem. Herakles popłynął na wyspę i poprosił króla o pomoc w łowach, lecz ten odmówił. Herakles jednak poradził sobie i na grzbiecie zwierzęcia popłynął do Myken. Eurysteusz zatwierdził wykonanie zadania, po czym kazał zwierzę wypuścić. Byk pustoszył teraz okolice Maratonu, dopóki nie zabił go Tezeusz.
Pojmanie klaczy Diomedesa.
Ósmą pracą Heraklesa było schwytanie koni Diomedesa (lub klaczy), króla trackiego plemienia Bistonów, który karmił je ludzkim mięsem. Herakles na czele zastępu ochotników popłynął do Tracji (w innej wersji popłynął tam tylko ze swym ulubieńcem i przyjacielem Abderosem), odpędził stajennych i pognał klacze ku łodzi. Jednak spostrzegłszy pościg, polecił Abderosowi pilnowanie klaczy, a sam (lub z pozostałymi członkami wyprawy) ruszył naprzeciw Bistonom i pokonał ich w walce. Po powrocie zorientował się, że klacze zjadły Abderosa (w innej wersji zabiły młodzieńca, ciągnąc go po kamieniach, kiedy próbował je powstrzymać przed ucieczką). Opłakując młodzieńca, założył w Tracji miasto Abderę. Niespokojnym klaczom Herakles rzucił na pożarcie ogłuszonego Diomedesa, dzięki czemu je uspokoił i mógł zawieźć na Peloponez. Po pokazaniu ich Eurysteuszowi, wypuścił je niedaleko Olimpu, gdzie zostały zjedzone przez wilki.
Zdobycie pasa Hipolity.
Dziewiątym zadaniem Heraklesa było zdobycie pasa Hipolity – królowej walecznych Amazonek. Pas ten miał dawać Hipolicie nadludzką siłę.
Kiedy Herakles przybył do ich królestwa, nad Morzem Czarnym, Hipolita przyjęła go życzliwie, a kiedy ją w sobie rozkochał, obiecała oddać mu pas. Wtedy Hera pod postacią jednej z Amazonek wznieciła bunt przeciwko Heraklesowi. Rozegrała się walka, w której poległa Hipolita. Z jej martwego ciała Herakles zerwał pas i wrócił na Peloponez. W innej wersji mitu Hipolita oddaje Heraklesowi pas, w podzięce za uwolnienie przywódczyni jednego z zastępów Amazonek – Melanippe.
Wracając na Peloponez, Herakles przybył do Troi ogarniętej zarazą i nawiedzanej przez potwora morskiego – Ketosa. Powodem tych zdarzeń było oszustwo króla trojańskiego, Laomedona, gdyż ten nie zapłacił Apollinowi i Posejdonowi za pomoc przy budowaniu Troi. Jedynym wyjściem było oddanie córki króla, Hezjone na pożarcie potworowi. Nagą i przykutą do skały zastał Herakles przybywając do Troi. Zaoferował królowi uratowanie córki w zamian za jej rękę i nadzwyczajne klacze, należące niegdyś do Trosa, ofiarowane mu przez Zeusa w zamian za Ganimedesa. Po uratowaniu Hezjone, Laomedon ponownie okazał się oszustem i nie zapłacił herosowi. Po zakończeniu służby u Eurysteusza Herakles podbił Troję i zabił Laomedona z łuku.
Uprowadzenie trzody Geriona.
Zadaniem dziesiątym było uprowadzenie trzody Geriona (Gerionessa) – potwora, który posiadał trzy głowy, trzy torsy, sześć rąk i sześć nóg. Daleko na zachodzie, na wyspie Erytei otoczonej wodami Okeanosa, miał wspaniałe stada czerwonego bydła. Stada były strzeżone przez pasterza Eurytiona i dwugłowego psa Ortosa, syna Echidny i Tyfona. Aby tam dotrzeć, Herakles przemierzył pustynie północnej Afryki, aż dotarł do dzisiejszej Cieśniny Gibraltarskiej i ustawił tam „słupy Heraklesa” (Gibraltar i Ceuta). Z powodu gorąca, sięgnął po łuk i wymierzył w tarczę słoneczną. Zanim wystrzelił, Helios ostrzegł go, by tego nie robił, a gdy skruszony Herakles opuścił łuk, Helios udzielił mu nagrody. Pozwolił mu w swej czaszy, którą podróżuje, po zmierzchu, z zachodu na wschód, dotrzeć na Eryteę i przetransportować stamtąd woły Geriona. Po dotarciu Heraklesa na wyspę, wywęszył go Ortos, ale heros zmiażdżył jego głowy maczugą. Podobnie stało się z Eurytionem, który przybiegł, zaalarmowany szczekaniem psa. Natychmiast po tym zdarzeniu Herakles rozpoczął spędzanie wołów do czaszy Heliosa. Pasterz z sąsiedniego pastwiska, Menojteus, pasący stada Hadesa, powiadomił o tym Geriona, a gdy ten przybiegł bronić swego stada, Herakles zabił go zatrutymi strzałami.
Wraz z wołami dopłynął do Tartessos (fenickiej kolonii na Półwyspie Iberyjskim) i tam oddał czaszę Heliosowi. Popędził je przez tereny dzisiejszej Hiszpanii i południowej Francji. Gdy dotarł na północ Włoch, napadli na niego Ligurowie, ale Herakles odpierał ich ataki, dopóki nie skończyły mu się strzały. Wtedy poprosił swego ojca, Zeusa, o pomoc, a ten zesłał na Ligurów deszcz kamieni.
Gdy dotarł do miejsca, gdzie później założono Rzym, spotkał potwora Kakusa, syna Hefajstosa. Gdy stwór ten ukradł część wołów i ukrył się w swej jamie pod Palatynem, Herakles wstrząsnął wielką skałą, wyrwał ją i rzucił w rzekę. Sztucznie stworzone fale popędziły wstecz i rozbiły głaz, zasłaniający wejście do groty potwora. Kakus utknął między skałami a Herakles ciskał w niego czym popadnie. W samoobronie potwór osnuł się dymem, ale herosowi nie przeszkodziło to, udusił bestię.
Następnie król Sycylii, Eryks, nie chciał oddać Heraklesowi wołu, który zagubił się i trafił na wyspę. Eryks przegrał trzy razy w zapasach z Heraklesem i został przez niego zabity. Podróż przez Morze Jońskie została uniemożliwiona przez Herę, więc Herakles musiał iść drogą okrężną przez Trację. Kiedy w końcu dotarł do Myken, Eurysteusz złożył woły w ofierze Herze.
Przyniesienie jabłek z ogrodu Hesperyd.
Kolejnym, jedenastym zadaniem było przyniesienie złotych jabłek z ogrodu Hesperyd – cór wieczoru. Nimfy te o imionach Hespere, Ajgle i Eryteis opiekowały się sadem, w którym rosły drzewa rodzące złote owoce. Był to prezent dla Hery od Gai, z okazji jej zaślubin z Zeusem. Hera, nie ufając nimfom, kazała smokowi Ladonowi, synowi Echidny i Tyfona, strzec ogrodu przed intruzami, jak również przed łakomstwem nimf wieczornych.
Herakles nie znał położenia ogrodu. Znał je tylko starzec morski, Nereus, który uciekał każdemu, kto chciał go o coś zapytać. Nad rzeką Erydan Herakles schwytał śpiącego starca, związał i nie puszczał, dopóki ten nie powiedział, gdzie znajduje się ogród – daleko na zachodzie. Kiedy wędrował przez Libię, spotkał giganta Antajosa, syna Posejdona i Gai. Nie można było go pokonać, bo gdy tylko dotykał ciała matki – Ziemi, odzyskiwał siły. Herakles pokonał go, podnosząc ku górze i mocno ściskając, aż gigant wyzionął ducha.
Następnie powędrował do Egiptu – na wschód. Panował tam król Busiris, również syn Posejdona. Panował wtedy w Egipcie głód, a nadworny wróżbita, Cypryjczyk Frazjos, przepowiedział, że trzeba złożyć ofiarę Zeusowi ze wszystkich cudzoziemców znajdujących się w Egipcie i z rozkazu Busirisa został stracony jako pierwszy. Kiedy Herakles zawitał do tegoż kraju, pojmano go i zaprowadzono pod ołtarz. Tam zerwał łańcuch i sam zabił na ołtarzu króla i jego syna.
Z Egiptu udał się w stronę Kaukazu. Tam uratował tytana Prometeusza z odwiecznej męki. Następnie skierował się na zachód i na górze Foloe, niedaleko góry Erymantos, spotkał się z dużą grupą centaurów. U dzikiego centaura Folosa otworzył kadź z winem przeznaczonym tylko dla pół ludzi, pół koni. Zbierająca się banda centaurów została pokonana, a niedobitków Herakles ścigał, aż do Maleii, gdzie z łuku zabił uciekinierów i przez przypadek ranił Chirona – jedynego nieśmiertelnego centaura, nauczyciela herosów. W tym momencie nastąpiła zamiana: Chiron oddał nieśmiertelność Prometeuszowi i sam odszedł do Hadesu. Wdzięczny Prometeusz udzielił Heraklesowi cennej rady, aby nie szedł sam do ogrodu Hesperyd, ale umówił się z Atlasem, żeby on tam poszedł, a w zamian Herakles potrzymał przez moment sklepienie niebieskie. Stosując się do tej rady, Herakles zamienił się z Atlasem miejscami. Gdy Atlas wrócił ze złotymi jabłkami, nie chciał z powrotem przyjąć tego wielkiego ciężaru. Herakles posłużył się podstępem i mówiąc Atlasowi, że chce sobie podłożyć poduszkę, uciekł z jabłkami, kiedy tytan wziął niebo znów na swoje barki. Eurysteusz bał się posiadać osobistą własność bogów, oddał je herosowi, a ten Atenie, aby zaniosła je z powrotem.
Sprowadzenie Cerbera z Hadesu.
Dwunastym i ostatnim zadaniem Heraklesa było zejście do podziemi i przyprowadzenie z zaświatów trzygłowego psa Cerbera. Wcześniej heros udał się do Eleusis, aby oczyścić się ze skazy, związanej z centauromachią. Po obrzędzie oczyszczenia zszedł do Hadesu przez pieczarę na półwyspie Tajnaron. Już na początku spotkał duszę Meduzy, jak również inne „istoty”. Zabił więc jednego z wołów i napoił dusze krwią. Znów spotkał się z Menojteusem, pasterzem bydła Hadesa z wyspy Erytea. Tym razem pogruchotał mu żebra, ale nie zabił go, gdyż prosiła o to Persefona, żona pana podziemi. Stając przed Hadesem i Persefoną poprosił ich o możliwość wykonania zadania. Hades zgodził się, pod warunkiem, że Herakles nie użyje żadnej broni. Herakles chwycił mocno bestię i mimo że Cerber chłostał go wężowatym ogonem, wyciągnął go na powierzchnię w Argolidzie. Zaprowadził go do Myken, gdzie go wypuścił. Usłyszał wtedy od tchórzliwego Eurysteusza, że wykonał wszystkie zadania i jest wolny.
Dwanaście prac Heraklesa w kulturze i nauce.
Dwanaście prac Heraklesa jest częstym motywem w różnych tekstach kultury. Wykonując niemożliwe do wykonania dla zwykłych ludzi prace, Herakles przeszedł do wierzeń i historii jako symbol siły, męstwa i odwagi, obrońca ludzi, pogromca potworów. Mit o ustawieniu „Słupów Heraklesa”, który jest bezpośrednio związany z mitem o Dwunastu Pracach, na stałe przeszedł do kultury, jako inne nazwy Gibraltaru i Ceuty, brytyjskiej i hiszpańskiej eksklawie nad Cieśniną Gibraltarską, a wyrażenie „stajnia Augiasza” spotykane jest w wielu narodach, jako określenia wyjątkowo dużego bałaganu. Dzięki cesarstwu rzymskiemu motyw ten, jak i całość postaci Heraklesa, stał się jeszcze bardziej popularny, nie tylko na terenie cesarstwa, ale również na terenach poza Rzymem, między innymi wykuwano monety z podobiznami Heraklesa i zadaniami, które wykonał.
Literatura.
W starożytności motyw ten był jednym z najczęściej występujących w literaturze. Najwięcej i najdokładniej napisał o karze dla herosa Eurypides, w swoim dramacie "Herakles". Motyw ten wspominali również Wergiliusz w "Eneidzie", Homer w "Iliadzie" i "Odysei", Hezjod w "Teogonii", Pindar w trzeciej "Odzie olimpijskiej", Apollodoros i inni. Dwanaście prac powróciło w czasach odrodzenia między innymi w poemacie "Hercules" Georga Stiernhielma. Z najbardziej znanych twórców dzisiejszej hermeneutyki i mitografii tym tematem zajmowali się między innymi Károly Kerényi, Robert Graves, Michael Grant oraz polscy twórcy: Zygmunt Kubiak, Jan Parandowski, Wanda Markowska, Zbigniew Herbert. Motyw ten został również wykorzystany przez w noweli "Dwanaście ciężkich prac", Agathę Christie w zbiorze opowiadań "Dwanaście prac Herkulesa", zbiorze opowiadań opisujących przygody Herkulesa Poirota.
Religioznawstwo.
Współczesną racjonalistyczną, krytyczną reinterpretację mitów o 12 pracach Heraklesa zaproponował Jerzy Adam Kowalski w szkicu „Mity o Heraklesie na nowo odczytane”.
Malarstwo i rzeźba.
W malarstwie i rzeźbie pokazywany jako rosły i umięśniony mężczyzna walczący z bestią, najczęściej z lwem nemejskim lub hydrą lernejską. W Grecji znaleziono naczynia z podobiznami dwunastu prac. Dzięki cesarstwu rzymskiemu motyw ten rozprzestrzenił się poprzez romanizację podbitych narodów. Dwunastoma pracami zajmowali się malarze, to jest Frederic Leighton, Adolf Schmidt, Antonio Pollaiuolo ("Herakles i Hydra"), Francisco de Zurbarán ("Zgładzenie hydry lernejskiej", "Herkules walczący z lwem nemejskim"), Albrech Burer ("Herkules i ptaki stymfalijskie)".
Kino i telewizja.
W kinematografii najbardziej znany był serial "Hercules: The Legendary Journeys" (w Polsce: Herkules) z Kevinem Sorbo w roli głównej. Motyw ten był również wykorzystany w filmach animowanych: "Herkules" Walta Disneya i "Dwanaście prac Asteriksa" w reżyserii Alberta Uderzo i René Goscinnego. Podróżująca w czasie Myszka Mickey pomogła Herkulesowi ujarzmić Cerbera za pomocą radia.

</doc>
<doc id="204428" url="https://pl.wikipedia.org/wiki?curid=204428" title="Fuchs (herb szlachecki)">
Fuchs (herb szlachecki)

Fuchs ("Foks, Fuks") – polski herb szlachecki z nobilitacji.
Opis herbu.
Opis zgodnie z klasycznymi regułami blazonowania:
"W polu złotym lis wspięty, czerwony. Na hełmie czapka czerwona, z wyłogiem podbitym futrem gronostajowym, na niej klejnot – lis czerwony, siedzący, z uniesioną prawą łapą."
Najwcześniejsze wzmianki.
Nadany w 1520 rodzinie Fuchs (Fuks) z Gdańska.
Herbowni.
Jedna rodzina herbownych (herb własny):
Fuchs (Foks, Fuks).

</doc>
<doc id="204430" url="https://pl.wikipedia.org/wiki?curid=204430" title="RAW">
RAW

RAW (, surowy) – ogólne określenie formatów zapisu danych bez nagłówków.
W fotografii cyfrowej rejestracja zdjęć w formacie RAW pozwala na zachowanie najwyższej wierności odwzorowania obrazu oferowanej przez aparat, dając możliwość dokładnej obróbki pliku na komputerze.
Format RAW charakteryzuje się dużym zakresem tonalnym, brakiem kompresji stratnej i zawiera zazwyczaj 12 lub 14 bitów na piksel (w odróżnieniu od 8-bitowych plików JPEG). Plik w formacie RAW uważa się za cyfrowy odpowiednik negatywu, a jego konwersję za wywoływanie. Wywołanie pliku RAW można powtarzać dowolną liczbę razy np. dla różnego balansu bieli. Nie jest możliwy natomiast proces odwrotny – nie można przekształcić zdjęć np. z formatu JPEG na format RAW, bo część danych uległa bezpowrotnej utracie (pominięciu) w wyniku kompresji stratnej.
W odróżnieniu od zapisu w formacie JPEG albo TIFF, plik RAW nie zawiera bowiem obrazu przetworzonego (wywołanego) przez oprogramowanie aparatu, lecz „surowe” (ang. "raw") dane z matrycy światłoczułej. Przeniesienie obróbki obrazu z aparatu do komputera pozwala na zastosowanie oprogramowania o większych możliwościach w stosunku do funkcji dostępnych w aparacie.
Praktycznie każdy producent aparatów stosuje własny (niezgodny z innymi) format plików typu RAW. Aby umożliwić łatwą wymianę takich plików, firma Adobe opracowała jego nową odmianę, DNG (skrót z ang. "digital negative"), która w założeniu ma się stać standardem. Jedną z pierwszych firm wspierających DNG był Pentax wprowadzając ten format zapisu w modelach K10D, K200D i późniejszych. Inne firmy wspierające format RAW to Leica, Ricoh, Casio czy też Hasselblad.

</doc>
<doc id="204431" url="https://pl.wikipedia.org/wiki?curid=204431" title="Frentzel">
Frentzel

Frentzel (Fraentzel) – polski herb szlachecki z nobilitacji, nadany w Królestwie Polskim.
Opis herbu.
Na tarczy ściętej, w górnej trzeciej części, w polu zielonym – dwie sześcioramienne gwiazdy złote, w dolnym srebrnym – drzewo. Tarczę okrywa płaszcz zielony i korona szlachecka, z lewej strony olbrzym nagi oparty prawą ręką o tarczę, z maczugą w lewej.
Najwcześniejsze wzmianki.
Nadany 5 lutego 1826 Piotrowi Lebrechtowi Frentzel przez cesarza Rosji i króla Polski Mikołaja I.
Herbowni.
Frentzel.

</doc>
<doc id="204434" url="https://pl.wikipedia.org/wiki?curid=204434" title="Mucha Lucha">
Mucha Lucha

Mucha Lucha – amerykański serial animowany, którego bohaterami są młodzi meksykańscy zapaśnicy. Lucha libre to szczególny rodzaj wrestlingu, w którym bardzo ważną rolę odgrywają maski i anonimowość zawodników.
Opis fabuły.
Głównym wątkiem serialu są walki zapaśnicze w „Międzynarodowej Szkole Luchowania”. Nie są to zwykłe zapasy – wszyscy zapaśnicy muszą nosić maskę (dlatego też nazywają się Maskieterami). Walczą w imię honoru, rodziny, tradycji i ciastek. Główni bohaterowie to Rykoszet (), Buena Dzidzia () i Pchła (). Poza nimi jest jeszcze wielu innych Maskieterów. Rykoszet ma psa, który wabi się Maskopies, ponieważ on również nosi maskę.
Wersja polska.
Opracowanie i udźwiękowienie wersji polskiej: Studio Sonica
Dialogi polskie: Barbara Robaczewska
Reżyseria: Agnieszka Matysiak
Dźwięk i montaż: Zdzisław Zieliński
Organizacja produkcji: Elżbieta Kręciejewska
Wystąpili:
i inni

</doc>
<doc id="204435" url="https://pl.wikipedia.org/wiki?curid=204435" title="Freznel">
Freznel

Freznel ("Fresnel") – herb szlachecki.
Opis herbu.
Na tarczy czterodzielnej, w polach I i IV, w trzeciej części od góry czerwonej – lew złoty, w dolnej części – dwubarwne dzwonki w szachownicę (vair); w polach II i III złotych – dwugłowy orzeł czarny w koronie. Nad tarczą korona hrabiowska.
Najwcześniejsze wzmianki.
Indygenat z 1825 w Galicji dla generała austriackiego Ferdynanda Piotra de Hennequin et Curet.
Herbowni.
Jedna rodzina herbownych (herb własny):

</doc>
<doc id="204439" url="https://pl.wikipedia.org/wiki?curid=204439" title="Jostein Gaarder">
Jostein Gaarder

Jostein Gaarder (ur. 8 sierpnia 1952 w Oslo) – norweski pisarz, autor książek filozoficznych i literatury pięknej. Wzbudził międzynarodowe zainteresowanie w 1991 wydaniem "Świata Zofii", młodzieżowej książki będącej wprowadzeniem do filozofii.
Matka Josteina, Inger Margrethe Gaarder, pisała książki dla dzieci. Była również dyrektorem szkoły, tak jak i ojciec pisarza, Knut Gaarder. Jostein, po studiach na Uniwersytecie w Oslo, uczył kilka lat w liceum, po czym od 1981 do 1991 wykładał filozofię na uniwersytecie ludowym Fana Folkehøgskule.
Jest autorem popularnych powieści dla młodzieży i dorosłych, prezentujących historię myśli filozoficznej i europejskie dziedzictwo kulturowe. Najsłynniejszą jego książką jest "Świat Zofii". Wydrukowana w ponad 30 milionach egzemplarzy, tłumaczona w 54 językach.

</doc>
<doc id="204440" url="https://pl.wikipedia.org/wiki?curid=204440" title="Frydhuber">
Frydhuber

Frydhuber ("Friedhuber") – herb szlachecki.
Opis herbu.
Na tarczy dwudzielnej w pas w polu pierwszym złotym o wysokości 1/3 tarczy – połuorzeł czarny; w drugim błękitnym, na zielonej murawie trójszczytowa góra srebrna z otworem kopalni pod szczytem środkowym, obramowanym złotem i z trzynastoma sosnami na szczytach. W prawym klejnocie orzeł czarny, labry czarne, podbite złotem; w lewym między dwiema trąbami na pół srebrnymi i błękitnymi widok jak w polu drugim. Labry błękitne, podbite złotem.
Najwcześniejsze wzmianki.
Nadany w 1794 Antoniemu Friedhuberowi urzędnikowi kopalni w Wieliczce, wraz z II stopniem szlachectwa (tytuł "Ritter") i predykatem "von Grubenthal".
Herbowni.
Jedna rodzina herbownych (herb własny):
Friedhuber von Grubenthal

</doc>
<doc id="204443" url="https://pl.wikipedia.org/wiki?curid=204443" title="Język asturyjski">
Język asturyjski

Język asturyjski (ast. lub ) – jeden z języków zachodnioromańskich. Używany jest on w hiszpańskich prowincjach León, Asturia, Zamora i Salamanka oraz w portugalskiej prowincji Miranda do Douro.
Język ten wykształcił się z łaciny, jednocześnie wchłaniając cechy języków przedromańskich, którymi mówiono na obszarach należących do starożytnego plemienia Asturyjczyków.
Od roku 1980 prowadzone są starania, aby chronić i promować język asturyjski. W 1994 roku w Hiszpanii około 100 tysięcy osób używało asturyjskiego jako pierwszego języka, a następne 450 tysięcy – jako drugiego języka. Mimo to sytuacja tego języka jest dramatyczna – w ciągu ostatnich 100 lat znacząco zmalała jego liczba użytkowników. Język nie ma w Hiszpanii statusu języka oficjalnego, a jedynie status języka regionalnego lub mniejszościowego. Portugalia powzięła dodatkowe środki, by ten język przetrwał – oficjalnie uznała go jako język mirandyjski i wprowadziła jego nauczanie w szkołach.
Pod koniec dwudziestego wieku Akademia Języka Asturyjskiego podjęła starania zachowania tej mowy – przeprowadzono kodyfikację, wydano słowniki, leksykony gramatyczne, zaczęto publikować w nim czasopisma. Nowa generacja asturyjskich pisarzy zaczęła tworzyć swe dzieła w tym języku, przede wszystkim dzięki pomocy finansowej udzielanej przez rząd regionalny.
Cechy językowe.
Asturyjski jest językiem bardzo bliskim hiszpańskiemu (kastylijskiemu) i galicyjskiemu. 
W latach 80. XX w. Akademia Języka Asturyjskiego znormalizowała pisownię języka asturyjskiego, upodabniając ją do języka kastylijskiego. Przez to stosowane są niemal wszystkie reguły jak w standardowym hiszpańskim.
Asturyjski w porównaniu z hiszpańskim.
Podobieństwa.
Język asturyjski jest zbliżony do języka hiszpańskiego – posiadają mniej więcej 85% wspólnego słownictwa oraz bardzo podobną gramatykę. Dodatkowo, niemal wszystkie osoby posługujące się asturyjskim biegle władają językiem kastylijskim. Język asturyjski jest raczej starym dialektem j. hiszpańskiego niż odrębnym językiem. Jednak uważano go za język ze względów politycznych (partie regionalne).
Istnieją pewne słowa, które różnią się tematem w obu językach. Zdarza się też, że używa się obu tematów w każdym z języków, ale w jednym częściej niż w innym.
Różnice.
Przyrostki:
Dialekty języka asturyjskiego.
Język asturyjski obejmuje trzy główne dialekty – centralny („Bable”, ast. "d'asturianu central"), zachodni (ast. "d'asturianu occidental") i wschodni (ast. "d'asturianu oriental"). Czasem uwzględnia się tutaj dialekt leoński, który jednak bywa uważany za wariant hiszpańskiego.
Ze 100 tysięcy ludzi używających asturyjskiego jako pierwszego języka, 50 tys. posługuje się dialektem centralnym, 30 tys. zachodnim, a 20 tys. – wschodnim.

</doc>
<doc id="204444" url="https://pl.wikipedia.org/wiki?curid=204444" title="Maciej Silski">
Maciej Silski

Maciej Silski (ur. 10 stycznia 1976 w Kwidzynie) – polski wokalista, zwycięzca konkursu Idol w roku 2005 oraz laureat 3. nagrody koncertu "Premier" podczas 44. Krajowego Festiwalu Polskiej Piosenki w Opolu.
Życiorys.
Należał do wielu zespołów muzycznych, wykonujących różnorodne gatunki muzyki. Pierwszy zespół "Fluid Film" założył w liceum. Zespół wykonywał muzykę grunge i odniósł następujące sukcesy: pierwsza nagroda na festiwalu "Rock Block" 1995 oraz wygranie festiwalu "Prince Rocks of Poland Wegorzewo" (1997). Udzielał się też w zespole "Drive", z którym grał na festiwalu "Marlboro Rock – In" 1995- wygrali eliminacje lokalne, ogólnopolskie półfinały i zajęli II miejsce w wielkim finale. Muzyka zespołu "Drive" opierała się na mocnych, ciężkich gitarowych brzmieniach. Później należał do zespołu "Waterstone", który początkowo wykonywał covery bluesowe, ale później zmienił repertuar na muzykę koncertową i klubową. Należy też do utworzonego w 2000 zespołu "Teges Nara", wykonującego muzykę w zróżnicowanym stylu.
Jako zwycięzca "Idola 2005" podpisał kontrakt fonograficzny z Sony BMG Music Entertainment Poland.
Macieja doceniła TVP zapraszając go do udziału w licznych programach muzycznych, koncertach i festiwalach. W roku 2005 Silski wystąpił w "Szansie na Sukces", Festiwalu Jedynki w Sopocie, Dniu Kotana i programie "Święta, Święta". Nagrał też teledysk do polskiej wersji piosenki "Do they know it's Christmas" (Daj im znak) Boba Geldofa i Midge'a Ure wspólnie z Grzegorzem Markowskim (Perfect), Piotrem i Wojtkiem Cugowskimi (Bracia).
W roku 2006 brał udział w polskich eliminacjach Konkursu Piosenki Eurowizji z utworem "Za karę", występował na Dniu Otwartym TVP, pojawił się ponownie na Festiwalu Jedynki w Sopocie jako gość grupy Perfect w jej Jubileuszu 25-lecia (obok innych polskich wykonawców rockowych), w Dniu Kotana (TVP 3), "Ariach ze Śmiechem" TVP2, projekcie "Święta, święta 4" i Sylwestrze z Jedynką (TVP1).
Wspólnie z innymi młodymi muzykami nagrał piosenkę "Nadzieja to my", która wspierała ogólnopolską akcję "Hospicjum to też życie".
11 czerwca 2007 roku ukazała się jego debiutancka płyta – "Alodium", zawierająca 12 utworów, w większości jego autorstwa.
W 2008 roku gościnnie zaśpiewał z Bogusławem Mecem na jego płycie pt. "Duety" oraz wziął udział w nagraniu płyty "W Hołdzie Tadeuszowi Nalepie" (projekcie współtworzonym m.in. z Borysewiczem, Raduli, Kozakiewiczem, Kukizem, Nowakiem, Cichońskim)
Poza muzyką imał się różnych zajęć (był m.in. introligatorem, realizatorem dźwięku, sztauerem, trymerem, kinezyterapeutą). Nie ukończył studiów filozoficznych i pedagogicznych, gdyż zdecydował się skupić na muzyce.
Jest pierwowzorem postaci Maćka Milskiego z powieści autorstwa Moniki Szwai pt. "Jestem nudziarą". Silski w latach osiemdziesiątych uczęszczał do szkoły podstawowej nr 12 im. Gałczyńskiego w Szczecinie i był tam uczniem pisarki. Autorka tak wspomina wspólną pracę w szkolnym teatrzyku: "A mój kochany Maciuś miał tak niesamowitą vis comica, że kiedy podczas przedstawień wychodził na scenę, sala milkła jak zaczarowana. Niewielu aktorów potrafi zamknąć paszcze trzystu uczniom szkoły podstawowej!"
Występy w konkursie Idol 2005.
Maciej Silski wygrał Idola 2005 zyskując powyżej 50% głosów publiczności.

</doc>
<doc id="204447" url="https://pl.wikipedia.org/wiki?curid=204447" title="Hołobok">
Hołobok

Hołobok pierwotnie pojawił się jako herb rycerski ("Hołobog, Gołobok, Medium Ołobok, Salmonis, Salmo") – herb szlachecki.
Opis herbu.
Pół łososia srebrnego od głowy w polu czerwonym, głową do góry, grzbietem w lewo obróconego. W klejnocie taki sam łosoś między dwiema trąbami.
Najwcześniejsze wzmianki.
Pieczęcie: Piotra Czekowskiego z 1464r i Piotra de Brańcze, sędziego ziemskiego lwowskiego. Na obu pieczęciach połułosoś jest jednak w pas.
Herbowni.
Barcicki, Bierult, Birula (Białynicki-), Borecki, Borowiusz, Branicki, Ceber, Cebrowski, Cedrowski, Cekowski, Czekowski, Czesach, Czesaw, Droźwiński, Głowniewski, Główczewski, Herejko, Hołdakowski, Hołobok, Latyczyński, Lipnicki, Łuszczyc, Nieczwojewski, Niezwojewski, Niklowicz, Nikłowski, Olkowski, Osielski, Olszamowski, Piktanowicz, Ratuld, Tarło, Unisławski, Wirkowski, Zrudzki.

</doc>
<doc id="204448" url="https://pl.wikipedia.org/wiki?curid=204448" title="Aleksander Waleriańczyk">
Aleksander Waleriańczyk

Aleksander Waleriańczyk (ur. 1 września 1982 w Krakowie) – polski lekkoatleta, skoczek wzwyż, członek grupy lekkoatletycznej "Elite Cafe". Zawodnik Wawelu Kraków.
Osiągnięcia.
Na początku kariery sportowej przez 4 lata trenował pływanie. Lekkoatletyką zainteresował się w 1998 roku, w wieku 16 lat. Początkowo oprócz skoku wzwyż uprawiał też skok w dal. 
W 2003 roku w Bydgoszczy zdobył złoty medal podczas młodzieżowych mistrzostw Europy, ustanawiając jednocześnie rezultatem 2,36 m rekord życiowy oraz poprawiając rekord Polski do lat 23 (dotychczasowy należał do Artura Partyki i wynosił - 2,33). Był to wówczas najlepszy wynik na świecie w całym sezonie, do dziś jest to rekord młodzieżowych mistrzostw Europy.
W 2005 roku w Izmirze wywalczył złoty medal 23. Letniej Uniwersjady, pokonując w konkursie (wynikiem 2,30 m) m.in. mistrza świata z Helsinek - Jurija Krymarenkę.
W 2007 zajął 3. miejsce w superlidze Pucharze Europy w Monachium (2,24) i zdobył srebrny medal Światowych Igrzysk Wojskowych w Hajdarabadzie (Indie) - 2,26. Startował również w Halowych Mistrzostwach Europy w Lekkoatletyce (Birmingham 2007) gdzie zajął 5. miejsce.

</doc>
<doc id="204451" url="https://pl.wikipedia.org/wiki?curid=204451" title="Hilburg">
Hilburg

Hilburg – herb szlachecki.
Opis herbu.
Na tarczy czterodzielnej, w polu I złotym – orzeł czarny; w II i III błękitnych – lew srebrny wspięty, lewą łapą o górę oparty; w IV błękitnym – na zielonej murawie, na górze z czerwonym otworem sztolni – dziewięć sosen. Labry z prawej strony czarne, podbite złotem, z lewej błękitne, podbite srebrem .
Najwcześniejsze wzmianki.
Nadany w 1793 r. Franciszkowi Hilburgowi, urzędnikowi z Wieliczki, wraz z tytułem "Edler" oraz predykatem "von Ehrenfels".
Herbowni.
Jedna rodzina herbownych (herb własny):
Bibliografia.
Sławomir Górzyński: Nobilitacje w Galicji w latach 1772-1918. DiG 1997. 

</doc>
<doc id="204456" url="https://pl.wikipedia.org/wiki?curid=204456" title="Hulewicz (herb szlachecki)">
Hulewicz (herb szlachecki)

Hulewicz – polski herb szlachecki z nobilitacji galicyjskiej i siewierskiej.
Opis herbu.
Istnieją przynajmniej dwa przekazy na temat kształtu tego herbu. Opisy zgodnie z klasycznymi regułami blazonowania:
"Na tarczy dwudzielnej w pas, w polu górnym złotym – orzeł czarny z cyfrą JII (Józef II Habsburg) na piersi złotą; w dolnym czerwonym – trzy lilie złote 1,2. W klejnocie nad hełmem w koronie orzeł jak na tarczy. Labry prawe czarne podbite złotem, lewe czerwone podbite złotem."
Powyższa wersja herbu widniała na oryginalnych nadaniach. Juliusz Karol Ostrowski w swojej publikacji popełnił pomyłkę, dając orła dwugłowego, bez cyfry JII.
Najwcześniejsze wzmianki.
Nadany wraz z nazwiskiem nobilitacją galicyjską Jakubowi Michałowi Hulewicz von Lilienfeld, radcy galicyjskiego Sądu Szlacheckiego 10 stycznia 1785. Ten sam Jakub Michał otrzymał analogiczny herb wraz ze szlachectwem siewierskim od biskupa Kajetana Ignacego Sołtyka w 1781.
Herbowni.
Jedna rodzina herbownych (herb własny):
Hulewicz von Lilienfeld.

</doc>
<doc id="204459" url="https://pl.wikipedia.org/wiki?curid=204459" title="Maciej Słomczyński">
Maciej Słomczyński

Maciej Słomczyński (ur. 10 kwietnia 1920 albo 1922 w Warszawie, zm. 20 marca 1998 w Krakowie) – polski pisarz i tłumacz. Swoje powieści kryminalne podpisywał pseudonimem Joe Alex.
Życiorys.
Był synem amerykańskiego reżysera i producenta filmowego Meriana C. Coopera i Marjorie Crosby, Angielki (później Marjorie Crosby-Słomczyńska). Nazwisko Słomczyński nosił po ojczymie, Aleksandrze Słomczyńskim, za którego wyszła jego matka, kiedy nie zdecydowała się na wyjazd do USA z Cooperem. Biologiczne ojcostwo Coopera jest jednak kwestionowane, m.in. przez rodzinę.
W 1941 roku wstąpił do Konfederacji Narodu, w 1943 znalazł się w Armii Krajowej. Został aresztowany w 1944 roku i osadzony na Pawiaku, skąd uciekł. Przedostał się na Zachód i służył w armii oraz żandarmerii amerykańskiej we Francji.
Debiutował wierszami wydrukowanymi w 1946 roku na łamach łódzkiego pisma „Tydzień”. W 1947 roku powrócił na stałe do Polski, a siedem lat później osiadł w Krakowie.
Po wojnie prześladowany: poddany inwigilacji jako prawdopodobny angielski szpieg. Aby zerwać kontakt wyjechał do Gdańska. W następnych latach wielokrotnie odmawiał współpracy. W 1953 r. sygnatariusz Rezolucji Związku Literatów Polskich w Krakowie w sprawie procesu krakowskiego.
Autor napisanej w 1957 roku powieści rozliczeniowej „Cassiopeia”, w której prezentuje postawy środowiska twórczego wobec komunizmu i powody, jakie skłaniały sporą cześć tego środowiska do służby nowemu ustrojowi (książka nie została wydana ze względów politycznych).
Przełożył m.in. "Ulissesa" i "Podróże Guliwera", jako jedyna osoba na świecie przetłumaczył wszystkie dzieła Williama Szekspira. Jego przekłady Szekspira są jednak poddawane krytyce za brak zrozumiałości, wierności czy jakichkolwiek wartości literackich.
Joe Alex i Kazimierz Kwaśniewski.
Był autorem powieści sensacyjnych i kryminalnych, publikował pod pseudonimami Joe Alex (także Józef Aleks) i Kazimierz Kwaśniewski (powieści milicyjne). Jako Joe Alex był autorem scenariuszy filmowych, sztuk teatralnych (Panny z Acheronu) oraz widowisk i audycji telewizyjnych. Kryminały Joe Alexa zostały przetłumaczone na 13 języków: białoruski, bułgarski, czeski, litewski, łotewski, niemiecki, rosyjski, rumuński, serbsko-chorwacki, słowacki, słoweński, ukraiński i węgierski.
Był członkiem Stowarzyszenia Pisarzy Polskich, Rotary Club, wiceprezesem międzynarodowego stowarzyszenia „Fundacja Jamesa Joyce’a”, a od 1973 członkiem Irish Institute.
W 1980 został uhonorowany Nagrodą Miasta Krakowa za „twórczość literacką i przekładową”.
Postanowieniem prezydenta Aleksandra Kwaśniewskiego z dnia 11 listopada 1997 roku, w uznaniu wybitnych zasług dla kultury narodowej, został odznaczony Krzyżem Komandorskim z Gwiazdą Orderu Odrodzenia Polski.
Został pochowany w Krakowie na Cmentarzu Rakowickim w Alei Zasłużonych (kwatera LXIX pas B-2-12).

</doc>
<doc id="204460" url="https://pl.wikipedia.org/wiki?curid=204460" title="Skarsvåg">
Skarsvåg

Skarsvåg – wieś rybacka w północnej Norwegii, na wyspie Magerøya, w gminie ("kommune") Nordkapp w prowincji ("fylke") Finnmark. Współrzędne geograficzne 71°6'29"N, 25°48'44"E, położona trzy kilometry od europejskiej trasy E69 i około piętnastu kilometrów (drogą) od Przylądka Północnego, pomiędzy niewielkim jeziorem "Storvatnet" a morską zatoką – fiordem Morza Barentsa. Najdalej na północ wysunięta miejscowość Europy, zarazem najdalej na północ wysunięty port, kemping i punkt dostępowy Internetu.

</doc>
<doc id="204461" url="https://pl.wikipedia.org/wiki?curid=204461" title="Noniusz Álvares Pereira">
Noniusz Álvares Pereira

 Św. Noniusz (Nuno) Álvares Pereira OCarm. (ur. 24 czerwca 1360 w Flor da Rosa koło Serty, zm. 1 kwietnia 1431 w Lizbonie) – rycerz portugalski, polityk i dowódca wojskowy, współtwórca niepodległości Portugalii, święty Kościoła katolickiego, karmelita.
Był potomkiem znanego rodu rycerskiego. W wieku 13 lat został królewskim dworzaninem, a 4 lata później ożenił się. Nie uczestniczył w zamachu stanu w Lizbonie, ale poparł zamachowców, na czele których stał wielki mistrz zakonu Avis, późniejszy król Portugalii i protektor Nuna, Jan. Jako dowódca wojskowy Nuno pobił siły kastylijskie m.in. pod Atoleiros i zdobył twierdzę Portel. Jako zwolennik Jana przyczynił się w głównej mierze do wybrania Jana I na króla Portugalii. Mianowany wodzem naczelnym i konetablem królestwa i dowodząc wspólnie z królem wojskami portugalskimi zadał siłom Jana I Kastylijskiego decydującą klęskę pod Aljubarrota we wrześniu 1385 i nieco później, w październiku, pod Valverde. W 1415 dowodził wyprawą do Ceuty, która zapoczątkowała portugalską ekspansję na kontynent afrykański.
W 1423, po śmierci żony, Nuno porzucił życie świeckie i wstąpił do zakonu karmelitów w ufundowanym przez siebie klasztorze. W klasztorze poświęcił się modlitwie i czynom miłosierdzia. Szczególną troską otaczał osierocone dzieci. Był także wielkim propagatorem kultu maryjnego. Zmarł w klasztorze w opinii świętości.
23 stycznia 1918 beatyfikowany przez papieża Benedykta XV jako wzór dla walczących w I wojnie światowej, by nie zapominali o chrześcijańskiej miłości bliźniego i dążyli do sprawiedliwego pokoju.
Proces kanonizacyjny autoryzował już w 1940 Pius XII, zakończył się on 3 lipca 2008. Został ogłoszony świętym na placu św. Piotra, 26 kwietnia 2009 o godz. 10 przez papieża Benedykta XVI.

</doc>
<doc id="204465" url="https://pl.wikipedia.org/wiki?curid=204465" title="Tank">
Tank



</doc>
<doc id="204467" url="https://pl.wikipedia.org/wiki?curid=204467" title="Muhammad Ali (amerykański bokser)">
Muhammad Ali (amerykański bokser)

Muhammad Ali (ur. jako Cassius Marcellus Clay Jr, 17 stycznia 1942 w Louisville, zm. 3 czerwca 2016 w Phoenix) – amerykański bokser. Mistrz świata w wadze ciężkiej (1964-1967). Mistrzem świata wagi ciężkiej został wygrywając z Sonnym Listonem.
Zdobył złoty medal podczas XVII Letnich Igrzysk Olimpijskich w Rzymie (w finale pokonał Zbigniewa Pietrzykowskiego), później osiągnął wielką sławę jako bokser zawodowy. Jako pierwszy pięściarz w historii trzykrotnie zdobył tytuł mistrza świata wszechwag i skutecznie bronił go dziewiętnaście razy. Stoczył 61 walk, wygrał 56 pojedynków (z czego 37 przez nokaut). Poniósł 5 porażek. Pokonał 21 zawodników o tytuł mistrza świata wagi ciężkiej. Uważany za jednego z najlepszych pięściarzy, a także najważniejszych sportowców XX w..
Przeszedł na islam i znany był ze swych poglądów antywojennych, które wielokrotnie demonstrował w kontekście amerykańskiej interwencji w Wietnamie.
Zmagał się z chorobą Parkinsona.
Życiorys.
Kariera amatorska.
Cassius Marcellus Clay Jr. wychował się w rodzinie malarza billboardów, Cassiusa Claya Seniora, wraz z młodszym bratem, Rudolphem. Pierwszy kontakt z boksem Ali zawdzięcza policjantowi z Louisville Joe E. Martinowi, który skierował do salki bokserskiej 12-letniego, schodzącego na złą drogę, Cassiusa. Clay rozpoczął treningi z miejscowym trenerem, Fredem Stonerem. Pod kierownictwem Stonera Cassius Clay zdobył sześć tytułów Złotych Rękawic Kentucky, dwa tytuły Złotych Rękawic na szczeblu krajowym, tytuł mistrza krajowego, a w końcu, w wieku 18 lat, złoty medal w kategorii półciężkiej na Letnich Igrzyskach Olimpijskich 1960 w Rzymie. Bilans amatorskich walk to 100 zwycięstw i 5 porażek.
Początek zawodowstwa.
Zaraz po zdobyciu mistrzostwa olimpijskiego Clay przeszedł na zawodowstwo. Pierwszą profesjonalną walkę stoczył 29 października 1960 z Tunneyem Hunsakerem, wygrywając na punkty.
W latach 1960–1963 stoczył w sumie 19 walk, wygrywając wszystkie, w tym 15 przed czasem. Poznał w tym czasie swego późniejszego trenera, Angelo Dundeego.
Zdobycie tytułu.
Zdobył pierwszy tytuł mistrza świata w 1964, w wieku 22 lat, pokonując ówczesnego mistrza, Sonny’ego Listona. Mimo iż faworytem był Liston (Cassiusa Claya uważano głównie za mocnego w słowach), poddał się już w siódmej rundzie. Po zakończeniu walki Cassius Clay biegał po ringu, krzycząc do mikrofonów "„I shook up the world”" (pol. "Wstrząsnąłem światem") oraz "„I am the greatest”" (pol. "Jestem największy"). Zdjęcia z walki obiegły cały świat.
Po walce przystąpił oficjalnie do Nation of Islam, radykalnej organizacji czarnoskórych Amerykanów, wyznających islam, prowadzonych przez Malcolma X oraz Ellijaha Muhammada. Zrezygnował z nazwiska Cassius Clay – początkowo nazwał się Cassius X. Po tym, jak Ellijah Muhammad przezwał go "„Ali”", przyjął nazwisko Muhammad Ali.
W rewanżu, rozegranym w maju 1965, Liston ponownie przegrał z Alim, tym razem znokautowany już w połowie pierwszej rundy. Szybki cios, który powalił Listona, pozostał niezauważony, nie tylko przez Listona, ale również przez sędziego i publiczność, dając podstawy podejrzeniom o manipulację. Choć w powtórkach telewizyjnych widać cios Alego, nokaut ten pozostaje kontrowersyjny do dziś.
Przez następne dwa lata Ali z powodzeniem bronił tytułu w walkach, m.in. z Floydem Pattersonem, niemieckim mistrzem Europy Karlem Mildenbergerem, George’em Chuvalo, Henrym Cooperem, Brianem Londonem, Clevelandem Williamsem, Erniem Terrellem i Zorą Folleyem.
Ali był nadzwyczajnie szybki, prowokował swoich przeciwników opuszczając ręce podczas walki oraz przez specyficzny taniec na ringu. Kombinacją nóg zwaną „"Ali Shuffle"” (pol. "Przekładanka Alego") zadziwiał nie tylko publiczność, ale i samych przeciwników, którym rzadko dawał się zapędzić do narożnika.
Zakaz pracy 1967–1970.
Po odmowie odbycia służby wojskowej 28 kwietnia 1967 (okres wojny wietnamskiej), komisje bokserskie pozbawiły go tytułu i licencji bokserskiej. 20 czerwca 1967 został osądzony przez ławę przysięgłych w Houston, federalny sędzia okręgowy Joe E. Ingraham skazał Claya na pięć lat więzienia i grzywnę w wysokości 10 000 dolarów, pozostając na wolności dzięki wpłaceniu kaucji (zabrano mu paszport). Muhammad i jego prawnicy przez kolejne cztery lata odwoływali się od wyroku.
Nie mogąc walczyć na ringu, ani opuszczać terytorium USA, zarabiał na życie jako propagator islamu, brał udział w reklamach, przedstawieniach telewizyjnych oraz teatralnych (wystąpił w musicalu "Broadway" jako Buck White). Jako bokser mógł stoczyć jedynie zainscenizowaną dla kamer walkę przeciwko wielkiemu poprzednikowi, byłemu mistrzowi świata w latach 1952–1956, Rocky’emu Marciano.
W czasie gdy wojna w Wietnamie stawała się coraz bardziej niepopularna, Ali wygłaszał przemówienia na kampusach uniwersyteckich, stając się bohaterem antywojennym i walczących o prawa obywatelskie..
W 1970 ponownie uzyskał licencję bokserską w stanie Georgia (jedynym stanem nie podlegającym pod komisję bokserską).
28 czerwca 1971 Sąd Najwyższy Stanów Zjednoczonych jednogłośną decyzją unieważnił wyrok skazujący Alego na karę pozbawienia wolności.
Powrót na ring w 1970.
26 października 1970 w Atlancie Muhammad Ali powrócił na ring, wygrywając z Jerrym Quarrym w 3. rundzie przez TKO. W tym samym roku walczył jeszcze z Oscarem Bonaveną, pokonując go przez KO w 15 rundzie.
Pierwsze porażki.
8 marca 1971 Ali spotkał się z Joe Frazierem legitymującym się bilansem 26–0. Walka w Madison Square Garden pomiędzy dwoma niepokonanymi bokserami została nazwana „Pojedynkiem stulecia” i do dziś pozostaje w annałach zawodowego boksu. W finałowej 15 rundzie zwycięstwo odniósł Frazier dzięki przewadze punktowej (jednogłośna decyzja), tym samym przerywając passę 31 kolejnych zwycięstw Alego.
Po następnych 10 wygranych w latach 1971–1973, w tym sześciu przed czasem (w pokonanym polu pozostawił m.in. George’a Chuvalo i Floyda Pattersona), Ali spotkał się 31 marca 1973 z Kenem Nortonem. Norton w tym pojedynku doprowadził do drugiej porażki Alego, łamiąc mu szczękę.
Szczyt kariery.
Pół roku później Ali zrewanżował się Nortonowi, pokonując go na punkty. Po zwycięstwie w rewanżu nad kolejnym pretendentem, Joe Frazierem, w styczniu 1974, mógł zmierzyć się już z aktualnym mistrzem świata wszechwag, George’em Foremanem i walczyć o odzyskanie tytułu. Walka, zorganizowana przez Dona Kinga w stolicy Zairu, Kinszasie, została nazwana „The Rumble in the Jungle” (pol. "Bijatyka w dżungli"). Ali przyjął w tym spotkaniu niezwykłą taktykę. Wiedząc o tym, że Foreman zwykle wygrywał przez nokaut w pierwszych rundach, przez siedem pierwszych odsłon pozostawał w defensywie. Opierał się o liny i przyjmował wszystkie ciosy Foremana na gardę, odpowiadając z rzadka ciosami prostymi. W ósmej rundzie Foreman był już krańcowo zmęczony, wtedy zupełnie nieoczekiwanie Ali błyskawicznie zaatakował, bezdyskusyjnie nokautując mistrza.
Po walce obaj zawodnicy zaprzyjaźnili się. Film dokumentalny "When We Were Kings" (pol. "Gdy byliśmy królami") autorstwa Leona Gasta, zdobył w 1996 Oscara w kategorii Film Dokumentalny. Podczas wręczenia nagrody na scenie pojawili się obaj dawni adwersarze, przy czym Foreman pomógł wchodzić po schodach cierpiącemu na chorobę Parkinsona Alemu, ilustrując przyjaźń między sportowcami.
Norman Mailer, który był wśród dziennikarzy obsługujących spotkanie, napisał w 1975 książkę pt. "The Fight" (pol. "Walka"). Grupa Jethro Tull nagrała w 1974 piosenkę „Bungle in the Jungle”, podobnie jak Fugees (wraz z A Tribe Called Quest, Busta Rhymes i Johnem Forté) – „Rumble in the Jungle”.
W 2002 walka ta została uznana za 7. największe wydarzenie sportowe w rankingu Channel 4's „100 Greatest Sporting Moments”.
Rękawice i szlafrok Muhammada Ali noszone w tej walce znajdują się obecnie w National Museum of American History w Smithsonian Institution.
Schyłek kariery.
1 października 1975 Don King z wielkim rozmachem zorganizował następną walkę Alego, znów w egzotycznej scenerii, tym razem w Manili, a przeciwnikiem był Joe Frazier. Po morderczej 14-rundowej „Thrilla in Manila”, rozgrywanej w olbrzymim upale, Ali zwyciężył, gdyż Frazier nie mógł wznowić walki (miał tak zapuchnięte oczy, że nie widział i jego trener poddał walkę).
Po trzech walkach rozegranych w 1976 (w tym ostatniej zakończonej przed czasem z Richardem Dunnem), Ali wystąpił w pojedynku wrestlerskim z mistrzem tej sztuki Antonio Inokim. Po 15 rundach pojedynek zakończył się remisem, ale Ali odniósł poważne obrażenia nóg. Potem stoczył jeszcze 3 zwycięskie pojedynki, w tym ze starym przeciwnikiem Kenem Nortonem. W lutym 1978 stracił tytuł, przegrywając z mistrzem olimpijskim z Montrealu z 1976 Leonem Spinksem. Co prawda odzyskał tytuł pół roku później, rewanżując się Spinksowi, ale było to już ostatnie jego zwycięstwo. Ogłosił przejście na emeryturę 27 czerwca 1979, ale wrócił w 1980, chcąc odzyskać tytuł, walcząc z Larry Holmesem. Nie dotrwał do końca pojedynku, trener Dundee poddał go po 10 rundach. Także ostatnia walka Alego, 11 grudnia 1981 z Trevorem Berbickiem zakończyła się przegraną.
W 1984 zdiagnozowano u niego chorobę Parkinsona.
Śmierć.
Zmarł 3 czerwca 2016 w wyniku wstrząsu septycznego, po pięciodniowym pobycie w szpitalu w Arizonie, do którego trafił z infekcją układu oddechowego. Został pochowany na lokalnym cmentarzu 10 czerwca 2016.
Życie rodzinne.
Był czterokrotnie żonaty, miał dziewięcioro dzieci – siedem córek i dwóch synów. Jego pierwszą żoną była kelnerka Sonji Roi (1964–1966). Z drugą żoną Belindą Boyd (po przejściu na islam zmieniła imię na Khalilah Ali) miał czworo dzieci – córki Maryum (ur. 1968), bliźniaczki Jamillah i Rashedę (ur. 1970) oraz syna Muhammada Ali Jr. (ur. 1972). Ich małżeństwo trwało od 1967 do 1977. Trzecią żoną boksera była aktorka i modelka Veronica Porche (1977–1986), która jeszcze przed ślubem urodziła mu dwie córki: Hanę (ur. 1975) i Veronicę (ur. 1976). W 1977 przyszła na świat jego najbardziej znana córka – Laila (która od 1999 występuje z sukcesami na ringu).
W 1986 ożenił się po raz czwarty: małżonką została Yolanda „Lonnie” Williams. Wspólnie adoptowali syna – Asaada.
Miał także dwie córki – Miyę i Khaliah z innymi partnerkami.
Wyróżnienia i wpływ na popkulturę.
Został uznany za pięściarza roku przez „Ring Magazine” najwięcej razy w historii. Jest jednym z zaledwie trzech bokserów wybranych sportowcem roku przez magazyn „Sports Illustrated”. W 1993 agencja Associated Press podała, że Ali wraz z Babe Ruthem jest najbardziej rozpoznawanym sportowcem Ameryki.
W 1990 został wprowadzony do International Boxing Hall of Fame.
W 1996 miał zaszczyt zapalić znicz olimpijski Igrzysk Olimpijskich rozgrywanych w Atlancie.
W 1997 otrzymał Arthur Ashe Courage Award. W 1999 stacja BBC w dorocznym programie BBC "Sports Personality of the Year" otrzymał tytuł Sportowca Stulecia.
W 2001 Michael Mann zrealizował film biograficzny "Ali", z Willem Smithem w roli tytułowej. Smith i Jon Voight byli nominowani do Nagród Akademii Filmowej.
W listopadzie 2002 spędził trzy dni w Afganistanie jako „Posłaniec Pokoju Narodów Zjednoczonych”.
9 listopada 2005 otrzymał Medal Wolności, a 17 grudnia 2005 Otto Hahn Peace Medal in Gold, przyznany przez Stowarzyszenie Narodów Zjednoczonych w Niemczech (United Nations Association of Germany), w uznaniu wkładu Alego na rzecz ruchu praw człowieka.

</doc>
<doc id="204468" url="https://pl.wikipedia.org/wiki?curid=204468" title="Krzyż Zesłańców Sybiru">
Krzyż Zesłańców Sybiru

Krzyż Zesłańców Sybiru – polskie odznaczenie państwowe nadawane przez Prezydenta RP.
Historia.
Krzyż Zesłańców Sybiru został ustanowiony ustawą z dnia 17 października 2003 r., jako wyraz narodowej pamięci o obywatelach polskich deportowanych w latach 1939–1956 na Syberię, do Kazachstanu i północnej Rosji, w hołdzie dla ich męczeństwa oraz wierności ideałom wolności i niepodległości.
Rozporządzenie Prezydenta RP Aleksandra Kwaśniewskiego z 12 stycznia 2004 r. określiło szczegóły trybów postępowania, wzory dokumentów, sposób i okoliczności noszenia krzyża oraz jego miniatur (miniaturki, wstążeczki lub baretki), a rozporządzenie prezydenta Bronisława Komorowskiego z 4 sierpnia 2011 r. zmieniło wygląd niektórych dokumentów.
Zasady nadawania.
Krzyż Zesłańców Sybiru jest nadawany osobom, które w chwili deportacji posiadały obywatelstwo polskie, oraz dzieciom tych osób urodzonym na zesłaniu. Może być nadawany również osobom, które więzione w łagrach, obozach i miejscach zsyłek jako obywatele polscy, w chwili nadawania im Krzyża, posiadają obywatelstwo innego państwa. Krzyż jest nadawany osobom żyjącym w dniu wejścia ustawy w życie (1 stycznia 2004 r.).
Krzyż nadaje Prezydent Rzeczypospolitej Polskiej na wniosek ministra właściwego do spraw zabezpieczenia społecznego lub Ministra Spraw Zagranicznych.
Opis odznaki.
Odznaką Krzyża jest krzyż równoramienny wykonany z metalu, srebrzony i oksydowany. Wymiar krzyża wynosi 40 × 40 mm. Ramiona krzyża są w obramowaniu. W środku krzyża na dwóch skrzyżowanych złoconych mieczach, skierowanych ostrzem w dół, umieszczona jest czerwono emaliowana tarcza herbowa z orłem według wzoru godła Polski z 1990 r. (w koronie). Tarcza otoczona jest z trzech stron zerwanym łańcuchem. Na odwrotnej stronie Krzyża, na środku, umieszczony jest dwuwierszowy napis: ZESŁAŃCOM / SYBIRU.
Krzyż zawieszony jest na zielonej wstążce szerokości 40 mm z pionowym biało-czerwonym paskiem pośrodku o szerokości 18 mm.
Krzyż nosi się na lewej stronie piersi po innych odznaczeniach państwowych.
Odznaczeni.
Słynne nadania.
26 marca 2006 Krzyż został przyznany przez prezydenta Lecha Kaczyńskiego gen. Wojciechowi Jaruzelskiemu, który w 1940 r. został zesłany na Syberię. Po ujawnieniu tego faktu przez telewizję TVN, kancelaria prezydencka oświadczyła, że Jaruzelski został odznaczony przez pomyłkę, gdyż „Prezydent akceptował tylko postanowienia, nie zaś listy osób” i nie zdawał sobie sprawy, że na liście występuje Wojciech Jaruzelski. Zdarzenie to wywołało falę ironicznych komentarzy polityków opozycji i mediów, zaś po tym oświadczeniu Jaruzelski zwrócił otrzymane odznaczenie.

</doc>
<doc id="204469" url="https://pl.wikipedia.org/wiki?curid=204469" title="Ostryż długi">
Ostryż długi

Ostryż długi ("Curcuma longa" L.) – nazywany także ostryżem Zohary, kurkumą długą, ostryżem indyjskim, kurkumą, szafranem indyjskim – gatunek byliny z rodziny imbirowatych. Rośnie dziko w Indiach, jest uprawiany w wielu krajach o klimacie tropikalnym.
Zastosowanie.
Roślina lecznicza.
Kłącze ostryżu długiego ("Curcumae longae rhizoma") – całe, stabilizowane (przez gotowanie lub poddanie działania pary wodnej), wysuszone kłącze z usuniętymi korzeniami i warstwą zewnętrzną. Surowiec powinien zawierać nie mniej niż 25 ml/kg olejku eterycznego i cechować się 2,0% obecnością pochodnych dicynamoilometanu, w przeliczeniu na kurkuminę.
Kurkuminoidy i olejek eteryczny odpowiada za działanie żółciopędne i żółciotwórcze. Mieszanki kurkuminoidów izolowane z kłączy wykazują działanie przeciwzapalne (prawdopodobnie przez hamowanie syntezy prostaglandyn), hepatochronne i neurochronne, spowalniają rozwój nowotworów i działają antymutagennie, przeciwbakteryjnie i przeciwwirusowo. Za działania te odpowiadają właściwości przeciwutleniające kurkuminoidów i ich pochodnych (m.in. tetrahydrokurkuminoidów). Wyciągi z kłącza stosowane są głównie przy dolegliwościach żołądkowych.
Roślina przyprawowa.
Zmielona, wysuszona bulwa ma nazwę kurkuma i jest używana jako aromatyczna przyprawa do potraw oraz jako dodatek do mieszanek przyprawowych takich jak curry czy garam masala.
Roślina kosmetyczna.
Obecnie stosowana głównie do barwienia szminek do ust, podkładów pod makijaż i płukanek do włosów. Olejek kurkumowy bywa stosowany do wyrobu perfum o typie orientalnym.
Roślina ozdobna.
Obecnie jest uprawiany jako ozdobna roślina pokojowa także w krajach o zimniejszym klimacie, również w Polsce.

</doc>
<doc id="204472" url="https://pl.wikipedia.org/wiki?curid=204472" title="Elektryczne Gitary">
Elektryczne Gitary

Elektryczne Gitary – polski zespół rockowy, utworzony w 1989 roku przez Rafała Kwaśniewskiego, Piotra Łojka i Kubę Sienkiewicza. Głównym założeniem zespołu jest wykonywanie piosenki autorskiej w oprawie rockowej. Autorem większości repertuaru jest Kuba Sienkiewicz. Logo zespołu to „elektryczny kot”, rysunek plastyka Jarka Koziary.
Zespół zdobył rozgłos i do 2009 roku sprzedał ponad 1,5 mln oryginalnych płyt. Zespół od początku słynął ze specyficznego poczucia humoru i przewrotnej autoironii. Sam Sienkiewicz nigdy nie ukrywał, że nie traktuje stylistyki rockowej zbyt poważnie. "W czasie koncertu staram się uzyskać jak największą karykaturę tego, co robię. Frazy na gitarze wycinam tak, żeby one same z siebie się naśmiewały. Praktycznie wiele może się zdarzyć i to są bardziej happeningi niż klasyczne koncerty rockowe".
Historia.
Lata 90. XX wieku.
Pierwszy koncert zespół zagrał z perkusistą Markiem Kanclerzem 10 maja 1990, w warszawskim Klubie Hybrydy. Zespół od początku grał utwory Kuby Sienkiewicza, ale czerpał również z twórczości takich artystów jak Stanisław Staszewski, Jacek Kleyff, Rafał Wojaczek czy Jan Krzysztof Kelus, część repertuaru jest też autorstwa Piotra Łojka.
W roku 1991 zespół podpisał kontrakt z wytwórnią Zic Zac, którego efektem była praca nad debiutancką płytą Elektrycznych Gitar, "Wielka radość", wydaną rok później. Oprócz znanych już z anten radiowych przebojów, takich jak "Jestem z miasta" i "Włosy" nagrano nowe, rozpoznawalne utwory jak "Przewróciło się", czy "Koniec". Na płycie w dwóch piosenkach ("Będę szedł" i "Wszystko ch.") na saksofonie zagrał Aleksander Korecki, który na stałe związał się z grupą w 1995 roku. Tuż przed nagrywaniem debiutanckiego albumu z zespołu odszedł Marek Kanclerz; na płycie słychać go tylko w piosence "Włosy", pochodzącej z sesji próbnej w 1990. Na koncertach zastępował go nowy perkusista, zmarły w 2003 roku Robert Wrona, wcześniej zasilający szeregi zespołu Immanuel. W trakcie nagrywania płyty do zespołu dołączył basista Tomasz Grochowalski, były członek zespołu Closterkeller.
Popularność zespołu rozpoczęła się od połowy 1991 roku. Piosenki zespołu najpierw zaczęły się pojawiać w lokalnych rozgłośniach radiowych, następnie w radiowej "Trójce", potem w innych ogólnopolskich rozgłośniach. Od tej pory zespół grywał coraz większe trasy koncertowe, a na ich występy przychodziło po kilka tysięcy osób. Miejsce zespołu na polskiej scenie muzycznej potwierdziły takie występy jak w warszawskiej "Rivierze" obok Dżemu i Kobranocki. Piotr Łojek wspomina te czasy tak:
W drugiej połowie 1992 zespół występował w składzie Kuba Sienkiewicz – gitara, śpiew; Rafał Kwaśniewski – gitara prowadząca, Tomasz Grochowalski – gitara basowa, Piotr Łojek – instrumenty klawiszowe, Robert Wrona – perkusja. Na koncertach pojawiały się nowe utwory – "Dzieci", "Widmo krąży", "Celina" Stanisława Staszewskiego, czy "Jenny, Jenny" śpiewana przez gitarzystę Rafała Kwaśniewskiego, wydana później na albumie "Polski Rokendrol" jego zespołu "PRL". Jednak właśnie w drugiej połowie 1992, gdy popularność grupy rosła, Rafał Kwaśniewski został poproszony przez resztę muzyków o opuszczenie zespołu. Ponieważ jego odejście zbiegło się z wypuszczeniem na rynek debiutanckiej płyty Elektrycznych Gitar, teledyski, materiały promocyjne, trasy koncertowe zespół organizował już bez jego udziału.
W 1993 r. zespół nagrał drugą płytę, zatytułowaną "A ty co". Od początku autorzy zakładali, że będzie się ona różnić od debiutanckiego albumu. Jest ona mniej pogodna od poprzedniczki, bardziej oszczędna w dźwięki. Brzmienie wydaje się bardziej surowe, choć na płycie pojawiły się solówki klawiszowe. To właśnie z tej płyty pochodzą takie utwory jak "Spokój grabarza", "Wyszków tonie", "Nie pij Piotrek", "Dylematy" oraz jeden z największych przebojów tamtych lat, "Dzieci".
Rok po wydaniu "A ty co", nie mogąc pogodzić gry w zespole z życiem osobistym, z zespołu odszedł Robert Wrona. Jego miejsce w zespole zajął Jarosław Kopeć z Warszawskiej Opery Kameralnej. W tym czasie z zespołem parokrotnie występował też żoliborski perkusista Robert Szambelan. Zespół na nowo zaaranżował piosenki, niektóre z nich pojawiły się na koncertach w innych, nieco bardziej rozbudowanych wersjach ("Włosy", "Koniec").
Na początku 1995 roku zespół wydał kolejny album, zatytułowany "Huśtawki", zawierający między innymi piosenkę o Żoliborzu, "Marymoncki Dżon", ze słowami Krzysztofa Bienia. Płytę promował spolszczony przez Kubę utwór Paula McCartneya, "Serce jak pies". Album ten sprzedawał się na początku gorzej od dwóch pierwszych płyt zespołu, co doprowadziło do rozwiązania umowy z Zic Zakiem, jednak w 1997 i tak osiągnął status Złotej Płyty. W połowie 1995 r. do zespołu dołączył Alek Korecki.
W roku 1996 Elektryczne Gitary podpisały kontrakt z wytwórnią PolyGram – Mercury (aktualnie Universal Music Polska) i pod jej patronatem wydały płytę "Chałtury". Płyta ta stanowi zapis dwóch warszawskich koncertów, które odbyły się 2 września 1995 na placu Krasińskich oraz 7 stycznia 1996 w klubie "Riviera – Remont". Oprócz hitów Elektrycznych Gitar i Kuby Sienkiewicza, na płycie pojawiły się dwa covery: "Jestem o(d)padem atomowym" z repertuaru grupy Zacier i "Celina" Stanisława Staszewskiego, którą w innej wersji grał też Kult. Na płycie zagrał już saksofonista Aleksander Korecki, który wrócił do zespołu na stałe. Płytę ilustrował teledysk, zrealizowany w studiu, z piosenką "Jestem o(d)padem atomowym", zespół zagrał również kolejną trasę koncertową.
W 1997 roku zespół wydał dwie płyty. Pierwszą z nich jest studyjny album "Na krzywy ryj" zawierający takie utwory jak "Ona jest pedałem", "Zdemolowane sklepy" (obie Piotra Łojka), "Piosenka dla działacza", czy też tytułowy utwór "Na krzywy ryj". Jednak większości osób płyta ta kojarzy się z utworem "Co ty tutaj robisz". Sporą popularność osiągnął też utwór wydany na singlu razem z "Ja jestem nowy rok" – pt. "Goń swego pawia".
Tuż po premierze tego albumu, decyzją zespołu, Elektryczne Gitary opuścił Jarosław Kopeć. Zastąpił go Leon Paduch. Po tej zmianie skład zespołu pozostaje niezmienny.
Płyta "Na krzywy ryj" spowodowała renesans popularności Elektrycznych Gitar, trasa promująca nowy album (już z Leonem Paduchem na perkusji) cieszyła się większym zainteresowaniem, a sprzedaż albumu była bardzo wysoka – osiągnął status Platynowej Płyty.
Kolejnym albumem wydanym w 1997 roku była ścieżka dźwiękowa do filmu Juliusza Machulskiego "Kiler". Podtrzymała ona popularność grupy, która wzrosła po premierze poprzedniego albumu. Soundtrack ten zawierał piosenki znane z wcześniejszego albumu studyjnego i cztery utwory nagrane już z nowym perkusistą – trzy instrumentalne oraz wielki przebój "Kiler", który został napisany w pięć minut. Płyta była najlepiej sprzedającym się soundtrackiem do polskiego filmu w historii fonografii.
Współpraca pomiędzy zespołem a Machulskim była na tyle udana, że w 1999 Elektryczne Gitary nagrały ścieżkę dźwiękową do następnej części filmu, "Kiler-ów 2-óch". Rezultatem tych prac były kolejne przeboje zespołu – "Co powie Ryba", "Nie jestem sobą" i mniej znane "Ja mam szczęście". Zespół grał koncerty plenerowe, występował na trasach organizowanych przez komercyjne rozgłośnie radiowe.
W roku 2000 "Elektryczne Gitary" obchodziły 10 lat działalności, a na rynku ukazał się dwupłytowy album "Słodka maska". Wypowiedź Kuby Sienkiewicza:
Pierwsza płyta "Słodkiej Maski" zawiera nagrania studyjne (w tym dwa nieznane szerszej publiczności utwory Kazimierza Grześkowiaka), natomiast druga płyta została zarejestrowana podczas koncertów które odbyły się 27 maja 2000 w Poznaniu oraz 10 czerwca 2000 w Szczecinie. Piosenką promującą był utwór "Nowa gwiazda", do którego nakręcono teledysk – wyśmiewał on realia wyborów w Polsce, a właściwie głupotę części głosujących. TVP nie chciała emitować tego klipu, co ujemnie wpłynęło na promocję płyty. Singlem promującym była też piosenka "Napady" ze słowami Jacka Bojakowskiego. Płyta nie sprzedała się tak dobrze, jak wcześniejsze produkcje grupy.
Wiek XXI.
W 2002 roku Elektryczne Gitary po raz kolejny napisały ścieżkę dźwiękową do filmu. Tym razem był to film komediowy Jacka Bromskiego "Kariera Nikosia Dyzmy" z Cezarym Pazurą w roli głównej. Płytę promował utwór "Doktor Dyzma". Muzycy zaaranżowali na nowo stare kawałki grupy, ale stworzyli też kilka nowych, użytych w filmie.
W 2003 roku zespół zaczął pracować nad nowym materiałem. Cały czas grał też dużo koncertów w całej Polsce, na które jak wspomina w tym czasie Kuba Sienkiewicz, jest wielkie zapotrzebowanie. Jednak niechęć wytwórni do wydania nowego albumu, mimo obszernych materiałów demo, doprowadziła do rozwiązania umowy z "Universalem". Ten zdążył wydać singel "Nie urosnę", grany czasem w lokalnych rozgłośniach. W 2004 roku zespół zgodził się na nagranie tytułowej piosenki do serialu komediowego "Bulionerzy".
W 2006 roku Elektryczne Gitary rozwiązały umowę z "Universal Music Polska" i podpisały z Warner Music Poland. 25 września 2006 pojawia się nowa płyta zatytułowana "Atomistyka", poprzedzona singlem "Czasy średnie". Dwa dni wcześniej w Warszawie, na Podzamczu, miał miejsce dwugodzinny koncert promujący nowy album, który oglądało co najmniej tysiąc osób. Zrealizowano z tego koncertu wideo-relację z piosenką "Czasy średnie" i wypowiedziami muzyków. Sama płyta jest naznaczona nagromadzeniem klimatu absurdu, a w warstwie muzycznej nie stanowi specjalnego zaskoczenia dla słuchaczy. Autorami muzyki i tekstów byli Kuba Sienkiewicz, Piotr Łojek i Aleksander Korecki. W połowie listopada pojawiła się nowa piosenka promująca, "Kiedy mówisz człowiek", do której nakręcono teledysk. Ostatecznie płyta nie została zauważona przez szerszą publiczność.
W 2007 roku zespół koncertował mniej, decyzją lidera – Kuba Sienkiewicz wyjaśnił, że jest "zmęczony wykonywaniem ciągle tych samych kawałków". Koncertem zamykającym kolejny sezon koncertowy był występ 10 października 2007 w Warszawie, w klubie "Alfa", gdzie zespół zaprezentował się obok Bimbru i DAAB-u Tym razem nie wystąpił saksofonista Alek Korecki, za to gościnnie pojawił się na drugiej gitarze muzyk Krzysztof Zawadka.
Wiosną 2008 roku zespół znów ruszył w trasę, odwiedzając takie miasta jak Chorzów, Katowice, Kwidzyn, Gdańsk czy kilkakrotnie Warszawę, a do zespołu dołączył gitarzysta Jacek Wąsowski – najpierw na doraźne zastępstwa Piotra Łojka lub Alka Koreckiego, a później na stałe. Jacek Wąsowski od lat uczestniczył w solowych projektach Kuby Sienkiewicza. Po stałej, wiosenno-letniej trasie koncertowej, w listopadzie i grudniu 2008 roku zorganizowano cztery koncerty w stacjach radiowych – w Radiu Dla Ciebie, Radiu Białystok, Radiu Łódź i Radiowej Jedynce. Na koncerty przygotowano kilka zupełnie nowych piosenek. Na ostatni występ, w Radiowej Jedynce, zostali zaproszeni goście – Małgorzata Walewska, Mirosław Jędras, Jacek Kleyff oraz muzycy grupy DAAB.
5 czerwca 2009 r. do sklepu trafiła nowa płyta Elektrycznych Gitar, zatytułowana "Antena" z materiałem ze wspominanych już koncertów w radiowych rozgłośniach. Część piosenek jest zupełnie nowa i wcześniej nie prezentowana; inne, starsze, zostały wykonane w innych aranżacjach. Album, w zamyśle autorów, zwieńcza 20-letnią historię zespołu.
2 listopada 2010 roku ukazał się album "Historia", w specyficzny sposób – charakterystyczny dla Elektrycznych Gitar – opowiada o różnych wydarzeniach z historii Polski.
8 kwietnia 2011 roku w programie "Kawa czy herbata?", na antenie TVP1 miała miejsce premiera nowego utworu Elektrycznych Gitar, "Kładź się na glebę i leż". Piosenka ta to przeróbka "Come on up to the house" Toma Waitsa.
20 marca 2012 roku to data premiery najnowszego albumu Elektrycznych Gitar, "Nic mnie nie rusza". Płytę zapowiada piosenka pod tym samym tytułem zaprezentowana 5 marca, do której zrealizowano teledysk. W grudniu tego samego roku wydano DVD zespołu z zapisem koncertu z Przystanku Woodstock, na którym zespół wystąpił latem.
W czerwcu 2014 roku zespół wydał płytę Stare Jak Nowe. 25 przebojów na 25-lecie. Piosenki nagrano na nowo, zostały odświeżone. Choć nawiązują do oryginalnych aranżacji, pojawiają się smaczki: drobne modyfikacje tekstów i muzyki.
Dyskografię "Elektrycznych Gitar" uzupełnia aż pięć kompilacji. Są wśród z nich dwie części wyboru najważniejszych utworów Elektrycznych Gitar z lat 1990–1997, "Nie jestem z miasta – the best of" i "Sława – de best 2" wydane przez Zic Zac / BMG; składanka "Gold" z 2000 ułożona głównie z myślą o zagranicznym odbiorcy (zawierała tylko utwory wydane do 1995) oraz płyta z 2001 wydana w cyklu kompilacji polskich gwiazd "Niepokonani", zawierająca największe przeboje grupy, w tym kilka w wersjach na żywo i z dołączonym teledyskiem do utworu „Nowa gwiazda”. Ostatnią kompilacją zespołu jest album z cyklu "Gwiazdy XX Wieku", wydany przez Sony BMG w 2007.
We wrześniu 2016 roku ukazała się oficjalna biografia zespołu "Przewróciło się. Pierwsza i jedyna biografia Elektrycznych Gitar" autorstwa Przemysława Zielińskiego.
Na 30 kwietnia 2020 roku zaplanowana jest premiera albumu "2020" wydanego przez S.P. Records.

</doc>
<doc id="204473" url="https://pl.wikipedia.org/wiki?curid=204473" title="Antonin Mercié">
Antonin Mercié

Marius Jean Antonin Mercié (ur. 30 października 1845 w Tuluzie, zm. 13 grudnia 1916 w Paryżu) – francuski malarz i rzeźbiarz, arystokrata (baron).
Był uczniem Alexandre'a Falguière'a i François Jouffroya.

</doc>
<doc id="204474" url="https://pl.wikipedia.org/wiki?curid=204474" title="E69">
E69



</doc>
<doc id="204475" url="https://pl.wikipedia.org/wiki?curid=204475" title="Odosobnione niebezpieczeństwo">
Odosobnione niebezpieczeństwo

Odosobnione niebezpieczeństwo – w systemie IALA stosuje się je do oznaczenia niebezpiecznego miejsca o ograniczonym zasięgu, wokół którego woda jest żeglowna.
Kolor czarny z jednym lub kilkoma poziomymi czerwonymi pasami. Znak szczytowy w kształcie dwóch czarnych kul, jedna nad drugą.
Światło białe, rytm: błyskowe grupowe podwójne (Bł(2)).

</doc>
<doc id="204476" url="https://pl.wikipedia.org/wiki?curid=204476" title="Bezpieczna woda">
Bezpieczna woda

Bezpieczna woda – w systemie IALA znak ten stosuje się do wskazania, że woda wokoło jest żeglowna, w tym również do oznaczenia linii środka toru wodnego.
Znak jest w czerwono-białe pionowe pasy, znak szczytowy (jeśli jest użyty) to pojedyncza czerwona kula.
Światło białe o rytmie izofazowym, przerywanym, długi błysk co 10 sek. lub błyski pokazujące literę „A” z alfabetu Morse’a.

</doc>
<doc id="204478" url="https://pl.wikipedia.org/wiki?curid=204478" title="Arbitraż (prawo)">
Arbitraż (prawo)

Arbitraż (z fr. "arbitrage" 'sąd rozjemczy' od łac. "arbiter" 'świadek; rozjemca') – metoda rozwiązywania sporów prawnych bez udziału sądu powszechnego, w której kompetencje takiego sądu powierza się bezstronnemu specjaliście.
Wady i zalety arbitrażu.
Do zalet arbitrażu należy to, że:
Do wad arbitrażu należy to, że:
Charakter arbitrażu.
Może mieć charakter "ad hoc", instytucjonalny oraz administrowany. W arbitrażu ad hoc zazwyczaj każda ze stron sporu wybiera własnego arbitra (lub arbitrów), a ci następnie powołują arbitra przewodniczącego. Tak wybrany skład rozstrzyga spór w oparciu o uzgodnione wcześniej zasady.
Aby spór mógł być rozstrzygnięty przez arbitraż, strony stosunku prawnego muszą na to wyrazić zgodę w formie zawarcia umowy o arbitraż lub klauzuli w umowie łączącej strony, zwanych zapisem na sąd polubowny.
Międzynarodowy arbitraż instytucjonalny.
Instytucjami na płaszczyźnie międzynarodowej zajmującymi się arbitrażem handlowym są Międzynarodowy Sąd Arbitrażowy (International Court of Arbitration ICC) w Paryżu, Amerykańskie Stowarzyszenie Arbitrażowe (American Arbitration Association), Londyński Sąd Arbitrażu Międzynarodowego w Londynie (London Court of International Arbitration), Centrum Arbitrażowe Austriackiej Izby Gospodarczej w Wiedniu (Internationales Schiedsgericht der Wirtschaftskammer Österreich), Instytut Arbitrażowy Sztokholmskiej Izby Handlowej w Sztokholmie (The Arbitration Institute of the Stockholm Chamber of Commerce), Niemiecki Instytut Sądownictwa Polubownego (Deutsche Institution für Schiedsgerichtsbarkeit e.v.), czy też Międzynarodowy Sportowy Sąd Arbitrażowy w Lozannie, Sąd Arbitrażowy Służb w Bartoszycach.
Arbitraż instytucjonalny w Polsce.
Arbitraż instytucjonalny oraz administrowany funkcjonuje w oparciu o profesjonalną organizację zajmującą się arbitrażem. Przykładami stałych Sądów Polubownych w Polsce są Sąd Arbitrażowy przy Krajowej Izbie Gospodarczej w Warszawie (największa tego typu instytucja arbitrażowa w Polsce 300 – 500 spraw rocznie), Sąd Arbitrażowy przy Polskiej Konfederacji Pracodawców Prywatnych ”Lewiatan”, Sąd Arbitrażowy przy Regionalnej Izbie Gospodarczej w Katowicach, Sąd Arbitrażowy przy Małopolskiej Izbie Rzemiosła i Przedsiębiorczości w Krakowie, Gospodarczy Sąd Arbitrażowy w Poznaniu przy Wielkopolskiej Izbie Budownictwa, Sąd Arbitrażowy przy Wielkopolskiej Izbie Przemysłowo- Handlowej w Poznaniu, Podkarpacki Stały Sąd Polubowny-Arbitrażowy w Rzeszowie, Sąd Arbitrażowy przy Nowotomyskiej Izbie Gospodarczej w Nowym Tomyślu, Międzynarodowy Sąd Arbitrażowy we Wrocławiu, Sąd Arbitrażowy przy Izbie Bawełny w Gdyni, Sąd Arbitrażowy przy Stowarzyszeniu Inżynierów Doradców i Rzeczoznawców w Warszawie, Sąd Arbitrażowy Służb w Bartoszycach, Sąd Arbitrażowy Ludów Tubylczych (SALT) w Rudach.

</doc>
<doc id="204480" url="https://pl.wikipedia.org/wiki?curid=204480" title="Oznakowanie specjalne">
Oznakowanie specjalne

Oznakowanie specjalne – w systemie IALA określa rejon o specjalnym znaczeniu opisany w odpowiednich publikacjach nautycznych. Może to być np. strefa ćwiczeń wojskowych, rekreacyjna, nieczystego dna, rejon z podwodnymi kablami lub rurociągami itp.
Kolor żółty, kształty różne, znak szczytowy (jeśli jest zastosowany) w formie 'leżącego' krzyża.
Światło żółte, rytm dowolny, ale inny niż w znakach systemu IALA świecących znakiem białym, w celu uniknięcia pomyłki w identyfikacji.

</doc>
<doc id="204482" url="https://pl.wikipedia.org/wiki?curid=204482" title="Yves Klein">
Yves Klein

Yves Klein (ur. 28 kwietnia 1928 w Nicei, zm. 6 czerwca 1962 w Paryżu) – francuski artysta intermedialny, malarz i rzeźbiarz.
Życie.
Oboje rodzice byli malarzami. Uczęszczał do Szkoły Marynarki Handlowej w Nicei (1942–1946), nie uzyskując żadnego wykształcenia o charakterze artystycznym. Na początku lat 50. mieszkał w Japonii. Pomimo krótkiej – trwającej zaledwie osiem lat (1954 do 1962) – kariery artystycznej, należy dziś do najważniejszych protagonistów powojennej awangardy. Tworzył obrazy, rzeźby, instalacje, fotografie, scenografie teatralne i filmowe, napisał kilka ważnych tekstów, w których zakwestionował tradycyjną koncepcję sztuki, jej tworzenia i prezentacji. Międzynarodowe uznanie zdobył jako pierwszy twórca monochromów (kompozycje tego rodzaju tworzył już od 1946). Klein swój ulubiony malarski kolor – ultramarynę opatentował pod nazwą International Klein Blue. IKB to niezwykle intensywny, jaśniejący błękit, uzyskany według receptury, którą Klein opracował samodzielnie.
Technika.
Artysta używał różnych barw, ale od końca lat 50. stosował już praktycznie tylko wynaleziony przez siebie błękit. Zasłynął jako autor obrazów malowanych bez użycia pędzla. Za „narzędzie” służyły mu ciała nagich modelek, które po pomalowaniu farbą pozostawiały odciski na papierze albo płótnie. Inne dzieła Klein tworzył przy użyciu ognia – wzory powstawały z osiadającej na płótnach sadzy.

</doc>
<doc id="204483" url="https://pl.wikipedia.org/wiki?curid=204483" title="ASCII Art">
ASCII Art



</doc>
<doc id="204486" url="https://pl.wikipedia.org/wiki?curid=204486" title="S-21">
S-21



</doc>
<doc id="204488" url="https://pl.wikipedia.org/wiki?curid=204488" title="Podolbrzym">
Podolbrzym

Podolbrzymy – gwiazdy jaśniejsze od gwiazd z ciągu głównego, ale nie tak jasne jak prawdziwe olbrzymy. Uważa się, że podolbrzymy już kończą lub właśnie skończyły spalanie wodoru w swoich jądrach i zaczynają rozrastać się aż do stadium olbrzyma.
Podolbrzymy należą do IV klasy jasności, na Diagramie Hertzsprunga-Russela leżą pomiędzy ciągiem olbrzymów a ciągiem karłów. Ich temperatury są niższe, natomiast średnice większe od typowych gwiazd ciągu głównego o zbliżonej do nich masie.

</doc>
<doc id="204490" url="https://pl.wikipedia.org/wiki?curid=204490" title="Bahaullah">
Bahaullah



</doc>
<doc id="204491" url="https://pl.wikipedia.org/wiki?curid=204491" title="Baha'i">
Baha'i



</doc>
<doc id="204493" url="https://pl.wikipedia.org/wiki?curid=204493" title="Frycz (herb szlachecki)">
Frycz (herb szlachecki)

Frycz ("Fritsch") – herb szlachecki.
Opis herbu.
W słup na polach złotym i błękitnym – kolumna srebrna na piedestale z korynckim kapitelem, między dwoma wspiętymi kozłami: srebrnym z prawej, czarnym z lewej strony.
Klejnot: kolumna z godła z kozłem złotym po stronie lewej.
Labry błękitne, podbite złotem.
Najwcześniejsze wzmianki.
Rodzina, pochodząca z Saksonii, osiadła w Polsce za króla Stanisława Augusta; z niej Karol-Abraham otrzymał tytuł baronowski w Saksonii. W roku 1768 otrzymał przywileje szlachty polskiej, a w r. 1775 indygenat. Rodzina wygasła po bezpotomnie zmarłym Gustawie w 1827 r. .
Herbowni.
Jedna rodzina herbownych (herb własny):
Frycz, Fritsch .

</doc>
<doc id="204495" url="https://pl.wikipedia.org/wiki?curid=204495" title="Baha'u'llah">
Baha'u'llah



</doc>
<doc id="204496" url="https://pl.wikipedia.org/wiki?curid=204496" title="Nabój Parabellum">
Nabój Parabellum



</doc>
<doc id="204497" url="https://pl.wikipedia.org/wiki?curid=204497" title="Herner">
Herner

Herner ("Hoerner") – polski herb szlachecki z indygenatu.
Opis herbu.
Opis zgodnie z klasycznymi regułami blazonowania:
W polu błękitnym dwa pasy złote jeden nad drugim, pod którymi trąba myśliwska czerwona z obiciami i nawiązaniem złotym, zawieszona na dolnym pasie.
Klejnot: dwa skrzydła orle, prawe błękitne, lewe czerwone.
Labry: błękitne, podbite czerwienią.
Najwcześniejsze wzmianki.
Zatwierdzony indygenatem 10 lipca 1578 Tomaszowi Hoernerowi.
Herbowni.
Herner - Hoerner.

</doc>
<doc id="204501" url="https://pl.wikipedia.org/wiki?curid=204501" title="Nechay">
Nechay

Nechay – polski herb szlachecki nadany w Galicji.
Opis herbu.
Opis zgodnie z klasycznymi regułami blazonowania:
Wersja "Edler": "Na tarczy dwudzielnej, w polu I błękitnym młot i kilof srebrne skrzyżowane w skos; w II czarnym - krzyż kawalerski srebrny. Klejnot: cztery pióra strusie: czerwone, błękitne, czarne, srebrne."
Natomiast po uzyskaniu tytułu "Ritter" dołożono drugi klejnot: "W klejnocie I trzy pióra strusie, między błękitnymi srebrne, w II trzy pióra strusie, między czarnymi złote. Labry z prawej strony błękitne, z lewej czarne, podbite złotem."
Najwcześniejsze wzmianki.
Nobilitacja z 1852, udzielona Janowi Nepomucenowi Nechayowi, ze szlachectwem I stopnia i tytułem "Edler" oraz predykatem "von Felseis". Tenże w 1857 otrzymał szlachectwo II stopnia - z tytułem "Ritter".
Herbowni.
Jedna rodzina herbownych (herb własny):
Nechay Edler von Felseis, Nechay Ritter von Felseis.
Bibliografia.
Sławomir Górzyński: Nobilitacje w Galicji w latach 1772-1918. DiG 1997. 

</doc>
<doc id="204510" url="https://pl.wikipedia.org/wiki?curid=204510" title="Husarzewski">
Husarzewski

Husarzewski "(Prus i Sas)" – herb szlachecki.
Opis herbu.
Na tarczy ściętej, w polu górnym czerwonym – półtora krzyża srebrnego; w dolnym błękitnym, nad półksiężycem srebrnym – trzy gwiazdy sześcioramienne srebrne. W klejnocie ramię zbrojne z mieczem.
Najwcześniejsze wzmianki.
Nadany za waleczność w 1676 przez Jana III Sobieskiego.
Herbowni.
Husarzewski.

</doc>
<doc id="204521" url="https://pl.wikipedia.org/wiki?curid=204521" title="Bamenda">
Bamenda

Bamenda lub Abakwa – czwarte pod względem wielkości miasto w Kamerunie, stolica Regionie Północno-Zachodnim i departamentu Mezam. Liczy około 419,4 tys. mieszkańców, głównie członków ludu Tikar. Jest położone na malowniczych wzgórzach.
Przez miasto przebiega droga krajowa nr 6. W mieście znajduje się lokalne lotnisko.
Ośrodek handlu, rzemiosła i przemysłu spożywczego.
W niewielkiej odległości na północ od Bamenda'y znajduje się długa na 367 km obwodnica przebiegająca przez najpiękniejsze góry Kamerunu. W pobliżu tej drogi mieści się góra Mount Oku (3000 m n.p.m.), rezerwat zwierzyny rzeki Kimbi, wodospady na rzece Mentchum, pałac wodza w Bafut i świątynia o kształcie piramidy w Akum, pałace w Mankon i Bali.
Bamenda jest silnym ośrodkiem politycznym - wywodzi się stąd największa opozycyjna partia polityczna - Social Democratic Front.
W przeszłości na terenie obecnego miasta lud Tikar opierał się najazdom otaczających go plemion. W XVIII wieku dołączył do sojuszu obronnego, utworzonego przez lud Mbum. W XIX wieku miasto znalazło się pod panowaniem niemieckim. Po pokonaniu Niemiec w I wojnie światowej Liga Narodów podzieliła niemiecką kolonię pomiędzy Wielką Brytanię i Francję. Zachodnia część Kamerunu z Bamendą została połączona z kolonią Nigeria, zaś wschodnia pozostała pod administracją francuską. W wyniku plebiscytu przeprowadzonego w 1961 część brytyjskiego Kamerunu została włączona do Nigerii, reszta zaś przyłączyła się do niepodległego Kamerunu. Ślady niemieckiej obecności są w mieście dostrzegalne do tej pory.

</doc>
<doc id="204535" url="https://pl.wikipedia.org/wiki?curid=204535" title="Bertoua">
Bertoua

Bertoua – miasto w Kamerunie, stolica Regionie Wschodnim i departamentu Lom-et-Djérem. W 2010r. liczyło ok. 294 tys. mieszkańców.
Przez miasto przebiega Droga Krajowa nr 10. W mieście znajduje się lokalne lotnisko.
W mieście swoje placówki misyjne posiadają m.in. polskie siostry dominikanki i siostry pasjonistki.
W mieście rozwinął się przemysł olejarski oraz drzewny.

</doc>
<doc id="204560" url="https://pl.wikipedia.org/wiki?curid=204560" title="Muzeum Katedralne na Wawelu">
Muzeum Katedralne na Wawelu



</doc>
<doc id="204576" url="https://pl.wikipedia.org/wiki?curid=204576" title="Limbé">
Limbé

Limbé (inna nazwa: Limbe, do 1982 Victoria) – miasto w Kamerunie, port morski. Leży w Regionie Południowo-Zachodnim. Jest stolicą departamentu Fako. Liczy około 85 tys. mieszkańców. Zostało założone przez angielskiego misjonarza Alfreda Sakera jako Victoria. W mieście znajduje się również port lotniczy Limbe.
Ośrodek handlu i przemysłu spożywczego, tekstylnego, chemicznego i naftowego.
Ze względu na ładne plaże i przyjazny klimat jest popularnym ośrodkiem turystycznym. Mieści się tu ogród botaniczny.

</doc>
<doc id="204582" url="https://pl.wikipedia.org/wiki?curid=204582" title="Mladá Boleslav">
Mladá Boleslav

Mladá Boleslav () – miasto statutarne w Czechach, w kraju środkowoczeskim o obszarze 28,89 km².
Leży na lewym brzegu rzeki Izera.
Mladá Boleslav jest siedzibą powiatu Mladá Boleslav. Od 1 stycznia 2003 powiaty nie są już jednostką podziału administracyjnego Czech, jednak podział na powiaty zachowały sądy, policja i niektóre inne urzędy państwowe. Został również zachowany dla celów statystycznych.
Mladá Boleslav jest siedzibą koncernu Škoda Auto oraz zespołu Škoda WRC.
Demografia.
Liczba ludności miasta według danych z 31 grudnia 2003 wynosi 43 684.
Szkolnictwo.
W mieście działają:

</doc>
<doc id="204584" url="https://pl.wikipedia.org/wiki?curid=204584" title="Mláda Boleslav">
Mláda Boleslav



</doc>
<doc id="204585" url="https://pl.wikipedia.org/wiki?curid=204585" title="Muzeum Katedralne">
Muzeum Katedralne



</doc>
<doc id="204587" url="https://pl.wikipedia.org/wiki?curid=204587" title="Kułak (herb szlachecki)">
Kułak (herb szlachecki)

Kułak – herb szlachecki.
Opis herbu.
W polu czerwonym, między gwiazdą złotą a półksiężycem - topór srebrny, z dwoma małymi kawaleryjskimi krzyżami przy prawym boku trzonka.
Herbowni.
Kułak, Kułakowicz, Około-Kułak, , , 

</doc>
<doc id="204594" url="https://pl.wikipedia.org/wiki?curid=204594" title="Muzea w Krakowie">
Muzea w Krakowie

Kraków jest jednym z najbogatszych w zbiory muzealne miast Europy Środkowej.
Znajduje się tu wiele placówek muzealnych, a kolejne są wciąż planowane i mają powstać w najbliższych latach np. Muzeum Tadeusza Kantora, Muzeum/Biblioteka Polskiej Piosenki, Muzeum Historii Podgórza, Centrum Numizmatyki Polskiej, Ośrodek Kultury Europejskiej „Europeum”, Muzeum Ruchu Harcerskiego.
Historia.
Historia muzealnictwa w Krakowie rozpoczyna się pod koniec XIX wieku. Najstarszym muzeum jest Muzeum Archeologiczne założone w 1850 roku przez Towarzystwo Naukowe Krakowskie. 7 października 1879 roku Rada Miasta Krakowa powołała do życia Muzeum Narodowe. Z kolei początki Muzeum Czartoryskich sięgają aż 1801 roku. W 1876 Czartoryscy oddali do użytku publicznego swoją Bibliotekę. Kolejna otwarta w Krakowie instytucja to Muzeum Historyczne, które powstało w 1899 roku.
Na uwagę zasługuję również Muzeum Sztuki i Techniki Japońskiej „Manggha”. W 1920 roku zbiory Feliksa „Mangghi” Jasieńskiego zostały przekazane Muzeum Narodowemu, Centrum Sztuki swoją siedzibę uzyskało dopiero w roku 1994. Do dzisiaj możemy podziwiać tam ogromny zbiór przedmiotów związanych z Japonią. Obecnie Centrum jest siedzibą Ogólnopolskiego Klubu Bonsai.
W czasie wojny pomieszczenia muzealne służyły innym niż muzealne celom, więc po jej zakończeniu starano się jak najszybciej udostępnić je publiczności. Po zakończeniu działań wojennych Muzeum Archeologiczne i Muzeum Etnograficzne otrzymały nowe siedziby, w których umieszczono zachowane zbiory. Działalność wznowiło też Muzeum Czartoryskich, które utraciło wiele wspaniałych eksponatów.
Z czasem pojawiały się nowe obiekty muzealne. W 1977 roku ich liczba wzrosła do szesnastu. Na początku lat osiemdziesiątych było ich już dwadzieścia jeden. Wraz z powstawaniem nowych obiektów wzrastało również zainteresowanie zwiedzających. Największą popularnością w latach siedemdziesiątych cieszyły się: zbiory wawelskie, Muzeum Narodowe, Muzeum Historii UJ i Muzeum Historyczne Miasta Krakowa.
Najważniejsze pozostało jednak Muzeum Narodowe. Zostało ono oddane w zarząd Ministerstwa Kultury i Sztuki w 1949 roku. Muzeum, tak jak inne, wzbogacało swoje zbiory poprzez zakupy, darowizny i depozyty. Anna Lewandowska przekazała na rzecz muzeum 36 prac olejnych Olgi Boznańskiej.
Drugim pod względem ważności było Muzeum Czartoryskich, które w 1951 roku stało się oddziałem Muzeum Narodowego. Siedem lat później rozpoczęto budowę Biblioteki Czartoryskich. W roku 1984, po dziesięciu latach konserwacji, podczas Dni Krakowa nastąpiło otwarcie budynku.
Samodzielność uzyskało również Muzeum Historyczne Miasta Krakowa (do tej pory istniało jako oddział Archiwum Akt Dawnych). Siedzibą muzeum stał się pałac Pod Krzysztofory. W 1969 roku urządzono i oddano dla publiczności Regionalne Muzeum Młodej Polski „Rydlówka”.
W odnowionym średniowiecznym budynku Collegium Maius powstało Muzeum Uniwersytetu Jagiellońskiego. Twórcą muzeum był Karol Estreicher. Estreicher usunął z dziedzińca pomnik Mikołaja Kopernika, co spotkało się z licznymi głosami sprzeciwu. W jego miejsce kazał umieścić studnię. Sprowadził do muzeum liczne kontrowersyjne eksponaty jak np.: cukierki spożywane podczas obiadów czwartkowych, niedopałki cygar przez Mickiewicza na Wezuwiuszu. Muzeum otwarto na sześćsetlecie założenia Akademii Krakowskiej.
Ekspozycje organizowane były najczęściej w gmachu Towarzystwa Przyjaciół Sztuk Pięknych, którego prezesem był przez 26 lat Karol Estreicher.
W 1945 roku powstały Państwowe Zbiory Sztuki na Wawelu. Zbiory szybko się powiększały i zostały zaprezentowane publicznie na wystawie pt. "Rozwój zbiorów wawelskich w 40-leciu Polski Ludowej 1945-1985". Na Wawelu prezentowane były cztery stałe wystawy: Sale i komnaty, Skarbiec, Zbrojownię, Wschód w zbiorach wawelskich, a później także Wawel Zaginiony. Urządzano też liczne wystawy okresowe. Wawel eksponował zbiory obce i brał udział w wystawach za granicą, udostępniając swoje cenne zbiory.
Powojenne krakowskie placówki zostały odbudowane, tworzono również nowe muzea, a ilość ich inicjatyw została zwiększona. W 1945 roku zostało utworzone Muzeum Historyczne Miasta Krakowa. Wizyta Włodzimierza Lenina w Krakowie zaowocowała stworzeniem muzeum jego imienia.

</doc>
<doc id="204595" url="https://pl.wikipedia.org/wiki?curid=204595" title="Stara Synagoga w Krakowie">
Stara Synagoga w Krakowie



</doc>
<doc id="204597" url="https://pl.wikipedia.org/wiki?curid=204597" title="Podkamienna Tunguzka">
Podkamienna Tunguzka

Podkamienna Tunguzka (, "Podkamiennaja Tunguska"; inne nazwy Sriedniaja Tunguska, Czułakan, w górnym biegu Katanga) – rzeka w Rosji. Prawy dopływ Jeniseju.
Rzeka wypływa z południowej części Wyżyny Środkowosyberyjskiej jako Katanga, potem płynie w kierunku północno-zachodnim. W środkowym i dolnym biegu koryto zwęża się i obfituje w progi.
Rzeka jest żeglowna na długości 1146 km od miejscowości Wanawara. W czasie powodzi duże statki mogą dopłynąć do miejscowości Bajkit 571 km od ujścia, a przy normalnym stanie do ujścia rzeki Wielmo (275 km).
Przepływ.
Dorzecze rzeki leży w strefie wiecznej zmarzliny, więc rzeka jest zasilana przede wszystkim z topniejącego śniegu (60%). Deszcze i wody gruntowe to źródła odpowiednio 16 i 24% wody. Rzeka jest zamarznięta przez 5-7 miesięcy w roku. W marcu, kiedy śnieg jeszcze nie zaczyna topnieć średni przepływ przy ujściu to zaledwie 200-300 m³/s (w górnym biegu tylko kilkanaście), a w maju i czerwcu, gdyż już stopnieje – ponad 7000 m³/s. W tych miesiącach zdarzają się też powodzie podczas których przepływ osiąga wartość 35000 m³/s. Całkowity przepływ wody od listopada do kwietnia (tj. przez pół roku) to około 11% rocznego.
Przepływy minimalne i maksymalne. Wartości minimalne podano dla marca, a maksymalne dla maja lub czerwca.
Średnie przepływy w od stycznia do grudnia w Sulomai

</doc>
<doc id="204599" url="https://pl.wikipedia.org/wiki?curid=204599" title="Karalio">
Karalio

Karalio ("Caralio") – polski herb szlachecki z nobilitacji.
Opis herbu.
Na tarczy dzielonej w słup w polu prawym, czerwonym, lew wspięty, złoty, ukoronowany.
W polu lewym, błękitnym, feniks purpurowy, wyłaniający się z płomieni czerwonych, patrzący w słońce złote w prawym górnym rogu pola.
Klejnot: Pół lwa jak w godle.
Labry z prawej czerwone, podbite złotem, z lewej błękitne, podbite złotem.
Najwcześniejsze wzmianki.
Nadany 29 kwietnia 1552 Janowi Jakubowi (Giovanni Giacobbe lub Giacomo) Caraglio z Werony. Caraglio pracował jako wyrzynacz gemm, uzyskał prawo do używania herbu jako znaku imiennego na swych wyrobach złotniczych.
Herbowni.
Caralio – Caraglio – Karalio.

</doc>
<doc id="204600" url="https://pl.wikipedia.org/wiki?curid=204600" title="Jack Straw">
Jack Straw

John Whitaker "Jack" Straw, (ur. 3 sierpnia 1946 w Buckhurst Hill w hrabstwie Essex) – brytyjski polityk, członek Brytyjskiej Partii Pracy, minister spraw wewnętrznych w latach 1997–2001, minister spraw zagranicznych Wielkiej Brytanii w latach 2001–2006 w gabinetach Tony’ego Blaira, w latach 2006–2007 przewodniczący większości w Izbie Gmin, od 28 czerwca 2007 r. do 11 maja 2010 r. Lord Kanclerz i minister sprawiedliwości w gabinecie Gordona Browna. Od 1979 r. jest członkiem brytyjskiego parlamentu.
Życiorys.
Dzieciństwo spędził w Loughton w hrabstwie Essex. Wykształcenie odebrał w Staples Road School w Loughton oraz Brentwood School. Następnie studiował prawo na Uniwersytecie w Leeds. Na studiach został wybrany przewodniczącym Związku Studentów Uniwersytetu Leeds. W 1964 r. został członkiem Labour Society, a dwa lata później jego przewodniczącym. W 1969 r. został przewodniczącym Narodowego Związku Studentów. Był nim do 1971 r. Po studiach rozpoczął praktykę prawniczą. Specjalizował się w prawie karnym. W latach 1971–1974 był członkiem Inner London Education Authority, a od 1973 r. jego wiceprzewodniczącym. W latach 1974–1976 był doradcą politycznym Barbary Castle w departamencie zabezpieczenia socjalnego, a następnie w latach 1976–1977 Petera Shore'a w departamencie środowiska.
Od 1979 r. jest członkiem Izby Gmin, wybranym w okręgu Blackburn. W okręgu zastąpił Barbarę Castle, która odeszła na emeryturę. W latach 80. XX wieku był opozycyjnym rzecznikiem do spraw ekonomicznych, a potem do spraw środowiska. W 1987 r. wszedł w skład laburzystowskiego gabinetu cieni jako minister edukacji. W latach 1992–1994 był opozycyjnym ministrem środowiska. Kiedy liderem Opozycji został Tony Blair Straw otrzymał stanowisko opozycyjnego ministra spraw wewnętrznych. Straw uważał, że reputacja Partii Pracy ucierpiała na skutek zbyt liberalnego stosunku do przestępczości i jako opozycyjny minister dał się poznać jako większy radykał od właściwego ministra, Michaela Howarda.
Po wyborach parlamentarnych w 1997 r. Straw został właściwym ministrem spraw wewnętrznych. W 2000 r. doprowadził do uchwalenia Regulation of Investigatory Powers Act, zwiększającego uprawnienia policji w zakresie zwalczania terroryzmu. Jednocześnie Straw doprowadził do inkorporowania do brytyjskiego systemu prawnego Europejskiej Konwencji Praw Człowieka ostatecznie znoszącej karę śmierci.
Przewidywano, że po wygranych przez Partię Pracy wyborach w 2001 r. Straw zostanie mianowany ministrem transportu, jednak niespodziewanie został mianowany ministrem spraw zagranicznych i od razu musiał się zmierzyć z następstwami zamachów terrorystycznych na World trade Center i Pentagon 11 września 2001 r. Wraz z premierem Blairem przystąpił do wojny z terroryzmem i wysłał wojska brytyjskie do Afganistanu w 2001 r. i Iraku w 2003 r.
Po przegranej Partii Pracy w wyborach lokalnych, 5 maja 2006 r. premier Tony Blair zdymisjonował Jacka Strawa ze stanowiska szefa dyplomacji i jednocześnie nominował go przewodniczącym większości w Izbie Gmin oraz Lordem Tajnej Pieczęci. Funkcje te sprawował do 28 czerwca 2007 r. Wtedy to nowy premier Wielkiej Brytanii, Gordon Brown, powołał Strawa na stanowiska Lorda Kanclerza i ministra sprawiedliwości. Straw był jednym z trzech polityków, obok Browna i Alistaira Darlinga, którzy byli członkami gabinetu od objęcia przez laburzystów władzy w 1997 r. do porażki w wyborach parlamentarnych w 2010 r.
Straw jest żonaty z Alice Perkins. Mają syna Williama (ur. 1980 r.).

</doc>
<doc id="204601" url="https://pl.wikipedia.org/wiki?curid=204601" title="Jerzy Rubach">
Jerzy Rubach

Jerzy Jan Rubach (ur. 16 lutego 1948 w Gdyni) – polski językoznawca i fonolog, profesor Uniwersytetu Warszawskiego i Uniwersytetu Iowa. 
Zarys biografii i kariery naukowej.
Absolwent Liceum im. Jana Zamoyskiego w Warszawie (1966) oraz Instytutu Anglistyki Uniwersytetu Warszawskiego (1971). Stopień doktora uzyskał w 1974, doktora habilitowanego w 1981 (na podstawie pracy "Cyclic Phonology and Palatalization in Polish and English", Wydawnictwa Uniwersytetu Warszawskiego), a tytuł profesora w 1988 roku. Od roku 1984 jest kierownikiem Zakładu Języka Angielskiego w Instytucie Anglistyki UW, w latach 1984-1990 był dyrektorem Instytutu Anglistyki UW.
Był profesorem wizytującym w szeregu europejskich i amerykańskich uniwersytetów, m.in. na Wolnym Uniwersytecie w Amsterdamie (Holandia), w Uniwersytecie Poczdamskim w Niemczech, Uniwersytecie Illinois w Urbanie i Champaign, Uniwersytecie Waszyngtonu, Uniwersytecie Stanu Ohio, Uniwersytecie Kalifornijskim w San Diego. Od 1990 jest profesorem językoznawstwa w Department of Linguistics University of Iowa.
Autor ukazujących się w najważniejszych międzynarodowych czasopismach językoznawczych (m.in. „Language”, „Linguistic Inquiry”, „Phonology”) prac na temat fonologii języków: angielskiego, polskiego, słowackiego, rosyjskiego, ukraińskiego i niderlandzkiego. Współtwórca teorii fonologii leksykalnej oraz derywacyjnej teorii optymalności (ang. "derivational optimality theory") – wersji teorii optymalności dopuszczającej istnienie poziomów derywacyjnych. Opublikował w formie książkowej m.in. podręcznik klasycznej fonologii generatywnej "Analysis of Phonological Structures", monografię dotyczącą palatalizacji w języku polskim w ujęciu fonologii leksykalnej ("Cyclic and Lexical Phonology: The Structure of Polish") oraz wydaną w serii Oxford University Press "The Phonology of the World's Languages" monografię o fonologii języka słowackiego "The Lexical Phonology of Slovak".
Badając od 2003 r. system fonologiczny dialektu kurpiowskiego, opracował dla niego jednolite zasady pisowni, które przedstawił w opublikowanej w 2009 książce "Zasady pisowni kurpiowskiego dialektu literackiego". Zostały one bardzo szybko przyjęte przez Związek Kurpiów i są rozpowszechniane i utrwalane w kolejnych publikacjach po kurpiowsku i na temat dialektu kurpiowskiego.

</doc>
<doc id="204602" url="https://pl.wikipedia.org/wiki?curid=204602" title="Jakobson (herb szlachecki)">
Jakobson (herb szlachecki)

Jakobson ("Gehemo, Gehema") – herb szlachecki.
Opis herbu.
W słup, w polu prawym złotym – srebrne skrzydło orle, w lewym czerwonym – złota stopa orla. Klejnot: samo godło.
Najwcześniejsze wzmianki.
"Nadany Jakubowi Jakobsonowi von Embden z przydomkiem Gehema z żoną Esterą von Dalen i z dziećmi Jakubem Abrahamem i Anną Esterą przez Zygmunta III, króla polskiego 12 Marca r. 1624".
Herbowni.
Jedna rodzina herbownych (herb własny):
Jacobson.

</doc>
<doc id="204603" url="https://pl.wikipedia.org/wiki?curid=204603" title="Edmund Gussmann">
Edmund Gussmann

Edmund Gussmann (ur. 27 stycznia 1945 w Lubichowie, zm. 2 września 2010 w Gdyni) – polski językoznawca, fonolog, anglista, islandysta, celtolog.
Ukończył filologię angielską na Uniwersytecie Warszawskim w 1968 roku. W latach 1968–1970 studiował też język islandzki i językoznawstwo germańskie na uniwersytecie w Reykjaviku. W 1970 związał się z Uniwersytetem Marii Curie-Skłodowskiej w Lublinie, gdzie w roku 1973 obronił doktorat i habilitował się w 1978. W latach 1979–1980 pełnił funkcję Dyrektora Instytutu Anglistyki UMCS. W roku 1981 uzyskał stopień docenta i został dyrektorem Instytutu Filologii Angielskiej na Katolickim Uniwersytecie Lubelskim. W roku 1985 został profesorem nadzwyczajnym, a w 1992 – profesorem zwyczajnym.
W roku 1989 założył przy Instytucie Filologii Angielskiej KUL pierwszą w Europie Wschodniej Katedrę Filologii Celtyckiej, której został kierownikiem. W latach 1999-2003 wykładał w Instytucie Anglistyki Uniwersytetu Gdańskiego, natomiast od roku 2000 do 2010 był wykładowcą oraz kierownikiem Zakładu Islandystyki w Katedrze Skandynawistyki Uniwersytetu Adama Mickiewicza w Poznaniu. W październiku 2010 roku miał rozpocząć pracę w Katedrze Filologii Angielskiej Uniwersytetu Szczecińskiego.
W roku akademickim 1975/1976 przebywał na stypendium Fulbrighta w MIT, w roku 1984/1985 był profesorem wizytującym w University College w Dublinie, w roku 1988/1989 r. na Uniwersytecie Kalifornijskim w Los Angeles, a w roku 1993 na Uniwersytecie Londyńskim.
Był członkiem Komitetu Językoznawstwa PAN. W latach 1997–2000 pełnił funkcję wiceprzewodniczącego zarządu Stowarzyszenia Nauczycieli Akademickich Filologii Angielskiej.
Edmund Gussmann był jednym z pionierów fonologii generatywnej w Polsce. W ostatnich latach jego praca naukowa z fonologii ujęta była w ramy teorii fonologii rządu. Języki, którym poświęcone są jego publikacje to głównie angielski, polski, islandzki oraz irlandzki. Był jednym z niewielu polskich anglistów, którzy mieli w swoim dorobku publikacje w tak prestiżowych wydawnictwach jak MIT Press, Cambridge University Press czy Oxford University Press.
Jest autorem (lub redaktorem – 1985, 1987, 1995) następujących książek:
1978 – "Contrastive Polish-English Consonantal Phonology" (Wyd. PWN)
1980 – "Studies in Abstract Phonology" (Wyd. MIT Press)
1980 – "Introduction to Phonological Analysis" (Wyd. PWN)
1985 (Red.) – "Phono-morphology : Studies in the Interaction of Phonology and Morphology" (Wyd. RW KUL)
1987 (Red.) – "Rules and the Lexicon : Studies in Word-formation" (Wyd. RW KUL)
1991 (z Aidanem Doyle'em) – "An Ghaeilge : podręcznik do nauki języka irlandzkiego" (Wyd. RW KUL)
1995 (Red.) – "Licensing in Syntax and Phonology" (Wyd. Folium)
2002 – "Phonology: analysis and theory" (Wyd. Cambridge University Press)
2004 (z Aidanem Doyle'em) – "A Reverse Dictionary of Modern Irish" (Wyd. Folium)
2006 – "Icelandic and Universal Phonology" (Wyd. Bruno-Kress-Vorlesung 2005)
2007 – "The Phonology of Polish" (Wyd. Oxford University Press)
Przetłumaczył na język polski książkę Stephena Andersona "The Organization of Phonology" (oryg. 1974, polskie wydanie: "Wprowadzenie do fonologii", 1982, Ossolineum) oraz islandzką powieść Guðmundura Thorsteinssona pt. "Sagan af Dimmallimm" (polskie wydanie: "Księżniczka Dimmallimm", 2007, Reykjavik: Vaka-Helgafell).

</doc>
<doc id="204604" url="https://pl.wikipedia.org/wiki?curid=204604" title="Bractwo Św. Piusa X">
Bractwo Św. Piusa X



</doc>
<doc id="204606" url="https://pl.wikipedia.org/wiki?curid=204606" title="Żądza krwi">
Żądza krwi

Żądza krwi (ang. "Wire in the Blood") – brytyjski miniserial z gatunku kryminalnego thrillera, stworzony na podstawie powieści szkockiej pisarki Val McDermid. 
Oryginalny tytuł serialu pochodzi z wiersza T.S. Eliota „Four Quartets”.
Bohaterowie i obsada.
Głównymi bohaterami serialu są ekscentryczny doktor Tony Hill (Robson Green) oraz detektyw Carol Jordan (Hermione Norris), którzy wspólnie rozwiązują zagadki mrocznych zbrodni. Hill jest psychologiem klinicznym, który dochodzi do rozwiązania zagadek poprzez wczuwanie się w umysł zabójców. Jego zachowanie sugeruje, że może mieć zespół Aspergera (tzw. autyzm inteligentny).
W serii IV, z powodu zmiany aktorki, zamiast detektyw Jordan pojawiła się inna postać – Alex Fielding (grana przez Simone Lahbib).
Serie.
"Żądza krwi” składa się z 6. serii. Szósta seria została wyemitowana polskiej telewizji publicznej – TVP (lipiec-sierpień 2008). W Wielkiej Brytanii szósta seria miała premierę we wrześniu 2008 roku w telewizji ITV.
Odcinki mają długość 50 min (3 odcinki I serii podzielone na 6 epizodów) i 69 min (8 dalszych odcinków w seriach II i III). 
Pierwsza seria była nakręcona w okolicach Newcastle w okresie 22 października 2001 – 14 lutego 2002 i po raz pierwszy wyemitowana w Wielkiej Brytanii między 14 listopada a 19 grudnia 2002. Pierwsze dwa odcinki, „Syreni śpiew” i „Zasłona ciemności”, są ekranizacją powieści McDermid (w języku polskim zatytułowanej „Krwawiąca blizna”), podczas gdy „Ślepa Temida” została napisana specjalnie dla serialu przez Alana Whitinga. Wszystkie te tytuły także pochodzą z poezji Eliota. McDermid wystąpiła w epizodycznej roli dziennikarki w „Syrenim śpiewie”.
Drugą serię brytyjska telewizja pokazała w lutym 2004 r. W tej serii wykorzystano tylko postacie stworzone przez McDermid, ale ona sama współpracowała przy filmie. 
Czwarta seria powstawała w 2005 na bazie czwartej książki McDermid z tego ciągu pt. „Torment of Others” w okolicy Newcastle i Northumberland. Miała premierę w 2006 w ITV1 (od 20 września).

</doc>
<doc id="204607" url="https://pl.wikipedia.org/wiki?curid=204607" title="Herman (herb szlachecki)">
Herman (herb szlachecki)

Herman (Hermann) – śląski herb szlachecki.
Opis herbu.
"W polu czarnym (lub czerwonym) złoty lew wspięty z chorągwią złotą (lub srebrną) w łapach. Klejnot: między skrzydłami – ręka zbrojna z mieczem."
Najwcześniejsze wzmianki.
Herb śląskiej rodziny z przydomkiem Kattern, notowany w źródłach XIX i XX-wiecznych (Ostrowski, Chrząński, Zeydlitz-Neukirch, Małachowski, Borkowski).
Herbowni.
Jedna rodzina herbownych (herb własny):
Herman (Hermann).

</doc>
<doc id="204608" url="https://pl.wikipedia.org/wiki?curid=204608" title="Roman Laskowski">
Roman Laskowski

Roman Laskowski (ur. 17 lutego 1936 w Komarnie, zm. 21 czerwca 2014) – polski językoznawca, slawista, polonista i bohemista, pionier fonologii generatywnej w Polsce. Działacz NSZZ „Solidarność”, w tym struktur podziemnych związku w pierwszej połowie lat 80.
Życiorys.
Młodość.
W 1940 został razem z rodziną wywieziony do Kazachstanu. Powrócił do Polski w 1946, zamieszkał w Kietrzu, tam w 1954 ukończył liceum ogólnokształcące.
Kariera naukowa.
W 1959 ukończył studia bohemistyczne na Uniwersytecie Jagiellońskim. W latach 1960–1963 był pracownikiem Śląskiego Instytutu Naukowego w Katowicach, w latach 1963–1969 Zakładu Słowianoznawstwa PAN w Warszawie. W 1967 obronił na Uniwersytecie Jagiellońskim pracę doktorską "Derywacje rzeczowników w dialektach laskich", napisaną pod kierunkiem Alfreda Zaręby. Od 1969 do 1973 był pracownikiem Pracowni Budowy Gramatycznej Języka Polskiego Instytutu Badań Literackich PAN i wykładowcą Wyższej Szkoły Pedagogicznej w Rzeszowie. W 1973 został zatrudniony w nowo powstałym Instytucie Języka Polskiego PAN w Krakowie i był z nim związany aż do śmierci, kolejno jako adiunkt (do 1975), docent (do 1981), profesor nadzwyczajny (do 2001) i profesor zwyczajny (od 2001). W 1974 habilitował się w IBL PAN na podstawie pracy "Studia nad morfonologią współczesnego języka polskiego". Równocześnie był wykładowcą Uniwersytetu Śląskiego w Katowicach (1973-1975 jako adiunkt, 1975-1981 jako docent, 1981-1985 jako profesor nadzwyczajny). W 1985 wyjechał do Szwecji, gdzie od tegoż roku pracował jako profesor w Instytucie Języków Słowiańskich Uniwersytetu w Göteborgu, pozostając jednak związanym z IJP PAN. W 2001 powrócił do Polski, wykładał na Uniwersytecie Jagiellońskim (2001-2007) i Szkole Wyższej Psychologii Społecznej (2008-2012).
Był członkiem Międzynarodowej Komisji Słowotwórstwa Języków Słowiańskich (od 1974), Międzynarodowej Komisji Budowy Gramatycznej Języków Słowiańskich (od 1976, w latach 1976–1986 sekretarz komisji) i Międzynarodowej Komisji Fonetyki i Fonologii Języków Słowiańskich (1978-1987) działających przy Międzynarodowym Komitecie Slawistów. W 1986 został członkiem Królewskiego Towarzystwa Sztuki i Nauki w Göteborgu. Od 1990 był członkiem korespondentem, a od 2001 członkiem czynnym Wydziału I Filologicznego Polskiej Akademii Umiejętności, w tym także sekretarzem wydziału. Należał do Czeskiego Towarzystwa Językoznawczego oraz Polskiego Towarzystwa Językoznawczego (w tym ostatnim w 2010 został członkiem honorowym). Zasiadał w Komitecie Słowianoznawstwa i Komitecie Językoznawstwa PAN. Był redaktorem naczelnym "Biuletynu Polskiego Towarzystwa Językoznawczego", twórcą i pierwszym redaktorem naczelnym "Studies in Polish Linguistics" (do nr 7).
Został pochowany na Cmentarzu Rakowickim w Krakowie w Alei Zasłużonych (kwatera LXIX pas B-1-18).
Prace naukowe.
Był autorem prac dotyczących dialektologii, historii języka polskiego i współczesnego języka polskiego, w tym pierwszej w Polsce napisanej po polsku monografii w ramach teorii fonologii generatywnej: "Studia nad morfonologią języka polskiego"(wyd. 1975), za którą otrzymał nagrodę im. Kazimierza Nitscha. Opublikował ponadto "Derywacje rzeczowników w dialektach laskich. Cz. 1, Abstracta, collectiva, deminutiva, augmentativa" (1966), "Derywacja rzeczowników w dialektach laskich. Cz. 2, Rzeczowniki z formatem w funkcji przedmiotowej" (1971), "Polnische Grammatik" (1972), "Język w zagrożeniu: przyswajanie języka polskiego w warunkach polsko-szwedzkiego bilingwizmu" (2009), był współautorem tomu "Gramatyka współczesnego języka polskiego. Morfologia" (1984 – razem z Renatą Grzegorczykową i Henrykiem Wróblem) oraz jednym z autorów "Encyklopedii wiedzy o języku polskim" (1978), "Encyklopedii języka polskiego" (1991) i "Encyklopedii językoznawstwa ogólnego" (1994)
Działalność opozycyjna.
We wrześniu 1980 należał do organizatorów Niezależnego Samorządnego Związku Zawodowego Pracowników Nauki, Techniki i Oświaty (NSZZ PNTiO). Po włączeniu tej organizacji do NSZZ „Solidarność” był zastępcą przewodniczącego Komisji Zakładowej „Solidarności” Oddziału PAN w Krakowie (przewodniczącym komisji był Jerzy Zdrada) oraz wiceprzewodniczącym Ogólnopolskiej Komisji Porozumiewawczej NSZZ „Solidarność” PAN. Po ogłoszeniu stanu wojennego aktywnie włączył się w prace struktur podziemnych związku. Był jednym z założycieli i członkiem redakcji „Biuletynu Małopolskiego”, który stał się organem prasowym Regionalnej Komisji Wykonawczej Regionu Małopolska, a od jesieni 1983 Regionalnego Komitetu „Solidarność” Mazowsze. W czerwcu 1982 stworzył razem z Jerzym Zdradą zespół programowy RKW, kierował następnie tzw. Grupą Opinii i Analiz, był jednym z najbliższych doradców przewodniczącego RKW Władysława Hardka oraz tzw. łącznikiem merytorycznym RKW z Tymczasową Komisją Koordynacyjną NSZZ „Solidarność”. Uczestniczył w tworzeniu programu TKK oraz spotkaniach rady Programowej TKK powstałej w 1985. W działalności konspiracyjnej posługiwał się pseudonimem „Kamil”.
Odznaczenia.
W 1995 został odznaczony Krzyżem Kawalerskim Orderu Odrodzenia Polski „za wybitne zasługi w upowszechnianiu dorobku polskiej kultury i nauki” w Szwecji.

</doc>
<doc id="204609" url="https://pl.wikipedia.org/wiki?curid=204609" title="Juliusz Erazm Bolek">
Juliusz Erazm Bolek

Juliusz Erazm Bolek (ur. 27 maja 1960 w Warszawie) – polski poeta, prozaik, felietonista, autor utworów scenicznych, syn poety Zdzisława Jerzego Bolka i Bogny Bolek.
Życiorys.
Debiutował w 1980 roku. Uprawia poezję miłosną, filozoficzną, refleksyjną, oraz satyryczną. Zasłynął niekonwencjonalnymi sposobami prezentowania poezji: "plakaty poetyckie" - manifest artystyczny: "Już od dziecka cierpiałem na gigantomanię", wiersze na serwetkach, naklejki vlepki, pokazy typu dźwięk i światło, poezja na przystankach komunikacyjnych, wyświetlanie wierszy przy użyciu laserów. Książką "Sekrety życia. Kalendarz poetycki" pobił rekord Guinnessa na największy tom wierszy. Ten poemat jest najbardziej znanym utworem poety. Twórca nowych gatunków literackich: "wiersza dialogowego" i "EFP" - tzw. emaliowanych felietonów poetyckich. Wynalazca nowej, opatentowanej, formy książki "bodybook", która umożliwia zawieszenie książki na szyi. Interesuje się zarówno poszukiwaniami w treści i znaczeniu słów jak i rozwiązaniami formalnymi, jak choćby w opowiadaniu "Serpentyna", napisanym w drugiej osobie liczby pojedynczej.
Bardzo aktywny w środowisku literackim w latach 80. Członek grup literackich "Rdzeń", "Ecce" i sytuacyjnych - "Grupa Niegocin". Od 1986 roku prowadzi niezależne pismo artystyczne "Enigma Ludzie * Sztuka * Myśli". Twórca "Festiwalu Poetyckiego Wiersz Tysiąca Nocy". Członek Związku Literatów na Mazowszu. Pomysłodawca poetyckiej serii wydawniczej Staromiejskiego Domu Kultury w Warszawie "Dwanaście stron wierszy prezentuje...", w której publikowało wielu znanych poetów.
Autor kilku tomów poezji. Jego wiersze zamieszczane są w różnego rodzaju almanachach i antologiach, włącznie z "Antologią Tysiąclecia". Jego twórczość tłumaczono m.in. na język angielski, bułgarski, czeski, francuski, hiszpański, litewski, łacinę, łotewski, niderlandzki, macedoński, niemiecki, portugalski, rosyjski, serbski, słowacki, szwedzki, ukraiński, wietnamski i włoski. Pomysłodawca programu Pokonać wieżę Babel. O jego osobie nakręcono dwa filmy dokumentalne.

</doc>
<doc id="204610" url="https://pl.wikipedia.org/wiki?curid=204610" title="Ryczące Shannon">
Ryczące Shannon

Ryczące Shannon to projekt powstały na przełomie 2004 i 2005 roku z połączenia zespołu szantowego "Ryczące dwudziestki" z grającym muzykę celtycką zespołem "Shannon". Jak dotąd pod wspólnym logiem wydany został jedynie singel "Ryczące Shannon Project".

</doc>
<doc id="204612" url="https://pl.wikipedia.org/wiki?curid=204612" title="K1 (wieżowiec)">
K1 (wieżowiec)

K1, zwany potocznie Błękitkiem – budynek w Krakowie. Mierzy wraz z iglicami 105 metrów (77 metrów do szczytu elewacji), ma 20 kondygnacji. Jest drugim pod względem wysokości budynkiem w mieście oraz jest to najwyższy wieżowiec biurowy, tzw. „budynek inteligentny”, zlokalizowany przy Alei Pokoju obok Ronda Grzegórzeckiego.
Historia.
Historia budynku sięga początku lat 70. XX wieku. Planowano budowę większej ilości podobnej wysokości wieżowców w rejonie Grzegórzek (tzw. „krakowski Manhattan”). Oprócz dzisiejszego K1, powstał jedynie bliźniaczej formy i konstrukcji Unity Tower (dawniej: Biurowiec NOT), którego budowa rozpoczęła się w 1975 roku, została przerwana w 1979, a w 2016 została wznowiona i ostatecznie ukończona w 2020.
W 1972 rozpoczęto wznoszenie wieżowca według projektu architekta Janusza Ingardena, jako budynek Robotniczej Spółdzielni Wydawniczej „Prasa” (stąd skrótowa nazwa RSW „Prasa”). W 1975 roku, budynek został zamknięty w stanie surowym – próby wytrzymałościowe ukazały, że konstrukcja nie jest w stanie wytrzymać ciężaru maszyn drukarskich, do produkcji gazet. Powstały budynek miał kolor pomarańczowo-żółty i nowatorskie, jak na ówczesne czasy szyby pokryte bardzo cienką warstwą złota, które jednak okazały się bardzo nietrwałe i nieodporne na warunki zewnętrzne.
W połowie lat 90. XX wieku, wieżowiec kupiła Szwedzka firma Swede Center Ltd., która wedle pierwotnych planów miała zburzyć wieżowiec i zbudować nowy kompleks. Ustalono jednak, że bardziej opłacalne byłoby odremontowanie budynku i dostosowanie do nowocześniejszych standardów. Architektoniczny projekt przebudowy wykonał Krzysztof Kiendra. Przebudowa ruszyła w 1996 roku i zakończyła się w 1998. W tym czasie, w trakcie całkowitej przebudowy wieżowca, wzmocniono i nieco zmodyfikowano jego konstrukcję, zwiększono powierzchnię biurową, obniżono 4 najwyższe piętra, ale dobudowano 5 nowych, skośnych i pokryto błękitnym szkłem sprowadzonym z Luksemburga, czemu zawdzięcza on swoją nieoficjalną, ale najpopularniejszą nazwę. Przebudowany wieżowiec zyskał nową nazwę: „Cracovia Business Center”. Modernizacja biurowca została nagrodzona w konkursie pod patronatem marszałka województwa małopolskiego tytułem „Budowa Roku 1998” za projekt i realizację. Po przebudowie większość powierzchni biurowej wynajął Bank BPH, a po 2008 roku Bank Pekao.
W 2014 roku wieżowiec przeszedł kolejną modernizację, tym razem wewnątrz, bez zmieniania charakterystycznej formy zewnętrznej. Zmienił również nazwę z „Cracovia Business Center” na „K1”.

</doc>
<doc id="204613" url="https://pl.wikipedia.org/wiki?curid=204613" title="Jewgienij Poliwanow">
Jewgienij Poliwanow

Jewgienij Poliwanow (; ur. w Smoleńsku, zm. 25 stycznia 1938 pod Moskwą) – rosyjski językoznawca, turkolog, japonista, poliglota.
Autor ważnych prac na temat języka japońskiego, języka chińskiego, uzbeckiego, dungańskiego oraz z językoznawstwa teoretycznego. Współtwórca systemów pisma dla kilku narodów ówczesnego Związku Radzieckiego. Twórca oficjalnie przyjętego w ZSRR systemu transliteracji języka japońskiego do cyrylicy (tzw. cyrylizacji).
Życiorys.
W 1912 roku ukończył studia na Uniwersytecie Petersburskim i Praktyczną Akademię Orientalistyczną, następnie w latach 1913–1921 wykładał na Wydziale Orientalistycznym, a później na Wydziale Nauk Społecznych, Uniwersytetu Petersburskiego, którego profesorem został w 1919 roku. W latach 1914–1916 odwiedził Japonię.
Po rewolucji lutowej 1917 działał politycznie po stronie eserów, następnie bolszewików. Po Rewolucji Październikowej został na początku 1918 roku naczelnikiem wydziału wschodniego Ministerstwa Spraw Zagranicznych (Ludowego Komisariatu Spraw Zagranicznych). Znając wiele języków był w stanie, na zlecenie rządu Rosji Sowieckiej, szybko przetłumaczyć i opublikować tajne porozumienia rządu carskiego. Wchodząc w skład delegacji kierowanej przez Lwa Trockiego brał udział w rozmowach, które doprowadziły do podpisania traktatu brzeskiego. Brał udział w wojnie domowej. Od 1919 członek partii komunistycznej (RKP(b)) (w 1926 wykluczony z partii pod zarzutem narkomanii).
W 1921 roku przeszedł do pracy w Kominternie, następnie był profesorem Środkowoazjatyckiego Uniwersytetu Państwowego w Taszkencie. W latach 1926–1929 w Moskwie, kierował sekcją językoznawczą RANION-u, pracował też w Instytucie Językoznawstwa.
W latach 1928–1929 wystąpił przeciw „nowej nauce o języku” Nikołaja Marra, czym naraził się jego uczniom. Gdy objęto go zakazem pracy i druku, wyjechał do Azji Środkowej. W 1929 roku został profesorem Państwowego Uniwersytetu Uzbeckiego w Samarkandzie, a od 1930 r. w Taszkencie. W 1934 roku został profesorem w Kirgiskim Instytucie Budownictwa Kulturalnego we Frunze.
Aresztowany 1 sierpnia 1937, oskarżony o szpiegostwo na rzecz Japonii, był torturowany. Na tajnej rozprawie przez sądem wojskowym ZSRR 25 stycznia 1938 nie przyznał się do winy, został jednak skazany na rozstrzelanie. Wyrok wykonano tego samego dnia. Pochowano go na wykorzystywanym do rozstrzeliwań poligonie w rejonie sowchozu „Komunardka”.
Zrehabilitowany 3 kwietnia 1963 roku.
Wiele lat po jego śmierci jego przyjaciel, literaturoznawca Wiktor Szkłowski, napisał o nim: „Poliwanow był zwyczajnym genialnym człowiekiem. Najzwyklejszym genialnym człowiekiem”.
Działalność naukowa.
Poliwanow, pracując w sowieckim MSZ jako naczelnik Wydziału Wschodniego, opracowywał alfabety dla języka jakuckiego, azerskiego i uzbeckiego, kodyfikował te i inne języki oraz brał udział w organizacji szkolnictwa w językach miejscowych.
W czasie podróży do Japonii przeprowadził badania, w wyniku których określił system akcentowy języka japońskiego. Opisał system fonologiczny języka literackiego i szeregu dialektów. Przedstawił rekonstrukcję systemu fonologicznego języka starojapońskiego i hipotezę o pokrewieństwie języka japońskiego z językami austronezyjskimi. Jest autorem systemu transliteracji języka japońskiego w cyrylicy, znanego jako „system Poliwanowa” i używanego do dziś.
Odegrał dużą rolę w rozwoju sowieckiej sinologii. Jest, wraz z A.I. Iwanowem, współautorem „Gramatyki współczesnego języka chińskiego” (1930). Opracował teorię "sylabofonemu" i przedstawił własną teorię złożeń.
Wydał „Wstęp do językoznawstwa dla orientalistów” (1928), pierwszy tego rodzaju podręcznik w ZSRR, a z O.W. Pletnerem napisał „Gramatykę japońskiego języka potocznego” (1930). Przetłumaczył na język rosyjski kirgiski epos narodowy "Manas", pracował nad problemem migracji wątków (tropów?). Razem z J.N. Tynianowem, B.M. Eichenbaumem i innymi znanymi literatami był założycielem i członkiem „Towarzystwa nauczania języków poetyckich” (OPOJAZ). Pierwszy opracował językoznawcze („Gramatyka języka rosyjskiego w zestawieniu z językiem uzbeckim”, 1930) i metodyczne („Zarys częściowej metodyki nauczania języka rosyjskiego”, 1935) podstawy nauczania języka rosyjskiego jako języka obcego. Był autorem licznych prac z zakresu poetyki lingwistycznej, a także na temat literatur ludów Wschodu (turkijskiej, chińskiej, japońskiej).

</doc>
<doc id="204614" url="https://pl.wikipedia.org/wiki?curid=204614" title="Fragmentacja">
Fragmentacja



</doc>
<doc id="204615" url="https://pl.wikipedia.org/wiki?curid=204615" title="Ministrowie spraw zagranicznych Niemiec">
Ministrowie spraw zagranicznych Niemiec



</doc>
<doc id="204617" url="https://pl.wikipedia.org/wiki?curid=204617" title="Evgenij Polivanov">
Evgenij Polivanov



</doc>
<doc id="204619" url="https://pl.wikipedia.org/wiki?curid=204619" title="Minister spraw zagranicznych Niemiec">
Minister spraw zagranicznych Niemiec



</doc>
<doc id="204620" url="https://pl.wikipedia.org/wiki?curid=204620" title="Auswaertiges Amt">
Auswaertiges Amt



</doc>
<doc id="204621" url="https://pl.wikipedia.org/wiki?curid=204621" title="Wire in the Blood">
Wire in the Blood



</doc>
<doc id="204626" url="https://pl.wikipedia.org/wiki?curid=204626" title="Muzeum Lotnictwa Polskiego">
Muzeum Lotnictwa Polskiego



</doc>
<doc id="204627" url="https://pl.wikipedia.org/wiki?curid=204627" title="Teatr Ludowy">
Teatr Ludowy



</doc>
<doc id="204630" url="https://pl.wikipedia.org/wiki?curid=204630" title="Sinforoso Aguilar">
Sinforoso Aguilar

Sinforoso Aguilar (ur. 1891 w mieście Gwatemala, zm. 1949) −
pisarz gwatemalski, przedstawiciel generacji 1910.
Poeta i dziennikarz, tworzący pod pseudonimem "Xavier de Ximenes". Był założycielem gazet "El Demócrata" i "La Nación" (1920). Pełnił misję konsula w Niemczech (1926-1931). Wydał tomiki poezji "El parque ensoñador" (1921), "Esfumes de ópalo" (1921) i "Templos abandonados y otros poemas" (1923).

</doc>
<doc id="204637" url="https://pl.wikipedia.org/wiki?curid=204637" title="Rafael Arévalo Martínez">
Rafael Arévalo Martínez

Rafael Arévalo Martínez (ur. 25 lipca 1884 w Quetzaltenango, zm. 12 czerwca 1975 w Gwatemali) – pisarz gwatemalski „generacji 1910” "El Cometa", jeden z prekursorów tzw. realizmu magicznego, twórca opowiadań i poezji lirycznej, a także dyplomata.
W latach 1926–1946 dyrektor Biblioteca Nacional de Guatemala, od 1946 delegat do Unii Panamerykańskiej. 

</doc>
<doc id="204638" url="https://pl.wikipedia.org/wiki?curid=204638" title="Rafael Arevalo Martinez">
Rafael Arevalo Martinez



</doc>
<doc id="204639" url="https://pl.wikipedia.org/wiki?curid=204639" title="Jan Olbrycht (polityk)">
Jan Olbrycht (polityk)

Jan Marian Olbrycht (ur. 21 września 1952 w Rybniku) – polski polityk, deputowany do Parlamentu Europejskiego VI, VII, VIII i IX kadencji z ramienia Platformy Obywatelskiej, samorządowiec i socjolog, ekspert w zakresie funduszy europejskich.
Życiorys.
Ukończył studia w Instytucie Socjologii Uniwersytetu Jagiellońskiego, w 1984 obronił pracę doktorską. W latach 1990–1998 pełnił funkcję burmistrza miasta Cieszyna. Od 1998 do 2004 był radnym sejmiku, a do 2002 także marszałkiem województwa śląskiego. Działał w Akcji Wyborczej Solidarność, od 2002 do 2004 był przewodniczącym rady politycznej Ruchu Społecznego. Zakładał też Wspólnotę Samorządową Województwa Śląskiego. W 2004 przystąpił do Platformy Obywatelskiej i zasiadł w radzie krajowej tej partii.
W 2003 został członkiem Biura Wykonawczego Rady Gmin i Regionów Europy, a w 2004 Rady Światowej Organizacji Zjednoczonych Miast i Władz Lokalnych. Ekspert w dziedzinie samorządu terytorialnego, a także funduszy europejskich.
W 2004 został posłem do Parlamentu Europejskiego. W wyborach w 2009 skutecznie ubiegał się o reelekcję, uzyskując 47 470 głosów. W 2014 i 2019 wybierany na kolejne kadencje w wyborach europejskich. W VI i VII kadencji Europarlamentu wchodził w skład prezydium frakcji Europejskiej Partii Ludowej. We wrześniu 2019 został wybrany na wiceprzewodniczącego tej grupy w IX kadencji PE.
W VI kadencji pełnił funkcję wiceprzewodniczącego Komisji Rozwoju Regionalnego, a w VII kadencji był wiceprzewodniczącym Delegacji do spraw stosunków z Japonią. W IX kadencji Parlamentu Europejskiego został członkiem Komisji Budżetowej oraz zastępcą w Komisji Rozwoju Regionalnego oraz Komisji Kontroli Budżetowej. Obejmował w Europarlamencie nadto funkcje zastępcy koordynatora w Komisji Budżetowej z ramienia Europejskiej Partii Ludowej oraz stałego sprawozdawcy Parlamentu Europejskiego ds. wieloletnich ram finansowych UE. W różnych kadencjach zostawał współprzewodniczącym grupy roboczej Europejskiej Partii Ludowej do spraw dialogu międzykulturowego i religijnego oraz przewodniczącym URBAN Intergroup at the European Parliament, inicjatywy powołanej w PE w 2005.
Odznaczenia i wyróżnienia.
W 2000 odznaczony Krzyżem Kawalerskim Orderu Odrodzenia Polski. W 2015 został wyróżniony Odznaką Honorową za Zasługi dla Samorządu Terytorialnego.
W 2005 odebrał Nagrodę Cesarza Maksymiliana przyznawaną za szczególne osiągnięcia w dziedzinie polityki regionalnej i lokalnej, w 2010 został uhonorowany Różą Franciszki Cegielskiej za zasługi dla rozwoju samorządności w Polsce. Laureat Złotej Wstęgi Związku Miast Polskich, Złotej Odznaki Honorowej za Zasługi dla Województwa Śląskiego, Śląskiej Honorowej Nagrody Jakości i tytułu „Honorowy Ślązak Roku 2008”. Uhonorowany Śląską Nagrodą im. Juliusza Ligonia (2009). Trzykrotny laureat nagród MEP Awards dla najbardziej pracowitych posłów Parlamentu Europejskiego przyznawanych przez „The Parliament Magazine”: w 2007 w kategorii „polityka regionalna”, w 2014 w kategorii „zrównoważone środowisko zurbanizowane” oraz w 2018 w kategorii „sprawy gospodarcze i monetarne” .

</doc>
<doc id="204642" url="https://pl.wikipedia.org/wiki?curid=204642" title="Jens Weissflog">
Jens Weissflog



</doc>
<doc id="204644" url="https://pl.wikipedia.org/wiki?curid=204644" title="Manuel Estrada Cabrera">
Manuel Estrada Cabrera

Manuel José Estrada Cabrera (ur. 21 listopada 1857 w Quetzaltenango, zm. 24 września 1924 w Gwatemali) – gwatemalski polityk i prawnik, prezydent Gwatemali w okresie od 8 lutego 1898 do 15 kwietnia 1920 (do 2 października 1898 jako tymczasowy prezydent).
Życiorys.
Kształcił się w szkołach kościelnych. Przez pewien czas prowadził praktykę prawniczą w Gwatemali, następnie został powołany na stanowisko sędziego Sądu Najwyższego. W 1885 został wybrany do Kongresu. W 1892 objął tekę ministra spraw wewnętrznych i sprawiedliwości w rządzie prezydenta José Maríi Reiny Barriosa.
Estrada stanął na czele państwa po zabójstwie Reiny w 1898. Niezwłocznie po wyborze zmienił konstytucję, znosząc ograniczenia liczby kadencji prezydenta, co pozwoliło mu na reelekcje (zdobywał je czterokrotnie w sfałszowanych wyborach). Rządził jako dyktator, eliminując wywalczone w poprzednich latach swobody polityczne, korzystając z usług tajnej policji i wykorzystując wojsko do tłumienia protestów społecznych. Okres rządów Estrady cechował się z jednej strony korupcją i wyzyskiem ludności indiańskiej, pozbawionej ziemi i poddanej systemowi peonażu, a z drugiej stabilizacją wewnętrzną i umiarkowanym rozwojem gospodarczym kraju, budową szkół i poprawą zdrowotności mieszkańców. Śladem swych poprzedników, Estrada dążył do stworzenia oligarchii opartej na produkcji kawy, w której prym wiedli Niemcy. W 1901 Estrada powierzył amerykańskiej spółce United Fruit Company pieczę nad gwatemalską pocztą, a trzy lata później udzielił tej spółce koncesji na budowę linii kolejowej z Puerto Barrios do Gwatemali. Indyferentna postawa rządu wobec trzęsień ziemi, które nawiedziły stolicę na przełomie lat 1917 i 1918, doprowadziła do wzrostu niezadowolenia w społeczeństwie. Klasa średnia i liderzy Kościoła powołały Partię Unionistyczną, która domagała się dymisji Estrady. W 1920, po zabójstwie opozycyjnego parlamentarzysty, wybuchła rewolta, która uzyskała szerokie poparcie. W rezultacie Kongres uznał, że prezydent nie jest w pełni władz umysłowych i zmusił go do rezygnacji. Obalony dyktator został pozbawiony zdefraudowanego majątku i wtrącony go więzienia, gdzie zmarł.

</doc>
<doc id="204645" url="https://pl.wikipedia.org/wiki?curid=204645" title="Unia Panamerykańska">
Unia Panamerykańska



</doc>
<doc id="204646" url="https://pl.wikipedia.org/wiki?curid=204646" title="Pistolet maszynowy Sa vz.61 Skorpion">
Pistolet maszynowy Sa vz.61 Skorpion



</doc>
<doc id="204651" url="https://pl.wikipedia.org/wiki?curid=204651" title="Pistolet Walther P38K">
Pistolet Walther P38K

Walther P38 Kurz (P38K) – niemiecki kompaktowy pistolet samopowtarzalny kalibru 9 x 19 mm Parabellum.
Historia konstrukcji.
Po zamachu na izraelskich sportowców w trakcie Igrzysk w Monachium w 1972 roku w Niemieckiej Republice Federalnej utworzono policyjne oddziały antyterrorystyczne (SEK – Sondereinsatzkommando).
Podstawowym uzbrojeniem komandosów SEK miał być pistolet maszynowy MP5, ale dodatkowo mieli być oni uzbrojeni w pistolety samopowtarzalne. Ponieważ pistolet samopowtarzalny miały być bronią pomocniczą, używana wyjątkowo (np. w przypadku zacięcia MP5) miała to być broń o małych wymiarach, ale jednocześnie strzelająca skutecznym nabojem. Początkowo planowano uzbrojenie komandosów policyjnych w pistolety Walther PP Super kalibru 9 x 18 mm RB Ultra, ale ostatecznie zdecydowano, że zarówno pistolet maszynowy jak i samopowtarzalny policjantów powinien strzelać tym samym nabojem: 9 × 19 mm Parabellum.
Nabojem tym strzelał sprawdzony Walther P38, ale był to typowy pistolet wojskowy, o zdecydowanie za dużych wymiarach. W czasie drugiej wojny światowej produkowano co prawda skrócone, kompaktowe wersje tego pistoletu, ale nie zachowała się dokumentacja techniczna tej wersji dlatego prace rozpoczynano praktycznie od zera.
Prace nad nowym pistoletem prowadzono pomiędzy październikiem 1972, a majem 1973 roku. Ich efektem był pistolet oznaczony początkowo jako P38/III. Choć początkowo planowano opracowanie skróconej wersji P38 to nowy pistolet miał na tyle odmiennie zbudowany zamek że można go uznać za odrębną konstrukcję.
Nowy zamek był wykonywany odmienną technologią wykonania. O ile w P38 mechanizmy wewnętrzne były montowane w zamku przez zamykane sprężynującą blaszaną, pokrywką wycięcie w górnej części zamka o tyle w P38K wszystkie mechanizmy były montowane od tyłu (przez wycięcie na kurek) i od dołu. Zmienił się także rodzaj bezpiecznika. Dźwignia na zamku służyła wyłącznie do zwalniania napiętego kurka, a P38K nie posiadał zewnętrznego bezpiecznika nastawnego. Jego zadania przejęły automatyczne bezpieczniki wewnętrzne wyłączane podczas ściągania spustu.
Produkcję nowego pistoletu jako P38K rozpoczęto w kwietniu 1974 roku i trwała ona do 1978 roku kiedy zastąpił go P5. Zamek pistoletu P38K stał się także podstawą do opracowania zamka pistoletu P4.
Opis techniczny.
Pistolet P38K działał na zasadzie krótkiego odrzutu lufy. Ryglowany za pomocą niesymetrycznego wahliwego rygla o pionowym ruchu umieszczonego pod lufą. Zasilany jest z jednorzędowego magazynka pudełkowego o pojemności 8 nabojów. Mechanizm uderzeniowy kurkowy z kurkiem obrotowym odkrytym. Mechanizm spustowy z samonapinaniem. Rolę wskaźnika obecności naboju w lufie pełni pazur wyciągu. Na zamku znajduje się dźwignia służąca do zwalniania kurka bez strzału. P38K nie posiadał bezpiecznika zewnętrznego, wewnętrzne bezpieczniki samoczynne, uniemożliwiają oddanie strzału przy niecałkowitym zaryglowaniu przewodu lufy, a także blokują iglice zapobiegając przypadkowym strzałom. Celownik stały.

</doc>
<doc id="204658" url="https://pl.wikipedia.org/wiki?curid=204658" title="Kombinacja norweska">
Kombinacja norweska

Kombinacja norweska (zwana też nordycką oraz klasyczną) – sport zimowy, popularny w Europie, a także Japonii oraz Stanach Zjednoczonych. Kombinacja jest połączeniem dwóch innych sportów zimowych: skoków i biegów narciarskich. Wraz z biegami i skokami kombinacja należy do rodziny sportów narciarstwa klasycznego.
Historia.
Kombinacja norweska narodziła się w XIX wieku w Norwegii. To właśnie tam 12 lutego 1879 klub Christiania Skiklub zorganizował pierwsze zawody "Husebyrennet". Rywalizacja składała się z jednego skoku oraz biegu na 4 km. Nie mierzono długości skoku, a jedynie oceniano styl przyznając od 1 do 5 punktów. W 1892 zawody przeniesiono z Ullern do innej dzielnicy Oslo – Holmenkollen. Do dziś to właśnie tam odbywają się jedne z najważniejszych zawodów narciarskich w Norwegii, Holmenkollen Skifestival. Nowy sport szybko zyskał popularność, przede wszystkim w krajach nordyckich i krajach alpejskich. Pod względem technicznym kombinacja ewoluowała równolegle do dwóch dyscyplin, z których się składa. Początkowo bieg odbywał się techniką klasyczną, a w skokach stosowano styl równoległy. Z czasem w biegu zaczęto preferować technikę dowolną. Na przełomie lat 80. i 90. XX wieku w skokach wprowadzono „styl V”, który jest bezpieczniejszy i pozwala osiągnąć większe odległości.
Zawody w kombinacji znalazły się także w programie pierwszych w historii zimowych Igrzysk Olimpijskich w Chamonix. Zawodnicy oddawali jeden skok na dużej skoczni, a następnie ruszali na trasę biegu na dystansie 18 km. Zdobywcą złotego medalu został Norweg Thorleif Haug. Rok później rozegrano pierwsze w historii mistrzostwa świata w narciarstwie klasycznym, na których zawodnicy rywalizowali tylko w jednej indywidualnej konkurencji. Zwycięzcą tych zawodów został reprezentant Czechosłowacji Otakar Německý. Od 1968 organizowane są mistrzostwa świata juniorów w narciarstwie klasycznym, które do 1979 składały się tylko z zawodów w kombinacji. W 1983 Międzynarodowa Federacja Narciarska (FIS) zorganizowała pierwszą edycję Pucharu Świata w kombinacji norweskiej. Zwycięzcą w sezonie 1983/1984 został Norweg Tom Sandberg. Od sezonu 1990/1991 FIS organizuje także zawody dla zaplecza czołówki – Puchar Kontynentalny, który do 2008 rozgrywany był pod nazwą Pucharu Świata B. 
Dzięki pokryciu skoczni igelitem oraz z wykorzystaniem łyżworolek kombinację norweską można obecnie uprawiać także w lecie. Właśnie w tym celu FIS powołała do życia kolejny cykl zawodów, tym razem letnich – Letnie Grand Prix w kombinacji norweskiej. 
Z wszystkich trzech dyscyplin narciarstwa klasycznego Polacy najmniej sukcesów osiągnęli właśnie w kombinacji. Jedyny w historii medal olimpijski dla Polski wywalczył Franciszek Gąsienica Groń w 1956 podczas Igrzysk w Cortina d’Ampezzo (był to równocześnie pierwszy medal dla Polski na zimowych igrzyskach olimpijskich). Polak zajął trzecie miejsce za Norwegiem Sverre Stenersenem i Szwedem Bengtem Erikssonem. Podczas Mistrzostw Świata w Falun w 1974 brązowy medal wywalczył Stefan Hula. Jest to jak dotąd jedyny medal mistrzostw świata dla Polski w kombinacji. W Pucharze Świata tylko jeden zawodnik z Polski zdołał stanąć na podium zawodów. Dokonał tego Stanisław Ustupski, który 21 stycznia 1989 w Breitenwang zajął drugie miejsce. Do dziś wynik ten pozostaje jedynym podium Polaka w Pucharze Świata. Nieco lepiej reprezentantom Polski wiodło się na mistrzostwach świata juniorów, gdzie zdobyli trzy srebrne medale: Jan Legierski w 1971 i 1972 oraz Stanisław Kawulok w 1973. Ponadto Polacy wywalczyli dwa brązowe krążki: Andrzej Staszel w 1972 oraz Andrzej Zarycki w 1976.
Z racji miejsca powstania tego sportu Norwegowie początkowo dominowali w kombinacji. W czterech pierwszych edycjach zimowych igrzysk olimpijskich zawodnicy tego kraju zajmowali wszystkie miejsca na podium. Na mistrzostwach świata dokonali tego między innymi w latach 1926, 1930, 1934 i 1954. Częste były także przypadki, że narciarze klasyczni nie ograniczali się tylko do skoków, biegów lub kombinacji, ale startowali w dwóch lub we wszystkich trzech dyscyplinach jak np. Norweg Johan Grøttumsbråten, Fin Heikki Hasu lub Szwed Sven Selånger. W miarę upływu czasu sukcesy zaczęli odnosić także zawodnicy z innych krajów. Według stanu na 2023 najbardziej utytułowanym zawodnikiem pod względem liczby medali jest Niemiec Eric Frenzel, który zdobył siedem medali olimpijskich oraz osiemnaście medali mistrzostw świata. Najlepszy wynik na pojedynczej imprezie osiągnął Fin Samppa Lajunen, który podczas Igrzysk Olimpijskich w Salt Lake City w 2002 zdobył trzy złote medale olimpijskie, zwyciężając tym samym we wszystkich konkurencjach kombinacji rozgrywanych na tych igrzyskach. Najbardziej utytułowanymi zawodnikami w historii Pucharu Świata są Fin Hannu Manninen, który 90 razy stawał na podium zawodów tego cyklu, Norweg Jarl Magnus Riiber, który odniósł 57 zwycięstw oraz Niemiec Eric Frenzel, który jako jedyny pięciokrotnie zdobył Kryształową Kulę za triumf w klasyfikacji generalnej Pucharu Świata.
Konkurencje.
Gundersen.
Jest to obecnie podstawowa konkurencja zarówno w Pucharze Świata, mistrzostwach świata jak i na igrzyskach olimpijskich. Pierwotnie składała się z dwóch serii skoków na dużej lub normalnej skoczni oraz biegu na 15 km. Opracowana została przez norweskiego kombinatora Gundera Gundersena i od jego nazwiska zwana jest metodą Gundersena.
W sezonie 2008/2009 przeprowadzono reformę. Celem było uatrakcyjnienie zawodów. Gundersen i sprint połączono. Rozgrywa się jedną serię skoków, zazwyczaj na dużej skoczni, a następnie bieg na 10 km. Skoki są oceniane za odległość i styl. Na dużej skoczni 1 metr to 1,5 pkt., a na normalnej 1 metr to 2 pkt. Do biegu zawodnicy przystępują według kolejności miejsc zajętych po skokach. Punkty są przeliczane na różnice czasowe, 1 minuta to 15 punktów. Jeśli między dwoma zawodnikami są 2 punkty różnicy po skokach, to na starcie biegu drugi zawodnik będzie miał do pierwszego stratę 8 sekund. Wygrywa zawodnik, który jako pierwszy dotrze do mety. Pierwszy raz tę formułę zastosowano w latach 80. XX wieku.
Sprint.
Co do zasady sprint rozgrywano podobnie do metody Gundersena z tym, że rozgrywano tylko jedną serię skoków, a trasa biegu była krótsza i wynosiła 7,5 km. W Pucharze Świata pierwsze zawody w sprincie rozegrano w sezonie 1996/1997. Na mistrzostwach świata sprint zadebiutował w 1999 podczas Mistrzostw w Ramsau am Dachstein, a olimpijski debiut tej konkurencji miał miejsce na Igrzyskach w Salt Lake City w 2002. Od sezonu 2008/2009 sprint połączono z Gundersenem i obecnie kombinatorzy oddają jeden skok i biegną na 10 km.
Bieg masowy.
W tej konkurencji jako pierwszy rozgrywa się bieg na 10 km. Zwycięzca biegu otrzymuje 120 punktów, a kolejni odpowiednio mniej zgodnie ze stratami czasowymi jakie ponieśli (przelicznik to 1 minuta = 15 punktów), czasy są zaokrąglane do pełnych sekund. Następnie zawodnicy oddają dwie serie skoków. Podczas skoków nie jest oceniany ich styl, ale trzyosobowe jury może odjąć punkty za brak telemarku (4 pkt na skoczni normalnej i 4,8 pkt na dużej) lub upadek (odpowiednio 10 i 10,8 pkt). Kolejność skoków ustala bieg, jako ostatni skacze zwycięzca biegu. Do drugiej serii kwalifikuje się 30 najlepszych zawodników po biegu i serii pierwszej łącznie. 
Zawody drużynowe.
W sezonie 2010/2011 postanowiono przywrócić do kalendarza dwuosobowy sprint drużynowy (2x1 skok i 2x7,5 km). Zawody testowe odbyły się 5 marca 2011 podczas Pucharu Kontynentalnego w Kuopio. Odebrano je pozytywne i od sezonu 2011/2012 team sprint powrócił do Pucharu Świata jako drugi format zawodów drużynowych. Pierwszym formatem rywalizacji zespołowej jest konkurs, w którym każdy członek czteroosobowej drużyny oddaje jeden skok. Punkty drużyny przeliczane są na stratę w czasie podobnie jak w metodzie Gundersena, z tym że 45 punktów straty to 1 minuta w biegu. Bieg odbywa się sztafetowo, a każdy członek drużyny musi przebiec 5 km.
Penalty race.
Przed sezonem 2011/2012 postanowiono włączyć do kalendarza Pucharu Świata nowy format zawodów, który został sprawdzony podczas konkursu LGP 2011 w Oberwiesenthal. Penalty Race nie uwzględnia not sędziowskich oraz przelicznika wiatru i belki w skokach. Liczy się tylko odległość zawodnika, a konkretnie sektor, w którym wyląduje. Wielkość i liczba sektorów zależeć będzie od rozmiaru skoczni. Do każdego sektora przypisana jest liczba karnych rund, które zawodnik będzie musiał pokonać na trasie biegu. Każda runda liczy 150 metrów, a zawodnik może ją pokonać w dowolnym momencie wyścigu, co wprowadza element taktyczny. Za brak telemarku otrzymuje się dodatkową rundę, a za upadek zawodnik musi pokonać trzy rundy więcej. Zwycięzca konkursu skoków otrzymuje także 10 sekund bonifikaty.
Zasady.
Punktacja na skoczni: 1 metr na skoczni dużej = 1,5 punktu, 1 metr na skoczni normalnej = 2 punkty
Przeliczanie punktów na czas: 

</doc>
<doc id="204659" url="https://pl.wikipedia.org/wiki?curid=204659" title="Von Flemming">
Von Flemming



</doc>
<doc id="204660" url="https://pl.wikipedia.org/wiki?curid=204660" title="Claudio Ranieri">
Claudio Ranieri

Claudio Ranieri (ur. 20 października 1951 w Rzymie) – włoski piłkarz i trener piłkarski.
Jako zawodnik grał w stołecznej Romie, a także w FC Catanzaro, Calcio Catania i US Palermo.
Kariera trenerska.
Początki.
Karierę trenerską rozpoczął w Campanii. Jego pierwszym poważnym sukcesem był awans do Serie A z Cagliari Calcio. Następnie przez krótki okres był trenerem SSC Napoli. W 1993 został szkoleniowcem Fiorentiny, z którą dwukrotnie zdobył Puchar Włoch. Cztery lata później przeniósł się do Hiszpanii, gdzie zdobył z Valencią Copa del Rey i awansował do Ligi Mistrzów. W 1999 roku był trenerem Atlético Madryt, ale znany z częstej zmiany szkoleniowców prezes klubu Jesús Gil po niedługim czasie go zwolnił. W tym samym sezonie zespół z Madrytu spadł z Primera División.
Chelsea F.C..
18 września 2000 roku został trenerem londyńskiej Chelsea, gdzie zastąpił swojego rodaka Gianlukę Vialliego. Pierwszy sezon nie należał do udanych. Zajął szóste miejsce, gwarantujące udział w Pucharze UEFA. Latem 2001 roku rozpoczął przebudowę zespołu. Pozyskał między innymi Franka Lamparda z West Hamu United, Boudewijn Zendena z Barcelony i Williama Gallasa z Olympique Marsylia. Zmiany na niewiele się zdały. Chelsea ponownie skończyła ligę na szóstym miejscu. Osłodą miał być triumf w Pucharze Anglii do którego ostatecznie nie doszło, ponieważ w finale to Arsenal okazał się silniejszy.
Kolejny sezon to dalszy spadek popularności wśród fanów Chelsea. Krytyka podziałała mobilizująco – sezon 2002/03 Chelsea zakończyła na czwartym miejscu, premiowanym udziałem w kwalifikacjach Ligi Mistrzów, pokonując w ostatniej kolejce Liverpool 2:1.
2003 rok to przełom w historii Chelsea. Klub został przejęty przez rosyjskiego multimilionera Romana Abramowicza. Ranieri wydał 120 milionów na transfery pozyskując między innymi Joe Cole’a, Juana Sebastiana Verona, Hernana Crespo, Claude Makelele, w tym Damiena Duffa za 17 milionów, ustanawiając rekord klubu. To właśnie w 2003 roku do Chelsea trafił Adrian Mutu, który 14 miesięcy później został odsunięty od składu za pozytywne testy na obecność kokainy we krwi. Wielkie zakupy przyniosły efekty w postaci najlepszego od 49 lat sezonu – 2. miejsce w lidze (z rekordem meczów bez porażki, czego nie dokonała żadna drużyna oraz klubowym rekordem punktowym, i bramkowym – najwięcej strzelonych i najmniej straconych goli), automatyczny awans do fazy grupowej Ligi Mistrzów, oraz półfinał Ligi Mistrzów.
Mimo to wielu oczekiwało większych sukcesów i narzekało na pracę Ranieriego, który w odpowiedzi tłumaczył się, że ciężko w ciągu jednego sezonu stworzyć z tak różnych piłkarzy drużynę i upierał się, że sezon zaliczyć należy do udanych. Największa fala krytyki spadła na niego po półfinałowym meczu z AS Monaco (kierowanego przez Didiera Deschampsa). W meczu wyjazdowym Chelsea przegrała 3:1, i mimo że w rewanżu prowadziła już 2:0, dała sobie wyrwać pewny awans ostatecznie remisując 2:2. Gdy w klubie pojawił się Roman Abramowicz, jego pozycja była stale zagrożona i mimo wicemistrzostwa Anglii i dotarcia do półfinału Champions League w 2004 roku został zwolniony i zastąpiony 31 maja przez José Mourinho.
Valencia CF.
Na nową posadę Ranieri nie musiał jednak długo czekać. W czerwcu 2004 roku po raz drugi został trenerem Valencii, gdzie zastąpił Rafę Beníteza, który przeniósł się do Liverpoolu. Pierwszym ruchem Ranieriego było sprowadzenie zawodników z Serie A – Marco Di Vaio, Stefano Fiore, Bernardo Corradiego i Emiliano Morettiego, jednak transfery te nie umożliwiły wykonania zamierzonych celów. Po dobrym starcie, kiedy zawodnicy z Mestalla wywalczyli 14 punktów w sześciu meczach i zdobyli Superpuchar Europy pokonując FC Porto nastąpił kryzys. W październiku wygrali tylko jeden z siedmiu meczów i odpadli z Ligi Mistrzów. Krytyka spadła na Ranieriego nie tyle za nietrafione transfery, co za brak zaufania do Pablo Aimara i uparte stosowanie taktyki, której używał w Chelsea. 25 lutego 2005 roku jego przygoda w Hiszpanii dobiegła końca po tym, jak Valencia została wyeliminowana z Pucharu UEFA przez Steauę Bukareszt.
Parma F.C..
Jako szkoleniowiec Claudio Ranieri zaliczył także w 2007 roku trwający pół roku epizod w klubie Parma F.C.
Juventus F.C..
W latach 2007–2009 był trenerem Juventusu. W pierwszym sezonie po powrocie do Serie A jego zespół zajął 3. miejsce za Interem i Romą. W kwalifikacjach Ligi Mistrzów pokonał Artmedię Bratysława, w grupie trafił na Real Madryt, Zenit Petersburg oraz BATE Borysów. W fazie grupie Juventus dwukrotnie zremisował z BATE, a kolejne punkty 4 przyniosły mu pojedynki z Zenitem. Juventus pod jego wodzą dwa razy pokonał Real Madryt (2:1 w Turynie, 2:0 w Madrycie). Piłkarzem meczu na stadionie Santiago Bernabeu był Alessandro Del Piero, kapitan Juve, który dwukrotnie pokonał Ikera Casillasa. Został za to nagrodzony owacjami na stojąco przez wszystkich obecnych, gdy w końcówce meczu zmieniał go młody Paolo De Ceglie. W 1/8 finału trafił na swojego byłego pracodawcę – Chelsea F.C.. W pierwszym meczu, na Stamford Bridge, ekipa Ranieriego uległa zespołowi kierowanemu przez Guusa Hiddinka 0:1 po golu Didiera Drogby. Na Stadio Olimpico w Turynie Juventus szybko objął prowadzenie za sprawą gola Vincenzo Iaquinty, na chwilę przed gwizdkiem kończącym pierwszą połowę wyrównał Michael Essien. W drugiej połowie czerwoną kartkę (drugą żółtą) otrzymał filar obrony Bianconerich, Giorgio Chiellini i w tym momencie szanse na awans spadły niemal do zera. W 74. minucie meczu rzut karny wykorzystał Alessandro Del Piero, ale w 83. minucie ostatecznie zamknął wynik Didier Drogba. Po zdobyciu przez Inter Mediolan Mistrzostwa Włoch i zajęciu przez Juventus 2. miejsca w sezonie 2008/09, Ranieri został zwolniony na rzecz Ciro Ferrary.
AS Roma.
Ranieri został zwolniony z piastowanego w Juventusie stanowiska ze względu na okres niemal dwóch miesięcy bez zwycięstwa. Zainteresowanie tym szkoleniowcem wyraził zespół VfL Wolfsburg. Ostatecznie na początku września 2009 został szkoleniowcem Romy, z którą w sezonie 2009/10 zdobył wicemistrzostwo za Interem Mediolan. W lutym 2011 roku podał się do dymisji po przegranym spotkaniu z Genoą (4:3).
Inter Mediolan.
22 września 2011 został trenerem Interu Mediolan podpisując kontrakt do czerwca 2013 roku. 24 września w debiucie w roli trenera Interu Mediolan w Serie A wygrał z Bologną 3:1, a w Lidze Mistrzów 3:2 z CSKA Moskwa.
Dnia 26 marca 2012 roku po serii porażek został zwolniony ze stanowiska trenera Interu Mediolan.
AS Monaco.
W sezonie 2013/14 wraz ze swoim zespołem zwyciężył w Ligue 2, awansując tym samym do najwyższego poziomu rozgrywek. Po kolejnym udanym sezonie, 20 maja 2014 roku został jednak zwolniony z roli szkoleniowca AS Monaco, z którym jako beniaminek zdobył wicemistrzostwo Francji.
Reprezentacja Grecji.
Od 28 lipca do 15 listopada 2014 był selekcjonerem reprezentacji Grecji. Powodem zwolnienia była słaba gra reprezentacji i kompromitująca porażka z Wyspami Owczymi 0:1.
Leicester City.
W lipcu 2015 r. Ranieri został szkoleniowcem angielskiego Leicester City grającego wtedy w Premier League. 2 maja 2016 po remisie Chelsea F.C. z Tottenhamem Hotspur (2:2) jego Leicester City zostało sensacyjnie mistrzem Anglii. W zespole Leicester City grał wtedy Marcin Wasilewski. Claudio Ranieri został zwolniony 23 lutego 2017 roku z powodu niesatysfakcjonujących wyników klubu w sezonie 2016/2017. W momencie zwolnienia, mistrz Anglii zajmował siedemnaste miejsce w lidze oraz był po pierwszym meczu 1/8 finału Ligi Mistrzów z Sevillą (przegrał w Hiszpanii 1:2).
Fulham F.C..
14 listopada 2018 Ranieri został ogłoszony szkoleniowcem angielskiego klubu Fulham, występującego w rozgrywkach Premier League. 28 lutego 2019 ustąpił z tej funkcji. W 17 meczach pod wodzą włoskiego trenera zespół z Londynu wygrał trzy spotkania, w trzech zremisował i aż 11 przegrał.
AS Roma.
8 marca 2019 po 8 latach powrócił do klubu z Rzymu, zastępując na tym stanowisku zwolnionego po odpadnięciu z Ligi Mistrzów Eusebio Di Francesco. Ranieri podpisał kontrakt ważny do 30 czerwca 2019.

</doc>
<doc id="204661" url="https://pl.wikipedia.org/wiki?curid=204661" title="PTV Echo">
PTV Echo

PTV Echo (pełna nazwa Prywatna Telewizja „Echo”) – pierwsza w Polsce i jednocześnie w krajach byłego „bloku wschodniego” niepubliczna stacja telewizyjna, nadająca we Wrocławiu, w okresie od 6 lutego 1990 do 8 marca 1995.
Początkowo jej antena nadawcza umieszczona była na dachu domu studenckiego „Arka” przy ul. Olszewskiego, potem zaś – od 7 czerwca 1990 – na dachu budynku „Poltegor Centre” przy ul. Powstańców Śląskich.
Stacja nadawała na kanale 28. Po jej zamknięciu część zespołu redakcyjnego przeszła do nowo utworzonej – w tym samym wieżowcu, choć na innym piętrze i z użyciem części tych samych urządzeń – TeDe (Telewizji Dolnośląskiej), która w czerwcu 1995 rozpoczęła z „Poltegoru” nadawanie na kanale 31; zwolniony kanał 28. objęła w sierpniu Canal+ (nadajnik ten wyłączono w 2001).
Historia.
Pierwotnie inicjatywa nadawania prywatnej telewizji była przedsięwzięciem niemal całkowicie amatorskim. PTV Echo utworzyły cztery osoby, związane przedtem z Politechniką i telewizją: Andrzej Zygmunt, w okresie stanu wojennego w Polsce projektujący i wykonujący nielegalne nadajniki do transmisji programów podziemnej „Solidarności”; Marek Młynarczyk, zatrudniony w Instytucie Łączności; Henryk Pacha, zapalony krótkofalowiec i pracownik państwowej telewizji, i pierwszy redaktor naczelny; oraz Ireneusz Orzechowski, właściciel sieci sklepów z częściami elektronicznymi, który przedsięwzięcie wyposażył i w dużej części sfinansował. Nadajnik, którym dysponowali został zbudowany przez Dariusza Wasilewskiego – pracownika Instytutu Łączności, ówczesnego szefa technicznego i twórcy początkowej struktury technicznej, miał moc 20 W (nieoficjalnie zaś trzykrotnie większą). Pod koniec 1990 roku PTV Echo otrzymała do celów testowych i reklamowych nadajnik Rohde &amp; Schwarz o mocy 200 W.
W okresie przemian ustrojowych 1989/1990 nie istniały jeszcze koncesje telewizyjne, a zgodę na uruchomienie transmisji eksperymentalnej podpisał ówczesny prezes Radiokomitetu Andrzej Drawicz. PTV Echo zaproponowała widzom całkowicie odmienny od znanej im sztampy telewizji publicznej model programu, oparty – również z powodu braków w wyposażeniu – o programy na żywo i politykę błyskawicznej informacji. Kierownikiem działu informacji był Jacek Ściobłowski i to jego aktywności stacja zawdzięczała w dużej mierze swój sukces, jak też młodym redaktorom naczelnym – Leszkowi Turowskiemu i Witoldowi Świętnickiemu.
Stacja jednak nie dysponowała dużymi pieniędzmi, mimo że już po kilkunastu miesiącach zaczęła przynosić stosunkowo pokaźne zyski z emitowanych reklam (około 4 miliardów złotych sprzed denominacji, tj. nominalnie dzisiejszych 400 000 PLN). Dlatego włoski producent telewizyjny Nicola Grauso, związany z Silvio Berlusconim, nie miał trudności z kupieniem stacji i całej sieci dwunastu podobnych stacji w Polsce. Decyzja o sprzedaniu stacji Włochom znacząco wpłynęła na obraz lokalnych mediów elektronicznych w Polsce. Leszek Turowski, redaktor naczelny stacji, jako jeden z pomysłodawców związania się z kapitałem włoskim potwierdza, że była błędna. Powstała w ten sposób Polonia 1 miała całkowicie odmienny profil, opierający się o opery mydlane, filmy rysunkowe, budżetowe włoskie seriale oraz podwójnie tłumaczone filmy (na filmy amerykańskie z włoskim dubbingiem nakładano głos polskiego lektora); ze względu na ograniczenie programu lokalnego część pracowników PTV Echo odeszła ze stacji i zawiązała konkurencyjną TeDe – Telewizję Dolnośląską.
Oglądalność w 1992 roku wynosiła 33%.
W związku z utworzeniem w 1993 Krajowej Rady Radiofonii i Telewizji niezbędne stało się uzyskanie koncesji na emisję programu. We Wrocławiu zgłosiła się zarówno PTV Echo, jak i TeDe. Rozpoczęty w 1994 proces koncesyjny w rezultacie wygrała TeDe, co poskutkowało ostatecznym wydaniem zakazu działalności i upadkiem PTV Echo, który nastąpił rok później.
Pierwsza o PTV Echo napisała Gazeta Robotnicza w numerze z 30 stycznia 1990 roku
Przez krótki czas PTV Echo była także retransmitowana w Lublinie z nadajnika przy ul. Raabego, który wykorzystywany był wówczas przez program 2 Telewizji Polskiej. Pierwsza emisja miała miejsce późną wiosną 1990. Audycje PTV Echo nadawane były zazwyczaj w weekendy przed i po zakończeniu programu telewizyjnej dwójki.
Powrót PTV Echo.
Urząd Komunikacji Elektronicznej poinformował, że do godz. 15 we wtorek 15 października 2014 roku wpłynęła jedna oferta na operatora nowego multipleksu lokalnego naziemnej telewizji cyfrowej we Wrocławiu. Złożyła ją Telewizja Dolnośląska Echo. To spółka zarejestrowana w kwietniu 2014. W dokumentach KRS widnieją te same osoby, co w dokumentach KRS Telewizji Dolnośląskiej. W grudniu 2014 roku Telewizja Dolnośląska Echo wygrała konkurs i zostanie operatorem tzw. multipleksu lokalnego naziemnej telewizji cyfrowej. Już sama nazwa spółki, która wygrała konkurs – Telewizja Dolnośląska Echo Sp. z o.o. – sugeruje powrót do Telewizji Echo (pierwszej prywatnej telewizji w Polsce) i kontynuującej jej tradycje do 2013 roku Telewizji Dolnośląskiej TeDe.

</doc>
<doc id="204663" url="https://pl.wikipedia.org/wiki?curid=204663" title="Godło Chińskiej Republiki Ludowej">
Godło Chińskiej Republiki Ludowej

Godło ChRL – oficjalne godło państwowe Chin od 1950 roku.
Symbolika.
Czerwony kolor godła jest zapożyczonym od europejskich organizacji komunistycznych symbolem rewolucji, ale jednocześnie symbolem szczęścia i pomyślności w chińskiej tradycji. Kłosy zboża otaczające wnętrze godła reprezentują chłopstwo, a umieszczone u dołu koło zębate - klasę robotniczą, razem - sojusz robotniczo-chłopski. Nad kołem widnieje Brama Niebiańskiego Spokoju (Tian’anmen) – symbol chińskiej państwowości jako wrota do dawnego pałacu cesarskiego, a także miejsce, z którego w 1 października 1949 r. Mao Zedong proklamował powstanie Chińskiej Republiki Ludowej. Nad bramą umieszczono pięć gwiazd. Największa symbolizuje Komunistyczną Partię Chin, a mniejsze cztery klasy społeczne jakie wyróżniano u zarania ChRL: klasę robotniczą, chłopstwo, drobnomieszczaństwo oraz narodową burżuazję (tj. tych posiadaczy, którzy zgodzili się na nacjonalizację swego majątku). Liczba gwiazd jest również nieprzypadkowa i nawiązuje do wielkiego znaczenia, jakie ma cyfra pięć w tradycyjnej chińskiej numerologii (m.in. pięć pierwiastków a. żywiołów, pięć stron świata, pięć konfucjańskich powinności, pięć jadowitych zwierząt itd.). Inna interpretacja zakłada, iż duża gwiazda symbolizuje Chińczyków Han, stanowiących ok. 92% ludności kraju, zaś cztery mniejsze gwiazdy symbolizują cztery „tradycyjne” (tj. uznawane oficjalnie od 1911 r.) mniejszości narodowe: Mandżurów, Tybetańczyków, Mongołów i Ujgurów.
Godło zostało oficjalnie przyjęte przez Ludową Polityczną Konferencję Konsultatywną Chin 18 czerwca 1950 roku.

</doc>
<doc id="204666" url="https://pl.wikipedia.org/wiki?curid=204666" title="Język asturiański">
Język asturiański



</doc>
<doc id="204672" url="https://pl.wikipedia.org/wiki?curid=204672" title="Wybieranie impulsowe">
Wybieranie impulsowe

Wybieranie impulsowe, wybieranie dekadowe, wybieranie pulsowe – przestarzała metoda wybierania numeru telefonu, stosowana w starych centralach telefonicznych i praktycznie nieużywanych już telefonach z tarczą. Polega ona na tym, że aparat telefoniczny wysyła w czasie wybierania numeru tyle impulsów, ile wynosi wybrana cyfra (dla cyfry „0” jest to 10 impulsów).
Przykładowo przy wykręcaniu „6” mechanizm tarczy powoduje wysłanie 6 impulsów (6 razy rozwiera linię telefoniczną), co jest słyszane w słuchawce jako charakterystyczne „pykanie”. W takim telefonie można również wybrać numer, podnosząc słuchawkę i wystukując go uderzeniami w widełki (należy to robić dość szybko, odczekując od jednej do dwóch sekund między cyframi).
Obecnie metody impulsowej się nie stosuje, ze względu na jej zawodność i bardzo długi czas wybierania numeru, ale część nowych telefonów (wyposażonych w klawiaturę) nadal ma taką opcję.

</doc>
<doc id="204674" url="https://pl.wikipedia.org/wiki?curid=204674" title="Ludwig Hilberseimer">
Ludwig Hilberseimer

Ludwig Karl Hilberseimer (ur. 14 września 1885 w Karlsruhe, zm. 5 maja 1967 w Chicago) – niemiecki urbanista i architekt modernistyczny, publicysta, działający także w USA.
Życiorys.
W latach 1906–1911 studiował architekturę w Wyższej Szkole Technicznej w Karlsruhe pod kierownictwem Friedricha Ostendorfa. W latach 1910–1928 pracował w Berlinie jako architekt. Od 1916 do 1918 pracował w biurze projektowania szkoły lotnictwa. 
Od 1919 zajmował się również publicystyką i krytyką – od 1920 pracował jako recenzent m.in. dla pisma "Sozialistische Monatshefte". Związał się ze środowiskami awangardy, m.in. od 1919 był członkiem Novembergruppe. Od 1925 członek niemieckiego Werkbundu, a od 1926 berlińskiego stowarzyszenia nowoczesnych architektów "Der Ring".
W latach 1929–1932 uczył w Bauhausie najpierw budownictwa a później projektowania osiedli i miast. Po zamknięciu uczelni nauczał w Berlinie na prywatnej uczelni Miesa van der Rohe, a w 1938 wyjechał do Chicago, gdzie uczył planowania przestrzennego w Illinois Institute of Technology. W 1955 został tam dyrektorem Katedry Planowania Urbanistycznego i Regionalnego.

</doc>
<doc id="204676" url="https://pl.wikipedia.org/wiki?curid=204676" title="Kamil Witkowski">
Kamil Witkowski



</doc>
<doc id="204679" url="https://pl.wikipedia.org/wiki?curid=204679" title="Pistolet Walther P4">
Pistolet Walther P4

Walther P4 – niemiecki pistolet samopowtarzalny produkowany w drugiej połowie lat 70. XX wieku.
Historia konstrukcji.
W pierwszej połowie lat siedemdziesiątych podstawowym modelem pistoletu produkowanego w firmie Walther był P1 (nieznacznie zmodernizowana wersja pistoletu P38). Zdawano sobie jednak sprawę, że jest to konstrukcja przestarzała, która znajduje się u kresu możliwości rozwojowych.
W 1974 roku do produkcji wprowadzono kompaktowy pistolet P38K. Pomimo podobnej nazwy, miał on z P1/P38 niewiele wspólnego. Był on dobrą konstrukcją, ale w ofercie firmy Walther nadal brakowało nowoczesnego pistoletu o większych rozmiarach – następcy P1/P38. Miał nim zostać pistolet oznaczony na etapie prototypu jako P 38/IV, będący połączeniem szkieletu P1 z zamkiem P38K z lufą o długości 115 mm (pośrednią pomiędzy 125 mm P1 a 70 mm P38K).
Produkcję nowego pistoletu pod oznaczeniem P4 rozpoczęto w marcu 1975 r. W następnych latach stał się jednym z przepisowych typów pistoletów niemieckiej policji (obok pistoletów: Walther P5, SIG-Sauer P6 (P225) i HK P7) jako następca Walthera PP. P4 nie cieszył się jednak popularnością, ponieważ pod względem konstrukcyjnym, nadal był pistoletem sięgającym lat 30.
Poza macierzystymi zakładami Walthera, P4 był montowany w zakładach Manurchin we Francji (na potrzeby policji Berlina Zachodniego). Jego produkcję miały także uruchomić zakłady Sauer &amp; Sohn ale przed przejęciem ich przez zakłady SIG powstało tam tylko kilka egzemplarzy tego pistoletu (później produkowano tam SIG P225 pod oznaczeniem P6).
Produkcję P4 zakończono w 1978 r. po wyprodukowaniu około 7300 sztuk. Do 1981 roku wypuszczano jeszcze krótkie serie tego pistoletu produkowane ze zmagazynowanych części.
Opis techniczny.
Pistolet P4 działał na zasadzie krótkiego odrzutu lufy. Ryglowany za pomocą niesymetrycznego wahliwego rygla o pionowym ruchu umieszczonego pod lufą. Zasilany jest z jednorzędowego magazynka pudełkowego o pojemności 8 nabojów. Mechanizm uderzeniowy kurkowy z kurkiem obrotowym odkrytym. Mechanizm spustowy z samonapinaniem. Rolę wskaźnika obecności naboju w lufie pełni pazur wyciągu. Na zamku znajduje się dźwignia służąca do zwalniania kurka bez strzału. P4 nie posiadał bezpiecznika zewnętrznego, wewnętrzne bezpieczniki samoczynne, uniemożliwiają oddanie strzału przy niecałkowitym zaryglowaniu przewodu lufy, a także blokują iglice zapobiegając przypadkowym strzałom. Celownik stały.

</doc>
<doc id="204681" url="https://pl.wikipedia.org/wiki?curid=204681" title="Piotr Kitrasiewicz">
Piotr Kitrasiewicz

Piotr Kitrasiewicz (ur. 1962) – polski poeta, dziennikarz, prozaik, dramaturg.
Życiorys.
Studiował filologię polską na Uniwersytecie Warszawskim i kulturoznawstwo na Uniwersytecie Łódzkim. W latach 90. współpracował z niezależnym pismem artystycznym "Enigma Ludzie * Sztuka * Myśli", później z „Magazynem Literackim”, w którym zajmował się detektywistyką literacką, odsłaniając w felietonach mało znane informacje o pisarzach. Drukował także humoreski w tygodniku Szpilki. Pracował również m.in. w „"Gazecie Policyjnej"”, "„Antenie”", portalu.pl i "„Teleprogramie”" jako dziennikarz. Jest autorem słuchowisk emitowanych w III programie Polskiego Radia i Radiu Bis. Należy do Stowarzyszenia Dziennikarzy Polskich i Stowarzyszenia Pisarzy Polskich. Współpracował z "„Expressem Wieczornym”, „Życiem Warszawy”", "„Po prostu”" (1990-1991), "„Detektywem”", "„Sukcesem”", "„Przeglądem Tygodniowym”", "„Magazynem Literackim – Książki”", "„Słowem – Dziennikiem Katolickim”, „Powściągliwością i Pracą”, „Nowym Państwem”, „Biblioteką Analiz”", kwartalnikiem "„Polish Culture Quarterly”", „"Wiadomościami Literackimi”" (2014).
Jako dziennikarz publikował wywiady z – politykami "(Wiesławem Chrzanowskim, Leszkiem Balcerowiczem, Jarosławem Kaczyńskim, Waldemarem Pawlakiem"", Januszem Piechocińskim, Lechem Falandyszem"), aktorami "(Hanką Bielicką"", Edytą Olszówką, Ewą Wencel, Stanisławą Celińską, Cezarym Pazurą, Michałem Żebrowskim, Markiem Walczewskim, Stanisławem Górką, Markiem Frąckowiakiem, Karolem Strasburgerem"), reżyserami "(Andrzejem Wajdą, Krzysztofem Zanussim, Feliksem Falkiem, Andrzejem Żuławskim, Mieczysławem Waśkowskim, Wojciechem Wójcikiem"), pisarzami "(Zbigniewem Nienackim, Ireneuszem Iredyńskim"", Andrzejem Szczypiorskim, Williamem Whartonem, Katarzyną Grocholą, Cezarym Harasimowiczem, Bogdanem Loeblem, Krystyną Siesicką, Maciejem Słomczyńskim"", Joanną Chmielewską, Stanisławem Lemem"", Andrzejem Sapkowskim"), podróżnikami "(Tony Halikiem, Stanisławem Szwarc-Bronikowskim, Krzysztofem Baranowskim, Ryszardem Rzepeckim", "Robertem Makłowiczem"), prezenterami TV i celebrytami "(Anną Muchą, Hubertem Urbańskim, Kubą Wojewódzkim, Bogusławem Wołoszańskim, Rafałem Rykowskim, Rudi Schuberthem"), muzykami i wokalistami "(Jerzym Derflem, Krystyną Prońko, Stanisławem Wielankiem, Adamem Makowiczem, Joszko Brodą").
Wiersze publikował m.in. w antologiach i almanachach: "„Miasto nowego millenium. Antologia poezji dzisiejszej Warszawy""”" (2001), "„Bez granic. XXXIII Warszawska Jesień Poezji”" (2004), "„Na przekór wiatrom. Almanach poetów XXVIII Międzynarodowego Listopada Poetyckiego”" (2005), "„Amulety. Almanach poetów XXIX Międzynarodowego Listopada Poetyckiego”" (2006), "„Powidoki Listopada”" (2007), "„Między złotem a bielą. XXXI Międzynarodowy Listopad Poetycki”" (2008), "„Dźwięków świerszcz złoty. Antologia XXXIX Warszawskiej Jesieni Poezji”" (2010).
W młodości, jeszcze jako licealista, zdobył dwie nagrody literackie: miesięcznika "„Scena”" w konkursie na utwór sceniczny (1979) oraz "Programu III Polskiego Radia" na mikrosłuchowisko rozrywkowe (1980).

</doc>
<doc id="204682" url="https://pl.wikipedia.org/wiki?curid=204682" title="Aldona Anna Giedyminówna">
Aldona Anna Giedyminówna

Aldona Anna (ur. ok. 1311–1313, zm. 25 maja 1339 w Krakowie) – księżniczka litewska i królowa Polski z dynastii Giedyminowiczów, córka wielkiego księcia Litwy Giedymina i prawdopodobnie Jewny.
Życiorys.
Była pierwszą żoną króla Polski Kazimierza Wielkiego. Małżeństwo zostało zaaranżowane przez rodziców młodej pary i miało wzmocnić polityczny sojusz między Polską a Wielkim Księstwem Litewskim przeciwko zakonowi krzyżackiemu. Po przybyciu do Polski przyjęła chrzest oraz imię Anna. "Rocznik Traski" zapisał ten fakt pod datą 30 kwietnia 1325 roku, jednak nie znalazła ona całkowitej akceptacji w historiografii. Zgodnie z przekazem Jana Długosza chrzest księżniczki nastąpił 28 czerwca 1325 roku. 16 października 1325 w Krakowie miał miejsce ślub Aldony Anny z królewiczem Kazimierzem. Księżniczka urodziła Kazimierzowi dwie córki:
Jan Długosz opisuje królową Annę w następujący sposób: "kobieta szlachetna, uległa swemu mężowi, królowi; hojna i dobroczynna wobec duchownych". W "Roczniku Traski" oraz w kronice Jana Długosza można znaleźć informację, jakoby Anna "nadmiernie używała życia". Jan Długosz tak pisze o stosunku jej męża do jej "wesołego" trybu życia: "Kazimierz patrzył na nie raczej z pobłażaniem niż z aprobatą". Z pewnością jej sposób życia nie podobał się jej teściowej, Jadwidze Kaliskiej. Być może dlatego nie chciała zgodzić się na koronację synowej. Anna lubiła zabawy, taniec. Odnotowano to w "Roczniku Traski" i w "Roczniku Małopolskim": "była ona tak oddana uciechom tanecznym i wesołości, że dokądkolwiek konno lub na wozie się udawała, zawsze przed nią szli śpiewacy z harfami, bębnami, piszczałkami i różnymi melodiami". Również według Jana Długosza Anna "oddawała się jednak zabawom, tańcom i świeckim uciechom, takich bowiem umiejętności nabrała od dziecka u barbarzyńskich rodziców".
Ponad miesiąc po śmierci Władysława I Łokietka, 25 kwietnia 1333 roku, Aldona Anna, mimo sprzeciwu teściowej Jadwigi, została koronowana wraz z Kazimierzem na Wawelu przez arcybiskupa gnieźnieńskiego Janisława. Na koronację przybyli: książęta Kujaw, Łęczycy, Sieradza, legat papieski Piotr z Alwernii, posłowie węgierscy, polscy biskupi (m.in. Jan Grot i Jan Doliwa) oraz być może Luther von Braunschweig, wielki mistrz zakonu krzyżackiego.
Aldona Anna zmarła prawdopodobnie 25 maja 1339 roku. Miała wtedy około 28 lat. Została pochowana w katedrze wawelskiej. Według "Rocznika Traski" żona ówczesnego króla Polski "zeszła ze świata śmiercią osobliwą i straszną". Przeciwnego zdania jest Jan Długosz: "dla zohydzenia tego co robiła za życia, mówiono, że zmarła nienaturalną i straszną śmiercią".
W kulturze.
Aldona Anna występuje w serialu "Korona królów". Odtwórczynią jej roli jest aktorka Marta Bryła. Postać królowej jest jedną z głównych w pierwszym sezonie serialu.

</doc>
<doc id="204683" url="https://pl.wikipedia.org/wiki?curid=204683" title="Anna Aldona Litewska">
Anna Aldona Litewska



</doc>
<doc id="204684" url="https://pl.wikipedia.org/wiki?curid=204684" title="Buéa">
Buéa

Buéa – miasto w Kamerunie, stolica Regionu Południowo-Zachodniego. Liczy około 66,2 tys. mieszkańców.
Miasto leży na wysokości 1500 m n.p.m. na wschodnich zboczach masywu wulkanicznego Kamerun. Najważniejszą gałęzią gospodarki jest uprawa herbaty.
Niegdyś siedziba niemieckiej administracji kolonialnej. Obecnie mieści się tu uczelnia - University of Buea. W mieście powstały liczne firmy informatyczne, nazywane jest „Krzemową Górą”.

</doc>
<doc id="204688" url="https://pl.wikipedia.org/wiki?curid=204688" title="Royal Leamington Spa">
Royal Leamington Spa

Royal Leamington Spa (potocznie nazywane także Leamington Spa lub Leamington) – miasto-uzdrowisko i civil parish w centrum hrabstwa Warwickshire, w Anglii, w dystrykcie Warwick. W 2011 roku civil parish liczyła 49 491 mieszkańców. 
Jego nazwa wywodzi się od przepływającej przez miasto rzeki Leam. Leamington Spa został wspomniana w Domesday Book (1086) jako "Lamistone".

</doc>
<doc id="204689" url="https://pl.wikipedia.org/wiki?curid=204689" title="Łukasz Gołębiewski">
Łukasz Gołębiewski

Łukasz Gołębiewski (ur. 1971 w Warszawie) – prozaik, dziennikarz, krytyk i wydawca. Absolwent Wydziału Dziennikarstwa na Uniwersytecie Warszawskim oraz enologii na Wydziale Farmacji Uniwersytetu Jagiellońskiego. Ekspert w dziedzinie mocnych alkoholi, juror w konkursach win i mocnych trunków w Polsce i za granicą.
Twórczość.
Wydał zbiór wierszy i opowiadań "Naprzód. Symbole, kolory i rytmy" (1990), jako współautor z Magdą Gołębiewską zbiór wierszy "Ergo Sum" (1991), minipowieść "Franz i Aleksander" (1993) i opowiadanie "Franz i Aleksander 2: Ostatni lot" (1996), zbiór opowiadań "Alkohol" (2000). W 2007 opublikował skandalizującą powieść "Xenna – moja miłość". W tym samym roku ukazała się jego książka podróżnicza "Meksyk – kraj kontrastów" (ze zdjęciami Soni Dragi, wydanie albumowe), w 2008 powieść "Melanże z Żyletką", a w 2009 roku – powieść "Disorder i ja". W 2010 roku wydawnictwo Jirafa Roja wydało czwartą powieść Łukasza Gołębiewskiego pod tytułem "Złam prawo". W 2011 roku ukazała się powieść "Bomba w windzie". W 2012 roku opublikował powieść historyczną o upadku miasta Tenochtitlán w 1521 roku pt. "Krzyk Kwezala", a w 2013 roku powieść współczesną, której akcja rozgrywa się w Meksyku "Bandyci Rodriguez". Kolejna powieść, z 2014 roku, pt. "Kobiety to męska specjalność", ukazała się nakładem wydawnictwa Burda Publishing Polska. W tym samym wydawnictwie w 2015 roku wyszła powieść historyczna o Hieronimie Boschu pt. "Widzenia mistrza Hieronima." Po dłuższej przerwie opublikował w 2020 roku satyryczną książkę "3M - Miasto, Mafia &amp; Miłość."
W latach 1989–1994 związany z niezależnym pismem artystycznym "Enigma Ludzie * Sztuka * Myśli".
21 września 2008 r. otrzymał nadaną przez Ministra Kultury i Dziedzictwa Narodowego odznakę „Zasłużony dla Kultury Polskiej”.
Działalność dziennikarska i wydawnicza.
Był dziennikarzem dzienników „Życie Codzienne” i „Rzeczpospolita”. W latach 2000–2017 był prezesem zarządu spółki Biblioteka Analiz Sp. z o.o. Od 1998 był wydawcą miesięcznika „Magazyn Literacki Książki”, od 2000 dwutygodnika „Biblioteka Analiz”. Autor licznych raportów o polskim rynku wydawniczo-księgarskim, m.in. publikowanych na łamach „Rzeczpospolitej” rankingów największych polskich wydawnictw. Autor wielu książek poświęconych analizom rynku, w tym od 1998 roku corocznej monografii "Rynek książki w Polsce" przetłumaczonej na j. niemiecki i angielski. W 2005 opublikował wspólnie z Piotrem Kitrasiewiczem książkę "Rynek książki w Polsce 1944-1989". W 2008 roku wydał książkę eseistyczną poświęconą kulturze cyfrowej "Śmierć książki. No Future Book", zawarte w niej idee autor kontynuował w wydanej w 2009 roku "Szerokopasmowej kulturze" oraz w opublikowanym w 2013 roku eseju "Gdzie jest czytelnik?".
Prowadzi największy w Polsce serwis poświęcony mocnym alkoholom Spirits. W 2014 roku opublikował monografię pt. "Wódka", prezentującą historię trunku i najważniejsze światowe marki, w 2015 roku monografię pt. "Koniak", zaś w 2016 roku kolejne tomy: "Bourbon i amerykańska whiskey", "Świat brandy" oraz "Calvados". W 2017 roku wydał książkę "Irlandzka whiskey", w 2018 roku książkę "Gin", a w 2019 roku kolejny tom pt. "Grappa". W 2020 roku opublikował książkę "Sztuka degustacji." W 2021 roku ukazała się książka "Polska wódka", a w 2022 roku książka "Blended whisky".
Redaktor naczelny i wydawca dwumiesięcznika o mocnych alkoholach „Aqua Vitae”, prowadzi klub Spirits Tasting Club oraz grupę Degustujemy na Facebooku. Organizator konkursu i Festiwalu Warsaw Spirits Competition. 

</doc>
<doc id="204693" url="https://pl.wikipedia.org/wiki?curid=204693" title="Telewizja Dolnośląska">
Telewizja Dolnośląska

Telewizja Dolnośląska (zapisywanie stylizowane: 4TEDE) – regionalna stacja telewizyjna nadająca od 1 czerwca 1995 z Wrocławia na kanale 31. Stworzona w dużej mierze przez zespół Prywatnej Telewizji "Echo", która przejęta przez włoski kapitał (weszła w skład sieci Polonii 1) nie uzyskała koncesji na nadawanie programu.
Historia.
Ze zlikwidowanej PTV Echo do nowej telewizji przeszli m.in. redaktor naczelny Leszek Turowski, szef informacji Jacek Ściobłowski, sekretarz redakcji Iwona Świerczek-Bażańska. Kapitału na uruchomienie stacji dostarczyły m.in. Browary Dolnośląskie i wrocławski biznesmen Andrzej Kuchar. W pierwszej fazie działalności Telewizja Dolnośląska była kontynuatorem modelu stacji wypracowanego w początkach istnienia swej poprzedniczki.
TeDe zanotowała swój wielki sukces w lipcu 1997 w czasie "powodzi tysiąclecia", kiedy poświęciła całkowicie całą swą ramówkę, rezygnując z emisji wszystkich reklam i wszystkich zaplanowanych programów na rzecz 24-godzinnego nadawania komunikatów i reportaży z zagrożonych wodą odcinków tworzonych w tym czasie "ad-hoc" przez mieszkańców umocnień przeciwpowodziowych. Stacja w tym czasie w dużej mierze przejęła rolę koordynatora działań w akcji przeciwpowodziowej, oddając przy tym m.in. antenę ówczesnemu prezydentowi miasta Bogdanowi Zdrojewskiemu zawsze wtedy, gdy miał on coś do powiedzenia uwięzionym w zalanych domach mieszkańcom miasta, innym - starającym się nieść im pomoc lub nawet służbom miejskim.
Stacja w lipcu 1998 roku przejęła Telewizję Aval.
W roku 2000 redakcja wyprowadziła się z wieżowca "Poltegoru" przy ul. Powstańców Śląskich do nowego gmachu na ulicę Muchoborską; budynek ten wyposażono w nowoczesne studio oraz newsroom. Do 18 kwietnia 2007 roku telewizja nadawała sygnał z budynku wieżowca "Poltegor Centre", jednak w związku z jego planowanym wyburzeniem antena nadawcza została przeniesiona na dach Domu Akademickiego "Kredka"; siedzibę przeniesiono do Bielan Wrocławskich.
Początkowo Telewizja Dolnośląska wchodziła w skład grupy telewizyjnej "Odra", poza własnymi produkcjami nadając również programy przeznaczone dla całej sieci. W 1998 roku rozpoczęła retransmisję programu Naszej TV (z zachowaniem pasm lokalnych), a następnie od 2000 roku - TV4.
W 2005 stacjom byłej TV Odra (W tym TeDe) wydane zostały nowe koncesje, obligujące do reaktywowania sieci. Od tamtej pory Telewizja Dolnośląska, mimo iż posługuje się również własną nazwą, formalnie jest producentem programu wrocławskiej stacji TV Odra.
22 kwietnia 2013 na terenie Wrocławia w ramach IV etapu cyfryzacji naziemnej telewizji zostały wyłączone nadajniki, za pomocą których był możliwy odbiór TeDe. Tym samym po 18 latach emisji TV4 / ODRA Wrocław, Opole, Świdnica zaprzestała działalności. 28 sierpnia 2013 ATM Grupa nabyła 98,44% udziałów w spółce Telewizja Dolnośląska, stając się większościowym udziałowcem. 
3 października 2016 stacja została zastąpiona stacją Echo24.
Nadajniki.
Przyznane nadajniki dla emisji cyfrowej.
Nadajniki analogowe zostały wyłączone 22 kwietnia 2013 r.

</doc>
<doc id="204694" url="https://pl.wikipedia.org/wiki?curid=204694" title="Adrast">
Adrast



</doc>
<doc id="204695" url="https://pl.wikipedia.org/wiki?curid=204695" title="Adrastos">
Adrastos

Adrastos (gr. Ádrastos, łac. Adrastus) – w mitologii greckiej król Argos, greckiego miasta w Argolidzie.
Uchodził za syna Talaosa i Lizymachy. Ojciec jego został zabity przez Amfiaraosa. Adrastos uciekł do swego dziadka ze strony matki. Po jego śmierci został królem Sykionu. Powrócił jednak do Argos po pogodzeniu się z zabójcą ojca.
Żoną Adrastosa była Amfitea, córka Pronaksa. Mieli sześcioro dzieci, w tym cztery córki: Argeja, Hippodameja, Deipyle, Ajgialeja, znane jest imię jednego syna – Ajgialeus.
Najstarsza córka Argeja poślubiła Polinika, którego z Teb wypędził jego brat Eteokles. Za namową zięcia Adrastos stanął na czele wyprawy przeciw Tebom. Wyprawa ta zakończyła się klęską i śmiercią sześciu wodzów, sam Adrastos został ocalony przez cudownego rumaka Ariona. Zginął także Polinejkes, którego Kreon nie pozwolił pochować. Dokonała tego samodzielnie Antygona, którą za ten czyn zamurowano żywcem w piwnicy.
Po 10 latach Adrastos ponownie wyruszył na Teby wraz z synami poległych tam wodzów (wyprawa epigonów). Zdobył miasto, lecz opłacił to śmiercią swego syna, w drodze powrotnej do Argos zmarł w Megarze. Istnieją przekazy, że rzucił się w ogień, aby wypełnić słowa wyroczni Apollona.
Jego kult był uprawiany w wielu greckich miastach, m.in. w Argos, Kolonos, Megarze i Sykionie.

</doc>
<doc id="204697" url="https://pl.wikipedia.org/wiki?curid=204697" title="Allahu Akbar (hymn Libii)">
Allahu Akbar (hymn Libii)

Allāhu Akbar (arab. الله أكبر, tłum. Bóg jest wielki) – hymn narodowy Libii używany w latach 1969-2011. Słowa do hymnu napisał Mahmoud El-Sherif, a muzykę skomponował Abdalla Shams El-Din. Po rewolucji z 2011 roku libijska Narodowa Rada Tymczasowa przywróciła dawny hymn Libia, Libia, Libia.
Tekst arabski.
'نشيد وطني ليبي
الله أكبر الله اكبر
الله أكبر فوق كيد المعتدي
الله للمظلوم خير مؤيدي
أنا باليقين وبالسلاح سأفتدي
بلدي ونور الحق يسطع في يدي
قولوا معي قولوا معي
الله الله الله أكبر
الله فوق المعتدي
يا هذه الدنيا أطلي واسمعي
جيش الأعادي جاء يبغي مصرعي
بالحق سوف أرده وبمدفعي
وإذا فنيت فسوف أفنيه معي
قولوا معي قولوا معي
الله الله الله اكبر
الله فوق المعتدي
الله أكبر الله أكبر
قولوا معي الويل للمستعمر
وﷲ فوق الغادر المتجبر
الله أكبر يا بلادي كبري
وخذي بناصية المغير ودمري
قولوا معي قولوا معي
الله الله الله أكبر
الله فوق المعتدي
Transliteracja na alfabet łaciński.
Allahu Akbar
Allāhu Akbar! Allāhu Akbar!
Allāhu Akbar fawqa kaydi l-muʿtadī
Allāhu li-l-maẓlūmi ḫayru muʾaydi
Anā bi-l-yaqīni wa-bi-s-silāḥi saʾaftadī
Baladī wa-nūru l-ḥaqqi yasṭaʿu fī yadī
Qūlū maʿī Qūlū maʿī
Allāhu Allāhu Allāhu Akbar!
Allāhu fawqa l-muʿtadī
Yā haḏihi d-dunyā aṭillī w-asmaʿī
Gayšu l-aʿādī ǧāʾ yabġī maṣraʿī
Bi-l-ḥaqqi sawfa arduhu wa-bumadfaʿī
Wa-iḏā finīt fusūf afnīhi maʿī
Qūlū maʿī Qūlū maʿī
Allāhu Allāhu Allāhu Akbar!
Allāhu fawqa l-muʿtadī
Allāhu akbar! Allāhu akbar!
Qūlū maʿī l-waylu li-l-mustaʿmiri
Wa-llāhu fawqa l-ġāṣibi l-mutakabbiri
Allāhu akbaru yā bilādī kabbirī
Wa-ḫuḏī bin-aṣīyâti l-muġīri wa-dammirī
Qūlū maʿī Qūlū maʿī
Allāhu Allāhu Allāhu Akbar!
Allāhu fawqa l-muʿtadī
Polskie tłumaczenie (wolne tłumaczenie).
Bóg jest ponad podstępy napastników,
I Bóg jest najlepszym wybawcą z opresji,
Bóg jest ponad podstępy napastników,
I Bóg jest najlepszym wybawcą z opresji,
Z pewnością i z bronią powinienem obronić
Mój naród, prawda jasno świeci w moim ręku;
Powiedz to ze mną, powiedz to ze mną:
Bóg jest wielki, Bóg jest wielki, Bóg jest wielki,
Bóg jest większy nad podstępy napastników!
Obecny świecie, patrz i słuchaj: z bronią i obroną
A jeśli zginę wezmę go ze sobą.
Powiedz to ze mną, powiedz to ze mną:
Bóg jest wielki, Bóg jest wielki, Bóg jest wielki,
Bóg jest większy nad podstępy napastników!

</doc>
<doc id="204698" url="https://pl.wikipedia.org/wiki?curid=204698" title="Agaue">
Agaue

Agaue (gr. ) – w mitologii greckiej królewna tebańska.
Uchodziła za córkę Kadmosa, króla Teb, i Harmonii. Była siostrą Semele, Ino, Autonoe oraz żoną Echiona, a także matką Penteusza.
Semele zginęła od pioruna, ponieważ poprosiła swego kochanka, Zeusa, by ukazał się jej w całej swojej potędze. Agaue rozgłaszała, że jej siostra miała romans ze śmiertelnikiem i Zeus ukarał ją za twierdzenie, że nosi w łonie syna boga. Potem Dionizos, syn Semele, zemścił się na Agaue za te pomówienia. Przybył do Teb, gdzie wtedy rządził Penteusz, i nakazał wszystkim kobietom, by udały się na górę Kitajron i uczestniczyły w Dionizjach. Penteusz sprzeciwiał się wprowadzeniu tego święta w Tebach, ale śledził bachantki skuszony przez Dionizosa. Bachantki w szale rozszarpały go na kawałki, a przewodziła im Agaue. Potem oprzytomniała i przerażona uciekła do Illirii. Tam poślubiła króla tego kraju, Lykotersesa. Później zabiła go, by zapewnić posiadanie królestwa swojemu ojcu.

</doc>
<doc id="204699" url="https://pl.wikipedia.org/wiki?curid=204699" title="Agenor (syn Posejdona)">
Agenor (syn Posejdona)

Agenor (gr. Agēnōr, łac. Agenor) – w mitologii greckiej król Fenicji.
Był synem Posejdona i Libii oraz bliźniaczym bratem Belosa. Jego żoną była Telefassa, z którą spłodził: Fineusa, Kadmosa, Fojniksa, Tasosa i córkę Europę. Istnieją jednak różne wersje co do liczby synów Agenora. Eurypides podaje Kiliksa, Fojniksa i Tasosa. Pauzaniasz podaje tylko Tasosa, a Herodot wspomina o Kadmosie. Czasem jako żonę Agenora wymienia się Argiope lub Antiope, córkę Belosa.
Opuścił Egipt i zamieszkał w Syrii, gdzie rządził miastami Sydon lub Tyr. Gdy Zeus porwał Europę, zaczął rozpaczać. Wysłał na poszukiwanie swej córki czterech synów, nakazując im nie wracać, dopóki jej nie znajdą. Żaden z nich nie powrócił z poszukiwań, gdyż wszyscy założyli po drodze miasta, osiedlając się w nich.

</doc>
<doc id="204702" url="https://pl.wikipedia.org/wiki?curid=204702" title="Ajas (syn Telamona)">
Ajas (syn Telamona)

Ajas (także Ajaks, zw. Wielkim, gr. "Aías", łac. "Aiax"), w Grecji znany bardziej pod imieniem Ajantas, nowogr. Eantas (Αίαντας) – w mitologii greckiej uczestnik wojny trojańskiej; bohater "Iliady" Homera.
Uchodził za syna Telamona (króla Salaminy) i jego pierwszej żony Periboi (Eriboi) oraz przyrodniego brata Teukrosa.
Był drugim (po Achillesie) pod względem dzielności wojownikiem achajskim. Omal udało mu się zabić Hektora za pomocą ogromnego głazu. Zabił wielu Trojan. Kiedy Achilles zginął z ręki Parysa, Ajaks razem z Odyseuszem wynieśli jego ciało z pola bitwy. Odyseusz wywiózł je na swoim rydwanie, a Ajas go osłaniał. Potem obaj rywalizowali o zbroję po Achillesie i wygrał Odyseusz. Gdy zmęczony Ajas zasnął, Atena zesłała na niego szał. Kiedy się obudził, wyrżnął stado baranów, które wziął za achajskich przywódców (w tym Odyseusza i Agamemnona). Oprzytomniawszy, ze wstydu popełnił samobójstwo. Samobójstwo Ajasa było prawdopodobnie pierwszym opisanym przez literaturę europejską targnięciem się człowieka na własne życie.
Na wyspie Salamina istnieje wiązana z legendami o Ajaksie miejscowość Eantio. A w jej pobliżu w lesie, tuż przy osadzie Kanakia, na górującym nad plażą wzgórzu, odsłonięto fundamenty rozległego dworu - niedużej akropolis, z okresu mykeńskiego.

</doc>
<doc id="204703" url="https://pl.wikipedia.org/wiki?curid=204703" title="Ajas">
Ajas



</doc>
<doc id="204704" url="https://pl.wikipedia.org/wiki?curid=204704" title="Eol (syn Hellena)">
Eol (syn Hellena)

Eol (także Ajolos; gr. Aíolos, łac. Aeolus) – w mitologii greckiej król Magnezji w Tesalii.
Uchodził za syna Hellena i nimfy Orseis oraz za wnuka Deukaliona i Pyrry. Był bratem Dorosa i Ksutosa. Ze swoją żoną Enarete spłodził synów: Atamasa, Dejona, Kreteusa, Magnesa, Perieresa, Salmoneusa, Syzyfa i córki: Alkione, Kalyke, Kanake, Pejsidike, Perimede.

</doc>
<doc id="204707" url="https://pl.wikipedia.org/wiki?curid=204707" title="Ajetes">
Ajetes

Ajetes (gr. Aiḗtēs, łac. Aeëtes) – w mitologii greckiej syn Heliosa, król Kolchidy.
Ojciec Medei, Chalkiope i Apsyrtosa.
Na swym dworze przyjął Fryksosa, który uratował się przed śmiercią uciekając na baranku o złotym runie. W dowód wdzięczności chłopiec przekazał Ajetesowi złote runo (późniejszy cel wyprawy Argonautów), zawieszone na dębie w świętym gaju Aresa.

</doc>
<doc id="204708" url="https://pl.wikipedia.org/wiki?curid=204708" title="Mychajło Drahomanow">
Mychajło Drahomanow

Mychajło Drahomanow, ukr. "Михайло Драгоманов" (ur. w Hadziaczu, gubernia połtawska, zm. 2 lipca 1895 w Sofii) – ukraiński działacz społeczny, literaturoznawca, historyk i etnolog.
Życiorys.
Urodzony w rodzinie zubożałej kozackiej szlachty. Uczył się w szkole regionalnej w rodzinnym mieście Gadyach. Za nieprawomyślne poglądy narodowe został usunięty z połtawskiego gimnazjum i maturę uzyskał eksternistycznie. W latach 1859–1863 studiował na wydziale historyczno-filologicznym Uniwersytetu Kijowskiego, a od 1864 roku pracował tam w Katedrze Historii Starożytnej. W 1870 roku obronił rozprawę na temat „Tacyt a kwestia historycznego znaczenia Imperium Rzymskiego” i otrzymał stopień magistra, po czym wyjechał w trzyletnią podróż po uniwersytetach Europy Środkowej (w tym we Lwowie) i Zachodniej.
Po powrocie do Kijowa Drahomanow stał się aktywnym działaczem Południowo-Zachodniego Oddziału Cesarskiego Rosyjskiego Towarzystwa Geograficznego – faktycznie niezależnego od centrali towarzystwa naukowego, działającego w latach 1873-1876 i zajmującego się głównie historią, etnografią, lingwistyką i statystyką ukraińskich guberni Imperium Rosyjskiego. Owocem pracy Drahomanowa było wydanie zbiorów ukraińskich pieśni i podań ludowych. Był również członkiem ukraińskiego stowarzyszenia Hromada.
W 1875 Drahomanowa zwolniono z posady na uniwersytecie i oddano pod nadzór policyjny. Wobec niemożliwości kontynuacji pracy naukowej w Rosji, na polecenie kierownictwa Hromady wyjechał do Wiednia, a następnie do Szwajcarii, gdzie zamieszkał w Cologny w kantonie Genewy. Tam wraz z grupą współpracowników stworzył pierwsze ukraińskie czasopismo polityczne "Hromada" o orientacji socjalistycznej. 
Socjalizm Drahomanowa cechowało zaangażowanie w sprawę uzyskania narodowej suwerenności przez Ukraińców. Nie wierząc w możliwość radykalnych zmian na politycznej mapie Europy, Drahomanow głosił koncepcję przekształcenia Rosji w państwo federacyjne na wzór Szwajcarii lub Stanów Zjednoczonych, w którym Ukraina byłaby równoprawnym partnerem. Przychylnie odnosił się do decentralizacyjnych reform w Austrii. Uważał, że wobec liberalnej polityki rządu austriackiego, to Galicja powinna pełnić rolę głównego ośrodka odrodzenia narodowego. Jako federalista, Drahomanow krytykował koncepcję odrodzenia Polski jako państwa unitarnego w granicach przedrozbiorowych.
W Genewie Drahomanow zorganizował aktywny ośrodek ukraińskiej emigracji. Jednak w wyniku sporów politycznych kijowska Hromada przestała finansować jego działalność. W wyniku tego Drahomanow wyjechał w 1889 roku do Sofii, gdzie zaproponowano mu Katedrę Historii Ogólnej na uniwersytecie. Aż do śmierci kontynuował swoją działalność polityczną, za co rząd rosyjski bezskutecznie domagał się jego ekstradycji. Zmarł i został pochowany w Sofii.
Mychajło Drahomanow jest również autorem jednej z koncepcji reformy pisowni ukraińskiej (tzw. drahomanówka, ukr. "драгоманівка"), zainspirowanej reformą Vuka Karadžicia w Serbii.
Jego siostrą była ukraińska pisarka Ołena Pcziłka, siostrzenicą – poetka Łesia Ukrainka.

</doc>
<doc id="204710" url="https://pl.wikipedia.org/wiki?curid=204710" title="Ajgiale">
Ajgiale

Ajgiale (Aegiale, Aegialeia), (Αἰγιάλη, Αἰγιάλεια), w mitologii greckiej niewierna żona Diomedesa.

</doc>
<doc id="204713" url="https://pl.wikipedia.org/wiki?curid=204713" title="Franciszek Kostrzewski">
Franciszek Kostrzewski

Franciszek Kostrzewski (ur. 19 kwietnia 1826 w Warszawie, zm. 30 września 1911 tamże) – polski malarz realistyczny i rodzajowy, ilustrator, rysownik satyryczny i karykaturzysta.
Rodzina.
Był synem Franciszka, niezamożnego urzędnika, rządcy jednego ze szlacheckich pałaców zlokalizowanych przy ulicy Królewskiej w Warszawie, oraz Doroty ze Żbikowskich. W 1854 roku ożenił się z Lucyną z Żukowskich. Żona artysty zmarła w 1871 roku. Kostrzewski nie ożenił się powtórnie. Z małżeństwa z Lucyną miał troje dzieci – dwie córki (w tym amazonkę Marię) i syna Stanisława, który został malarzem.
Życiorys.
Franciszek Kostrzewski urodził się w Warszawie, jednak w 1831 roku, podczas powstania listopadowego, jego rodzina przeniosła się do jednego z ziemskich majątków znajdujących się w województwie sandomierskim. Kostrzewscy zostali już tam na stałe, zaś młody Franciszek podjął naukę w Warszawie. Ukończył 5 klas gimnazjum i stracił wkrótce zainteresowanie nauką – od najmłodszych lat ponad wszystko pasjonował go rysunek i studium natury. Ojciec miał już jednak plany wobec jego przyszłości i dzięki znajomościom umieścił go jako aspiranta w jednym z warszawskich urzędów. Wkrótce Franciszek został zwolniony, ponieważ naczelnik urzędu zauważył jego rysunki na ważnych urzędowych aktach. Po tym wydarzeniu ojciec uległ i pozwolił mu na studia artystyczne. Osiemnastoletni Franciszek rozpoczął więc studia w nowo otwartej w 1844 roku Warszawskiej Szkole Sztuk Pięknych.
Był nauczycielem Józefa Szermentowskiego, Stanisława Lubomirskiego, Feliksa Czackiego, Marii ordynatowej Zamoyskiej i jej siostry hr. Krasickiej, hr. Władysławowej Ptaterowej, Konstantowej z Platerów Przeździeckiej i innych.
Swoje życie Franciszek Kostrzewski opisał w "Pamiętniku" wydanym w Warszawie w 1891 roku. Z jego ilustracjami ukazały się "Szkice i obrazki" wydane w Warszawie w 1858 roku. 
Został pochowany na cmentarzu Powązkowskim (kwatera 181-4-20/21). 
Kariera artystyczna.
W Warszawskiej Szkole Sztuk Pięknych Franciszek Kostrzewski studiował pod kierunkiem m.in. Jana Feliksa Piwarskiego, Chrystiana Breslauera oraz Aleksandra Kokulara. Podczas studiów odbywał częste podróże po kraju i malował pejzaże oraz sceny rodzajowe z udziałem ludności miast, miasteczek oraz wsi, utrwalając obrazy z życia codziennego tamtych czasów. Kostrzewski wraz z kolegami ze studiów, między innymi Wojciechem Gersonem, Juliuszem Kossakiem i Henrykiem Pillatim, stworzyli grupę artystyczną zwaną „cyganerią” malarską, skupioną wokół postaci Marcina Olszyńskiego, ich mecenata i serdecznego przyjaciela. Owocem ich wspólnej pracy były tzw. „Albumy”, zawierające szkice z wędrówek i życia codziennego grupy przyjaciół.
W 1856 roku odbył kilkumiesięczną podróż artystyczną przez Niemcy do Paryża. Po powrocie do Polski w 1856 roku rozpoczął działalność ilustratorską, w 1870 roku całkowicie już niemal porzuciwszy malarstwo. Jego ilustracje ukazywały się w czasopismach warszawskich – „Tygodniku Ilustrowanym”, „Kłosach”, „Musze”, „Wędrowcu” i innych. Ilustrował także książki, m.in. Bolesława Prusa i Józefa Ignacego Kraszewskiego. Pochowany na cmentarzu Powązkowskim (kwatera 181-4-20/21).
Pierwsze komiksy / Prakomiksy.
Franciszek Kostrzewski jest autorem jednych z najstarszych polskich komiksów. Taką opowieścią była „Historya Jedynaczka w 32 obrazkach”, której pierwszy odcinek ukazał się w trzecim numerze „Tygodnika Ilustrowanego” z dnia 3.X.1859. Odcinki „Historyi Jedynaczka” pojawiły się także w numerach 5, 7, 10 i 11 z roku 1859. Podobnym cyklem obrazkowym jest „Historya Jedynaczki w 22 obrazkach”, zamieszczony w numerach 24, 26, 28, 29 i 30 z roku 1860. W kolejnych latach komiksy Kostrzewskiego ukazywały się także w „Kłosach”. 
Historie obrazkowe Franciszka Kostrzewskiego ukazywały się już w drugiej połowie XIX wieku, jednak ze względu na ich sporadyczny charakter za początek polskiego komiksu uważa się serię „Ogniem i mieczem, czyli Przygody szalonego Grzesia”, opublikowaną w 1919 roku w lwowskim czasopiśmie satyryczno-politycznym „Szczutek”, która to zapoczątkowała dużą popularność opowieści obrazkowych i liczne publikacje w prasie, a także w książeczkach, zaś Franciszka Kostrzewskiego uważa się za prekursora polskiego komiksu. 

</doc>
<doc id="204715" url="https://pl.wikipedia.org/wiki?curid=204715" title="Dojlidy">
Dojlidy

Dojlidy – osiedle o największej powierzchni w Białymstoku. Pełni funkcję mieszkaniowo-przemysłową. Dawniej wieś i folwark. Znajduje się tam: fabryka sklejek Biaform SA oraz Browar Dojlidy, stawy rybne oraz tereny rekreacyjne nad zbiornikami na rzece Białej.
Do Dojlid należy jednostka administracyjna Krywlany.
Historia.
Określenie "Dojlidy" pochodzi prawdopodobnie od nazwy plemienia Bałtów zamieszkującego przed wiekami te ziemie. Źródła naukowe nie wskazują nazwy plemienia "Dojlidy" z tych terenów. Najbliższe plemiona jaćwieskie zapisane w kartach historii były ulokowane za błotami Biebrzy, np. Połekszanie. Być może pochodzi od litewskich osadników sprowadzonych przez pierwszego właściela Jakuba Tabutowicza. Inne koncepcja jest związana z litewskim słowem "dailide" oznaczającym stolarza, cieślę, co pozwala snuć domysły, że Dojlidy była osadą stolarzy i cieśli, a to z kolei potwierdza leśny charakter okolicy. Koncepcję tą przedstawił prof. Michał Kondratiuk. Zbliżone pochodzenie nazwy Dojlid wskazuje także Andrzej Danieluk, podkreślając starobiałoruski źródłosłów wyrazu "dojlida" oznaczającego cieślę.
Miejscowość Dojlidy powstała w połowie XV w. Jej właścicielem był początkowo litewski możnowładca Jakub Raczko-Tabutowicz, w 1528 roku dobra dojlidzkie stały się własnością wojewody nowogrodzkiego Aleksandra Chodkiewicza. Z 1571 roku pochodzi pierwsza wzmianka o cerkwi w Dojlidach, z której wynika, że cerkiew w tej miejscowości istniała jeszcze wcześniej.
W 1698 r. dzierżawcą Dojlid został Stefan Mikołaj Branicki, którego ród władał tymi dobrami aż do 1808 r.
W przeciwieństwie do pobliskiego Białegostoku, który do 1795 roku był częścią Korony, Dojlidy należały do Wielkiego Księstwa Litewskiego. W końcu XVIII wieku była to wieś magnacka hrabstwa zabłudowskiego znajdująca się w województwie trockim.
W 1727 r. wzniesiono w Dojlidach drewnianą cerkiew, która przetrwała aż do lat 50. XX w, czyli do momentu kiedy miejscowi katolicy podjęli decyzję o jej rozbiórce w związku z budową przez nich modernistycznego kościoła.
W 1856 r. dobra dojlidzkie nabył Aleksander Kruzenstern, który wzniósł tutaj okazały pałac w stylu renesansowej willi włoskiej wraz z okalającym go zespołem parkowym, który przetrwał do dnia obecnego.
W 1919 r. do Białegostoku włączono fragment gminy Dojlidy.
W 1929 r. wieś liczyła 301 mieszkańców. Posiadłość ziemską miał tu Jerzy książę Lubomirski (6011 mórg), Zofia hr. Rüdiger (3204). W rękach Lubomirskich był browar Dojlidy i cegielnia. Była tu fabryka dykty i tkalnia Hasbacha.
Do 1954 roku istniała gmina Dojlidy. Dojlidy zostały przyłączone do miasta Białegostoku w 1954 roku.
W 1973 roku do miasta włączono obszar Stawów Dojlidzkich i cmentarza prawosławnego.
Granice osiedla zostały zmienione w 2013 roku. Osiedlu odebrano fragment, pomiędzy ulicami Wiadukt, Feliksa Filipowicza (droga prowadząca do Juchnowca Kościelnego), i dalej wzdłuż granicy administracyjnej miasta do ulicy Wiadukt. Został on dołączony do osiedla Nowe Miasto.
Opis granic osiedla.
Przed 1 stycznia 2006.
Od granicy administracyjnej miasta ulicą Wiadukt, przez Plac 10 Pułku Ułanów Litewskich, ulicą K. Ciołkowskiego do Nowowarszawskiej, Nowowarszawską, Dojnowską do granicy administracyjnej miasta, wzdłuż granicy lasu i brzegiem zalewu Dojlidzkiego, kawałek ulicą Plażową, obejmując cmentarz prawosławny i cerkiew, kawałek ulicą Suchowolca, następnie kawałek ulicą Dojlidy Górne, następnie wschodnim dojazdem do browaru, brzegiem stawu przybrowarnego, ulicą Solnicką, i dalej, otaczając Las Solnicki, granicą administracyjną miasta, z powrotem do ulicy Wiadukt.
Do Białegostoku 1 stycznia 2006 r. włączonych zostało kilka miejscowości (Dojlidy Górne, Zagórki, Kolonia Halickie, fragment Stanisławowa) przylegających do osiedla Dojlidy.
Po 2 grudnia 2013.
Od Ronda 10 Pułku Ułanów Litewskich ulicą Konstantego Ciołkowskiego do ulicy Nowowarszawskiej, Nowowarszawską, Dojnowską do granicy administracyjnej miasta, wzdłuż granicy administracyjnej miasta do granicy obrębu ewidencyjnego Nr 24-Dojlidy Górne, granicą obrębu ewidencyjnego 24-Dojlidy Górne do ul. Ordynackiej, Ordynacką przez ul. Ks. Stanisława Suchowolca do ul. Bukszpanowej, Bukszpanową wzdłuż granicy cmentarza, za budynkami wielorodzinnymi do ul. Św. Proroka Eliasza, ul. Św. Proroka Eliasza, Franciszka Karpińskiego do ul. Solnickiej, Solnicką do granicy administracyjnej miasta, wzdłuż granicy administracyjnej miasta do drogi biegnącej w kierunku Juchnowca Kościelnego i drogą tą do Ronda 10 Pułku Ułanów Litewskich.
Ulice i place znajdujące się w granicach osiedla.
Adama Mickiewicza – parzyste – budynek 106, nieparzyste – od 95 do 103, Bartnicza, Bobrów, Bociania, Borsucza, Bukszpanowa – brak budynków, Dojlidy Fabryczne – parzyste, nieparzyste od 15 do 23, Dojnowska – parzyste, Franciszka Karpińskiego – nieparzyste, parzyste – brak budynków, Jacka Kuronia, Jaskółcza, Jelenia, Konstantego Ciołkowskiego – parzyste 2/2-12C, Kormoranów, Krecia, Królicza, Ks. Stanisława Suchowolca, Kuropatwia, Łabędzia, Łosia, mjr pilota Jana Michałowskiego, Myśliwska, Niedźwiedzia, Nowowarszawska – parzyste 116-128, Ordynacka – nieparzyste – brak budynków, Pawia, Plażowa – parzyste brak budynków, nieparzyste – budynek 99, Ptasia, Rondo Artura Hasbacha, Rysia, Sarnia, Sępia, Słowicza, Sokola, Solnicka, Stawowa – parzyste 2-14, nieparzyste – 1-37/1, Strusia, Szpacza, Św. Proroka Eliasza – parzyste, nieparzyste – 3-3A, Tygrysia, Wiewiórcza, Wilcza, Zajęcza, Żółwia, Żubrów, Żurawia.

</doc>
<doc id="204718" url="https://pl.wikipedia.org/wiki?curid=204718" title="Telegazeta">
Telegazeta

Telegazeta (w skrócie TG) – handlowa nazwa teletekstu nadawanego wraz z sygnałem wszystkich stacji ogólnopolskich oraz niektórych kanałów regionalnych należących do Telewizji Polskiej. Telegazeta została uruchomiona 29 grudnia 1988 roku&lt;ref name="RE12/89"&gt;&lt;/ref&gt;. Jednak na wiele miesięcy przed tą datą obrazy próbnych stron Telegazety były nadawane na wizji w przerwach między poszczególnymi odcinkami programu. Poszczególne strony były widoczne przez kilkadziesiąt sekund; w tle nadawana była spokojna muzyka jazzowa Horsta Jankowskiego.
Historia.
Twórcą Telegazety i dyrektorem Agencji Telegazety był Czesław Berenda. Była pierwszą transmisją teletekstową w Polsce. W pierwszych latach działania Telegazety na górnym pasku zamiast napisu „TVP” wyświetlał się tekst „PRiTV” (Polskie Radio i Telewizja). Na początku widzowie mieli do dyspozycji tylko ogłoszenia oraz program telewizyjny. W ramach Telegazety funkcjonują działy tematyczne, poświęcone m.in. ogłoszeniom, motoryzacji, biznesowi i gospodarce, aktualnościom (podawane na bieżąco depesze Polskiej Agencji Prasowej i Informacyjnej Agencji Radiowej), informatyce, pogodzie, kulturze, sportowi, życiu Polonii. W pierwszych latach funkcjonowania Telegazeta była redagowana i generowana za pomocą aparatury produkcji brytyjskiej firmy VG Electronics. Obecnie używana jest do tego aparatura niemieckiej firmy F.A. Bernhardt (FAB).
1 stycznia 1994 ukazały się pierwsze napisy dla niesłyszących na stronie 777 Telegazety. Napisy te były przygotowane do filmu "Rio Grande" na antenie TVP2. Miesięcznie jest emitowane ok. 150 programów z napisami.
Telegazeta TVP1 i Telegazeta TVP2 zawierają praktycznie tę samą treść, jednak różnią się nielicznymi stronami. Strona główna (100) Telegazety kilka razy przechodziła zmianę wyglądu. Ostatnia taka zmiana nastąpiła w 2010 roku.
Inną wersję teletekstu nadają kanały tematyczne: TVP Polonia oraz TVP Kultura. Większość oddziałów lokalnych emituje swoje własne teleteksty o tematyce regionalnej, jednak do około 2011 roku nie wszystkie posługiwały się nazwą Telegazeta, jak TVP Warszawa lub TVP Kielce. Część z nich przed lub po nazwie stosowała dodatkowe określenie, np. "Telegazeta Łódzka" TVP Łódź czy "Lubelska Telegazeta" TVP Lublin, a część nie posługiwała się w ogóle nazwą Telegazeta, jak na przykład "Teletext TVP Szczecin" (pierwszy teletekst regionalny w historii TVP). Około 2011 roku nazwy i strony tytułowe wszystkich lokalnych teletekstów TVP zostały ujednolicone, a teleteksty otrzymały nazwy utworzone według jednego wzorca, np. "Telegazeta Regionalna TVP Warszawa".

</doc>
<doc id="204720" url="https://pl.wikipedia.org/wiki?curid=204720" title="Partia Demokratyczna-demokraci.pl">
Partia Demokratyczna-demokraci.pl



</doc>
<doc id="204722" url="https://pl.wikipedia.org/wiki?curid=204722" title="Teletekst">
Teletekst

Teletekst – cyfrowy system przesyłania dodatkowych informacji nadawanych jednocześnie z programem telewizyjnym. Dodatkowe informacje w postaci tekstu i znaków graficznych można oglądać na ekranie telewizora zamiast nadawanego programu lub na tle programu.
W teletekście nadawcy telewizyjni zamieszczają program telewizyjny (zazwyczaj strona 300), listę dialogową potocznie nazywaną napisami filmowymi, napisy dla osób niesłyszących (oba zazwyczaj na stronie 777), bieżące informacje, serwis pogodowy, sportowy, ogłoszeniowy, bardzo często także konkursy, czaty SMS-owe i serwisy randkowe. Dla części stacji teletekst jest źródłem dodatkowych dochodów, głównie dzięki jego zintegrowaniu z systemami audiotele.
Technika.
Teletekst prezentowany jest w formie stron tekstowych numerowanych od 100 do 899 (teoretycznie stron może być 2048=7ffh+1). Każda strona składa się z wiersza nagłówka, maksymalnie 24 wierszy treści po 40 znaków każdy oraz wierszy technicznych. Znaki mają stałą szerokość. Każda strona może posiadać wiele podstron – teoretycznie może ich być 8192 (1fffh+1, ponieważ maska numeru podstrony to 3f7fh), lecz w praktyce nie używa się więcej niż 80=7fh+1. Możliwa jest transmisja znaków literowych właściwych dla różnych języków, w tym również liter z polskimi znakami diakrytycznymi. W najniższej 25. linii mogą być umieszczone kolorowe hiperłącza, odpowiadające kolorowym przyciskom na pilocie telewizora.
Teletekst jest emitowany w postaci pakietów bitów (cyfrowo) umieszczonych w okresie wygaszania pionowego sygnału wideo na wybranym przez nadawcę zestawie początkowych 15 linii obu półobrazów. Przesyłanie informacji odbywa się cyklicznie, na jednej linii może być przesyłany pakiet do 320 bitów danych (40 słów 8-bitowych) poprzedzonych bitami stałej sekwencji rozbiegowej i startowej. Czas trwania każdego bitu wynosi ok. 140 µs (7175 bitów przesyłanych w ciągu jednej sekundy). Przesyłane słowa 8-bitowe to indeks znaku alfanumerycznego w kodzie ASCII, znaki semigraficzne, instrukcje dotyczące wyświetlanych znaków (wielkość, kolor itd.) i instrukcje sterujące tryb pracy (tekst lub tekst na tle programu). W osobnych pakietach przesyłane są również informacje techniczne jak na przykład identyfikator stacji, nazwa stacji itp.
Telewizor przystosowany do odbioru teletekstu musi być wyposażony w dekoder wraz ze sterownikiem. Podstawowymi funkcjami dekodera są:
Umieszczenie informacji teletekstu w pamięci RAM umożliwia otrzymanie nieruchomego obrazu strony, aż do czasu jej zmiany przez telewidza.
Historia teletekstu.
Pierwsze prace nad stworzeniem teletekstu rozpoczęto w latach 70. w Wielkiej Brytanii. Pierwsze transmisje teletekstowe pod nazwą "Ceefax" telewizja BBC wyemitowała pod koniec 1974 r. Jednak możliwości systemu były bardzo ograniczone, szczególnie jeśli chodzi o liczbę stron teletekstu. Nie było również zestawów telewizyjnych z dekoderami, które służyłyby do odbioru dołączanych do transmisji telewizyjnej danych. Dopiero pod koniec lat 70. zaczęła zwiększać się liczba sprzętu zdolnego do odbioru teletekstu w Wielkiej Brytanii.
W 1975 r. rozpoczęły się także prace nad francuskim systemem teletekstu. Zarówno na jego bazie, jak i bazie brytyjskiego "Ceefaxu" w latach 80. swoje systemy teletekstowe zaczęły wprowadzać amerykańskie sieci telewizyjne (m.in. CBS i NBC).
W latach 90. nastąpił dynamiczny rozwój teletekstu. Zaczęły go wykorzystywać sieci kablowe i stacje rozrywkowe, powstające w tym okresie. Wkrótce był on obecny także w większości stacji publicznych w byłych krajach socjalistycznych, a w ślad za nimi poszły telewizje komercyjne.
Obecnie teletekst jest standardowym rozszerzeniem działalności stacji telewizyjnych. Większość stacji wykorzystuje technologię teletekstową do przesyłania informacji, będących uzupełnieniem oferty programowej danej telewizji. Najczęściej wykorzystywaną przez odbiorców informacją przesyłaną teletekstem jest program telewizyjny. Analogowa transmisja sygnału wizji jest wypierana przez skompresowany sygnał cyfrowy, którego elementem jest elektroniczny przewodnik po programach – EPG, przejmujący najważniejszą funkcję teletekstu.
Teletekst w Polsce.
Pierwszy polski teletekst został zaprezentowany podczas Międzynarodowych Targów Poznańskich w 1980 roku przez Ośrodek Badawczo-Rozwojowy Techniki Telewizyjnej (OBRTT). Nazwany został telewizyjnym systemem przekazywania informacji i selekcji dodatkowych informacji. Umożliwiał wyświetlanie na ekranach domowych odbiorników telewizyjnych dodatkowych informacji w postaci tekstów (telegazeta, rozkłady jazdy itp.) i uproszczonych rysunków (np. mapa pogody). Objętość informacji miała wynosić 100 stron w każdym kanale telewizyjnym, z których każda informacja miała zawierać 24 wiersze po 40 znaków. Dostęp informacji wynosił od 5 do 40 sekund przy dowolnym czasie wyświetlania zależnym od życzenia telewidza. Działanie systemu było demonstrowane za pomocą odbiornika Jowisz ze zdalnym sterowaniem.
Pierwszy polski system teletekstu (Telegazeta) został uruchomiony przez Telewizję Polską 29 grudnia 1988 roku i był nadawany jednocześnie z I ogólnopolskim programem telewizyjnym (na niektórych obszarach kraju z programem drugim). Treść dodatkowych informacji stanowiły komunikaty bieżące (stan pogody, stopnie zasilania), aktualności (z kraju, ze świata, wiadomości sportowe), informator (kalendarz, kursy walut, numery kierunkowe, służby alarmowe i magnetofonowe), lista przebojów, testy. W sierpniu roku 1989 objętość informacji w Telegazecie wynosiła 100 stron. Czas dostępu do wybranej strony wynosił maksymalnie 12 sekund. .
W języku potocznym teletekst jest bardzo często błędnie nazywany telegazetą. Telegazeta jest nazwą handlową teletekstu TVP i jako taka nie może być wykorzystywana jako nazwa środka przekazu danych.
Teletekst emitują także stacje komercyjne.
Lokalne ośrodki TVP emitują teleteksty lokalne, o nazwach utworzonych według stałego wzoru, np. "Telegazeta Regionalna TVP3 Kraków". Emitowane one są wraz z sygnałem kanału TVP3.
Normy i standardy.
Teletekst został początkowo na potrzeby BBC opisany w dokumencie „World System Teletext”. Obecnie jest określony normami ETSI (European Telecommunication Standard) pod numerem ETS 300 706 o nazwie „Enhanced Teletext specification”.

</doc>
<doc id="204724" url="https://pl.wikipedia.org/wiki?curid=204724" title="Ozy">
Ozy



</doc>
<doc id="204725" url="https://pl.wikipedia.org/wiki?curid=204725" title="Wierzbów">
Wierzbów

Wierzbów (, , ) – wieś (obec) we wschodniej Słowacji, w powiecie kieżmarskim, kraju preszowskim. Ośrodek wypoczynkowy.
Wierzbów w latach 1271–1878 był miastem.
Na południe od centrum wsi znajduje się Park termalny Vrbov.
Położenie geograficzne.
Wierzbów leży na pograniczu Kotliny Popradzkiej i Gór Lewockich. Przez wieś z południa na północ przepływa Vrbovský potok, który w Kieżmarku uchodzi do Popradu. W jego biegu w południowej części wsi znajdują się trzy stawy rybne. Wierzbów graniczy od północy z miastem Kieżmark i Lubicą, od wschodu z Twarożną, od południa z Vlkovą i Vlkovcami i od zachodu z Žakovcami i Huncowcami. Przez wieś przebiega droga lokalna nr 536 Kieżmark - Jánovce i nr 3094 Wierzbów - Huncowce.
Historia.
Rejon, w którym leży Wierzbów, od X wieku do I połowy wieku XIII znajdował się we władaniu Polski. Sam Wierzbów był wzmiankowany po raz pierwszy w 1251. W II połowie XIII w. osiedlili się tu osadnicy niemieccy. Wówczas region ten należał już do Węgier. W 1271 król węgierski Stefan V przyznał miejscowości prawa miejskie. W 1412 Wierzbów wszedł – jako jedno z 13 „miast spiskich” – w skład tzw. zastawu spiskiego. Od tego czasu przez ponad 350 lat (do 1769) miejscowość znajdowała się w jurysdykcji Polski, co upamiętnia zabytkowa kolumna z rzeźbą ustawiona przed kościołem w XVIII wieku. W latach 1778–1876 Wierzbów należał do tzw. Prowincji XVI Miast Spiskich. Mieszkańcy zajmowali się rolnictwem, hodowlą bydła, a także gorzelnictwem i handlem płótnem. Centrum stanowi rynek otoczony domami mieszkalnymi wzniesionymi często jeszcze na XV–XVI-wiecznych działkach. W 1878 r. Wierzbów utracił prawa miejskie.
W 1981 r. w miejscowości odkryto silnie zmineralizowane, siarkowe wody termalne (temperatura u źródła: 56°C) i na ich bazie otwarto kąpielisko. Obecnie składa się ono z szeregu basenów różnego przeznaczenia z wodą o temperaturze od 26 do 38 °C.
Turystyka.
 Szlaki rowerowe 

</doc>
<doc id="204727" url="https://pl.wikipedia.org/wiki?curid=204727" title="Adam Konkol">
Adam Konkol

Adam Michał Konkol (ur. 23 grudnia 1975 w Rydułtowach) – polski gitarzysta i kompozytor, lider i założyciel grupy Łzy, właściciel wytwórni muzycznej Konkol Music, promotor muzyczny.
Życiorys.
Karierę muzyczną rozpoczynał w Pszowie. W 1992 założył swój pierwszy zespół – Rave. Później występował m.in. w zespołach: The Pilators, Araka.
W 1996 założył zespół Łzy. Jest jego liderem, kompozytorem, gitarzystą oraz autorem tekstów piosenek. Twórca takich przebojów jak: „Narcyz”, „Niebieska sukienka”, „Anastazja, jestem”, „Opowiem Wam jej historię”, „Agnieszka już dawno…”, „Oczy szeroko zamknięte”.
W styczniu 2006 założył zespół Boyler, w którym grał z drugim gitarzystą Łez – Rafałem Trzaskalikiem.
W 2014 roku założył boysband 4Love jako "polską odpowiedź na One Direction".
Życie prywatne.
Jego partnerką życiową była wokalistka Paulla (Paulina Ignasiak). 1 kwietnia 2008 urodził się ich syn Adam junior.
30 kwietnia 2009 w bazylice pw. Narodzenia Najświętszej Maryi Panny w Pszowie odbył się jego ślub z Angeliną Kwiatek, byłą wicemiss Wielkopolski oraz działaczką Samoobrony RP. Ma z nią dwoje dzieci córkę Nadię i syna Michała.
Cierpi na zespół Eisenmengera.

</doc>
<doc id="204733" url="https://pl.wikipedia.org/wiki?curid=204733" title="Kill Bill Vol. 2">
Kill Bill Vol. 2



</doc>
<doc id="204735" url="https://pl.wikipedia.org/wiki?curid=204735" title="Polityka wyznaniowa">
Polityka wyznaniowa

Polityka wyznaniowa – rodzaj polityki publicznej państwa, która określa stosunek władzy wobec organizacji religijnych.
W krajach demokratycznych polityka wyznaniowa jest realizowana zgodnie z konstytucyjnymi gwarancjami wolności religijnej, sumienia i wyznania oraz zasadą równości obywateli wobec prawa, niezależnie od ich wyznania i światopoglądu. Natomiast w państwach totalitarnych przeprowadzane są często próby ograniczenia lub całkowitej eliminacji roli religii, a także podporządkowanie organizacji religijnych władzom i wykorzystanie uczuć religijnych do celów politycznych.
Zadania polityki wyznaniowej.
Polityka wyznaniowa nie zajmuje się życiem religijnym jako takim, występującym we wszystkich możliwych przejawach, lecz tylko tymi jego aspektami, które w mniejszym lub większym stopniu uległy procesowi instytucjonalizacji, czyli przybrały postać określonego typu organizacji z własną strukturą oraz własnymi środkami i metodami działania. Swoje zainteresowania polityka wyznaniowa państwa skupia na tych przejawach życia religijnego, które wiążą się lub mogą się wiązać z ogólnymi założeniami polityki państwa i jego ideologią.
Polityka wyznaniowa jest w podobnym, jeżeli nie większym stopniu, implikowana obiektywnie istniejącymi na terytorium państwa uwarunkowaniami wyznaniowymi, do których należą przede wszystkim struktura wyznaniowa ludności (liczba i wielkość związków wyznaniowych), charakter związków wyznaniowych (wyznania miejscowe lub uniwersalistyczne), historyczny układ stosunków danych związków wyznaniowych wobec państwa oraz stopień zlaicyzowania państwa. W krajach o zróżnicowanej strukturze wyznaniowej ogromną rolę odgrywa również rozmieszczenie terytorialne kościołów i ich wiernych. Państwo za pomocą polityki wyznaniowej czuwa, aby działalność związków wyznaniowych nie była w żadnym ze swych przejawów sprzeczna z ustawodawstwem i interesami państwa. Państwo występuje wówczas z pozycji najwyższej, suwerennej władzy na swym terytorium. Polityka wyznaniowa sprzęga się z funkcjami nadzoru państwa nad organizacjami religijnymi.
Polityka wyznaniowa Polski Ludowej.
Głównymi teoretykami polityki wyznaniowej państwa w Polsce Ludowej byli m.in. Henryk Świątkowski, Jerzy Feliks Godlewski, Stanisław Markiewicz, Wiesław Mysłek. Problematykę z tego zakresu podejmowali także m.in. Tadeusz M. Jaroszewski, Jerzy Ładyka, Stefan Opara i Michał T. Staszewski. Zasady polityki wyznaniowej PRL na poziomie popularnym, często w konwencji propagandowej, prezentowali m.in. Edward Grzelak, Ignacy Krasicki, Andrzej Tokarczyk.
Na poziomie wykonawczym istotną rolę w zakresie wdrażania polityki wyznaniowej PRL poza politykami wysokiego szczebla odegrali m.in.: Serafin Kiryłowicz i Aleksander Merker.
Ważnym instrumentem realizacji polityki wyznaniowej PRL były m.in. instytucje: Urząd do Spraw Wyznań, Centralny Ośrodek Doskonalenia Kadr Laickich i Towarzystwo Krzewienia Kultury Świeckiej.

</doc>
<doc id="204736" url="https://pl.wikipedia.org/wiki?curid=204736" title="Chronologia Gwiezdnych wojen">
Chronologia Gwiezdnych wojen

Chronologia Gwiezdnych wojen – ułożone chronologicznie wydarzenia z fikcyjnego świata "Gwiezdnych wojen".
Datowanie wewnętrzne.
Przez całe lata od powstania pierwszego z filmów z serii "Gwiezdnych wojen" nie udało się stworzyć spójnego kalendarza, który obowiązywałby wewnątrz świata. Główną przyczyną takiego stanu rzeczy był fakt, że George Lucas nie zezwolił twórcom Expanded Universe na opisywanie wydarzeń sprzed "". Doprowadziło to do powstania kilku 'umownych' systemów liczenia dat – najczęściej za 'rok zerowy' przyjmowano 35 lub 32 BNH, podejrzewając, że to wtedy Palpatine przejął władzę i stworzył Imperium.
Powstanie trylogii prequeli sprawiło, że wszystkie te wyliczenia przestały być zgodne z filmami. Kwestię tę próbuje się rozwiązać sugerując przeprowadzenie przez władze Starej Republiki ok. roku 35 BNH „synchronizacji dat” – w istocie wyzerowania numeru roku. Rozwiązanie to stoi jednak w sprzeczności z pojawiającymi się w niektórych źródłach określeniami „ery preimperialnej” i „ery imperialnej” w odniesieniu odpowiednio do okresów przed i po 35 BNH. Obecnie wszystkie źródła sprzed 2014 roku (poza filmami i Wojnami klonów) są niekanoniczne, więc system datowania ABY/BBY również nie jest już stosowany. Pomimo to najczęściej stosuje się datowanie BBY i ABY.
Datowanie zewnętrzne.
Ze względu na wspomniane powyżej problemy z datowaniem 'wewnętrznym', w świecie "Gwiezdnych wojen" przyjęło się określać daty w odniesieniu do akcji pierwszego z wydanych filmów: "", a dokładniej – do przedstawionej w nim Bitwy o Yavin. Stąd też mamy następujące najczęściej stosowane skróty:
Powyższe skróty stosuje się także w Polsce, ze względu na brak zgrabnych odpowiedników w języku polskim.
Pomimo to w większości przypadków używa się datowania BBY i ABY.
Inne metody określania czasu.
Kanon.
System Republikański.
Rokiem zerowym tego systemu jest rok 35 BBY wprowadzony w tym roku przez Republikański Urząd standaryzacji i miar skrótem tego systemu jest BrS () i ArS ()
System Lothalski.
Rokiem zerowym tego systemu jest rok 3277 BBY zaś skrótem jest LY ()
Legendy (EU).
System Russański.
Rokiem zerowym tego systemu jest rok 1000 BBY (czyli rok Reformacji Russańskiej) zaś skrótem jest BRR () i ARR ()
System Traktatu z Coruscant.
Rokiem zerowym tego systemu jest rok 3653 BBY zaś skrótem jest BTC () i ATC ()

</doc>
<doc id="204737" url="https://pl.wikipedia.org/wiki?curid=204737" title="Joscelin I">
Joscelin I



</doc>
<doc id="204738" url="https://pl.wikipedia.org/wiki?curid=204738" title="Bitwa pod Azaz">
Bitwa pod Azaz

Bitwa pod Azaz – bitwa pomiędzy siłami łacinników na Wschodzie a Turkami Seldżuckimi z Syrii i Mosulu, mająca miejsce 11 czerwca 1125 roku, zakończona zwycięstwem chrześcijan.
Wydarzenia poprzedzające bitwę.
Pojmanie Joscelina i Baldwina II przez Turków.
We wrześniu 1122 roku, hrabia Edessy Joscelin i Waleran z Biredżiku na czele niewielkiego hufca konnicy zapuścili się na terytorium muzułmańskie. Dotarli aż pod Sarudż, gdy niespodziewanie natknęli się na oddziały emira Charpurtu i Sarudżu z rodu Artukidów, Balaka. Przystąpili do walki i poszli do szarży na nieprzyjaciela, lecz lunął gwałtowny deszcz, który uczynił z równiny grząskie błoto. Konie ciężkozbrojnych łacinników zaczęły się ślizgać i potykać, a w tym czasie lżej opancerzeni Turkmeni bez trudu ich otoczyli. Joscelin i Waleran dostali się do niewoli wraz ze swoimi sześćdziesięcioma towarzyszami. Balak od razu zwrócił się do Joscelina z propozycją zwrócenia wszystkim jeńcom wolności w zamian za oddanie mu Edessy. Hrabia stanowczo odrzucił te warunki i w efekcie Turcy odstawili pojmanych do twierdzy w Charpurcie. Uwięzienie Joscelina nie przeszkodziło jego rycerzom w dokonywaniu kolejnych wypadów na ziemie muzułmańskie. Był to jednak cios dla prestiżu łacinników, do tego Hrabstwo Edessy zostało pozbawione władcy. W tej sytuacji rządy edesseńskie przejął król Jerozolimy Baldwin II, będący seniorem Joscelina. Niewątpliwie spowodowało to pewne osłabienie hrabstwa, gdyż król miał też na głowie wiele innych spraw i nie mógł poświęcić całej swojej uwagi Edessie. Na szczęście dla chrześcijan syryjskich, w listopadzie tego roku zmarł wielki wódz muzułmański z dynastii Artukidów - Ilghazi - a jego synowie - Sulajman i Timurtasz - w pełni zaangażowali się w sprawę sukcesji po ojcu. Sytuację wykorzystał Balak, będący siostrzeńcem Ilghaziego, który rozszerzył swoje panowanie o ziemie na południu i zaanektował Harran. 
Król Baldwin udał się do Edessy, by załatwić sprawę administracji hrabstwa. Po namyśle powierzył ją Gotfrydowi Mnichowi, seniorowi Maraszu, po czym wyruszył na północny wschód na czele niewielkiego oddziału, aby dokonać rozpoznania obszaru, na którym Turcy więzili Joscelina. 18 kwietnia 1123 roku, rozbił obóz w pobliżu Gargaru nad Eufratem. Gdy rankiem opuścił swoich żołnierzy i wyszedł na polowanie, Balak, którego nie spodziewano się w tej okolicy, nagle uderzył na jego obóz. Turcy wybili prawie cały hufiec królewski, a Baldwina wzięli do niewoli i ostawili do Charpurtu, gdzie przebywał Joscelin.
Sytuacja łacinników stała się poważna. Hrabstwo Edessy mogło się obejść bez Joscelina, ale król Baldwin był suzerenem wszystkich chrześcijan na Wschodzie. Do tego sprawował rządy nie tylko w Jerozolimie, ale i w Edessie, a także w Antiochii, gdzie był regentem nieletniego Boemunda II. Fakt, że podczas nieobecności króla, administracja we wszystkich trzech państwach nadal funkcjonowała normalnie, świadczył o zdolnościach Baldwina, który oparł swoją władzę w Outremerze na bardzo silnych fundamentach i trzymał przy sobie ludzi zdolnych sprostać tej sytuacji. W Antiochii przejął rządy patriarcha Bernard, Gotfryd Mnich nie wypuścił z rąk władzy w Edessie, a w Jerozolimie Rada Królestwa tymczasowo powierzyła rządy Eustachemu Garnierowi, seniorowi Cezarei i Sydonu.
Walki w Charpurcie i ucieczka Joscelina.
Pojmanie króla Baldwina ogromnie zwiększyło prestiż emira Balaka. Swój rozgłos w świecie muzułmańskim wykorzystał on do zajęcia Aleppa w czerwcu. Następnie przystąpił do ofensywy przeciwko łacinnikom. W tym samym czasie, Joscelin obmyślił plan ucieczki. Od kiedy tylko przybył na Wschód, Ormianie zawsze darzyli go wielką sympatią. Swoją popularność wśród autochtonicznej ludności chrześcijańskiej zwiększył jeszcze bardziej, gdy pojął za żonę ormiańską księżniczkę Beatrycze. Prestiż ten nie zmalał ani trochę nawet po śmierci jego żony, gdyż jako hrabia Edessy, Joscelin nie był dla swych ormiańskich poddanych tak surowy, jak jego poprzednicy. Szczęśliwie dla niego, Charpurt leżał na ziemiach zamieszkanych w głównej mierze przez Ormian. Jeden z lokalnych wieśniaków podjął się przemycenia od Joscelina wiadomości do jego ormiańskich przyjaciół, którzy bezzwłocznie przystąpili do organizowania pomocy dla uwięzionych. Wkrótce grupa pięćdziesięciu Ormian dostała się do twierdzy przebrana za zakonników i kupców pod pozorem wizyty u namiestnika Charpurtu. Dostawszy się do twierdzy, wyciągnęli ukrytą wcześniej broń i wybili turecki garnizon, po czym pospieszyli uwolnić Baldwina i Joscelina. Charpurt znalazł się w rękach łacinników.
Po odbyciu narady, postanowiono, że Joscelin opuści twierdzę i uda się do Antiochii, skąd sprowadzi pomoc, a w tym czasie król Baldwin zorganizuje obronę i postara się utrzymać Charpurt aż do przybycia posiłków. Hrabia Edessy czym prędzej wymknął się z zamku wraz z trzema Ormianami, którzy pomagali mu w przedostaniu się przez wrogie terytorium. Joscelin niepostrzeżenie prześliznął się przez gromadzące się w okolicy oddziały tureckie i po wielu przygodach dotarł do Turbesselu, skąd zabrał wierzchowca i pogalopował do Antiochii. Kiedy dotarł do miasta, patriarcha Bernard powiadomił go, że posiada za mało żołnierzy, by móc udzielić pomocy Baldwinowi, w dodatku musi się bronić przed atakami muzułmanów. Za jego radą, Joscelin pognał do Jerozolimy, gdzie zwołał Radę i przedstawił jej zaistniałą sytuację. Pospiesznie zebrano rycerzy, którzy forsownymi marszami udali się pod wodzą Joscelina do Turbesselu, skąd planowali wyruszyć do Charpurtu. Lecz dotarłszy na miejsce dowiedzieli się, że przybyli za późno. Zdobywszy w sierpniu chrześcijańską Albarę, Balak otrzymał niepokojące wieści o zamachu w Charpurcie. Natychmiast wyruszył pod mury twierdzy - szybciej, niż się tego spodziewano. Zwrócił się do Baldwina o kapitulację, ale, usłyszawszy odmowę, przystąpił do oblężenia i zdobył zamek. Nakazał wymordować wszystkich łacinników i Ormian z wyjątkiem samego króla, jego siostrzeńca oraz Waleriana, których nakazał przenieść do trudniej dostępnego więzienia w Harranie.
Uwolnienie Baldwina i przymierze frankijsko-saraceńskie.
Przeniesienie jeńców do Harranu praktycznie uniemożliwiło łacinnikom odzyskanie ich na drodze wojennej. Harran leżał w głębi muzułmańskiego terytorium i Joscelin nie mógł ryzykować, by wraz z wojskami zapuścić się tak daleko na ziemie nieprzyjaciela, do tego miasto było dobrze bronione. Dlatego dokonawszy wypadu w okolice Aleppa, Joscelin odesłał rycerzy królewskich z powrotem do Jerozolimy, dokąd powrócili z pustymi rękami. Balak szykował się do wszczęcia nowej ofensywy przeciwko łacinnikom, ale wpierw musiał rozprawić się z rebelią namiestnika Manbidżu. 6 maja 1124 roku zabiła go strzała wystrzelona z cytadeli przez jednego z buntowników. Jego nagły zgon był wielkim ciosem dla islamu i zakończył okres dominacji dynastii Artukidów na arenie politycznej w Syrii.
Po śmierci emira Balaka, król Jerozolimy dostał się w ręce władcy Mardinu Timurtasza, syna Ilghaziego. Pragnął on pozbyć się odpowiedzialności za uciążliwe pilnowanie monarchy, a także zależało mu na zyskaniu wysokiego okupu. Zwrócił się przeto do łacinników, aby omówić z nimi warunki uwolnienia Baldwina. Królowa Morfia i hrabia Joscelin uzgodnili z Timurtaszem szczegóły. Okup miał wynosić osiemdziesiąt tysięcy dinarów oraz zrzeczenie się praw do kilku ważnych miast - Al-Asaribu, Kafartaby, Al-Dżazru i Zardany - ponadto gwarancję udzielenia pomocy w walce przeciwko wodzowi beduińskiemu Dubajsowi. Timurtasz zażądał zaliczki w wysokości dwudziestu tysięcy dinarów i poręczenia spłaty reszty okupu poprzez oddanie mu zakładników, którymi miały być dwie córki Baldwina, syn Joscelina oraz dziesięciu innych młodzieńców z wysokich rodów. Pertraktacje te prowadził w imieniu Timurtasza emir Szajzaru Abu al-Asakir Sultan. Na warunki muzułmanów przystano i z końcem czerwca Baldwin opuścił Harran, skąd został odstawiony do Aleppa, a następnie udał się do Antiochii, gdzie dotarł pod koniec sierpnia.
Baldwin nie dotrzymał wszystkich warunków okupu. Patriarcha Antiochii Bernard stwierdził, że król nie ma prawa przekazać Timurtaszowi obiecanych miast antiocheńskich, gdyż nie jest ich pełnoprawnym władcą, lecz jedynie regentem Boemunda II. Król wystosował do emira list, w którym przepraszał i usprawiedliwiał swoje postępowanie. Przekonało to Timurtasza, który nie chciał wywoływać nowego konfliktu, bo zależało mu na otrzymaniu reszty okupu w postaci pieniędzy. Jednak stwierdziwszy, że emir jest nastawiony tak ugodowo, Baldwin bez wahania złamał kolejne postanowienie traktatu i zamiast wystąpić przeciwko Dubajsowi, sprzymierzył się z nim i uzyskał wsparcie wojsk Beduinów. Do powstałej koalicji przyłączył się także pretendent do tronu Aleppa, Sultanszah, oraz Tughril Arslan, wypędzony przez swoich pobratymców brat sułtana rumijskiego - obaj wodzowie przybyli wraz ze swoimi oddziałami. Wiarołomstwo króla Baldwina tak rozzłościło Timurtasza, że skazał on na śmierć Waleriana i królewskiego siostrzeńca, którzy wciąż przebywali u niego w niewoli.
Bitwa.
Wojna z sułtanem seldżuckim.
Połączone siły łacinników, Beduinów i Turków przystąpiły do działań wojennych przeciwko Timurtaszowi Artukidzie. Za swój cel obrały miasto Aleppo i przystąpiły do oblężenia. Przebywający w Mardinie Timurtasz nie mógł udzielić obrońcom należytej pomocy, gdyż był całkowicie pochłonięty sprawami sukcesji po swoim umierającym bracie Sulajmanie, gdyż chciał po jego śmierci przejąć Majjafarikin. Artukida nakazał władzom Aleppa bronić się tak długo, jak tylko zdołają. Oblężenie trwało trzy miesiące, a głodujący obrońcy znajdowali się w rozpaczliwej sytuacji. Ponownie wysłali poselstwo do Timurtasza z naglącą prośbą o ratunek, lecz znów nie odnieśli żadnych rezultatów poza rozzłoszczeniem swojego wodza. Zdesperowani, posłali kuriera do Mosulu, chcąc oddać się pod opiekę Sułtanatu Seldżuckiego. Tam wysłuchano ich próśb i natychmiast wyprawiono do Syrii atabega mosulskiego i weterana wojny z łacinnikami z 1114 roku - Aksunkura al-Bursukiego. Niezwłocznie wysłał on do Aleppa posiłki, a sam zebrał armię i, zyskawszy błogosławieństwo sułtana Mahmuda, wyruszył przeciwko chrześcijanom.
Znalazłszy się w okolicy obleganego Aleppa, wydał rozkaz wszystkim okolicznym emirom, by dołączyli do jego armii. Lokalni władcy muzułmańscy, w tym także najpotężniejsi z nich - emir Himsu Kirchan i Tughtakin z Damaszku - przysłali mu swoje posiłki. Armia sułtańska wzrosła do olbrzymiej potęgi, w obliczu której rozpadło się przymierze frankijsko-saraceńskie. Dubajs wraz z Beduinami wycofał się daleko na wschód, Sultanszach i Tughril Arlsan uciekli, a Baldwin odstąpił od oblężenia i schronił się w twierdzy Al-Asarib. Pod koniec kwietnia, Al-Bursuki triumfalnie wmaszerował do Aleppa i przejął tam władzę w imieniu sułtana, ale póki co wstrzymał się od działań wojennych przeciwko łacinnikom, pragnąc wpierw utwierdzić swoją władzę nad okolicznymi ziemiami. Król Baldwin był pilnie wzywany przez sprawy swego królestwa, powrócił więc do Jerozolimy po dwóch latach nieobecności i przybył tam w kwietniu 1125 roku.
Przebieg bitwy.
Król nie przebywał długo w Jerozolimie, gdyż niepokoiły go wieści o posunięciach Turków na północy. Al-Bursuki był doświadczonym wodzem i znacznie groźniejszym przeciwnikiem od Artukidów. Zostawszy panem nie tylko Mosulu, ale i Aleppa, urósł do wielkiej potęgi, a występując w imieniu sułtana seldżuckiego, zjednoczył pod swoim sztandarem wszystkich muzułmanów z Syrii, którzy uznali go za swojego suzerena. Wkrótce też, na czele połączonych wojsk tureckich przystąpił do działań zbrojnych przeciwko łacinnikom. W marcu wkroczył do Szajzaru, gdzie tamtejszy emir, sprawujący pieczę nad zakładnikami Timurtasza, stanowiącymi gwarant wypłacenia przez króla Baldwina należnego okupu, przekazał ich Al-Bursukiemu. W maju atabeg zdobył chrześcijański zamek Kafartab, po czym przystąpił do oblężenia Zardany. Baldwin czym prędzej udał się na północ i pospiesznie zebrał pod swoim dowództwem wojska z Antiochii, Edessy i Trypolisu liczące w sumie tysiąc sto rycerzy i dwa tysiące piechoty. Były to wszystkie siły, jakie łacinnicy mogli wystawić w Syrii, poważnie osłabione przez wcześniejsze wojny z Ilghazim i rzeź w bitwie na Krwawym Polu. Król nie mógł zabrać ze sobą oddziałów z Królestwa Jerozolimy, gdyż obawiał się, że na bezbronny kraj napadną Fatymidzi z Egiptu.
W czerwcu armia turecka przebywająca na terytorium Hrabstwa Edessy, przystąpiła do oblężenia miasta Azaz (zdobytego przez Joscelina w 1118 roku). Były to cała armia, jaką posiadał Al-Bursuki, łącznie ze wszystkimi jego syryjskimi wasalami. Najpotężniejszy z nich, Tughtakin z Damaszku przybył osobiście na czele licznych oddziałów. 11 czerwca armia łacinników pod dowództwem króla Baldwina II, hrabiego Edessy Joscelina I i Ponsa, hrabiego Trypolisu, wydała bitwę muzułmanom oblegającym Azaz. Al-Bursuki miał ogromną przewagę liczebną, dlatego postanowił w pełni ją wykorzystać i od razu rzucił do bitwy wszystkie swoje siły, rezygnując z tradycyjnej taktyki Turków, polegającej na pozorowaniu ucieczki. Choć większość jego armii stanowili z pewnością konni łucznicy, uznał, iż od walki dystansowej, lepszym wyjściem będzie podjęcie walki z bliska. Bitwa pod Azaz była jedną z najbardziej krwawych batalii w historii państw krzyżowców. Po długich i ciężkich zmaganiach, ciężkozbrojni rycerze chrześcijańscy zwyciężyli gorzej uzbrojoną konnicę turecką, górując nad muzułmanami nie tylko jakością uzbrojenia, ale także wyszkoleniem i siłą fizyczną. Łacinnicy zdobyli ogromne łupy, które w całości pokryły koszt wykupu z niewoli rodziny królewskiej. Kwotę tę Baldwin zapłacił jednak nie Timurtaszowi, ale Al-Bursukiemu, który zwrócił mu jego córki, a pozostałych zakładników król wykupił od emira Sultana z Szajzaru.
Po bitwie zawarto rozejm. Muzułmanie zatrzymali Kafartab, ale wyrzekli się roszczeń do innych miast chrześcijańskich. Zawieszenie broni przetrwało aż osiemnaście miesięcy, co pozwoliło królowi Baldwinowi odetchnąć i powrócić do Jerozolimy, by zająć się sprawami królestwa, a także prowadzić wojnę z Damaszkiem. Al-Bursuki oddał Kafartab emirowi Himsu Kirchanowi, a sam powrócił do Mosulu, zostawiając część swoich żołnierzy do obrony Aleppa. 

</doc>
<doc id="204739" url="https://pl.wikipedia.org/wiki?curid=204739" title="Powłoka liniowa">
Powłoka liniowa



</doc>
<doc id="204740" url="https://pl.wikipedia.org/wiki?curid=204740" title="Bitwa pod Sarmadą">
Bitwa pod Sarmadą



</doc>
<doc id="204741" url="https://pl.wikipedia.org/wiki?curid=204741" title="Bitwa Ager Sanguinis">
Bitwa Ager Sanguinis



</doc>
<doc id="204743" url="https://pl.wikipedia.org/wiki?curid=204743" title="ORP Warszawa (projektu 56AE)">
ORP Warszawa (projektu 56AE)



</doc>
<doc id="204748" url="https://pl.wikipedia.org/wiki?curid=204748" title="Miniatura szachowa">
Miniatura szachowa

Miniatura szachowa – partia szachów wygrana przez jedną ze stron w debiucie, czyli w kilku lub kilkunastu posunięciach. Zwycięstwo w tak wczesnym stadium partii jest zawsze skutkiem błędu przeciwnika - jego pomyłki lub nieznajomości teorii.
Przegrane w miniaturach zdarzają się nawet najwybitniejszym szachistom. W 1988 roku Viswanathan Anand musiał poddać partię już po sześciu posunięciach, ponieważ nie sprawdził wcześniej fałszywej nowinki, umieszczonej w "Šahovskim Informatorze". Pomyłka w kolejności posunięć kosztowała Wiktora Korcznoja natychmiastową przegraną w partii z Aleksandrem Morozewiczem na olimpiadzie w 2004 roku.
Kwestią umowną jest, przez ile ruchów może trwać partia, aby można ją było nazwać miniaturą. Kiedyś za limit uznawano 20 posunięć, później 25. Anatolij Karpow w swojej książce "50 miniatur mistrzów świata" podniósł górną granicę do 30.
A.Morozewicz - W.Korcznoj, Calvia 2004.
Czarne unikają dobrze znanego wariantu zamkniętego partii hiszpańskiej, powstającego po 6. .. Ge7. Ruch w partii jest bardziej agresywny, ale nie jest nowością. Grywano w ten sposób już w XIX wieku.
Ostatni ruch czarnych jest nowinką. Obaj przeciwnicy, znani z bezkompromisowej gry, chętnie zeszli z utartych szlaków.
Prawdopodobnie Korcznoj widział przyjemną dla czarnych pozycję, powstającą po 11...c6 12.Sc3 Sxb3 13.axb3, lecz wybrał złą kolejność posunięć.
Białe nie muszą wycofywać skoczka, ponieważ kolumna a została otwarta i goniec może bezpiecznie zaatakować czarnego hetmana. Czarne poddały się, ponieważ straty są nieuniknione. Po 13...Hd7 nastąpiłoby klasyczne podwójne uderzenie 14.Sc7+ ze zdobyciem wieży, a pojmanie przez czarne białego skoczka będzie je jeszcze kosztować dwa piony (np. 14...Kf8 15.Sxa8 Hb7 16.Sc7 Gb6 17.Sxa6 Hxa6 18.Gb4 Hb7 19.Gxd6+).

</doc>
<doc id="204749" url="https://pl.wikipedia.org/wiki?curid=204749" title="Nowinka szachowa">
Nowinka szachowa

Nowinka – posunięcie we wczesnej fazie partii szachów, które zostało zastosowane po raz pierwszy. Na teorię otwarć szachowych składa się ogromna liczba znanych wariantów, stosowanych wcześniej w grze praktycznej lub przeanalizowanych przez teoretyków, jednak jest ona daleka od pełnego opisu bogactwa możliwości, jakie dają szachy. Nowinki są zazwyczaj owocem żmudnej pracy arcymistrzów, którzy w domowych analizach próbują znaleźć warianty nieznane przeciwnikom.
Za nowinkę uznaje się tylko takie nowe posunięcie w debiucie, które przynosi korzyść. Ofiarą fałszywej nowinki padł w 1988 roku czołowy szachista świata Viswanathan Anand, który zasugerował się błędnym komentarzem, umieszczonym w "Šahovskim Informatorze".
A.Zapata - V.Anand, Biel 1988.
W partii Anthony Miles – Larry Christiansen (San Francisco, 1987) nastąpiło 6.Sxe4? Gxe4 7.d3 Gg6 i partia zakończyła się remisem po 21 posunięciach. Pomimo dużego błędu, "Šahovski Informator" uznał posunięcie 5...Gf5 za nowinkę.
Czarne poddały się, ponieważ tracą związanego skoczka, którego nie mają jak obronić:
Powyższa partia jest jedną z najkrótszych miniatur, przegranych przez arcymistrza światowej czołówki w oficjalnym turnieju.

</doc>
<doc id="204753" url="https://pl.wikipedia.org/wiki?curid=204753" title="Ivan Bohuš">
Ivan Bohuš

Ivan Bohuš (ur. 27 listopada 1924 w Dechtárach, zm. 11 sierpnia 2018) – słowacki historyk regionalny, muzeolog i publicysta, pracownik naukowy słowackiego Tatrzańskiego Parku Narodowego, specjalizujący się w dziejach Tatr i Podtatrza.
W latach 1949–1957 był dyrektorem Muzeum Tatrzańskiego w Popradzie. W 1957 r. założył Muzeum TANAP-u w Tatrzańskiej Łomnicy i był jego kierownikiem do 1967 r. W 1950 r. zainicjował utworzenie Tatrzańskiego Pogotowia Górskiego ("Tatranská horská služba").
Zajmował się historią taternictwa, turystyki tatrzańskiej, ratownictwa i przewodnictwa górskiego. W tym zakresie napisał m.in. studium "Historický vývoj Vysokých Tatier" (1972) oraz dwie książki: "Osudy Tatier" (1976) i (wspólnie z Ivanem Houdkiem) "Osudy tatranských osad" (1982). Opracował słownik biograficzny "Kto bol kto vo Vysokých Tatrách", opisał historię ochrony przyrody w Tatrach Słowackich (trzy części wydane w latach 1959, 1963 i 1972) oraz wydał książkę o nazewnictwie tatrzańskim "Od A po Z o názvoch Vysokých Tatier". Napisał również popularnonaukowe pozycje "Potulky po Tatrách" (1962), "Na každom kroku kameň" (1966), "Krásy Tatier" (1969), "Tatranský kaleidoskop" (1977).
Do 2010 r. opublikował ok. 2300 artykułów i większych opracowań w słowackich, czeskich i polskich periodykach naukowych, czasopismach popularnonaukowych i w prasie codziennej. Brał udział w opracowaniach przewodników turystycznych i przygotował część tekstową do kilku albumowych publikacji o Tatrach Wysokich.

</doc>
<doc id="204754" url="https://pl.wikipedia.org/wiki?curid=204754" title="Ivan Bohus">
Ivan Bohus



</doc>
<doc id="204756" url="https://pl.wikipedia.org/wiki?curid=204756" title="Języki zachodnioromańskie">
Języki zachodnioromańskie

Języki zachodnioromańskie – jedna z trzech grup języków romańskich (obok wschodnio- i południoworomańskich). Posługuje się nimi ok. 720 mln ludzi na niemal wszystkich kontynentach – głównie w Europie zachodniej i na obszarach pokolonialnych w Afryce i Ameryce Południowej oraz Środkowej.
Najpopularniejsze języki zaliczane do tej grupy:

</doc>
<doc id="204757" url="https://pl.wikipedia.org/wiki?curid=204757" title="Ipekakuana prawdziwa">
Ipekakuana prawdziwa

Ipekakuana prawdziwa ("Carapichea ipecacuanha"), zwana też wymiotnicą prawdziwą – gatunek wiecznie zielonego półkrzewu należący do rodziny marzanowatych ("Rubiaceae"). Występuje w stanie dzikim w Ameryce Środkowej (Kostaryka, Nikaragua, Panama) i Ameryce Południowej (wilgotne lasy tropikalne Panamy, Kolumbii i Brazylii).
Zastosowanie.
Roślina uprawna.
Uprawiana jest w Ameryce Południowej, Kolumbii, na Cejlonie, Jawie, w Indiach, Indonezji, na Półwyspie Malajskim i w południowych Chinach.

</doc>
<doc id="204758" url="https://pl.wikipedia.org/wiki?curid=204758" title="ORP Grom (1950)">
ORP Grom (1950)

ORP Grom – niszczyciel radzieckiego projektu 30 bis (typu "Smiełyj" / typ NATO "Skoryi").
Zbudowany w stoczni im. A. Żdanowa w Leningradzie pod numerem stoczniowym S-606. Stępkę położono 1 marca 1950 roku, a okręt wodowano 20 grudnia 1950 roku.
Do służby w marynarce radzieckiej wszedł 11 sierpnia 1952 pod nazwą „Sposobnyj” «Способный». Został następnie wydzierżawiony Polskiej Marynarce Wojennej – polską banderę podniesiono 15 grudnia 1957 roku. W 1965 został odkupiony przez Polskę. Wchodził w skład 7 Dywizjonu Niszczycieli na Oksywiu. Brał udział w wizytach kurtuazyjnych, m.in. w 1959 w Kopenhadze i Breście oraz w 1965 w Narviku. W 1972 został przeniesiony do rezerwy i przebazowany do Świnoujścia. Wycofany ostatecznie ze służby w kwietniu 1973, częściowo rozebrany ok. 1977 i zatopiony w pobliżu portu na Helu jako element falochronu. Kolejno nosił numery burtowe: „53” i (od 1960) „273”.
Polskie niszczyciele tego typu: ORP Grom (II), ORP „Wicher” (II).

</doc>
<doc id="204760" url="https://pl.wikipedia.org/wiki?curid=204760" title="ORP Grom (1995)">
ORP Grom (1995)

ORP Grom (423) – polski okręt rakietowy, trzecia i ostatnia jednostka typu "Orkan", wchodzący w skład Marynarki Wojennej.
Głównym zadaniem okrętu jest wykonywanie uderzeń rakietowych na okręty nawodne i statki przeciwnika, zwalczanie środków napadu powietrznego, osłona przeciwokrętowa oraz przeciwlotnicza własnych okrętów nawodnych i statków, a także patrolowanie i ochrona szlaków komunikacyjnych oraz wyznaczonych rejonów. ORP „Grom”, wraz z bliźniaczymi ORP „Orkan” i ORP „Piorun” wprowadzono do służby w 3 Flotylli Okrętów, gdzie służył kolejno w 1 dywizjonie Okrętów Rakietowych w latach 1995–1999, 31 dywizjonie Okrętów Rakietowych w latach 1999–2004, dywizjonie Okrętów Rakietowych w latach 2004–2010 oraz dywizjonie Okrętów Bojowych w którego siłach znajduje się od 2011 roku. Okręt bazuje w Gdyni i stanowi wraz z okrętami bliźniaczymi oraz dwoma fregatami OHP trzon polskiej floty.
Zamówienie i budowa.
W 1972 roku w Polsce rozpoczęto prace nad programem budowę nowych okrętów rakietowych dla Marynarki Wojennej, które miały zastąpić starzejące się okręty "projektu 205" eksploatowane we flocie. Programowi nadano kryptonim „Tukan”, powstający projekt okrętów oznaczono jako "projekt 665". W wyniku prowadzonych prac rozwojowych Marynarka Wojenna uzyskać miała kutry rakietowo-artyleryjskie o wyporności około 470 ton. W roku 1977 projekt zatwierdzony został przez Marynarkę Wojenną. Tego samego roku rozpoczęły się przygotowania do budowy pierwszego okrętu, poprzez zakup materiałów potrzebnych do budowy jednostki prototypowej. W 1978 roku rozpoczęły się problemy z realizacją programu wynikające z tego, że dostawca uzbrojenia – ZSRR, odmówił dostarczenia uzbrojenia rakietowego i systemów kierowania ogniem. Rok później podjęto decyzję o zamknięciu całego programu i rezygnacji z budowy okrętów tego typu.
W związku z tym kierownictwo Marynarki Wojennej zmuszone było do zakupu od ZSRR czterech okrętów rakietowych "projektu 1241RE". Decyzja ta pozwoliła na wycofywanie używanych wówczas kutrów rakietowych typu "Osa". Jednak te cztery jednostki "projektu 1241" nie zapełniały luki, powstałej po wycofanych kutrach typu "Osa". Decydenci uznali, że konieczny jest zakup kolejnych, nowych okrętów, lecz sytuacja polityczna oraz gospodarcza kraju nie pozwalała na to.
W latach dziewięćdziesiątych XX wieku podjęto decyzję o odkupieniu od Niemieckiej Marynarki Wojennej trzech kadłubów niedokończonych jednostek "projektu 151" (w kodzie NATO: "Sassnitz") budowanych w stoczni VEB Peenewerft. Okręty "projektu 151" budowano pierwotnie dla floty Niemieckiej Republiki Demokratycznej. Odkupione przez Polskę trzy kadłuby o numerach stoczniowych 151.5, 151.6, 151.7 zostały odholowane do Stoczni Północnej przez holownik PRO „Tumak” w celu przebudowy i wyposażenia. Okręty oznaczono jako "projekt 660".
Powstające jednostki planowano uzbroić w przeciwokrętowe pociski manewrujące, jednak ze względu na problemy finansowe panujące wówczas w Polsce proces wyposażania i uzbrajania jednostek uległ znacznemu przedłużeniu i ostatecznie nie udało się tych rakiet uzyskać od producenta. Z powodu wycofywania ze służby kutrów "projektu 205" postanowiono wprowadzić jednostkę prototypową jak i seryjne do służby bez głównego uzbrojenia, aby utrzymać ciągłość szkolenia załóg. 28 kwietnia 1995 okręt wcielono do służby jako ORP „Grom”. Ponieważ okręt nie miał głównego uzbrojenia przeciwokrętowego, stawiane przed nimi zadania realizował jako ścigacz artyleryjski. W 2006 podpisano umowę z firmą Thales Naval Nederland dotyczącą modernizacji okrętów oraz, co najważniejsze, uzbrojenia ich w pociski przeciwokrętowe. Proces modernizacji okrętów trwał w latach 2008-2009, odbywał się w Stoczni Marynarki Wojennej.
Konstrukcja.
Opis ogólny.
Okręt klasyfikowany jest w MW jako mały okręt rakietowy. „Grom” zbudowany został w układzie jednokadłubowca o klasycznej konstrukcji. Ma on długość 48,9 metra, szerokość 8,65 metra i zanurzenie 2,15 m. Okręt ten wypiera 369 ton wyporności pełnej i 333 standardowej. Kadłuby zbudowano ze stali, wzdłużnym układem wiązań oraz jest on w całości spawany. Dodatkowo grubość kadłuba jest zmienna, wynosząca od 3 do 7 milimetrów. W konstrukcję dna kadłuba wkomponowano specjalne fundamenty pod silniki oraz generatory prądu, zaś sam kadłub podzielono grodziami wodoszczelnymi na dziewięć wodoszczelnych przedziałów. Nadbudówka okrętu wykonana została w całości z aluminium, podobnie jak kadłub jest całkowicie spawana. Połączono ją z pokładem za pomocą bimetalu. Dodatkowo ze stopów aluminium wykonano część grodzi przedziałów oraz międzypokład.
W części dziobowej kadłuba, na międzypokładzie, znajdują się pomieszczenia mieszkalne dla załogi, barbeta armaty AK-176M oraz skrajnik dziobowy. Poniżej, także w części dziobowej, znajduje się przedział siłowni. W części rufowej umiejscowione są dwa przedziały siłowni, pomieszczenie gospodarcze oraz skrajnik rufowy. Układ kominowy ulokowany jest w burtach. Okręt ma dwukondygnacyjną nadbudówkę. Na najwyższej kondygnacji znajduje się okrętowe stanowisko dowodzenia GSD, gdzie w jego części wysuniętej bliżej dziobu, znajduje się sterówka. Na dolnym pokładzie pokładówki znajdują się kabiny oficerskie. Część pokładówki wysunięta w kierunku rufy zbudowana jest w sposób demontowalny, co pozwala na jej usunięcie w celu łatwiejszego dostępu do siłowni. ORP „Grom” na dachu pokładówki miał początkowo zamontowany kratownicowy maszt z systemami radiolokacyjnymi oraz elektronicznymi, który w wyniku przeprowadzonej modernizacji wymieniony został na nowy, stanowiący jednolitą bryłę. Załoga okrętu (2018) składa się z 37 osób, w tym 5 oficerów, 19 podoficerów i 13 marynarzy.
Napęd.
Siłownia „Groma” wykonana jest w układzie CODAD. Napęd stanowią 3 silniki wysokoprężne M520 o mocy 3970 kW każdy. Każdy silnik napędza za pośrednictwem wału napędowego jedną, stałą śrubę okrętową. Energię elektryczną na okręcie wytwarzają trzy zespoły prądotwórcze Wola 104ZPM-135R6TC. Każdy z zespołów prądotwórczych składa się z czterosuwowego silnika wysokoprężnego i prądnicy, generuje moc 180 kW. Tak skonfigurowany układ napędowy pozwala osiągnąć prędkość maksymalną wynoszącą 36 węzłów. W dziobowej części kadłuba znajdują się dwa silniki M520, umiejscowione po obu burtach oraz jeden agregat, natomiast w części rufowej znajduje się jeden silnik oraz dwa zespoły prądotwórcze. W celu ochłodzenia spalin podczas ich opuszczania z układu kominowego, mieszane są one z wodą w tłumikach za pomocą wtrysków. Zabieg ten ogranicza widoczność w podczerwieni. Okręt ma trzy stery, napędzane elektrohydrauliczną maszyną sterową. Zapas paliwa zabieranego przez rakietowca wynosi maksymalnie 28,5 tony.
Wyposażenie.
Okręt przed modernizacją z początku XXI wieku, dysponował innym zestawem wyposażenia elektronicznego. „Grom” miał na swoim wyposażeniu polską stacją radiolokacyjną NUR-27XA służącą do wykrywania zarówno celów powietrznych jak i nawodnych. Antena radaru zamontowana była na szczycie kratowanego masztu. Poniżej stacji NUR znajdował się radar nawigacyjny SRN-443XTA również produkcji krajowej.
Jednostkę wyposażono w system kierowania ogniem oraz wykrywania celów, w którego skład wchodził radar kierowania ogniem artylerii Wympieł-AME. Radar kierowania ogniem zamontowany był na specjalnym podwyższeniu na dachu nadbudówki, tuż nad mostkiem nawigacyjnym. Dodatkowo okręt ma celownik systemu Kołonka dla armat AK-630M i AK-176M. Jednostkę wyposażonio początkowo w pasywny zestaw zakłócający Derkacz-2 składający się z czterech zmodyfikowanych wyrzutni Mars-4M dla celów pozornych średniego zasięgu kalibru 57 mm, umieszczonych na rufie, oraz ośmiu dwunastolufowych wyrzutni bliskiego zasięgu kalibru 70 mm znajdujących się po obu burtach. Cele pozorne odpalane mogły być zarówno automatycznie jak i ręcznie. Na dodatkowe wyposażenie składały się m.in. system ORO-1, który przeznaczony był do wykrywania opromieniowywania okrętu poprzez falę radarową, zintegrowany system określania pozycji SZOP-4, system wykrywania ruchu okrętu OZRO, radionamiernik oraz systemy łączności wewnętrznej i zewnętrznej.
W wyniku modernizacji z lat 2008–2009 okręt wraz jednostkami bliźniaczymi zyskał zupełnie nowy zestaw wyposażenia elektronicznego. Jednostkę częściowo przebudowano, w celu dostosowania ich do przenoszenia pocisków przeciwokrętowych oraz nowego wyposażenia radarowego. Usunięto stację radiolokacyjną NUR-27 a w zamian zamontowano nowoczesną, trójwspółrzędną, wielozadaniową stację dozoru nawodnego i powietrznego Sea Giraffe 3-D, zamontowano także nowy system identyfikacji „swój-obcy” (IFF), nowy system kierowania ogniem wraz z anteną radaru Sting-EO, system walki elektronicznej Breń produkcji polskiej oraz system dowodzenia i kierowania ogniem Tacticos. Dodatkowo okręt wyposażono w nowoczesne centrum bojowo–informacyjne (BCI) oraz w łącza wymiany danych Link-11. Radar Sea Giraffe zamontowano na nowym maszcie, który zastąpił dotychczasową konstrukcję kratowaną. Radar kierowania ogniem ulokowany został w tym samym miejscu co poprzedni Wympieł-AME. Dodatkowo „Groma” wyposażono w dwa nowe radary nawigacyjne SM Bridgemaster-E. Zmodernizowanej jednostce zmieniono numer projektu poprzez dodanie litery "M" (= modernizowany) oznaczając je jako okręty rakietowe "projektu 660M". W wyniku przeprowadzonych prac okręty stały się interoperacyjne z NATO. Okręt wyposażono w wyrzutnie celów pozornych „Jastrząb”: osiem 9-lufowych kal. 81 mm i jedną 10-lufową kal. 122 mm.
Uzbrojenie.
Uzbrojenie okrętu składa się z pojedynczej, morskiej armaty uniwersalnej AK-176M kalibru 76,2 mm (254 naboje) oraz pojedynczej armaty przeciwlotniczej AK-630M (2000 sztuk amunicji). Ponadto okręt wyposażony były w jedną, czteroprowadnicową wyrzutnię FAM-14 dla przeciwlotniczych pocisków rakietowych Strzała-2M w ilości 8 sztuk. „Strzały-2M” na pokładach "Orkanów" zostały zastąpione przez polskie rakiety przeciwlotnicze „Grom”. W 2016 roku z pokładów wszystkich trzech jednostek zdemontowano wyrzutnie FAM-14. Miało to związek z wymianą pocisków przeciwlotniczych „Strzała” na pociski „Grom”, które mogą być wystrzeliwane z ramienia operatora, bez potrzeby stosowania specjalnych wyrzutni. Przed modernizacją oznaczoną jako proj. 660M okręty nie miały uzbrojenia w postaci pocisków przeciwokrętowych i de facto były to ścigacze artyleryjskie. Po przeprowadzonej modernizacji okręty wyposażono w statywy, jak i kontenery startowe z pociskami RBS15 Mk 3. Jednostka może zabrać maksymalnie 8 kontenerów startowych. Dodatkowo w wyniku modernizacji okręty dozbrojono także w dwa wielkokalibrowe karabiny maszynowe WKM-B kalibru 12,7 mm na podstawie słupkowej (1500 sztuk amunicji).
Przejściowo do czasu dostarczenia pocisków RBS15 Mk 3, na mocy podpisanej umowy Marynarka Wojenna otrzymała 8 starszych pocisków w wersji RBS15 Mk 2 z nadwyżek floty szwedzkiej. Obecnie starsze pociski w wersji Mk 2 wycofano użycia.
Dowódcy.
Kolejni dowódcy ORP „Grom”:

</doc>
<doc id="204761" url="https://pl.wikipedia.org/wiki?curid=204761" title="Nosal (Tatry)">
Nosal (Tatry)

Nosal (1206 m) – szczyt reglowy w Tatrach Zachodnich nad Kuźnicami, między Doliną Bystrej a Doliną Olczyską. Nazwa góry pochodzi od przypominających nos skał od północno-zachodniej strony.
Topografia.
Stanowi zakończenie północno-wschodniej grani Kasprowego Wierchu. Północnymi podnóżami przebiega granica między Tatrami a Rowem Podtatrzańskim (jego częścią zwaną Rowem Zakopiańskim). Od południa Nosalowa Przełęcz (1101 m) oddziela go od zalesionego Nieboraka. Na północ Nosal tworzy trójkątny stok z wierzchołkiem na szczycie i podstawą tworzącą północną granicę Tatr. Obydwa ramiona tego stoku (północno-zachodnie i południowo-wschodnie) podcięte są pasem stromych skał. Największe ściany, o wysokości dochodzącej do 50 m, są pod ramieniem północno-zachodnim, opadającym do Doliny Bystrej. Pod grzbietem północno-wschodnim jest mniejszy pas skał opadający do Doliny Olczyskiej. Najwybitniejszą skałą jest tam Pióro.
Opis.
Zbudowany jest wyłącznie ze skał osadowych – wapieni i dolomitów ze środkowego triasu. Poza tym jest całkowicie porośnięty lasem, który mimo bliskości osad ludzkich jest w dobrym stanie. Oprócz pospolitego w Tatrach świerka rosną buki, sosny zwyczajne oraz sztucznie wprowadzona sosna czarna. Na pionowych skałach w ramieniu północno-zachodnim zdarzały się wypadki śmiertelne, szczególnie wśród poszukiwaczy szarotek, turnie te były też wybierane przez samobójców.
W północno-zachodnim zboczu jest jaskinia Dziura pod Nosalem.
Na skałach rosną rośliny wapieniolubne, m.in. szarotka alpejska, pierwiosnek łyszczak. Występują też rzadkie w Polsce storczyki: dwulistnik muszy i wyblin jednolistny. Szarotki alpejskie zostały znacznie przetrzebione przez zbieraczy. Z większych zwierząt w lasach bytuje ryś, jeleń, puchacz.
Sport i turystyka.
Nosal jest popularny wśród turystów i narciarzy. Na porośniętej lasem północnej stronie jest stok narciarski z kilkoma wyciągami. Od górnej stacji wyciągu prowadzi też nartostrada przez Nosalową Przełęcz do Kuźnic. Z wierzchołka, choć niewysokiego, roztaczają się widoki na Czerwone Wierchy, Giewont, rejon Doliny Bystrej oraz granitowe szczyty wznoszące się ponad Doliną Gąsienicową i doliną Pańszczycą.
Nosal był popularny wśród taterników. W jego zachodnich ścianach opadających do Doliny Bystrej jest około 30 dróg wspinaczkowych. Trenowali na nich ratownicy TOPR. Tatrzański Park Narodowy zakazał tam jednak wspinaczki.

</doc>
<doc id="204763" url="https://pl.wikipedia.org/wiki?curid=204763" title="Kober Marcin">
Kober Marcin



</doc>
<doc id="204764" url="https://pl.wikipedia.org/wiki?curid=204764" title="Torzym">
Torzym

Torzym (tuż po wojnie "Toruń Lubuski", niem. "Sternberg") – miasto w województwie lubuskim, w powiecie sulęcińskim, położone nad rzeką Ilanką i jeziorem Ilno. Siedziba gminy miejsko-wiejskiej Torzym. W latach 1975–1998 miasto administracyjnie należało do woj. zielonogórskiego.
Pod względem historycznym Torzym leży we wschodniej, prawobrzeżnej części dawnej ziemi lubuskiej, określanej jako ziemia torzymska.
Ośrodek usługowy dla rolnictwa i leśnictwa oraz wypoczynkowy; sanatorium. Według danych GUS z 31 grudnia 2019 r. Torzym liczył 2541 mieszkańców.
Historia.
Około połowy XIII wieku tereny te stały się własnością Konrada Sternberga, arcybiskupa magdeburskiego, który w latach 1266–1276 założył tu zamek. Pierwsza pisemna wzmianka o grodzie Sternberg pochodzi jednak dopiero z 1300 roku. Od 1313 roku jej nazwa odnosiła się także do całego obszaru Brandenburgii na wschód od Odry. Władztwo polskie sięgnęło tu ponownie w trakcie wojny o przynależność ziemi lubuskiej po 1319, w 1321 sięgnęły tu granice księstwa głogowskiego. Od 1373 do 1415 miasto znajdowało się pod panowaniem Korony Czeskiej. Około 1375 roku osada nad brzegiem jeziora Ilno uzyskała prawa miejskie.
Od XV wieku brak informacji o zamku Sternberg. Prawdopodobnie znajdował się on nad Ilanką, około 3 km na północny zachód od miasta. W 1506 roku do Torzymia dotarła wyprawa zbrojna zorganizowana przez księcia głogowskiego i przyszłego króla Polski Zygmunta I Starego i elektora brandenburskiego Joachima, skierowana przeciw rycerzom–rozbójnikom. Zniszczono wówczas doszczętnie zamek, który nigdy potem nie został już odbudowany. W dalszym ciągu rozwijało się jednak miasto, dzieląc wraz z okolicą wzloty i upadki w trakcie kolejnych dziesięcioleci. Związane są one z okresami dobrej koniunktury gospodarczej z jednej strony, z drugiej zaś z licznymi wojnami, najazdami oraz pożarami drewnianej głównie zabudowy.
W miejscowości znajdowało się wiele majątków rycerskich, do których należało pięć folwarków i trzy młyny nad Ilanką. Ze względu na niską żyzność okolicznych gleb, większą rolę odgrywała hodowla bydła. W szczególności chodziło o handel bydłem, który rozsławił miasto. Rocznie w Sternbergu odbywały się trzy targi bydła. Korzystne położenie przy drodze łączącej Frankfurt z Poznaniem pozwoliło na powstanie tu browaru i gorzelni.
Około 1800 roku Sternberg nie posiadał murów miejskich, był tylko ogrodzony. W 1834 roku powstał kościół według projektu Schinkla (obecny kościół parafialny). W 1869 roku miasto uzyskało połączenie kolejowe (linia z Frankfurtu do Poznania). W latach 1818–1873 miasto Sternberg należało do powiatu o tej samej nazwie, jednak nigdy nie było jego siedzibą. Od momentu podziału powiatu do 1945 roku miejscowość przynależała do powiatu Oststernberg.
Po I wojnie światowej Sternberg stał się miejscowością sanatoryjną. Zniszczenia II wojny światowej (nawet do ok. 85%) spowodowały, że miejscowość wraz z przyłączeniem do Polski w 1945 r. utraciła prawa miejskie. Wysiedlono także jej dotychczasowych, niemieckojęzycznych mieszkańców. Zamiast dotychczasowej nazwy "Sternberg" administracja polska używała początkowo określenia "Toruń Lubuski", jednak ostatecznie jako oficjalną przyjęto formę "Torzym". W latach 1951–1953 w Torzymiu stacjonował sztab 19 Dywizji Zmechanizowanej Wojska Polskiego.
Osada została ponownie podniesiona do rangi miasta w 1994 r.
Zabytki.
Do wojewódzkiego rejestru zabytków wpisane są:
inne zabytki:
Sport i rekreacja.
Swoją siedzibę ma tu Miejski Klub Sportowy „Toroma” Torzym, założony w roku 1962, grający obecnie w gorzowskiej klasie okręgowej. Charakterystyczne barwy zespołu: żółto-zielono-niebieskie. Klub swoje domowe mecze rozgrywa na Stadionie Miejskim o pojemności 600 widzów. 
W mieście znajdują się zespoły zieleni miejskiej.
Transport.
Transport drogowy.
Na północ od miasta zlokalizowany jest węzeł Torzym w ciągu autostrady A2 (E30). Przez miasto przebiega droga krajowa nr 92 oraz droga wojewódzka nr 138 Sulęcin – Torzym – Gubin.
Transport kolejowy.
W Torzymiu znajduje się przystanek kolejowy Torzym (na linii kolejowej nr 3 Warszawa – Frankfurt nad Odrą).

</doc>
<doc id="204767" url="https://pl.wikipedia.org/wiki?curid=204767" title="Sobhuza II">
Sobhuza II

Sobhuza II (ur. 22 lipca 1899 w Mbabane, zm. 21 sierpnia 1982) – król Suazi w latach 1899/1921–1982.
Syn i następca króla Ngwane V Bunu, w chwili śmierci ojca miał kilka miesięcy; regencję do 1921 sprawowała babka Labotsibeni Gwamile Mdluli. Od grudnia 1921 panował samodzielnie. W czasie jego wieloletnich rządów Suazi uzyskało niepodległość (6 września 1968); przez pięć lat rządził z wykorzystaniem konstytucji, od 1973 jako władca autorytarny.
Jego następcą został syn Makhosetive, który po kilkuletnim okresie rządów regentek Dzeliwe i Ntombi (wdów po Sobhuzie) wstąpił na tron jako Mswati III.
Biorąc pod uwagę cały okres jego formalnego panowania (łącznie z okresem regencji) czyli lata 1899–1982 panował łącznie 82 lata i 254 dni, dzięki czemu zajmuje pierwsze miejsce wśród głów państw, jeśli chodzi o udokumentowaną długość panowania w dziejach.

</doc>
<doc id="204768" url="https://pl.wikipedia.org/wiki?curid=204768" title="Emetyna">
Emetyna

Emetyna – alkaloid występujący w korzeniu ipekakuany. Uzyskiwany jest przez półsyntetyczną metylację kefaliny, innego alkaloidu tej rośliny. Jego działanie pierwotniakobójcze było wykorzystywane do leczenia czerwonki amebowej oraz motylicy wątrobowej. Działanie wykrztuśne i wymiotne emetyny jest powodowane przez silne drażnienie błony śluzowej żołądka. Emetynę podaje się wówczas, gdy leczenie metronidazolem jest nieskuteczne lub przeciwwskazane.
Działanie niepożądane.
Emetyna podawana w dużych dawkach kumuluje się w organizmie i może spowodować uszkodzenia żołądka, wątroby, a nawet zatrzymanie akcji serca. W miejscu wstrzyknięcia może pojawić się ropień.
Postacie leku.
Iniekcje podskórne lub domięśniowe.

</doc>
<doc id="204769" url="https://pl.wikipedia.org/wiki?curid=204769" title="ORP Grom">
ORP Grom

ORP „Grom” – nazwa noszona na przestrzeni dziejów przez okręty polskiej Marynarki Wojennej; pochodzi od gromu, dźwięku fali uderzeniowej towarzyszącego piorunowi:

</doc>
<doc id="204771" url="https://pl.wikipedia.org/wiki?curid=204771" title="Marcin Kober">
Marcin Kober

Marcin Kober, właściwie Mikołaj Marcin Kober, także Chober, Cober, Coeber, Khober, Koeber, Koebner (ur. ok. 1550 we Wrocławiu, zm. przed 9 listopada 1598) – wrocławski malarz portrecista, działający w Polsce w końcu XVI stulecia.
Wykształcenie malarskie uzyskał w rodzinnym mieście oraz w trakcie wędrówki czeladniczej. W 1583 roku został malarzem nadwornym Stefana Batorego, wówczas to wykonał jego słynny całopostaciowy portret. Po śmierci monarchy (1586) powrócił do Wrocławia, tam wszedł w spór z cechem malarskim. Zakończył go po swojej myśli dzięki protekcji cesarza Rudolfa II, w związku z tym bywał w Pradze. W 1589 lub 1590 roku wszedł na służbę Zygmunta III Wazy, w której pozostał do śmierci jako serwitor. Wykonał szereg wizerunków monarchy i jego bliskich, królowej Anny Austriaczki i ich dzieci, Władysława oraz Anny Marii, jak również podobiznę ciotki władcy, królowej Anny Jagiellonki.
Ze względu na to, że swoją sygnaturę umieścił tylko na dwóch pracach, identyfikacja reszty jego dorobku jest utrudniona. Za najważniejsze obrazy, które wyszły spod jego ręki, uznaje się portret Batorego z 1583 roku – dzieło określane jako główne źródło portretu sarmackiego – oraz wizerunek Anny Jagiellonki, zaliczany do najlepszych przykładów sztuki portretowej przełomu XVI i XVII wieku.
Życiorys.
Marcin Kober, a właściwie Mikołaj Marcin, urodził się około 1550 roku we Wrocławiu. Miał brata, Wacława. W rodzinnym mieście uczył się malarstwa. Pierwsza wzmianka o nim pochodzi z 1579 roku, został w niej wymieniony jako towarzysz cechu malarzy wrocławskich. Z nieznanych dokładnie powodów, jakiejś zwady, uwięziono go, a zwolnienie nastąpiło 30 lipca 1580 roku. W tym samym roku wyruszył na wędrówkę czeladniczą po krajach niemieckich, która trwała trzy lata.
Przez jakiś czas przebywał w Magdeburgu, z którego wyjechał do Polski. Około 1583 roku został malarzem nadwornym Stefana Batorego, w tym czasie wykonał portret władcy, naturalnej wielkości, sygnowany monogramem i datą roczną. Z końcem tego roku przebywał w Brześciu Litewskim, gdzie wykonywał jakieś drobne prace. Następnie, towarzysząc dworowi królewskiemu, spędził jakiś czas w Krakowie i prawdopodobnie tam zawarł małżeństwo z Dorotą (nieznanego nazwiska).
Po śmierci Batorego przeniósł się z żoną do Wrocławia. Tam urodziła się dwójka ich dzieci: Melchior (7 stycznia 1587) i Estera (12 lutego 1589). W rodzinnym mieście Kober wszedł w spór z cechem dotyczący prawa do wykonywania zawodu. Zdecydował się wówczas na wyjazd do Pragi, by uzyskać protekcję cesarza Rudolfa II. Monarcha 18 kwietnia 1587 roku wystawił dokument zwalniający Kobera z przestrzegania przepisów cechowych. W osobnym liście do wrocławskiej rady miejskiej, poza pochlebną oceną malarza, zawarł nakaz zapewnienia mu bezpieczeństwa. Od tego czasu Kober zaczął posługiwać się tytułem "der Römische Kaiserliche Maler", stąd uznawany jest za malarza Rudolfa II dla którego pracował we Wrocławiu, podaje się też, że przebywał na dworze cesarskim do 1589 roku. Niekiedy określał się też mianem „cesarsko-rzymskiego Majestatu, jak również królewskiego w Polsce portrecisty” ("Röm. Kais. Maj. sowohl Königl. Maj. in Polen befreiter Maler und Abcontrafeiterseligern").
W 1589 lub 1590 roku ponownie przeniósł się do Polski, tym razem na dwór Zygmunta III Wazy, gdzie jako nadworny malarz i królewski serwitor pobierał stałą pensję. Pracował w Krakowie, a następnie w Warszawie. W latach 1590–1595 wykonał kilka portretów dynastycznych: wizerunki króla, królowej Anny Austriaczki oraz ciotki monarchy, królowej Anny Jagiellonki. Znane jest sześć spośród nich, wliczając w to repliki.
W 1595 roku, na zlecenie Anny Habsburżanki, wyjechał na kilka miesięcy do Grazu, by wykonać portrety arcyksiążąt styryjskich. Pod nieobecność malarza jego warsztat prowadziła żona, która za pośrednictwem czeladnika Marcina Teofilowicza, odbierała wynagrodzenie za wykonane prace. Pobyt Kobera w Grazu zapewne przeciągnął się na część 1596 roku. Jego praca spotkała się tam z uznaniem. Poza wysoką zapłatą (420 guldenów), arcyksiążę Ferdynand obdarzyło go jednym lub dwoma pozłacanymi pucharami.
„Nadworny portrecista króla polskiego” (jak go określano w Grazu, "irer Küniglischen majestat in Pollen contrafeier", względnie "des Khünigs in Polln contrafeier") powrócił na dwór Zygmunta III w 1596 roku. Wiadomo, że w Warszawie na zlecenie marszałka wielkiego koronnego Mikołaja Zebrzydowskiego pracował przy malowaniu chorągwi na uroczysty wjazd legata papieskiego, kardynała Enrica Gaetano. Oprócz tego wykonał portrety dzieci króla, Władysława i Anny Marii.
Okoliczności śmierci Kobera nie są znane, podobnie jak dokładna data. Być może zmarł jeszcze w 1597 roku, a na pewno nie żył 9 listopada 1598 roku, na co wskazuje dokument, w którym jego żona występuje jako wdowa.
Twórczość.
Artysta sygnował tylko dwie spośród swoich prac: portret Stefana Batorego z 1583 roku (od XIX wieku znajduje się w krakowskim klasztorze misjonarzy na Stradomiu) oraz miniaturową podobiznę Zygmunta III z 1591 roku (w zbiorach Zamku Królewskiego na Wawelu). Na podstawie tych wizerunków przypisano mu siedemnaście innych portretów, w tym wiele przedstawiających tych dwóch monarchów, jednak tylko kilka z nich można faktycznie z nim powiązać.
Obrazy Kobera cieszyły się popularnością i miały duży wpływ na ukształtowanie się ikonografii polskich władców, do XVIII wieku wykonano kilkanaście ich kopii olejnych, jak również wiele rytowniczych. Za jego najbardziej znaną pracę uznaje się portret Stefana Batorego z 1583 roku, traktowany niekiedy jako jedno z najlepszych dzieł polskiego malarstwa portretowego. Możliwe, że Kober wykonał także drzeworytnicze kopie swojego dzieła, które umieszczono w dwóch książkach: "Herbach Rycerstwa Polskiego" Bartosza Paprockiego (wydane w 1584 u Macieja Garwolczyka) i "Postilla Catholica" Jakuba Wujka (edycja z tego samego roku u Jakuba Siebeneichera). Być może również portret trumienny monarchy wyszedł spod jego ręki lub powstał w jego warsztacie – mogą na to wskazywać duże zbieżności formalne tej podobizny w stosunku do wizerunku z klasztoru misjonarzy, jednak pełna analiza stylu tego dzieła i próba jednoznacznego stwierdzenia autorstwa nie jest możliwa ze względu na uszkodzenia. Spośród jego późniejszy prac szczególnie ważny jest portret Anny Jagiellonki z 1595 roku ze zbiorów Zamku Królewskiego na Wawelu. Jakkolwiek wysunięto wątpliwości co do autorstwa Kobera, to jednak na ogół uznaje się go za twórcę tego wizerunku, zaliczanego do jednego z najlepszych przykładów sztuki portretowej przełomu XVI i XVII wieku. Nie są znane żadne z jego prac z Grazu, choć być może znajdują się wśród wielu anonimowych portretów członków dynastii Habsburgów. Trudność z ewentualną identyfikacją wynika z braku sygnatur, jak również z faktu, że Kober musiał podporządkować się określonym i stałym wymaganiom dworskich wizerunków, przez co tworzył prace podobne do dzieł wielu innych artystów.
Był portrecistą wysoko ocenianym przez współczesnych sobie, o czym świadczy list Rudolfa II czy też pochlebna opinia cechu wrocławskich malarzy z 1598 roku. Zdaniem Jerzego Petrusa zachowane dzieła potwierdzają słuszność tych przekazów. Zainteresowanie portretem, jak i świetną sprawność warsztatową wyniósł z cechu, swoje umiejętności udoskonalił podczas wędrówki czeladniczej. Silne wpływy sztuki krajów niemieckich dostrzega się w wizerunkach Batorego, natomiast późniejsza twórczość zdradza inspirację sztuką z kręgu Rudolfa II, którą poznawał we Wrocławiu, Pradze i Grazu. Szczególnie pobyt w Pradze przyczynił się do rozwoju zdolności malarza. Jego wizerunki nawiązywały do sztuki portretowej Habsburgów austriackich. Najczęściej tworzył podobizny całopostaciowe, harmonijnie łącząc osiągnięcia portrecistów dworskich z lokalnymi tradycjami. Malował płasko, z dużym realizmem i dekoracyjnością, ostrą i trafną charakterystyką, acz ograniczonym dążeniem do psychologicznego pogłębienia wyrazu swoich dzieł. Na słabsze strony jego twórczości, które niejednokrotnie na obrazach sąsiadują z wybitnymi aspektami, zwróciła uwagę Elżbieta Błażewska. Wymieniła wśród nich nadmierne rozszerzanie sylwetek ku dołowi i wady w oddawaniu anatomii, nieumiejętne wykreślanie perspektywy, sztywność póz oraz niekonsekwentne oświetlenie.
Mimo to Kober bywa uznawany za najwybitniejszego polskiego portrecistę tej doby, na ogół przypisuje mu się duży wpływ na wykształcenie się typowego portretu sarmackiego, widząc wręcz w nim twórcę tego nurtu, a w jego podobiźnie Batorego z 1583 roku jedyne źródło, model dający początek całej serii podobizn szlacheckich, które z niewielkimi zmianami powstawały w ciągu całego XVII wieku, a nawet jeszcze i XVIII stuleciu. Za ich pośrednictwem dopatrywano ech twórczości Kobera również w państwie moskiewskim czy sztuce zdobniczej Mołdawii oraz Wołoszczyzny. Z kolei portret trumienny Batorego zapoczątkował rozwój tego rodzaju wizerunków w Rzeczypospolitej. Jednak zdaniem J. Petrusa przecenia się wpływ Kobera na rozwój polskiego malarstwa, za przesadę uważa też traktowanie portretu Batorego jako wzoru dla wizerunków sarmackich. Natomiast E. Błażewska stwierdza, że był zdolnym portrecistą, lecz nie najwyższej klasy, nie potrafił wypracować własnego, indywidualnego stylu.
Zalicza się go do twórców manierystycznych, ze względu na ciemne, określone tło, wydłużony kanon figuralny postaci o wyraźnie zarysowanych konturach, posługiwanie się kontrastami barwnymi i modelunkowymi, operowanie światłem tak, by ślizgało się po załamanych fałdach draperii. Wierny w oddawaniu wyglądu, poprzez delikatny modelunek oddawała też psychikę portretowanej osoby. Był również uderzająco precyzyjny w przedstawianiu klejnotów, koronek i materiałów.
Galeria prac Kobera.
Obrazy niezachowane lub zaginione.
Obrazy niezachowane, a przypisywane Koberowi:

</doc>
<doc id="204772" url="https://pl.wikipedia.org/wiki?curid=204772" title="ORP Dzik (typu Foxtrot)">
ORP Dzik (typu Foxtrot)



</doc>
<doc id="204773" url="https://pl.wikipedia.org/wiki?curid=204773" title="ORP Sęp">
ORP Sęp

ORP „Sęp” – nazwa noszona na przestrzeni dziejów przez okręty polskiej Marynarki Wojennej; pochodzi od sępa, ptaka padlinożernego sporadycznie występującego w Polsce:

</doc>
<doc id="204774" url="https://pl.wikipedia.org/wiki?curid=204774" title="ORP Sokół">
ORP Sokół

ORP „Sokół” – nazwa noszona na przestrzeni dziejów przez okręty polskiej Marynarki Wojennej. Pochodzi od sokoła, ptaka drapieżnego występującego w Polsce:

</doc>
<doc id="204775" url="https://pl.wikipedia.org/wiki?curid=204775" title="Kościół rzymskokatolicki na Ukrainie">
Kościół rzymskokatolicki na Ukrainie

Kościół rzymskokatolicki na Ukrainie – część Kościoła łacińskiego, pod duchową opieką papieża i Kurii rzymskiej.
Kościół rzymskokatolicki na Ukrainie podzielony jest na siedem diecezji, według niektórych statystyk na Ukrainie do 1991 roku mieszkało co najmniej 8% obywateli deklarujących przynależność do Kościoła rzymskokatolickiego. Obecnie liczba ta wynosi ok. 1 mln obywateli.
Przewodniczącym Konferencji Episkopatu Ukrainy jest bp Bronisław Bernacki – senior odesko-symferopolskiej diecezji.
Historia.
Pierwszym misjonarzem kościoła rzymskiego w Kijowie był św. Bruno, benedyktyn, z osiemnastoma braćmi przybyłymi z Niemiec. Schronienie wśród normańskich władców Kijowa znalazł również św. Olaf. Od 1228 roku działalność misyjną prowadził na Rusi kijowskiej św. Jacek Odrowąż.
Działalność misyjna.
Z powodu ożywionych stosunków handlowych w ciągu XII w. między Wiedniem, Ratyzboną a Kijowem, zaczęły powstawać na potrzeby kupców kościoły łacińskie pod opieką na początku benedyktynów ze szkockiego opactwa w Wiedniu, później dominikanów. Pierwszy katolicki kościół misyjny mógł powstać na terenie Kijowa już w wieku XII. Wówczas funkcjonowała tam osada targowa kupców niemieckich na tzw. Padole, głównie z Austrii. Kijów był bowiem od najdawniejszych czasów poważnym ośrodkiem międzynarodowego handlu. Pod koniec 1228 roku do Kijowa wyruszył również Jacek Odrowąż, wraz z towarzyszami wspierany przez księcia Leszka Białego i biskupa Iwo Odrowąża. Nie ulega wątpliwości, że Jacek Odrowąż osobiście zetknął się z benedyktynami w czasie podróży na Ruś, ponieważ przy tym samym kościele Panny Maryi około 1230 roku osiedlili się pod przewodem św. Jacka dominikanie krakowscy. Ten pobyt św. Jacka w Kijowie upiększony został z biegiem czasu wieloma legendami. Kiedy opuszczał Kijów, pozostawił w Kijowie Godyna na stanowisku przeora, a potem objął tę godność Marcin z Sandomierza. Kościół ten początkowo służył kupcom niemieckim, m.in. przybyszom z Wrocławia. Odrowąż jeszcze raz przybył do Kijowa przed samym najazdem tatarskim i przy klasztorze założył szkołę, do której uczęszczały dzieci miejscowych katolików. W 1242 roku, po najeździe mongolskim, dominikanie opuścili Kijowszczyznę.
Tatarzy spalili w 1240 roku zarówno kwartał niemiecki z kościołem Marii Panny, jak i drewniany klasztor dominikanów, ale zakonnicy z Kijowa zdołali uciec do Polski. Do Lwowa sprowadził św. Jacek Zakon Kaznodziejski oraz według legendy gotycką figurę Matki Bożej, pochodząca najprawdopodobniej z XIV w., według podania wyniesioną z Kijowa przez św. Jacka po zdobyciu miasta przez Tatarów. Obecnie w katedrze przemyskiej.
W 1257 roku papież Aleksander IV podporządkował kościół katolicki na Rusi Halickiej biskupom lubuskim.
"biskupi zaś lubuscy ustąpili do Polski z zamiarem apostołowania na Rusi. Henryk Brodaty, zarządzający dzielnicą krakowską i sandomierską, osiedlił ich w Sandomierskim, gdzie dano im opactwo Opatowskie po Cystersach, dawniej zaś posiadali już dobra Biskupice pod Sandomierzem, których nazwa stąd właśnie pochodziła, że do biskupów (lubuskich) należały. Biskupi ci, nie posiadając potem żadnej dyecezyi ani za Odrą, ani na Rusi, byli już tylko in partibus biskupami na Lubuszu i Rusi i z tytułem tym do końca wieku XV przetrwali, lubo na początku XIV wieku biskup lubuski, Stefan II, twierdził, że poprzednicy jego rezydowali we Włodzimierzu Wołyńskim, gdzie nawet miały być ich groby".
Powołanie diecezji kijowskiej.
Zajęcie Kijowa przez Giedymina, jak podają kronikarze litewscy (1320–1321), zgadza się z datą erekcji biskupstwa łacińskiego w Kijowie, prowadzonego przez dominikanów. 18 lutego 1321 roku Kuria lubuska wysłała z misją brata Henryka na kijowską stolicę biskupią. Klasztor odbudowano pod wezwaniem św. Jacka, z tego też powodu dominikanów zwano w Kijowie zwykle Jackami. Z grona dominikanów wywodzili się późniejsi biskupi kijowscy. Trudno jest dziś ustalić, z jakiego środowiska dominikańskiego wywodził się klasztor w Kijowie: „z prowincji polskiej”, jak w XIII w., czy też spośród braci pielgrzymujących w Societas Fratrum Peregrinantium (SFP), założonego przez Jana XXII, głównie Niemców poprzez Inflanty. Rzymskokatolickie biskupstwo kijowskie mające przez dłuższy czas charakter misyjny uzyskało pełnoprawny status kościelny w 1412 roku i decyzją papieża Jana XXII zostało włączone do metropolii lwowskiej. Biskupstwo ufundował Władysław Jagiełło, zgodnie z przekazem Kromera na chwałę wiktorii grunwaldzkiej.
Mniej więcej w tym samym czasie, co w Kijowie, powstają m.in. kościoły Dominikanów we Lwowie i w Haliczu.
Budowę pierwszej drewnianej katedry łacińskiej pw. św. Zofii w Kijowie należy łączyć z wprowadzeniem organizacji kościelnej na Rusi Kijowskiej. Już w czasach księcia Włodzimierza istniała w Kijowie drewniana katedra, która spłonęła w 1017 roku. Najwcześniejsze wzmianki o świątyni pochodzą z kroniki Thietmara, który omawia wkroczenie wojsk Bolesława Chrobrego i Światopełka I do Kijowa w roku 1018, wspomina też, że „monasterio Sophiae”, zostało spalone w roku poprzednim. Nową murowaną katedrę wystawił w 1614 roku biskup Krzysztof Kazimirski. Przetrwała do 1660, kiedy ostatni zakonnicy zostali wygnani z Kijowa. Katolicką świątynię przekazano następnie Cerkwi prawosławnej. W roku 1724 biskup Samuel Ozga przeniósł siedzibę diecezji do Żytomierza. W 1746 zbudował również kościół katedralny św. Zofii. Świątynia ta został zwrócona katolikom dopiero w 1990 roku.
W 1831 roku ukończono w Kijowie budowę kościoła pw. św. Aleksandra. Przetrwał do czasów sowieckich, kiedy zamieniono go na planetarium. Obecnie jest jednym z czterech kościołów rzymskokatolickich w Kijowie.
W latach 1899–1909 według projektu Władysława Horodeckiego wybudowano w Kijowie kościół św. Mikołaja. Był użytkowany przez katolicką społeczność Kijowa do 1936 roku, gdy zamknęły go władze radzieckie, przeznaczając na pomieszczenia gospodarcze.
Kościół w okresie jagiellońskim.
Właściwą misję katolicyzmu w rycie łacińskim na wschód łączy się jednak z inkorporacją Rusi Czerwonej (1349) i przyległych ziem ruskich do Korony Królestwa Polskiego za Kazimierza Wielkiego i w czasach późniejszych. Pierwsze diecezje katolickie powstały w Haliczu (XIII w., odnowiona w 1375 roku jako metropolia), przeniesiona następnie do Lwowa (1412), której podlegały diecezje sufraganne w Chełmie, Przemyślu i Włodzimierzu Wołyńskim (od 1428 roku w Łucku) oraz w Kamieńcu Podolskim i Kijowie (Żytomierzu).
Wyznawcy a narodowość.
Kościół rzymskokatolicki na Ukrainie był tradycyjnie utożsamiany z polskością. Spisy powszechne ludności, przeprowadzane systematycznie przez władze austriackie od połowy XIX w., wykazywały stały wzrost udziału ludności rzymskokatolickiej w Galicji Wschodniej. Wiązano to z faktem, że więcej grekokatolików stawało się katolikami obrządku łacińskiego, niż odwrotnie, a co za tym idzie silniejsza była polonizacja Ukraińców, niż ukrainizacja Polaków. W 1910 roku w Galicji Wschodniej mieszkało ponad 1066,7 tys. rzymskich katolików, co stanowiło ok. 23% ogółu ludności.
Do początku XIX w. Kościół w tej części Ukrainy, która znalazła się w Imperium Rosyjskim, działał i rozwijał się bez przeszkód. Jednak od tego momentu rząd rosyjski rozpoczął stopniową akcję ograniczania jego działalności (zamykano wiele kościołów, konfiskowano majątki klasztorów). Działania te nasiliły się jeszcze w okresie pod rządami bolszewików. Władze komunistyczne nakładały na kościoły ogromne obciążenia podatkowe, a gdy gminy wyznaniowe nie były w stanie ich uregulować, świątynie zamykano. W 1931 roku służby specjalne aresztowały wszystkich księży rzymskokatolickich z diecezji kamienieckiej i żytomierskiej, a w 1936 roku rozpoczęto deportację ukraińskich Polaków do Kazachstanu. Pod koniec lat 30. XX w. w USRR działała tylko jedna świątynia rzymskokatolicka.
Po II wojnie światowej, kiedy przesiedlono większość Polaków w granice PRL, część Polaków pozostała na obszarze Ukraińskiej SRR. Zostało również blisko sześćdziesięciu księży i kilku zakonników. W 1946 roku zmuszony został do opuszczenia Lwowa metropolita lwowski Eugeniusz Baziak, władze zlikwidowały kurię metropolitalną we Lwowie, seminarium duchowne, szkoły, prasę i organizacje rzymskokatolickie. W latach 1948–1953 przeszła kolejna fala represji. We Lwowie czynne pozostały Katedra Łacińska i kościół pw. św. Antoniego oraz (do października 1962 roku) kościół św. Marii Magdaleny, a na całej Ukrainie czynnych pozostało kilkanaście świątyń. Nieliczne otwarte kościoły służyły również wbrew zakazom władz greckim katolikom.
Współczesność.
Na początku stycznia 1991 roku Jan Paweł II odnowił hierarchię duchowną i mianował biskupów dla Lwowa, Kamieńca Podolskiego i Żytomierza. Ukraina ustanowiła stosunki dyplomatyczne ze Stolicą Apostolską w dniu 8 lutego 1992 r. W 1993 papież utworzył administraturę apostolską dla wiernych obrządku łacińskiego z Zakarpacia. W 1996 roku wznowiła swoją działalność diecezja łucka, a w 2002 zorganizowano diecezje mukaczewską, charkowsko-zaporoską i odesko-symferopolską. W 2001 roku głowa Kościoła rzymskokatolickiego na Ukrainie arcybiskup lwowski Marian Jaworski został podniesiony do godności kardynalskiej. W dniach 23–27 czerwca 2001 roku z pielgrzymką apostolską w Kijowie i Lwowie przebywał papież Jan Paweł II.
Kościół rzymskokatolicki na Ukrainie posiada swojego przedstawiciela w ramach Wszechukraińskiej Rady Kościołów i Organizacji Religijnych.
Struktura wewnętrzna.
W czasach komunistycznych czynnych było na Ukrainie 26 kościołów rzymskokatolickich. W drugiej połowie lat 80. nastąpiło żywiołowe odradzania się Kościoła katolickiego, podobnie jak Kościoła greckokatolickiego na Ukrainie Zachodniej. Ogółem na Ukrainie do 1993 roku były 463 parafie. Dla porównania w roku 1933 tylko łacińska archidiecezja lwowska obejmująca w przybliżeniu terytorium greckokatolickiej archidiecezji lwowskiej i diecezji stanisławowskiej liczyła 383 parafie.
1 stycznia 2005 roku na terytorium Ukrainy działało 877 wspólnot, w których posługę kapłańską pełniły 484 osoby. W 83 klasztorach i 39 misjach kościoła przebywało 610 zakonników i zakonnic. Kościół rzymskokatolicki kształcił blisko 730 słuchaczy (410 w formie zaocznej) w 7 własnych szkołach. Ponadto naukę pobierali słuchacze 528 szkół niedzielnych. Kościół rzymskokatolicki posiadał 13 własnych tytułów prasowych.
Terytorium kraju było podzielone na 7 diecezji tworzących jedną metropolię:

</doc>
<doc id="204778" url="https://pl.wikipedia.org/wiki?curid=204778" title="Hauptsturmführer">
Hauptsturmführer

Hauptsturmführer – w III Rzeszy stopień paramilitarny w Sturmabteilung (SA) i w Schutzstaffel (SS), który odpowiadał stopniowi Hauptmanna (kapitana) w Wehrmachcie.

</doc>
<doc id="204780" url="https://pl.wikipedia.org/wiki?curid=204780" title="Sensible world of soccer">
Sensible world of soccer



</doc>
<doc id="204782" url="https://pl.wikipedia.org/wiki?curid=204782" title="ORP Orkan (1942)">
ORP Orkan (1942)

ORP Orkan – jeden z szesnastu niszczycieli brytyjskiego typu "M" z okresu II wojny światowej, zwodowany 2 marca 1942 roku w stoczni Fairfield Shipbuilding and Engineering Company Ltd. w Glasgow jako HMS „Myrmidon”. Przekazany Polskiej Marynarce Wojennej w grudniu 1942 roku. Nosił numer burtowy G-90. Okręt uczestniczył w bitwie o Atlantyk w eskorcie zespołów floty "Royal Navy" oraz w operacjach konwojowych na trasach do ZSRR, na Atlantyku środkowym i północnym. W lipcu 1943 roku przewiózł z Gibraltaru na Wyspy Brytyjskie trumnę z ciałem premiera Rządu RP, gen. Sikorskiego, który zginął w katastrofie lotniczej. 8 października 1943 roku płynący w eskorcie konwoju SC-143 ORP „Orkan”, został zatopiony torpedą akustyczną G7es przez niemiecki okręt podwodny U-378. Na okręcie zginęło 178 Polaków i około 20 Brytyjczyków – była to największa pod względem liczby ofiar strata Marynarki Wojennej w trakcie drugiej wojny światowej.
Budowa okrętu.
Geneza niszczycieli klasy M.
Budowę niszczycieli brytyjskich serii "M", do której należał ORP „Orkan”, rozpoczęto na zamówienie Admiralicji brytyjskiej w 1939 roku. Seria ta stanowiła kontynuację serii dużych niszczycieli typu "L". Decyzja Admiralicji o utworzeniu kolejnej flotylli niszczycieli tego typu wynikała z zapotrzebowania na duże niszczyciele będące w stanie zapewniać eskortę zespołom okrętów Royal Navy. Niszczyciele typu "Tribal" przewidywane były do realizacji akcji samodzielnych. Z kolei okręty pozostałych typów, w tym nowego typu niszczycieli typu "J/K", uznano za zbyt małe, a ich dzielność morską za niewystarczającą. Powtórzenie zamówienia pozwalało także utrzymać ciągłość produkcji w stoczniach i dostaw okrętów dla floty. Stępkę pod czwarty niszczyciel serii "M", dla którego przewidziano nazwę HMS „Myrmidon”, położono 7 grudnia 1939 roku w stoczni Fairfield S.B. &amp; Eng. Co. Ltd. w Glasgow. Kadłub wodowano 2 marca 1942 roku.
Przekazanie okrętu MW RP.
Po zwodowaniu HMS „Myrmidon” zapadła decyzja o przekazaniu okrętu polskiej Marynarce Wojennej. Admiralicja chciała w ten sposób wykorzystać napływ uchodźców, którzy przybyli do Wielkiej Brytanii w wyniku ewakuacji z terenów ZSRR armii gen. Andersa, i którzy na miejscu zaciągnęli się do MW.
5 marca 1942 roku stocznia zgłosiła zakończenie budowy, jednak Komisja Odbiorcza MW, z kmdr. por. Stanisławem Hryniewieckim na czele, wykryła wiele usterek i zgłosiła zastrzeżenia, które miały być uwzględnione przed przyjęciem okrętu. Od początku listopada trwało obsadzanie okrętu, do momentu podniesienia bandery na okręt przybyło około 160 polskich oficerów i marynarzy, oprócz nich zaokrętowała się 23-osobowa brytyjska grupa łącznikowa, której dowódcą był por. P.E.C. Brown z "Royal Navy Volunteer Reserve". Obsadzaniu okrętu towarzyszyły trudności organizacyjne, związane z opóźnieniami w przybyciu załogi szkieletowej, która przygotować miała okręt na przyjęcie całej załogi, niewłaściwym zaprowiantowaniem i przydziałem sortów mundurowych na okręt przez Brytyjczyków (np. trzeba było wymienić całość obuwia, gdyż dostarczone na pokład buty okazały się za małe na stopy polskich marynarzy). Po odbyciu prób morskich 18 listopada 1942 roku o godzinie 13.00 na okręcie, któremu nadano nazwę ORP „Orkan”, podniesiono banderę MW. Przekazanie okrętu MW nastąpiło 5 grudnia 1942 roku.
Przekazanie okrętu nastąpiło na podstawie porozumienia pomiędzy rządem Rzeczypospolitej i rządem angielskim, regulującego współpracę Marynarki Wojennej i Royal Navy, które zawarto w Londynie w dniu 18 listopada 1939 roku, ze strony polskiej podpisał je ambasador RP Edward Raczyński, a ze strony rządu brytyjskiego podsekretarz stanu w ministerstwie spraw zagranicznych sir Alexander Cadogan. Układ, na mocy którego utworzono "The Polish Naval Detachement in Great Britain" (zobacz też: Historia Marynarki Wojennej), dopuszczał między innymi możliwość przekazywania okrętów angielskich Marynarce Wojennej RP – okręty po obsadzeniu polską załogą miały pływać pod dowództwem polskich oficerów i pod polską banderą. Załączone dodatkowe protokoły (kolejny protokół ujednoznaczniający dołączono 3 grudnia 1940 roku) regulowały prawa i obowiązki obydwu stron w tym zakresie (precyzowały m.in., że przekazywane okręty były wypożyczane MW i miały pozostać własnością rządu brytyjskiego). „Myrmidon” był ostatnim z niszczycieli i przedostatnim z dużych okrętów przekazanych MW na podstawie tego porozumienia przez Admiralicję brytyjską.
Nazwa.
Brytyjska nazwa okrętu wywodziła się od słowa „myrmidon”, oznaczającego zbira, siepacza, i odnosiła się do Myrmidonów, mitycznych wojowników utworzonych z mrówek, towarzyszących Achillesowi podczas wojny trojańskiej. HMS „Myrmidon” był szóstym brytyjskim okrętem noszącym to miano. Pierwszym był 22-działowy żaglowiec, zbudowany w 1811 roku, piątym był niszczyciel typu "B", zwodowany w 1900 roku.
Polska nazwa (orkan – rodzaj wiatru wiejącego z prędkością w porywach powyżej 33 m/s w Europie Środkowej i Zachodniej) wpisywała się w tradycję nadawania dużym niszczycielom nazw związanych ze zjawiskami atmosferycznymi. Nazwę tę przewidywano już w 1938 roku dla jednego z kolejnych niszczycieli typu "Grom", których budowę rozpoczęto w stoczni gdyńskiej, i których ostatecznie w związku z wybuchem wojny nie ukończono.
Okręt otrzymał taktyczny znak burtowy G 90, malowany na obu burtach na wysokości głównego stanowiska dowodzenia (GSD) oraz na pawęży rufowej. Na tablicy na GSD i na pawęży rufowej namalowany był herb Polski.
Opis konstrukcji.
Okręt miał konstrukcję typową dla niszczycieli typu "M". Przy długości 110,5 m (między pionami: 105,3 m), szerokości 11,2 m i zanurzeniu średnim 3,5 m (maksymalnym 3,95 m) wyporność wynosiła 1920 ton (przy pełnym obciążeniu – 2661 tony).
Napęd stanowiły 2 turbiny parowe Parsonsa z pojedynczą przekładnią, do których parę produkowały 2 kotły typu Admiralicji, o systemie trzywalczakowym. Całkowita moc maszyn wynosiła 48 000 shp przy 340 obrotach na minutę i zapewniała uzyskiwanie prędkości maksymalnej 36 węzłów. Okręt posiadał dwie śruby. W zbiorniki paliwa zatankować można było zapas 567 ton oleju opałowego (dodatkowo 31,3 tony oleju napędowego do agregatów), co zapewniało zasięg pływania 5500 mil morskich przy prędkości 15 węzłów (2250 Mm przy 25 węzłach). Załogę etatową stanowiło 10–12 oficerów i 195 podoficerów i marynarzy, w warunkach bojowych obsada wzrastała do 220–240 osób.
Kształt kadłuba był bardzo podobny do kształtu kadłuba niszczycieli typów "J/K/N" – z mocno wychyloną do przodu dziobnicą, prostym kilem, mocno zaokrągloną rufą, pokładem dziobowym podniesionym o jeden poziom i ciągnącym się do wysokości pomostu bojowego. Na górnych dziobowych pokładach w kadłubie znajdowały się pomieszczenia marynarskie, natomiast pod nimi były magazyny amunicji i zbiorniki paliwa. W kadłubie na śródokręciu umieszczone były kotłownie, za nimi w kierunku rufy znajdowały się maszynownia i przedział przekładni. Na rufie na górnym pokładzie znajdowały się pomieszczenia oficerskie, poniżej zaś magazyny amunicji dla rufowego stanowiska dział artylerii głównej oraz rufowe zbiorniki paliwa. Na samym krańcu rufy znajdowało się pomieszczenie maszynki sterowej, poruszającej pojedynczym, umieszczonym w osi kadłuba, sterem. W głównej nadbudówce kadłuba mieściły się pomieszczenia podoficerskie i nawigacyjne. Ustawione na niej było stanowisko B dział artylerii głównej oraz dwa stanowiska działek Oerlikona. Na jej szczycie znajdowało się główne stanowisko dowodzenia, a za nim centrala artyleryjska z wieżyczką dalmierza i radaru typu 285. Za nadbudówka główną znajdował się trójnożny maszt główny z radarem typu 290 na szczycie, dalej w kierunku rufy – komin, a za nim niewielka nadbudówka ze stanowiskiem „pom-poma”. Po bokach masztu i komina znajdowały się łodzie ratunkowe. Od kolejnej nadbudówki, mieszczącej zapasowe stanowisko dowodzenia, na której znajdował się reflektor główny, niewielki maszt z mocowaniami dla anten rozciągniętych od masztu głównego oraz na skrzydłach dwa stanowiska działek Oerlikona, oddzielało je stanowisko wyrzutni torpedowej. Za tą nadbudówką znajdowało się stanowisko armaty plot. 102 mm. Ostatnia rufowa nadbudówka mieściła kuchnię i pomieszczenia techniczne. Na jej szczycie znajdowała się wieża X artylerii głównej.
Uzbrojenie.
Uzbrojenie okrętu w chwili przekazania MW RP stanowiło:
W marcu 1943 roku, podczas pobytu okrętu w stoczni w Plymouth, zainstalowano na pokładzie rufowym, tuż za nadbudówką rufową, 2 dodatkowe pojedyncze działa plot. kal. 20 mm Oerlikona.
Wyposażenie.
Na okręcie zainstalowany był ASDIC typu AS 30 DCs. Dane do prowadzenia ognia artyleryjskiego i przeciwlotniczego wypracowywało stanowisko kierowania ogniem z dalmierzem Mk IV-TP. Okręt wyposażony był w radar kierowania ogniem typ 285 (z anteną na wieżyczce dalmierza) oraz radar wykrywania nawodnego typu 290 na maszcie głównym, ponadto krótkofalowy namiernik wysokiej częstotliwości HF/DF ("High Frequency Direction Finding" – popularnie nazywany Huff-Duff), telefoniczny system komunikacji wewnętrznej i systemy komunikacji radiowej.
Wyposażenie ratunkowe stanowiły: weller, motorówka pokładowa i motorówka oficerska oraz tratwy ratunkowe.
Malowanie.
W chwili oddania do służby okręt pomalowany był na biało, część podwodna natomiast farbą w kolorze rdzawoczerwonym. Na linii wodnej szeroki pas rozdzielający obydwa kolory był czarny. Czarną barwą malowany był także numer burtowy i kapa komina. Schemat kamuflażu okrętu ulegał zmianom w trakcie służby. Początkowo była to dwubarwna, biało-zielona wersja kamuflażu "Western Approaches" (geometryczne, ostro załamujące się duże plamy). Po przebazowaniu do Plymouth w marcu 1943 roku okręt otrzymał kamuflaż "Admiralty Dark Disruptive Scheme for JKN" (duże segmenty o nieregularnych kształtach, z łagodnie załamującymi się liniami, w kolorach szarym, szaroniebieskim i ciemnym szaroniebieskim). Prawdopodobnie z chwilą powrotu do służby na północnym Atlantyku na kilka miesięcy przed zatopieniem okręt został ponownie pomalowany według standardu "Western Approaches".
Przebieg służby.
Załoga, która obsadziła ORP „Orkan”, w dużej części (98 na 200 osób składu początkowego) składała się z osób, które nigdy wcześniej nie pływały na okrętach wojennych. Spowodowało to przedłużenie czasu osiągnięcia zdolności operacyjnej przez okręt. Początkowe szkolenie w Glasgow przeciągnęło się do 23 grudnia 1942 roku, po czym okręt przeszedł do Scapa Flow na kolejny etap szkolenia, który miał trwać 6 tygodni. W bazie tej okręt stał obok ORP „Piorun”. „Orkana” przydzielono do 3. Flotylli Niszczycieli "Home Fleet". W trakcie pobytu w Scapa Flow na okręcie kontynuowano szkolenie (strzelania ćwiczebne artyleryjskie i torpedowe, ćwiczenia w pobieraniu paliwa na morzu, patrole ćwiczebne, ćwiczenia zespołowe z innymi okrętami RN). Podczas zimowych sztormów nawiedzających kotwicowisko okręt dwukrotnie zrywał się z kotwicy, jednak załodze udało się uchronić okręt przed poważniejszymi uszkodzeniami. 16 stycznia 1943 roku oba polskie okręty wizytowali Pierwszy Lord Admiralicji A.V. Alexander i dowódca "Home Fleet" adm. sir J.C. Tovey, wyrażając po wizycie zadowolenie ze stanu przygotowania polskich załóg. Szkolenie „Orkana” zakończyło się 19 stycznia, dwa tygodnie przed terminem, i 20 stycznia okręt odszedł do Seydisfiordu na Islandii, skąd rozpoczął działalność w eskorcie konwojów.
Północny Atlantyk (styczeń – marzec 1943).
23 stycznia 1943 roku „Orkan” dołączył do zespołu dalekiej eskorty konwoju JW 52, płynącego do Murmańska (pancernik HMS „Anson”, krążownik HMS „Sheffield” i cztery niszczyciele, pod dowództwem adm. B. Frasera). W trakcie rejsu azdykowcy „Orkana” wykryli atak torpedowy na okręty osłony – dzięki ostrzeżeniu z polskiego okrętu zespół wykonał unik i torpeda chybiła. W ramach podziękowań, po powrocie 29 stycznia do Akureyri na północnym wybrzeżu Islandii, załoga „Ansona” zaprosiła załogę „Orkana” na wspólną herbatę. Następnego dnia „Orkan” z zespołem dalekiej osłony wyruszył w celu eskortowania konwoju RA 52, powracającego z Murmańska. Okręt powrócił na kotwicowisko w islandzkim Hvalfiordzie 4 lutego. Postój, trwający do 14 lutego, wykorzystano na czyszczenie kotłów i kalibrację HF/DF.
15 lutego „Orkan” eskortował HMS „Howe” w drodze do Seydisfiordu i później do Akureyri, w ramach przygotowań do kolejnej operacji konwojowej. 20 lutego okręt wszedł w skład eskorty bezpośredniej (lotniskowiec eskortowy „Dasher”, krążownik HMS „Scylla” i 15 niszczycieli, ponadto krążownik ciężki HMS „Cumberland” i lekkie HMS „Belfast” i HMS „Sheffield”, pod dowództwem kadm. C. Burnetta) konwoju JW 53. Sztormowa pogoda spowodowała powstanie uszkodzeń na niektórych okrętach eskorty: „Dasher” i „Sheffield” powrócić musiały w związku z tym wcześniej do bazy, podobnie jak 6 statków konwoju. W trakcie rejsu konwój był silnie atakowany przez Luftwaffe, „Orkan” sześciokrotnie uczestniczył w odpieraniu tych ataków. 28 lutego konwój bez strat dotarł do Murmańska, a już 2 marca „Orkan” wyruszył w drogę powrotną w eskorcie konwoju RA 53, uczestniczył w odpieraniu ataków niemieckich samolotów i okrętów podwodnych (w akcjach przeciwko U-bootom okręt zużył ponad połowę zapasu bomb głębinowych). Ze względu na trudne warunki pogodowe w czasie rejsu (sztorm, powodujący przechyły dochodzące do 40°, oblodzenie pokładów) wielu marynarzy „Orkana” odniosło kontuzje. 9 marca okręt został zluzowany w eskorcie konwoju i powrócił do bazy w Akureyri. Następnego dnia po uzupełnieniu paliwa został ponownie wysłany w morze, w celu poszukiwania rozbitków z zatopionego statku należącego do konwoju RA 53 – odnaleziono tratwę z dwoma martwymi marynarzami, których pochowano w morzu. Po akcji ratowniczej okręt powrócił 15 marca do Scapa Flow, gdzie przeprowadzono czyszczenie kotłów i konserwacje urządzeń napędowych. W trakcie osłony obydwu konwojów „Orkan” stoczył 17 walk z U-Bootami i 12 walk z nieprzyjacielskimi samolotami.
18 marca okręt, wraz z dwoma innymi niszczycielami "RN" (HMSS „Intrepid” i „Fury”), eskortował HMS „Milne”, na którym płynął król Jerzy VI, dokonujący inspekcji okrętów bazujących w Scapa Flow. Delegacja załogi okrętu została zaproszona na spotkanie z monarchą, który wpisał się do księgi pamiątkowej „Orkana”.
Środkowy Atlantyk (marzec – lipiec 1943).
20 marca 1943 roku okręt otrzymał rozkaz przebazowania do Plymouth. Dyslokacja ta była związana z utworzeniem przez Admiralicję zespołów okrętów, mających za zadanie zwalczanie niemieckiej żeglugi w Zatoce Biskajskiej. Ponadto zespoły te miały zapewniać eskortę brytyjskim konwojom udającym się na południe do Gibraltaru i Afryki przed siłami Kriegsmarine bazującymi w portach północnej i zachodniej Francji. Było to uzasadnione tym, że na Biskajach panował ożywiony ruch: tędy wychodziły na Atlantyk i powracały do baz U-Booty oraz niemieckie „łamacze blokady”, którymi sprowadzano do Niemiec z Dalekiego Wschodu brakujące surowce strategiczne, niemiecka żegluga kabotażowa zaopatrywała garnizony i bazy na wybrzeżu Francji, ścigacze i niszczyciele niemieckie urządzały wypady przeciwko żegludze alianckiej.
24 marca okręt wyszedł na pierwszy pięciodniowy patrol na podejściach do kanału La Manche, w którego trakcie dołączył do krążownika HMS „Newfoundland”. 30 marca wraz z niszczycielem HMS „Matchless” wyszedł na kolejny patrol, podobnie jak w poprzednim patrolu nie napotkano nieprzyjaciela. Pomiędzy 4 a 8 kwietnia eskortował (wraz z krążownikiem HMS „Newfoundland” i ORP „Piorun”) konwój atlantycki płynący do Wielkiej Brytanii. Po powrocie 9 kwietnia okręt stanął do czyszczenia kotłów, a 15 kwietnia był wizytowany przez szefa KMW wadm. Jerzego Świrskiego. W drugiej połowie kwietnia okręt odbył jeszcze dwa patrole i wchodził w skład eskorty pośredniej dwóch konwojów (MKS11 i MKF13), w ich trakcie odpierał niemieckie ataki lotnicze. 5 maja eskortował, wraz z HMS „Wensleydale” i ORP „Piorun” pancernik HMS Valiant w drodze do Clyde. 13 maja wszedł w skład eskorty, obok niszczyciela HMS „Tuscan” i krążownika HMS „Delhi”, dwóch statków, transportujących alianckie wojska do Algieru. Gdy w trakcie rejsu 14 maja HMS „Tuscan” wpadł na minę, w wyniku czego utracił zdolność poruszania się, „Orkan” odholował uszkodzony okręt do Milford Haven. W drodze powrotnej do Plymouth okręt patrolował rejon na południe od przylądka Lizard. 23 maja „Orkan” dołączył do dalekiej osłony konwoju atlantyckiego zmierzającego do Wielkiej Brytanii. Na przełomie maja i czerwca 1943 roku eskortował krążownik pomocniczy HMS „Prince Albert”, udający się z Falmouth na patrol. W trakcie rejsu 1 czerwca polski okręt wykrył U-Boota i zaatakował go bombami głębinowymi. Podczas ataku bomba głębinowa wystrzelona z lewego miotacza eksplodowała w wodzie przedwcześnie, zanim okręt oddalił się na bezpieczną odległość, w wyniku czego odłamki raniły lekko dwóch marynarzy, zerwały antenę i spowodowały szereg innych drobnych uszkodzeń. Ponieważ HMS „Prince Albert” miał również awarię, patrol przerwano i okręty powróciły do baz. W dniach 3–5 czerwca okręt wszedł w skład zespołu dalekiej osłony kolejnego konwoju (razem z m.in. pancernikiem HMS „Ramillies”).
W dniach 11–12 czerwca okręt uczestniczył w operacji „Loader” – zabezpieczaniu trasy przelotu samolotu przewożącego króla Jerzego VI do Gibraltaru (monarcha udawał się do Afryki Północnej). W jej ramach okręt zajmował pozycję patrolowania najdalej wysuniętą na północ i zaatakował wykryty zanurzony okręt podwodny, jednak bez rezultatów. W dniach 24–25 czerwca okręt uczestniczył w operacji „Loader Return”, zabezpieczając trasę powrotu króla Jerzego VI do Anglii. Po zakończeniu operacji, w drodze na spotkanie kolejnego konwoju, okręt podjął z wody dwóch rozbitków ze statku SS „Fort Concord”, który został storpedowany 47 dni wcześniej przez U-456. Rejs w eskorcie konwoju przebiegł bez zakłóceń ze strony nieprzyjaciela, 28 czerwca „Orkan” powrócił do Plymouth, gdzie pozostawał do pierwszych dni lipca. W trakcie postoju, który wykorzystano w celach szkolenia załogi, czyszczenia kotłów i konserwacji urządzeń napędowych, na okręt dotarła informacja o katastrofie w Gibraltarze i śmierci gen. Sikorskiego.
Misja gibraltarska.
5 lipca 1943 roku o godz. 18 dowódca „Orkana” został wezwany do sztabu, gdzie wydano mu rozkaz odebrania z Gibraltaru trumny z ciałem Naczelnego Wodza i premiera rządu RP, i przetransportowania jej do Anglii. Na okręt w charakterze delegata szefa KMW w tej misji zaokrętował się kmdr por. Henryk Eibel. O 21.15 okręt odcumował i z prędkością 25 węzłów udał się na południe, docierając do Gibraltaru 8 lipca o godz. 3.40. O godzinie 8.45 rozpoczęły się uroczystości związane z przeniesieniem trumny ze zwłokami gen. Sikorskiego: bandery na wszystkich okrętach w porcie opuszczone były do połowy masztu, na „Orkanie” zarządzono zbiórkę załogi. Na lądzie w pożegnaniu, przy którym byli obecni gubernator Gibraltaru gen. Noel Mason-MacFarlane, dowódcy "RN" i lotnictwa ze sztabami, przedstawiciele alianckich misji wojskowych, asystowały oddziały wojsk brytyjskich i grupa polskich żołnierzy z pobliskiego obozu w Mirandzie. Trumnę przenieśli polscy żołnierze, w czasie wnoszenia jej na pokład oddano salut honorowy (17 strzałów armatnich). Trumnę ustawiono na katafalku, przygotowanym przy stanowisku działa nr 4 (plot. 102 mm), i wystawiono wartę honorową. W charakterze asysty na „Orkana” zaokrętowali się gen. bryg. S. Ujejski, ppłk dypl. M. Protasewicz i dr J. Retinger. Okręt odcumował o godz. 8.50, na pozostałych okrętach w porcie opuszczono w pożegnalnym salucie bandery. Po wyjściu z portu trumnę przeniesiono do specjalnie przygotowanego pomieszczenia w nadbudówce rufowej. Około godziny 15 10 lipca na podejściach do Plymouth do okrętu dołączyły w charakterze asysty honorowej niszczyciele eskortowe HMSS „Holderness” i „Wensleydale”. „Orkan” stanął na redzie o godz. 17.15 w celu dokonania przygotowań do uroczystości (m.in. drewnianą trumnę przełożono do metalowej i szczelnie zalutowano, a następnie ustawiono ponownie na katafalku przy stanowisku działa nr 4), do nabrzeża "Ocean Quai" przycumował lewą burtą o godzinie 19.28. W trakcie uroczystości trumna przeniesiona została na nabrzeże i umieszczona na lawecie artyleryjskiej, którą polscy marynarze przeciągnęli do przygotowanego pociągu specjalnego.
W związku z tą misja „Orkana” w Admiralicji powstał pomysł, by przekazać okręt w darze Marynarce Wojennej RP. Pierwszy Lord Admiralicji A.V. Alexander wystosował w tej intencji pismo do premiera Churchilla, ze wskazaniem argumentów za (ważny gest o znaczeniu emocjonalnym; zwiększenie ustępliwości KMW w projektowanej sprawie użycia polskich okrętów na Dalekim Wschodzie) i przeciw (taki prezent mógłby skłonić pozostałych sojuszników, którym przekazano brytyjskie okręty, do oczekiwań, że również w ich przypadku okręty te przejdą na ich własność). Sprawa była dyskutowana w brytyjskim gabinecie rządowym, przychylnie ustosunkowany byli minister spraw zagranicznych Anthony Eden i kanclerz Kinsley Wood, jednak sprzeciw wyraził premier Churchill, co przesądziło sprawę.
Patrole w Zatoce Biskajskiej.
W pierwszej połowie lipca 1943 roku „Orkana” przydzielono do "Force W": zespołu niszczycieli, w którego skład wchodziły początkowo oprócz polskiego okrętu także kanadyjskie "Tribale" HMCSS „Athabascan” i „Iroquois”. Zespół miał za zadanie patrolowanie Zatoki Biskajskiej i zwalczanie U-Bootów, które przedzierały się tędy z baz francuskich na Atlantyk. Dzienne i nocne patrole lotnicze, morskie i mieszane miały zmusić U-Booty do przebywania zagrożonego akwenu w zanurzeniu, co powodowało wyczerpywanie baterii U-Bootów i opóźnienia w zajmowaniu przez nie wyznaczonych pozycji. Patrole okrętów nawodnych miały za zadanie wsparcie patroli lotniczych. Było to odpowiedzią na nową taktykę U-Bootów, które, wyposażone w silniejsze uzbrojenie przeciwlotnicze, przez Biskaje zaczęły się przedzierać się w grupach po kilka okrętów, wzajemnie ubezpieczając się przeciwko alianckim samolotom patrolowym. 19 lipca zespół wyszedł na pierwszy patrol, na wody w rejonie północno-zachodnich wybrzeży Hiszpanii. Nieprzyjaciela nie napotkano, 22 lipca zatrzymano natomiast hiszpańskie kutry rybackie, łowiące na akwenach zabronionych przez Admiralicję. Niszczyciele kanadyjskie zatopiły dwa z nich, „Orkan” – jeden („Vivero 18273”), po przejęciu na pokłady załóg kutrów. Tego samego dnia do zespołu zbliżył się niemiecki Focke-Wulf Fw 200 Kondor, który jednak został odpędzony ogniem artyleryjskim „Orkana”. Po odparciu nalotu okręty zespołu zostały skierowane na poszukiwania tratwy z rozbitkami z zatopionego U-Boota. O godzinie 18.47 pięciu rozbitków z tratwy podjął „Athabascan”, asekurowany przez „Orkana”. Podczas powrotu, 25 lipca o godzinie 2.22, z „Orkana” dostrzeżono grupę rozbitków na tratwie ratunkowej i rozpoczęto akcję ratowniczą. W jej trakcie uratowano 4 oficerów i 37 marynarzy z niemieckiego okrętu podwodnego („mlecznej krowy”) U-459, zatopionego przez brytyjskie bombowce. Jeden z niszczycieli kanadyjskich uratował także członka załogi samolotu Vickers Wellington, który w trakcie ataku został zestrzelony i rozbił się na pokładzie U-Boota. Rankiem 26 lipca okręty zawinęły do Devonport, zaś „Orkan” przeszedł do Hull na remont, który trwał od 28 lipca do 25 sierpnia.
Konwoje na północnym Atlantyku (wrzesień – październik 1943).
29 sierpnia 1943 roku „Orkan” wyruszył z kotwicowiska w ujściu rzeki Humber do Scapa Flow. Odbył tam szereg ćwiczeń w wykrywaniu okrętów podwodnych, nocnych strzelaniach i „fleet worku”. 21 września ćwiczenia zakończyły się i okręt wraz z bliźniaczym HMS „Musketeer” udał się do Londonderry. Na miejscu na odprawie zaznajomiono dowódców okrętów z zagrożeniem powodowanym przez nową broń, zastosowaną w bitwie o Atlantyk przez U-Booty: torpedą akustyczną. Odprawa służyła też zapoznaniu i konsolidacji nowo utworzonego zespołu taktycznego: 10. Grupy Wspierającej pod dowództwem kmdr. por. E.N.F. Cubreya, do której oprócz „Orkana” i „Musketeera” przydzielono także HMSS „Oribi” i „Orwell”. Grupy Wspierające ("Support Groups", SG) były nowym pomysłem Admiralicji, ich zadanie polegało na wspieraniu i, w miarę potrzeby, wzmacnianiu, Grup Eskortowych ("Escort Groups", EG), stale towarzyszących konwojom. SG w odróżnieniu od EG miały działać niezależnie od bezpośredniej eskorty konwoju, poszukując i zwalczając U-Booty w oddaleniu, kilkanaście mil od konwoju. Ta ofensywna eskorta miała przeciwdziałać, dzięki namierzaniu przy pomocy HF/DF transmisji radiowych pomiędzy U-Bootami operującymi w „wilczych stadach”, naprowadzaniu i przeprowadzaniu przez nie zorganizowanych ataków na konwoje. Pomiędzy 22 a 27 września okręt uczestniczył we wspólnych ćwiczeniach 10. SG. Po krótkim postoju w Londonderry, w nocy 28 września 10. SG wyruszyła na spotkanie konwoju ONS 19, udającego się na zachód, któremu towarzyszyła w rejsie do 2 października. Wówczas zespół udał się w celu pobrania paliwa do Hvalfjordu na Islandii. Postój trwał tylko 3,5 godziny, na miejscu na polski okręt przyjęto także grupę brytyjskich marynarzy, którzy udawali się do Wielkiej Brytanii. Po odkotwiczeniu okręty zespołu udały się na spotkanie z konwojem ON 204, któremu towarzyszyły od 3 do 5 października. Wówczas 10. SG odkomenderowano do eskorty konwoju SC 143 płynącego z Halifaxu.
Konwój SC 143 liczył 39 frachtowców i był eskortowany przez kanadyjską Grupę Eskortową C-2, do której dołączono także inne okręty. 10. SG dołączyła do eskorty konwoju 6 października około godziny 8.45 GMT. W ciągu dnia okręty zespołu kmdr. Cubreya przeczesywały akwen w odległości 30–40 mil na wschód i północny wschód od konwoju, w nocy zbliżały się i zajmowały pozycje przed kolumnami frachtowców. Pierwszy kontakt z nieprzyjacielem uzyskał „Orkan” 7 października po północy, U-Boota wpędzono pod wodę oświetlając go ogniem artyleryjskim, a następnie atakowano bombami głębinowymi. Atak ten nie był skuteczny, a kontakt azdykowy z U-Bootem stracono. W ciągu dnia, wskutek złych warunków atmosferycznych i zmiany kursu, konwój uległ częściowej dezorganizacji, jednak eskorcie udało się odnaleźć zagubione statki. Jednocześnie na okrętach 10. SG uzyskiwano coraz więcej namiarów HF/DF na U-Booty (w dniach 7–8 października konwój podchodziło 18 U-Bootów ze stada „Rossbach”). Na „Orkanie” dowódca uprzedził załogę o poważnej sytuacji i zalecił wzmożoną czujność. Okręty grupy udawały się na poszukiwania namierzonych okrętów zarówno przed, jak i za konwój, próbując uniemożliwić U-Bootom podejście i wykonanie ataku. Te z kolei podjęły nieudane ataki na okręty eskorty – w tym na „Orkana”, w śladzie torowym którego 7 października około godziny 21 zaobserwowano wybuch torpedy, kolejna torpeda, wystrzelona przez U-758, eksplodowała 200 m za rufą „Orkana” około godziny 22.45. Po północy radarzyści polskiego okrętu, patrolującego za konwojem, wykryli idącego do ataku na powierzchni U-Boota. Został on zapędzony pod wodę ogniem artyleryjskim. Także inne okręty zespołu weszły w kontakt z nieprzyjacielem. Liczne namiary transmisji radiowych potwierdzały obecność nieprzyjaciela w rejonie, więc na rozkaz dowódcy zespołu okręty przemieściły się bliżej do konwoju i podjęły systematyczne przeczesywanie 20-milowego pasa na jego prawej flance.
Zatopienie okrętu.
Nad ranem następnego dnia, 8 października, okręty 10. SG znajdowały się ok. 10 mil za konwojem, sukcesywnie przeczesując rejony, na które kierowały namiary HF/DF. Na „Orkanie”, znajdującym się na prawym skrzydle idącego w szyku czołowym zespołu, stanowiska bojowe były obsadzone. Okręt płynął z prędkością 18 węzłów, zygzakując według schematu nr 15 (regularne zwroty o 30° od głównego kursu). O godzinie 6.03 na mostek polskiego okrętu operator HF/DF przekazał meldunek o U-Boocie nadającym bardzo blisko w namiarze 87°. Jednocześnie zauważono błysk na kącie kursowym 110° (według ustaleń komisji dochodzeniowej KMW, badającej okoliczności zatopienia okrętu, był to najprawdopodobniej wybuch pocisku oświetlającego, którym kmdr Hryniewiecki próbował oświetlić akwen). Wkrótce po tym o 6.05 okręt został trafiony w lewą burtę na rufie torpedą akustyczną G7es (T5). Torpedę wystrzelił U-378, dowodzony przez kpt. mar. Ericha Mädera. Torpeda trafiła w rejonie rufowych zbiorników paliwa. Wybuch spowodował wtórne eksplozje paliwa i amunicji na rufie. Paląca się ropa zalała okręt, w tym mostek, na którym poległa większość obsady, w tym dowódca. Wybuchły pożary, kolejne eksplozje (m.in. amunicji „pom-poma”) zasypywały pokład odłamkami. Wybuchy spowodowały deformacje pokładu i zablokowanie włazów, przez co wielu marynarzy zostało uwięzionych pod pokładem. Przedziały komór rufowych, przekładni i maszynowni zostały zalane wodą. Zgasło światło. Radiotelegrafistom udało się nadać na „Musketeera” komunikaty: „Eksplozja na okręcie” oraz „Toniemy”. Okręt zatonął rufą przez lewą burtę po około 4 minutach od trafienia, na pozycji 56°08´N 27°05´W (Niemcy określili pozycję zatopienia polskiego niszczyciela jako 56°30´N 26°26´W).
Nie udało się spuścić żadnej łodzi, zrzucono na wodę tylko jedną średniej wielkości tratwę ratunkową i dwie małe – jak się później okazało, nie wszyscy marynarze posiadali noże, którymi mogliby odciąć siatki mocujące tratwy (napęczniałe od wody nie dawały się rozwiązać). „Musketeer” podjął akcję ratowniczą dopiero około godziny 7 rano, gdy się rozjaśniło. Wielu marynarzom, którym udało się opuścić tonący okręt (mogło ich być około osiemdziesięciu), nie udało się doczekać pomocy, niektórzy, jak ppor. Daab, zginęli z wyczerpania i wychłodzenia już przy burcie brytyjskiego niszczyciela. Widząc, że rozbitkowie nie mają siły utrzymać się na podanych siatkach ratunkowych, pomimo bardzo wzburzonego morza dwóch oficerów i siedmiu marynarzy brytyjskich wskoczyło do wody, aby im pomagać. Ostatnią osobę podjęto z wody o 7.45. Uratowano jednego oficera (był nim kpt. mar. Stanisław Pohorecki) i 39 marynarzy oraz trzech członków brytyjskiej ekipy łącznikowej. Zginęło 178 polskich marynarzy, 6 Brytyjczyków z ekipy łącznikowej oraz 10–15 przewożonych marynarzy brytyjskich. Wśród poległych byli m.in. pisarz-marynista, ppor. mar. Eryk Sopoćko oraz kpt. mar. Stanisław Pierzchlewski, którzy uprzednio służyli na ORP „Orzeł”. Zatonięcie „Orkana” było największą pod względem liczby poległych jednorazową stratą MW RP w czasie II wojny światowej.
Konwój SC143 dotarł 11 października do Wysp Brytyjskich. Stracił jeden statek (SS „Yorkmar”, zatopiony 9.X), eskorta i lotnictwo w jego obronie zatopiło trzy U-booty (U-419, U-643, U-610). Sprawca zatopienia „Orkana” został wytropiony przez samolot z lotniskowca eskortowego USS „Core” i zatopiony 20 października 1943 roku. „Musketeer” odtransportował marynarzy z „Orkana” do Londonderry 10 października.
Według ustaleń dochodzenia zarządzonego przez KMW po stracie okrętu nikt z załogi okrętu nie ponosił winy za jego utratę. Pochwały udzielono st. bosmanowi Henrykowi Moszczyńskiemu, który próbował organizować gaszenie pożaru, st. mar. Bohdanowi F. Dworzeckiemu, który wypuścił parę z kotłów, zapobiegając dodatkowym eksplozjom (został pośmiertnie odznaczony orderem Virtuti Militari IV klasy), st. mar. Lucjanowi Kęsikowi i Franciszkowi Zdzińskiemu, którzy do ostatniej możliwej chwili pełnili wachtę w radiokabinie i nadawali sygnały o sytuacji okrętu, bosmanom: Bolesławowi Łassie i Romanowi Jakubowskiemu za organizowanie akcji ratunkowej, mar. Czesławowi Zarzeckiemu za inicjatywę w trakcie akcji ratunkowej.
Kondolencje z powodu utraty okrętu złożyli na ręce szefa KMW m.in.: Prezydent RP Władysław Raczkiewicz, głównodowodzący "Western Approaches" adm. sir Max K. Horton, głównodowodzący "Home Fleet" wadm. Bruce A. Fraser, głównodowodzący siłami w Plymouth wadm. sir Ralph Leatham. W związku z utratą ORP „Orkan” na okrętach MW ogłoszono żałobę.
Niejasności związane z zatopieniem okrętu.
Istnieją niejasności, dotyczące przebiegu zatopienia okrętu. Według niektórych relacji przed trafieniem torpedą z pokładu „Orkana” miano zaobserwować w kilwaterze silny wybuch, prawdopodobnie innej torpedy. Niektórzy utrzymywali, że „Orkan” trafiony został dwiema torpedami (w raporcie kmdr. Cubreya mowa o dwóch wybuchach w odstępie pół minuty). Jednak z ustaleń J. Pertka na podstawie niemieckich dzienników działań bojowych wynika, że z U-378 wystrzelono tylko jedną torpedę. Nie jest też jasne, ilu Brytyjczyków zaokrętowanych na okręcie zginęło, zwłaszcza nie jest pewne, ilu marynarzy weszło na pokład okrętu w Hvalfjordzie – spośród nich nikt nie przeżył zatonięcia okrętu.
Według niektórych autorów konwój SC 143 służyć miał za przynętę dla składającego się z 14 okrętów podwodnych stada „Rossbach”, mającego przechwycić konwój SC 143 oraz podążający w tym samym kierunku konwój HX 259. Zdając sobie sprawę z obecności i zadania stada „Rossbach”, alianci skierowali HX 259 na południe, omijając linię patrolową wilczego stada, zaś składający się z 39 statków SC 143 świadomie skierowano w sam środek linii patrolowej niemieckiej grupy U-Bootów.
Załoga.
Pierwsza obsada oficerska.
W dniu podniesienia bandery, 18 listopada 1942 roku, w skład obsady oficerskiej okrętu wchodzili:
Wkrótce dołączyli do nich ppor. mar. Oskar Gliński – jako II oficer broni podwodnej oraz ppor. mar. Adam Pilarz – jako II oficer artylerii.
Dowódcy.
Okrętem dowodzili:
Upamiętnienie.
Tradycje nazwy okrętu kontynuuje w MW mały okręt rakietowy projektu 660 ORP „Orkan”. W murze kościoła św. Michała Archanioła w Gdyni znajduje się tablica pamiątkowa, poświęcona pamięci okrętu i marynarzy na nim poległych. W dniu 5 czerwca 1971 roku imię dowódcy „Orkana”, poległego wraz z okrętem i większością Załogi, nadano Szkole Podstawowej nr 9 w Słupsku, która realizuje szeroko zakrojony program wychowania morskiego młodzieży. Pomysłodawcą projektu nadania placówce imienia kmdr. por. St. Hryniewieckiego był Jerzy Pertek – dziejopis MW RP i autor szeregu książek z dziedziny historii morskiej.
Okręt w kulturze.
W postaci beletrystycznej dzieje i zatopienie okrętu przedstawił Zbigniew Damski w książce pt.: „Tak zginął ORP Orkan”. Popularne opracowanie historii okrętu przedstawił Jerzy Pertek w jednym z tomów „Miniatur Morskich”. Opublikowane zostały pamiętniki kmdr. ppor. Witolda Wojciechowskiego, 1. oficera broni podwodnej ORP „Orkan”, z jego wrażeniami ze służby na morzu, m.in. na pokładzie „Orkana” oraz okolicznościowymi wierszami, poświęconymi wydarzeniom, które miały miejsce w trakcie jego służby. Wiersze te zebrano w dwóch osobnych tomikach. Sylwetkę i plany okrętu wielokrotnie przedstawiano w magazynach modelarskich.

</doc>
<doc id="204783" url="https://pl.wikipedia.org/wiki?curid=204783" title="Chłopcy z Placu Broni (zespół muzyczny)">
Chłopcy z Placu Broni (zespół muzyczny)

Chłopcy z Placu Broni – polski zespół rockowy założony w marcu 1987 roku w Krakowie.
Historia.
Od początku istnienia grupy, jej liderem był wokalista, gitarzysta i twórca repertuaru grupy Bogdan Łyszkiewicz. W pierwszym składzie znaleźli się także: gitarzysta Jacek Królik, basista Waldemar Raźny i perkusista Wojciech Namaczyński. Obowiązki menedżera pełnił Jarosław Sokół. Zespół rozpoczynał swoją działalność pod patronatem Nowohuckiego Centrum Kultury.
W kwietniu 1987 roku w studiu Ojców Jezuitów w Krakowie grupa nagrała kasetę demo, na podstawie której Kora (Maanam) zarekomendowała zespół do konkursu Festiwalu w Jarocinie (był to jedyny rok w historii tej imprezy, kiedy wykonawca mógł wziąć udział w konkursie z poręczenia znanego muzyka). W Jarocinie Chłopcy z Placu Broni, w składzie z Jarosławem Kisińskim (równolegle Sztywny Pal Azji), znaleźli się w „Złotej dziesiątce” zdobywając uznanie publiczności (wbrew krzywdzącym opiniom krytyków) prostą, bezpretensjonalną, rock and rollową muzyką o „pozytywnym przekazie”.
Po powrocie z festiwalu muzycy nagrali dla Rozgłośni Harcerskiej piosenkę pt. "Aeroplan", która stała się ich pierwszym ogólnopolskim przebojem. Drugim i zarazem największym przebojem w dziejach grupy była ironiczna w swojej wymowie piosenka pt. "O! Ela", która przez kilka tygodni okupowała pierwsze miejsce Listę przebojów Programu Trzeciego. Przez dwa kolejne lata Chłopcy z Placu Broni święcili triumfy występując w Jarocinie (1988–1991), na Rock Opolu w ramach KFPP w Opolu (1988–1991), Muzycznym Campingu w Brodnicy (1988) i biorąc udział w trasach Krajowej Sceny Młodzieżowej. Szczególny entuzjazm wywołali w roku 1988 w Jarocinie i Brodnicy.
W tym okresie przez zespół przewinął się grający na gitarze Jacek Dyląg (wystąpił m.in. w 1989 roku na festiwalu opolskim). Na rynku muzycznym Chłopcy z Placu Broni zadebiutowali w 1990 albumem studyjnym pt. "O! Ela". Oprócz Łyszkiewicza i Namaczyńskiego w sesji nagraniowej udział wzięli: gitarzysta Krzysztof Zawadka (eks-Oddział Zamknięty i Daab), basista Paweł Nazimek (Sztywny Pal Azji; później T. Love) oraz drugi gitarzysta Marek Siegmunt. Na krążku nie znalazła się piosenka tytułowa, lecz przez dwa lata na listach przebojów pojawiały się inne – "To koniec", "Kiedy już będę dobrym człowiekiem", "Chory kraj" (inspirowany muzyką Iggy Popa), "Nasz nowy hymn" i "Kocham wolność".
Płyta "O! Ela" cieszyła się dużą popularnością, w przeciwieństwie do następnego krążka pt. "Krzyż" z 1991 roku, na którym po odejściu Zawadki zagrał Piotr Kruk, zaś po odejściu Nazimka Franz Dreadhunter (eks-Tilt i Bajm), z gościnnym udziałem gitarzysty Dżemu Jerzego Styczyńskiego i klawiszowca Janusza Grzywacza. Umiarkowane powodzenie drugiego albumu spowodowane było niewielką mocą promocyjną firmy Reynoll Music, założonej jedynie z myślą o wydaniu tej płyty. Atutami "Krzyża" są: równie udane kompozycje, większa dojrzałość i bardziej urozmaicony repertuar (większym powodzeniem cieszyło się drugie wydanie albumu z 1994, wzbogacone trzema bonusami – wydawcą była firma Bogdan Studio).
W roku 1993 dyskografia zespołu została wzbogacona o zbiór zatytułowany "Kocham cię", najpopularniejszy w dorobku Chłopców z Placu Broni, który został sprzedany w przeszło stutysięcznym nakładzie. O popularności albumu zadecydowała obecność wczesnych przebojów "O! Ela" i "Aeroplan" oraz nowego przeboju, czyli piosenki tytułowej w innym kształcie znanej już z "Krzyża" i coveru "Jeziora szczęścia" Bajmu. W jego nagraniu, obok Łyszkiewicza i Dreadhuntera, wzięli udział Jacek Królik i Artur Malik, a także goście: Jan Borysewicz (gitara), John Porter (gitara akustyczna) i Wojciech Morawski (perkusja).
W 1993 Chłopcy z Placu Broni wystąpili na imprezie Rock FAMA w Świnoujściu – fragment występu trafił na kasetę "Rock FAMA'93". Jesienią dali akustyczny koncert w studiu Radia Łódź nakręcony na potrzeby TVP, zaś w 1994 wydany na płycie "Piosenki dla dzieci od lat 5 do 155". Zgodnie z formułą „Bez prądu”, grupa zmieniła aranżacje wykonywanych utworów i wzbogaciła je o brzmienie fortepianu oraz instrumentów smyczkowych. W tamtym okresie koncerty zespołu miały dwa oblicza – albo sam Łyszkiewicz dawał recitale z gitarą akustyczną, albo cały zespół w formule elektrycznej.
Pod koniec 1995 roku doszło do ostrego sporu między Łyszkiewiczem, a wytwórnią MJM Music PL, spowodowanego oddaniem innemu wykonawcy związanemu z firmą – zespołowi Human – piosenki "Kochaj" autorstwa lidera Chłopców z Placu Broni (na płycie jego zespołu wydanej dopiero na płycie "Uśmiechnij się!" z 1996). W efekcie grupa rozpoczęła współpracę z Koch International Poland. W Dzień Kobiet w roku 1996 ukazał się kolejny album grupy, noszący tytuł "Uśmiechnij się! "nagranej z gitarzystą Siergiejem Pieriekriestowem i perkusistą Grzegorzem Schneiderem (eks- Homo Twist). Gościnnie na instrumentach klawiszowych zagrał realizator dźwięku Rafał Paczkowski i orkiestra smyczkowa.
W połowie lat 90. kilkukrotnie występował w klubach polonijnych w Stanach Zjednoczonych. W 1998 roku ukazał się koncertowy album Chłopców Z Placu Broni zatytułowany "Gold". Kolejny album pt. "Polska" ukazał się w 2000 roku. Piosenka pt. "Piosenka piłkarska" stała się hymnem polskiej reprezentacji podczas eliminacji do Mistrzostw Europy 2000. Płyta została nagrana z udziałem Andrzeja Bańki na gitarze i Mateusza Misiora na perkusji. 23 czerwca 2000 Łyszkiewicz zginął w wypadku samochodowym, co oznaczało koniec działalności Chłopców z Placu Broni.
Zespół został reaktywowany 23 czerwca 2015, w 15. rocznicę śmierci lidera zespołu. Grupa powróciła z inicjatywy Franza Dreadhuntera oraz grupy przyjaciół (w tym Jarosława Sokoła – pierwszego menedżera zespołu i pomysłodawcy nazwy oraz perkusisty Wojciecha Namaczyńskiego), pragnących upamiętnić lidera grupy i piosenki, które skomponował – w tym przeboje: "O! Ela", "Kocham cię", "Aeroplan" i "Kocham wolność".
W ramach obchodów 70-lecia Nowej Huty (26 i 27.09.2019) w Nowohuckim Centrum Kultury odbyły się dwa spektakularne koncerty symfoniczne grupy pod nazwą "Sings &amp; Strings" (część akustyczna i część elektryczna), z udziałem chóru Gods Property oraz kwartetu smyczkowego Altra Volta.

</doc>
<doc id="204786" url="https://pl.wikipedia.org/wiki?curid=204786" title="Chłopcy z Placu Broni (ujednoznacznienie)">
Chłopcy z Placu Broni (ujednoznacznienie)



</doc>
<doc id="204788" url="https://pl.wikipedia.org/wiki?curid=204788" title="Andrzej Łapicki">
Andrzej Łapicki

Andrzej Łapicki (ur. 11 listopada 1924 w Rydze, zm. 21 lipca 2012 w Warszawie) – polski aktor teatralny i filmowy, reżyser teatralny, profesor i rektor Państwowej Wyższej Szkoły Teatralnej im. Aleksandra Zelwerowicza w Warszawie, poseł na Sejm X kadencji.
Życiorys.
Uczęszczał do Gimnazjum i Liceum im. Stefana Batorego w Warszawie, które zakończył maturą w ramach tajnego nauczania w 1942. Studiował następnie w konspiracyjnym Państwowym Instytucie Sztuki Teatralnej (m.in. u Zofii Małynicz, Marii i Edmunda Wiercińskich, Mariana Wyrzykowskiego, Jana Kreczmara). Uczestniczył w podziemnych przedstawieniach teatralnych, recytując poezję Krzysztofa Kamila Baczyńskiego i Tadeusza Gajcego, był aktorem Teatru Żołnierskiego Biura Informacji i Propagandy Komendy Głównej Armii Krajowej. Brał udział w powstaniu warszawskim.
Po II wojnie światowej uzyskał dyplom w Łodzi (u Aleksandra Zelwerowicza). W 1945 debiutował w Teatrze Wojska Polskiego w Łodzi (jako Kuba w "Weselu" Stanisława Wyspiańskiego).
Od 1947 do 1956 pełnił funkcję lektora "Polskiej Kroniki Filmowej". Od 1949 był związany z teatrami warszawskimi – Teatrem Współczesnym (1949–1964, 1966–1972), Teatrem Dramatycznym (1964–1966, 1982–1983), Teatrem Narodowym (1972–1981) i Teatrem Polskim (1983). W 1957 debiutował w Teatrze Dramatycznym jako reżyser (w "Uśmiechu Giocondy" Aldousa Huxleya). W latach 1995–1999 zajmował stanowisko dyrektora artystycznego Teatru Polskiego w Warszawie.
Występował również w Teatrze Telewizji, m.in. w spektaklach: "Z gawędy wuja" Sławomira Mrożka w reż. Jerzego Gruzy (1961), "Do kraju tego" Cypriana Kamila Norwida w reż. Maryny Broniewskiej (1962), "Cudza żona i mąż pod łóżkiem" Fiodora Dostojewskiego w reż. Andrzeja Wajdy (1962), "Świadkowie albo nasza mała stabilizacja" Tadeusza Różewicza w reż. Adama Hanuszkiewicza (1963), "Wiele hałasu o nic" Williama Szekspira w reż. Ludwika René (1965), "Brat marnotrawny" Oscara Wilde’a w reż. Jerzego Gruzy (1968), "Rozmyślania przy goleniu" Stanisława Dygata w reż. Adama Hanuszkiewicza (1969) oraz w "Makbecie" Williama Szekspira w reż. Andrzeja Wajdy (1969), "Czarownicach z Salem" Arthura Millera w reż. Zygmunta Hübnera (1979) i w "Kordianie" Juliusza Słowackiego w reż. Jana Englerta (1994). Zagrał łącznie ponad 200 ról teatralnych, filmowych i telewizyjnych, występował w filmach Andrzeja Wajdy i Tadeusza Konwickiego. Wyreżyserował ponad 100 przedstawień teatralnych i telewizyjnych.
Od 1953 wykładał w Państwowej Wyższej Szkole Teatralnej w Warszawie, od 1979 jako profesor nadzwyczajny, od 1987 jako profesor zwyczajny. W latach 1971–1981 pełnił funkcję dziekana Wydziału Aktorskiego, a od 1981 do 1987 i od 1993 do 1996 rektora tej uczelni. Zasiadał w Narodowej Radzie Kultury (1986), w latach 1989–1996 był prezesem Związku Artystów Scen Polskich.
Od początku lat 80. działał w opozycji demokratycznej, należał do „Solidarności”. W lutym 1984 Służba Bezpieczeństwa rozpoczęła rozpracowanie Andrzeja Łapickiego w ramach sprawy operacyjnego rozpracowania kryptonim „Rektor”; SB zarzucało aktorowi „negatywny wpływ na młodzież studencką i przyczynianie się do dezintegracji środowiska teatralnego”. Pomimo usilnych starań SB nie udało się ulokować tajnego współpracownika w najbliższym otoczeniu aktora. Po wprowadzeniu stanu wojennego w przejętej dokumentacji „Solidarności” odnaleziono korespondencję między Lechem Wałęsą a Andrzejem Łapickim, co przyczyniło się do wzmożenia obserwacji aktora. Funkcjonariusze SB odnotowywali w zebranej dokumentacji, że tworzył wokół siebie grono osób nieprzychylnych komunistycznej władzy. Służba Bezpieczeństwa podejmowała działania mające na celu doprowadzenie do ich zwalniania z pracy, jednakże Andrzej Łapicki miał na tyle silną pozycję, że był w stanie chronić podległych mu pracowników PWST przed usunięciem z pracy. Był również postrzegany przez SB jako organizator akcji nieposłuszeństwa środowiska artystycznego wobec władzy, która przejawiała się bojkotowaniem mediów państwowych. W 1982 i 1983 SB sugerowała ministrowi kultury odwołanie go ze stanowiska rektora PWST „ze względu na sprzeczność jego działalności z etyką nauczycielską i polityką kulturalną państwa”. Mimo tych nacisków zachował to stanowisko. W 1987 był jednym z sygnatariuszy kilku oświadczeń kierowanych do władz PRL, m.in. ze stycznia dotyczącego wprowadzenia pluralizmu polityczno‑organizacyjnego w sferze kultury, z maja poprzedzającego wizytę Jana Pawła II w Polsce i z listopada o konieczności zmian systemowych w PRL. Spowodowało to wzywanie aktora na przesłuchania przez funkcjonariusza Departamentu III MSW.
W czerwcu 1987 witał papieża podczas spotkania papieża ze środowiskiem artystów w warszawskim kościele Świętego Krzyża. Był członkiem Prymasowskiej Rady Społecznej i Komitetu Obywatelskiego, z ramienia którego zasiadał w Sejmie kontraktowym w latach 1989–1991 (w trakcie kadencji przeszedł do KP Unii Demokratycznej).
Życie prywatne.
Był synem Borysa i Zofii z domu Fromont. Jego ojciec był profesorem i wykładowcą prawa rzymskiego na Uniwersytecie Warszawskim oraz Uniwersytecie Łódzkim. Jego pradziadek Hektor Łapicki pełnił funkcję wojewody mińskiego w czasie powstania styczniowego.
Jego pierwszą żoną była Zofia Chrząszczewska (od 1947 do jej śmierci w 2005), z którą miał córkę Zuzannę (Grzegorz był adoptowanym synem Zofii z jej poprzedniego związku). 5 czerwca 2009 ożenił się powtórnie – z teatrolog Kamilą Mścichowską, młodszą od niego o 60 lat.
Andrzej Łapicki zmarł 21 lipca 2012 w swoim domu w Warszawie. Uroczystości pogrzebowe aktora odbyły się 27 lipca 2012 w warszawskim kościele św. Karola Boromeusza. Został pochowany w grobowcu rodzinnym na cmentarzu Powązkowskim w Warszawie (kwatera c/5/6).
W 2012 Kamila Łapicka opublikowała wspomnienia Andrzeja Łapickiego w formie wspólnie prowadzonych rozmów, zatytułowane "Łapa w łapę".

</doc>
<doc id="204789" url="https://pl.wikipedia.org/wiki?curid=204789" title="Pistolet Walther P5">
Pistolet Walther P5

Walther P5 – niemiecki pistolet samopowtarzalny produkowany od końca lat siedemdziesiątych.
Historia konstrukcji.
W połowie lat siedemdziesiątych w zakładach Walthera rozpoczęto produkcję pistoletów P 38K i P4. O ile P 38K sprzedawał się nieźle o tyle P4 zewnętrznie bardzo podobny do pochodzącego z lat trzydziestych P 38 z trudnością znajdował nabywców.
Dlatego wkrótce po rozpoczęciu produkcji P4 w 1975 r. rozpoczęto prace nad jego następcą. W celu zmniejszenia kosztów i przyspieszenia procesu projektowania nowego pistoletu postanowiono zmodyfikować P4. Zmiany zewnętrzne obejmowały nowy wydłużony zamek pozbawiony górnego wycięcia (zaczął całkowicie okrywać lufę) i szkielet o zmienionym kształcie. Zmieniono także konstrukcję mechanizmu spustowo-uderzeniowego.
Produkcję nowego pistoletu oznaczonego jako P5 rozpoczęto w listopadzie 1978, jednocześnie zakończono produkcję P 38K i P4 (po 1978 roku produkowane były tylko krótkie serie tych pistoletów składanych ze zmagazynowanych części). W następnych latach sprzedano ponad 50 000 sztuk tego pistoletu. Głównym odbiorcą była niemiecka policja, ale P5 stał się także przepisową bronią policji holenderskiej. Mniejsze ilości P5 były sprzedawane na rynku cywilnym.
W 1987 roku uruchomiono produkcję wersji P5 Compact o zmniejszonych wymiarach. Poza Niemcami była ona jako L102A1 używana przez Royal Ulster Constabulery. Pistolet P5 był także używany przez Jamesa Bonda w filmie „Ośmiorniczka”.
W 1991 roku rozpoczęto produkcję pistoletu P1A1. Była to wersja P5 ponownie wyposażona w bezpiecznik nastawny (w postaci kołka przechodzącego w poprzek zamka). Powstała także sportowa wersja P5 lang (długa lufa wystawała z zamka podobnie jak w P 38). Poza wersjami kalibru 9 x 19 mm Parabellum produkowano także wersje kalibru 7,65 x 21 mm Parabellum i 9 x 21 mm IMI.
Opis techniczny.
Pistolet P5 działa na zasadzie krótkiego odrzutu lufy. Ryglowany za pomocą niesymetrycznego wahliwego rygla o pionowym ruchu umieszczonego pod lufą. Zasilany jest z jednorzędowego magazynka pudełkowego o pojemności 8 nabojów. Mechanizm uderzeniowy kurkowy z kurkiem obrotowym odkrytym. Mechanizm spustowy z samonapinaniem. Rolę wskaźnika obecności naboju w lufie pełni pazur wyciągu. Po ostatnim strzale zamek zatrzymuje się w tylnym położeniu. Do zwalniania zamka służy dźwignia po lewej stronie szkieletu, pełni ona także rolę dźwigni zwalniającej bez strzału napięty kurek. P5 nie posiadał bezpiecznika zewnętrznego, wewnętrzne bezpieczniki samoczynne, uniemożliwiają oddanie strzału przy niecałkowitym zaryglowaniu przewodu lufy, a także blokują iglice zapobiegając przypadkowym strzałom. Celownik stały.

</doc>
<doc id="204790" url="https://pl.wikipedia.org/wiki?curid=204790" title="Główna Biblioteka Komunikacyjna">
Główna Biblioteka Komunikacyjna

Główna Biblioteka Komunikacyjna – instytucja biblioteczna podległa Ministerstwu Infrastruktury i Budownictwa utworzona decyzją Ministerstwa Kolei Żelaznych w 1919 jako ośrodek gromadzący literaturę i akty prawne z zakresu komunikacji (transport, łączność).
Biblioteka mieści się w gmachu ministerstwa przy ul. Tytusa Chałubińskiego 4/6. Działa na rzecz ministerstwa i jednocześnie jako publiczna biblioteka naukowa stanowi ogniwo krajowej sieci bibliotecznej i informacyjnej.
Historia.
W listopadzie 1919 Ministerstwo Kolei Żelaznych podjęło decyzję o utworzeniu w Warszawie biblioteki naukowej dla tego resortu, gromadzącej od tego momentu krajową i zagraniczną literaturę z zakresu prawnej, ekonomicznej i technicznej problematyki kolejnictwa.
Zbiory do organizowanej biblioteki pochodziły z częściowo zachowanych księgozbiorów byłego Zarządu Drogi Żelaznej Warszawsko-Wiedeńskiej, byłego Zarządu Drogi Żelaznej Nadwiślańskiej oraz istniejącej w czasie I wojny światowej niemieckiej Dyrekcji Kolejowej w Warszawie. Były to materiały w językach polskim, francuskim, niemieckim i rosyjskim. Do biblioteki zaczęły napływać również archiwalia. Leopold Kronenberg przekazał jej ponad 80 tomów protokółów z posiedzeń rad zarządzających drogami żelaznymi Warszawsko-Wiedeńską, Nadwiślańską i Terespolską. W bibliotece znalazły się plany, mapy i rysunki o dużej wartości historycznej, m.in. projekty regulacji rzek z okresu Księstwa Warszawskiego i Królestwa Kongresowego.
W 1932, z chwilą powstania Ministerstwa Komunikacji, które przejęło również funkcje dotychczasowego Ministerstwa Kolei Żelaznych, zadania i profil biblioteki uległy zasadniczej zmianie. Biblioteka stała się centralnym ośrodkiem gromadzenia i upowszechniania piśmiennictwa fachowego, obejmującego wszystkie działy komunikacji kolejowej, drogowej, wodnej i lotnictwa cywilnego. W 1935 biblioteka rozpoczęła opracowywanie i wydawanie "Komunikatów", zawierających przegląd ważniejszych artykułów publikowanych w czasopismach zagranicznych. Co miesiąc biblioteka publikowała "Wykaz ważniejszych przybytków" i raz w roku "Wykaz czasopism otrzymywanych przez prenumeratę, wymianę i dary". Działalność biblioteki przerwała wojna.
W czerwcu 1945 biblioteka wznowiła działalność. W 1950 zostaje utworzona w jednostkach resortu komunikacji sieć bibliotek fachowych, która w 1961 zostaje przekształcona w sieć ośrodków informacji technicznej i ekonomicznej. Sieć stanowiły Resortowy Ośrodek Informacji Technicznej i Ekonomicznej Komunikacji, obejmujący Główną Bibliotekę Komunikacyjną, branżowe ośrodki informacji zlokalizowane w resortowych instytutach naukowo-badawczych, ośrodki okręgowe i zakładowe w przedsiębiorstwach.
W 1968 Główna Biblioteka Komunikacyjna uzyskała status biblioteki naukowej.
Udostępnianie zbiorów.
Udostępnianie zbiorów odbywa się w czytelni jak i wypożyczalni z której mogą korzystać pracownicy resortu jak i instytucje.
Informatorium.
Czytelnicy mają możliwość skorzystania również z informatorium na które składa się:
Dział udziela informacji katalogowych, bibliograficznych i faktograficznych na podstawie katalogów głównych księgozbioru własnego Biblioteki, kartotek oraz dostępnych na miejscu baz danych. Informacje udzielane są bezpośrednio, telefonicznie i pisemnie.

</doc>
<doc id="204791" url="https://pl.wikipedia.org/wiki?curid=204791" title="Trzciel">
Trzciel

Trzciel (w latach 1793–1945 niem. "Tirschtiegel") – miasto w województwie lubuskim, w powiecie międzyrzeckim, siedziba gminy miejsko-wiejskiej Trzciel. W latach 1975–1998 miasto administracyjnie należało do województwa gorzowskiego.
Według danych GUS z 31 grudnia 2019 r. Trzciel liczył 2358 mieszkańców.
Trzciel leży w historycznej Wielkopolsce. Tradycyjnie miasto dzielone było na prawobrzeżny Trzciel Stary oraz lewobrzeżny Trzciel Nowy, mające swoje własne rynki.
Historia.
Miejscowość pierwotnie związana była z Wielkopolską oraz przejściowo z Dolnym Śląskiem i Brandenburgią. Ma metrykę średniowieczną i istnieje co najmniej od początku XIV wieku. Wymieniona po raz pierwszy w dokumencie zapisanym po łacinie z 1307 jako "Trzczel", a później także w 1319 "Forstetel", 1338 "Trzel", 1393 "Trzel", 1398 "Triczel" , 1403 "Trzczel", 1403 "Turschodel, Turschodil", 1404 "Trzeczel", 1407 "Trczel", 1422 "Trzcel", 1423 "Trczelcze", 1426 "Trcel", 1428 "Trzrczel", 1434 "Trczyel", 1465 "Trzeczl", 1507 "Trzczyel", 1507 "Trzcziel", 1525 "Trzcyel", 1535 "Tzrzczyel".
Trzciel po raz pierwszy został wymieniony w dokumentach w 1307 roku jednak okolice zasiedlone były już we wczesnym średniowieczu. Na wschodnim brzegu Obry, ok. 500 metrów na północny wschód od mostu na Obrze, na piaszczystej wydmie archeolodzy odkryli grodzisko stożkowate, które zostało zniszczone przez pożar. 10 VIII 1319 Henryk (II Wierny) oraz Przemek książęta głogowscy uznali zwierzchność margrabiego brandenburskiego Waldemara odstępując mu swoje ziemie, m.in. leżące nad rzeką Obrą. 14 VIII 1319 Waldemar zmarł co zniweczyło plany przyłączenia Trzciela do Brandenburgii. Jako miasto miejscowość została wymieniona w 1394. Prawa miejskie Trzciel uzyskał jednak prawdopodobnie przed tą datą najprawdopodobniej z lokacji rodu Borkowiców, którzy w XIV w. budowali klucze majątkowe m.in. wokół Koźmina, Grodziska i Sierakowa. Od 1407 Trzciel był siedzibą parafii, od 1510 leżał w dekanacie Międzyrzecz. W 1434 miejscowość leżała w powiecie poznańskim Korony Królestwa Polskiego. Na przełomie XIV i XV wieku wielokrotnie odnotowano zamek w trzcielski. W czasie wojny trzynastoletniej Trzciel wystawił w 1458 roku 2 pieszych na odsiecz oblężonej polskiej załogi Zamku w Malborku.
W mieście od średniowiecza rozwijał się lokalny przemysł. W 1379 odnotowano budowę młyna oraz piły, które napędzane były kołami wodnymi. W latach 1420-1580 notowano dwa okoliczne młyny, w tym jeden o nazwie Mitręga, leżące w dobrach trzcielskich, a także folusz o 3 kołach oraz piłę. OD 1508 notowano hamernię czyli kuźnicę wytwarzającą produkty metalowe, która napędzana była wodą i miała początkowo jedno koło, a później dwa oraz trzy koła. W latach 1462-63 miasto płaciło w ratach podatek zwany cyzą. W 1507 płaciło 1 kopę groszy szosu.
Miasto wspominały historyczne dokumenty prawne, własnościowe oraz podatkowe. Początkowo było własnością królewską, a później poprzez wykup oraz nadania stało się szlacheckim miastem prywatnym. 
W 1466 odnotowano wójta Szczepana (Stephanus) oraz wdowę po nim Jadwigę z Lwówka, która toczyła proces z Jakubem nowym wójtem w mieście o 6 grzywien, które jej zmarły mąż zapisał w testamencie. W 1537 wspomniany kolejny wójt szlachcic Jan Rosnowski.
W 1582 miasto położone było w powiecie poznańskim województwa poznańskiego w Rzeczypospolitej Obojga Narodów. W wyniku II rozbioru Rzeczypospolitej w 1793, miejscowość przeszła w posiadanie Prus i jak cała Wielkopolska znalazła się w zaborze pruskim.
Miasto początkowo rozwijało się na prawym brzegu Obry, ale w XVIII wieku na lewym brzegu powstało drugie miasto Nowy Trzciel, w którym osiedlali się protestanci przybyli ze Śląska i Brandenburgii. Połączenie obu miast nastąpiło z dniem 1.10.1888 r. o czym przypominał stojący do 1945 r. na Rynku Nowego Trzciela pamiątkowy obelisk. Na mocy postanowień traktatu wersalskiego od roku 1920 granica polsko-niemiecka przecięła Trzciel, zostawiając centrum miasteczka po stronie niemieckiej, natomiast stacja kolejowa (linia Międzychód – Zbąszyń) przypadła Polsce.
W okresie międzywojennym w miejscowości stacjonowała placówka Straży Granicznej I linii „Trzciel”.
Współcześnie.
Współczesny Trzciel to niewielkie miasteczko nad rzeką Obrą, położone między jeziorami: Młyńskim i Wielkim, w pobliżu autostrady A2. Jest to lokalny ośrodek usługowy i wypoczynkowy. Miasteczko jest znane z wyrobów wikliniarsko-trzciniarskich (meble, koszyki) i uprawy szparagów. Obrą prowadzi znany szlak kajakowy.
Demografia.
Według danych z 30 czerwca 2014 miasto miało 2481 mieszkańców.
Zabytki.
Do wojewódzkiego rejestru zabytków wpisane są:
inne zabytki:
Transport.
Na południe od miasta znajduje się węzeł autostrady A2. Ponadto w mieście krzyżują się drogi krajowe i wojewódzkie:
Przez miasto przebiega też linia kolejowa: Zbąszyń – Międzychód, od lat nieużywana. W latach 1929–1939 istniała również linia kolejowa do Lutola Suchego.
Sport.
Dominującym sportem w mieście są zapasy. Od 1980 roku działa Miejsko Gminny Ludowy Klub Sportowy Orlęta, którego wychowankami są m.in. medaliści igrzysk olimpijskich Monika Michalik i Tadeusz Michalik.
W mieście funkcjonuje również klub piłkarski Miejsko Gminny Klub Sportowy „Obra” Trzciel założony w 1952 roku i występujący w B-klasie.

</doc>
<doc id="204794" url="https://pl.wikipedia.org/wiki?curid=204794" title="Carmageddon">
Carmageddon

Carmageddon – pierwsza gra z serii brutalnych wyścigów samochodowych oraz innych pojazdów mechanicznych wyprodukowanych przez Stainless Games i wydanych przez Interplay oraz SCi.
Pierwotnie została ona wydana na komputery PC (z systemem operacyjnym DOS) w roku 1997, ale szybko ukazały się wersje na komputery Macintosh (1997) oraz konsole PlayStation (1999), Nintendo 64 (2000) i Game Boy Color (2001). Wersje na PlayStation i N64 są jednak bardziej podobne do sequela - gry "". W 2012 roku wydano także porty gry na platformę iOS, a w 2013 - Android.
W "Carmageddonie" gracz, prowadząc swój pojazd, rywalizuje przeważnie z kilkoma innymi zawodnikami w terenie zabudowanym. Gracz ma limitowaną ilość czasu, aby ukończyć określoną liczbę okrążeń, dodatkowy czas można uzyskać poprzez zbieranie bonusów, niszczenie samochodów przeciwników bądź rozjeżdżanie przechodniów.
W wielu krajach (jak np. Wielka Brytania czy Niemcy) kiedy gra została wydana, zamiast ludzi pojawiały się w nich zombie posiadające zieloną krew i roboty, ponieważ rozjeżdżanie nieżyjących istot było lepiej akceptowane przez poszczególne komisje wyznaczające kategorię wiekową. Nieoficjalne „krwawe łaty” zostały jednak prędko wypuszczone, aby podmienić grafiki i odgłosy wydawane przez zombie na bardziej brutalne, co spowodowało wydanie oficjalnej łaty od wydawcy gry, który zdejmował cenzurę.
Slogan reklamowy stosowany w amerykańskim wydaniu brzmiał ""Gra wyścigowa dla chemicznie niestabilnych".", zaś w brytyjskim "Jeźdź by przeżyć."
W roku 1997 został wydany dodatek zatytułowany "Carmageddon Splat Pack". Dodawał on wiele dodatkowych tras, samochodów i obsługę Glide API, używanego przez ówcześnie dominującą linię akceleratorów 3D – Voodoo firmy 3dfx.
Gracz może ścigać się między innymi takimi samochodami, jak:

</doc>
<doc id="204796" url="https://pl.wikipedia.org/wiki?curid=204796" title="Michael Jeffery">
Michael Jeffery

Philip Michael Jeffery (ur. 12 grudnia 1937 w Wilunie, zm. 18 grudnia 2020) – australijski generał dywizji ("Major General"), działacz państwowy, gubernator generalny Australii w latach 2003–2008.
Zawodowy wojskowy, brał udział w wojnie w Wietnamie i został odznaczony Military Cross w 1971. Pełnił funkcję gubernatora Zachodniej Australii w latach 1993–2000. W czerwcu 2003 został mianowany gubernatorem generalnym Australii (pierwszy australijski wojskowy na tym stanowisku), objął urząd w sierpniu tego samego roku.

</doc>
<doc id="204799" url="https://pl.wikipedia.org/wiki?curid=204799" title="SPARQL">
SPARQL

SPARQL (ang. "SPARQL Protocol And RDF Query Language") – język zapytań i protokół dla plików RDF. Nazwa języka jest skrótem rekurencyjnym.
SPARQL pozwala wyciągać z nich dane zawężone według kryteriów określonych poprzez predykaty RDF. Jest opisany przez kilka specyfikacji W3C. W styczniu 2008 SPARQL został uznany za standard przez W3C.

</doc>
<doc id="204800" url="https://pl.wikipedia.org/wiki?curid=204800" title="RDQL">
RDQL

RDQL (ang. "RDF Data Query Language") jest językiem zapytań do plików RDF.
Jest to język używany do tworzenia zapytań do plików RDF. Pozwala wyciągać z nich dane zawężone według kryteriów określonych poprzez predykaty RDF.
Przykładowy kod.
Poniższy kod wyciąga z bazy imiona osób o nazwiskach "Smith"

</doc>
<doc id="204801" url="https://pl.wikipedia.org/wiki?curid=204801" title="ORP Orzeł (typu Kilo)">
ORP Orzeł (typu Kilo)



</doc>
<doc id="204803" url="https://pl.wikipedia.org/wiki?curid=204803" title="ORP Orzeł (typu Whiskey)">
ORP Orzeł (typu Whiskey)



</doc>
