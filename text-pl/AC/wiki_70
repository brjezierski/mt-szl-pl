<doc id="206315" url="https://pl.wikipedia.org/wiki?curid=206315" title="Wstręt (emocja)">
Wstręt (emocja)

Wstręt to silna emocja na bazie somatycznej, wyrażająca odrazę do czegoś, kogoś, jakiejś sytuacji. Czynnik wywołujący wstręt może mieć charakter materialny (np. szczur, ścieki, kał, padlina) lub abstrakcyjny ("brzydzę się kradzieżą").
Wstręt jako emocja podstawowa.
Paul Ekman w jednoznaczny sposób wyodrębnił cechy emocji podstawowej. W oparciu o kryteria przyjęte przez amerykańskiego psychologa można wydzielić cztery kategorie reakcji.
Komponent behawioralny.
Wstręt przejawia się jako dystansowanie się od jakiegoś obiektu, wydarzenia, lub jakiejś sytuacji i daje się scharakteryzować jako odrzucenie.
Komponent fizjologiczny.
Ze wstrętem wiązano dwa rodzaje zmian fizjologicznych.
Jeden rodzaj zmian odróżnia wstręt od innych emocji – tylko wstręt łączy się ze specyficznym stanem fizjologicznym, którym są mdłości.
Innym fizjologicznym zjawiskiem towarzyszącym wstrętowi jest niekontrolowane uczucie przykrości. Nie przeprowadzono badań eksperymentalnych, które wskazywałyby na powiązanie wstrętu z mdłościami czy ślinieniem się, jednak wiadomo, iż wstręt jest powiązany z reakcją przywspółczulnej części autonomicznego układu nerwowego.
Komponent ekspresyjny.
Poświęcone badania dotyczące ekspresyjnego składnika wstrętu dotyczyły twarzy. Twarzy wyrażającej wstręt szczególną uwagę poświęcili uczeni Darwin, Izard, Ekman, Friesen, Rozin, Lowery i Ebert. Opinie uczonych w tej kwestii są podzielone.
Darwin podkreślał – "szerokie otwarcie ust", wspominał też o "ściągnięciu wargi, do pewnego stopnia marszczenia nosa, opadaniu kącików ust i kilku innych ruchach mięśni twarzy"
Zaś Ekman i Friesen skupiają się na "ściągnięciu górnej wargi i marszczeniu nosa oraz uniesieniu górnej wargi".
Na podstawie wszystkich opisów można stwierdzić, iż aktywność mięśni twarzy skupia się wokół ust i nosa. Ruchy mięśni albo odwodzą od przyswajania czegoś przez ciało (np. marszczenie nosa, uniesienie dolnej wargi) albo zachęcają do usunięcia czegoś (rozwarcie ust, któremu towarzyszy lub nie towarzyszy wysunięcie języka)
Swoiste uczucia.
Są najtrudniejsze do przeprowadzenia badań ponieważ uczucie wstrętu nie jest wynikiem racjonalnego myślenia, ale raczej odpowiedzią organizmu na zewnętrzne bodźce.
Swoistą cechą wstrętu jest odraza. Doświadczenie wstrętu jest raczej krótkotrwałe, jeśli przyczyna zostanie usunięta.
Uczucie wstrętu może być też stanem chorobowym.
Do wstrętu często odwołują się też dowcipy, a w pewnych budzących wstręt sytuacjach typową reakcją jest śmiech (a nie mimika wyrażająca wstręt).
Cechy podstawowe wstrętu.
Poczucie przyjmowania czegoś drogą ustną (stąd związek z pożywieniem lub czynnością jedzenia).
Niebezpieczeństwo na jakie naraża się człowiek, przyjmując coś drogą ustną, jest powodowane przez rozpowszechnione przekonanie, że człowiek nabiera cech pokarmu, który spożywa („Jesteś tym co jesz”). Nemeroff i Rozin (1989) stwierdzili, że studenci ze Stanów Zjednoczonych przypisują ludziom pożywającym mięso dzika cechy tego zwierzęcia, a cechy żółwia jedzącym żółwiowe mięso.
Poczucie obrzydzenia.
Angyal (1941) utrzymywał, że centralnym obiektem wstrętu są wydzieliny i wydaliny, które uznawał za poniżające.
Substancje wytwarzane przez ciało mogą stanowić główny obiekt wstrętu.
Istnieją powszechne historyczne i kulturowe świadectwa awersji wobec wszystkich wydzielin i wydalin ciała, w tym kału, wymiocin, moczu, krwi i śliny.
Rozin i Fallon (1987) uznali, że czynnikiem wywołującym podstawowy wstręt są wszystkie zwierzęta i produkty zwierzęce jako potencjalne pożywienie. Niektóre zwierzęta budzą w nas wstręt ponieważ w pewnym sensie są podobne do wydzielin ciała, takich jak śluz (ślimak) albo też mają kontakt z gnijącym ciałem zwierząt (muchy, szczury). Mięsożerne zwierzęta lądowe jedzą surowe, często gnijące mięso i wytwarzają cuchnące odchody. Zwierzęta roślinożerne dużo rzadziej stają się obiektem zakazów w różnych kulturach.
Zwierzęta, które są bliskie ludziom, czy to z wyglądu (inne naczelne) czy to z powodu zażyłości z ludźmi jako ich ulubieńcy, rzadko bywają spożywane. Istnieje grupa zwierząt wywołujących mieszaninę strachu (niebezpieczeństwo) i wstrętu (węże, pająki).
Zdolność powodowania skażenia.
Reakcja na skażenie (np. odmowa przyjęcia potencjalnego pożywienia, jeżeli nawet na krótko zetknęło się z budzącą wstręt rzeczą) jest silna i powszechna wśród dorosłych.
"BADANIA": Studenci z USA odmawiają przyjęcia ulubionych napojów, jeśli choć przez chwilę zetknęły się z wyjałowionym karaluchem (Rozin, Millman, Nemeroff 1986). Prawo powinowactwa – Wszystko co spożywamy lub czego dotykamy jest potencjalnie skażone.
Radzimy sobie z tym problemem na wiele sposobów np. :
W pewnych kulturach wypracowuje się reguły skażenia (takie jak zwerbalizowane zasady ustalające próg skażenie w żydowskim systemie dietetycznym),
Nastawienie jest strategią, która pozwala nam nie zastanawiać się nad potencjalnym skażeniem (kiedy nie myślimy o ludziach w kuchni restauracyjnej, którzy przygotowują dla nas potrawy). Nastawienie zawodzi, kiedy źródło wstrętu jest zbyt wyraziste. Prawo podobieństwa – Głosi w jednej z wersji, że jeśli rzeczy powierzchowne podobieństwo, to są one podobne także w głębszym sensie. "BADANIA:" Studenci z USA nie są skłonni do zjedzenia imitacji psich odchodów, które są sporządzone z czekolady (Rozin, Millman 1986).
Niektóre definicje wstrętu.
Darwin.
Zdefiniował wstręt jako „dotyczący czegoś odrażającego, szczególnie w odniesieniu do zmysłu smaku, co jest rzeczywiście postrzegane lub plastycznie wyobrażane; a po drugie, dotyczący czegokolwiek co budzi podobne uczucie poprzez zmysł zapachu, dotyku a nawet wzroku”.
Andras Angyal.
„Wstręt jest specyficzną reakcją na ludzkie i zwierzęce wydzieliny i wydaliny”.
Tomkins.
Wstręt to reakcja na niepożądaną intymność.
Rozin.
Jego definicja wywodzi się z definicji Darwina, Angyala i Tomkinsa.
„Odraza wywołana możliwością (np. ustnego) zetknięcia się z odpychającym obiektem. Odpychające obiekty powodują skażenie: to znaczy, jeśli nawet na krótko zetkną się z ogólnie akceptowanym pożywieniem/ubraniem/osobą , to czynią ten obiekt nieakceptowanym”.

</doc>
<doc id="206318" url="https://pl.wikipedia.org/wiki?curid=206318" title="Pistolet Desert Eagle">
Pistolet Desert Eagle

Desert Eagle – pistolet na nabój rewolwerowy .357 Magnum z lufami długości: 6, 8, 10 i 14 cali (152, 203, 254 i 355 mm). Broń została zaprojektowana w 1979 roku przez amerykańską firmę Magnum Research, Inc. założoną w St. Paul w stanie Minnesota. Następnie w wyniku porozumienia z Israel Military Industries była m.in. produkowana na licencji.
Użycie bardzo silnej amunicji zmusiło konstruktorów do zastosowania rzadkich i nietypowych w pistoletach rozwiązań. Broń działa na zasadzie wykorzystania energii gazów odprowadzanych z przewodu lufy. W momencie strzału gazy wyrzucają pocisk do przodu. Gdy minie on specjalny otwór z przodu lufy, część gazów przedostaje się przewodem i trafia na tłok w komorze gazowej ułożonej poniżej. Ciśnienie w cylindrze gazowym wymusza przesunięcie zamka (a raczej suwadła, bo nie jest to typowy zamek) do tyłu. Odryglowanie następuje w momencie gdy pocisk już opuścił lufę, a ciśnienie gazów w przewodzie lufy spadło do bezpiecznych wartości. To niekonwencjonalne rozwiązanie okazało się konieczne z racji zastosowania nabojów dużej mocy. W typowych pistoletach monolityczny zamek zamyka komorę nabojową. W "Desert Eagle" zamknięcie polega jak w wielu karabinach na ryglowaniu przez obrót zamka, a dokładniej - obrót znajdującego się w jego wnętrzu cylindra. Większość dużych pistoletów posiada lufę ruchomą, natomiast przy zastosowaniu wyżej wymienionej metody można było wyposażyć "Desert Eagle" w lufę nieruchomą w stosunku do szkieletu, co zwiększa jego celność. Umożliwia ponadto proste montowanie dodatkowego wyposażenia (celowniki kolimatorowe, wskaźniki laserowe).
Pistolet jest dość długi i ciężki, co wiąże się nie tylko z jego rozmiarami, ale jest też kolejną cechą spowodowaną użyciem amunicji Magnum. Broń o większej masie ma też większą bezwładność, a więc ma mniejszy odrzut. Aby w czasie strzału zmniejszyć zjawisko podrzutu "Desert Eagle" ma przesunięty środek ciężkości w stronę lufy. Eliminuje to typowe w zwykłych rewolwerach na nabój 357 Magnum wysokie podrywanie lufy do góry po opuszczeniu jej przez pocisk. Wszystkie powyższe cechy konstrukcyjne powodują, że mimo zastosowania silnej amunicji broń ta we wprawnych rękach jest celna, a silny rewolwerowy nabój czyni ją bardzo skuteczną.
Magazynek mieści 9 nabojów, jednak w broni może znajdować się zawsze o jeden nabój więcej, gdyż pistolet ten nosi się bezpiecznie z nabojem wprowadzonym do lufy. Bezpiecznik nastawny znajduje się po obu stronach zamka. Pistolet może być montowany na trzech rodzajach szkieletu: zwykłym stalowym, stalowym nierdzewnym lub lekkim aluminiowym. Oprócz zwykłych przyrządów celowniczych może być zaopatrzony w celownik regulowany lub optyczny.
Poza wersją 357 Magnum firma oferuje "Desert Eagle" na amunicję .41 i .44 Magnum. Na uwagę zasługuje odmiana strzelająca nabojem .50 Action Express zaprojektowanym przez Magnum Research, Inc. specjalnie dla pistoletu "Desert Eagle". Miała wypełnić zapotrzebowanie rynku na ciężki pistolet do zastosowań sportowo-myśliwskich.
Pistoletu Desert Eagle'a używały jedynie 2 jednostki wojskowe: portugalska Grupo de Operações Especiais oraz polski GROM
Desert Eagle jest jednym z popularniejszych pistoletów występujących w popkulturze. 

</doc>
<doc id="206320" url="https://pl.wikipedia.org/wiki?curid=206320" title="Układ krwionośny otwarty">
Układ krwionośny otwarty

Układ krwionośny otwarty, układ krążenia otwarty – układ krążenia, w którym krew, zwykle zmieszana z limfą w hemolimfę, wylewa się do jam ciała, obmywając je i dostarczając składniki pokarmowe i tlen. W układzie tego typu krew może krążyć częściowo w naczyniach a częściowo w jamie ciała. Taki typ układu krwionośnego występuje u większości zwierząt.
Stawonogi.
U stawonogów hemolimfa wypełnia wolne przestrzenie jamy ciała, zwanej tu hemocelem, obmywając narządy. Układ krwionośny stawonogów ma różny stopień skomplikowania, zależny ściśle od posiadanych narządów oddechowych i rozmiarów ciała. Bardziej złożony, mający liczne naczynia układ krążenia cechuje formy oddychające skrzelami i płucami książkowymi (workami płucnymi). Wraz z rozbudowywaniem systemu tchawek, doprowadzającego tlen do wszystkich części ciała, redukcji ulega system naczyń. Ponadto układ krwionośny może zanikać całkowicie w przypadku miniaturyzacji ciała – wówczas hemolimfę w obieg wprawiają skurcze zatok hemocelu i ruch zwierzęcia. 
Głównym naczyniem pompującym krew jest położone grzbietowo serce (u części wijów też mniejsze, położone w spodniej części ciała naczynie brzuszne). U form prymitywnych, jak ostrogony, kikutnice i niektóre skorupiaków serce ciągnąć się może przez całe ciało lub jego większą część. U pajęczaków leży ono w opistosomie, u wijów w tułowiu, u licznych skorupiaków w tułowiu lub głowotułowiu, a u sześcionogów w odwłoku. Serce leży w zatoce osierdziowej i podziurawione jest po bokach wyposażonymi w zastawki ostiami, których liczba może być różna (najmniej jedna para). Typowo z serca odchodzą: aorta przednia i aorta tylna, które mogą być różnie porozgałęziane. W bardziej rozbudowanych systemach obecne są także arterie boczne (np. u skorpionów jest ich 9 par) oraz żyły zbierające natlenowaną hemolimfę z narządów oddechowych. U owadów spotyka się też mniejsze narządy tętniące u nasady długich przydatków (np. czułków), poprawiające ich ukrwienie.
Mięczaki.
Wszystkie mięczaki z wyjątkiem głowonogów mają otwarty układ krążenia, zwykle wyposażony w położone w osierdziu serce. Najsłabiej rozwinięty układ ten jest u łódkonogów, u których jedynym naczyniem jest niewielka wypukłość na osierdziu. 
U bruzdobrzuchów jedynym naczyniem jest dwuprzedsionkowe serce, a resztę układu stanowią zatoki i lakuny. U chitonów obok serca (komora i 2 przedsionki), zatok i lakun występuje aorta środkowo-grzbietowa z licznymi odgałęzieniami wiodącymi do mięśni i gonad. 
U ślimaków serce składa się z komory i jednego lub dwóch przedsionków. Wychodząca z komory aorta dzieli się na pień przedni i tylny, z których krew wylewa się do zatok ciała. Krew z narządów oddechowych do serca wraca żyłami skrzelowymi lub płucnymi. Taki układ może być różnorodnie modyfikowany, w tym zanikać może osierdzie i serce.
U małży serce składa się z komory i dwóch przedsionków. Wychodząca zeń aorta przednia rozdwaja się na tętnicę trzewiową i tętnicę nożną. Pierwsza doprowadza krew do jelit, wątrobotrzustki i gonad, zaś druga do przedniej części ciała. Z serca wychodzić może również aorta tylna, natomiast gdy jej brak jej funkcję przejmuje tętnica trzewiowa. Wspomniane tętnice rozgałęziają się na drobne naczynka i dopiero z nich krew wylewa się do zatok. Najważniejsza z nich, zatoka żylna, kieruje większość krwi do nerki celem oczyszczenia z produktów przemiany materii. Z nerki krew zbierana jest tętnicami skrzelowymi do skrzeli, skąd po wymianie gazowej trafia żyłami skrzelowymi do przedsionków.
Wtórouste.
Układ krwionośny szkarłupni ma postać naczyń i zatok będących pozostałościami blastocelu i pozbawionych w ścianach śródbłonka. Za skurcze odpowiadają włókna mięśniowe otaczające zatoki. Typowo głównymi naczyniami są dwa naczynia okrężne: wokół przełyku i w ścianach jelita środkowego oraz naczynie prostopadłe.
U półstrunowców układ krążenia budują zbudowane ze śródbłonka i mięśni: naczynie grzbietowe, naczynie brzuszne, naczynia obwodowe, łącznotkankowy woreczek kurczliwy czyli epikardium oraz system zatok, będących pozostałościami blastocelu. Charakterystyczną cechą jelitodysznych i niektórych pióroskrzelnych są kłębuszki (glomerule). 
Spośród strunowców otwarty układ krążenia mają tylko osłonice. Narządem pompującym krew jest serce, które buduje tkanka mięśniowa poprzecznie prążkowana. Serce ma otwory przedni i tylny, a kierunek przepływu krwi nie jest ustalony – ten sam otwór naprzemiennie pełni rolę wrzutową i wyrzutową. U ogonic krew wylewa się z serca do szczelin w wypełnieniu jamy ciała. U żachw i sprzągli pojawia się system naczyń krwionośnych, z których główne stanowią naczynie endostylowe i podendostylowe.
Inne zwierzęta.
Pazurnice mają prosty układ krążenia otwarty z sercem w zatoce osierdziowej, ciągnącym się przez prawie całe ciało i mającym ostia w każdym segmencie, przez które hemolimfa wylewa się do środkowej jamy ciała.
Wśród czułkowców typowy układ krążenia otwarty mają ramienionogi. Mają one drobne, kurczliwe serce z którego odchodzą dwa naczynia: tylne i przednie. Przednie swymi rozgałęzieniami dociera do czułków, tylne zaś do płaszcza, gonad i metanefrydiów. Końce naczyń otwierają się do zatok jamy ciała. Układ krążenia kryzelnic jest nie całkiem zamknięty, gdyż obok naczyń zakończonych ślepo, występują naczynia otwierające się do zatok podżołądkowych.
W przeciwieństwie do większości pierścienic, w tym pozostałych siodełkowców, zamknięty układ krążenia zanikł u pijawek. U przedstawicieli Rhynchobdellida krew oprócz naczyń krwionośnych krąży również w kanałach i zatokach wtórnej jamy ciała. U Arhynchobdellida z kolei naczyń krwionośnych brak zupełnie i cały krwiobieg realizują kanały i zatoki celomy.

</doc>
<doc id="206321" url="https://pl.wikipedia.org/wiki?curid=206321" title="ORP Wicher">
ORP Wicher

ORP „Wicher” – nazwa noszona na przestrzeni dziejów przez okręty polskiej Marynarki Wojennej; pochodzi od wichru, gwałtownego wiatru:

</doc>
<doc id="206323" url="https://pl.wikipedia.org/wiki?curid=206323" title="Obrzyca">
Obrzyca

Obrzyca (niem. "Faule Obra") – rzeka, prawy dopływ Odry o długości 49,05 km i powierzchni dorzecza 1808 km². 
Płynie przez Pojezierze Sławskie i Kotlinę Kargowską w województwie lubuskim. Wypływa z północnego krańca Jeziora Sławskiego, , jeden z dopływów Jeziora Sławskiego. Przepływa m.in. przez Konotop, Kargowę, Chwalim i Smolno Wielkie. Wpływa do Odry powyżej Cigacic.
Na 24,4 km biegu Obrzycy odchodzi od niej Kanał Dźwiński, łączący się z Obrzańskim Kanałem Północnym. Dopływami rzeki są Kanał Bojadelski, Kanał Obrzycko, Obrzański Kanał Południowy, Gniła Obra.

</doc>
<doc id="206326" url="https://pl.wikipedia.org/wiki?curid=206326" title="Vavamuffin">
Vavamuffin

Vavamuffin – polski zespół grający muzykę reggae oraz raggamuffin z elementami dub i dancehall.
Nazwa zespołu.
Nazwa zespołu to połączenie dwóch słów: jamajskiego „raggamuffin”, oznaczającego styl śpiewania, nawijania, oraz „vava”, czyli stylizowanego skrótu od nazwy polskiej stolicy – Warszawy. Zdaniem członków zespołu nazwa ta mówi wszystko o zespole: skąd są i jaką muzykę grają.
Kariera.
Zespół powstał około lutego 2003 roku w Warszawie, jest związany z wytwórnią Karrot Kommando. Jej nakładem w kwietniu 2005 ukazała się debiutancka płyta "Vabang!" Vavamuffin intensywnie koncertuje w kraju i za granicą (w tym na chorwackim festiwalu "Seasplash"). Latem 2005 Vavamuffin wziął udział w sopockim festiwalu "TOPtrendy". W lipcu 2006 roku grupa zagrała na Przystanku Woodstock w Kostrzynie nad Odrą. 20 października ukazała się druga płyta, zawierająca remiksy piosenek z "Vabang!" – "Dubang!" Natomiast 23 października 2007 roku w czasie koncertu w klubie Palladium, miała miejsce premiera trzeciego albumu (a drugiego studyjnego) – "Inadibusu". 4 kwietnia 2008 roku Vavamuffin zagrali w warszawskiej Stodole koncert z okazji pięciolecia zespołu. Z tej samej okazji wydany został singel "Radio Vavamuffin". W 2013 roku w klubie Żak z okazji dziesięciolecia istnienia zespołu miała miejsce premiera nowej płyty Solresol.
Zespół wspiera kampanię Stowarzyszenia Nigdy Więcej Muzyka Przeciwko Rasizmowi.
Wyróżnienia i nagrody.
W plebiscycie magazynu "Free Colours" zespół zajął pierwsze miejsce w kategorii "Polski zespół lub wykonawca 2005 roku" oraz trzecie w kategorii "Największa polska muzyczna nadzieja".Debiutancka płyta "Vabang!" została nagrodzona jako "Najlepsza płyta polska" oraz "Najlepszy polski debiut płytowy", a cztery piosenki z niej ("Bless", "Jah jest prezydentem", "Sekta", "Chwilunia") znalazły się w pierwszej siódemce kategorii "Najlepsza polska piosenka" (odpowiednio: 2., 3., 4. oraz 6. miejsce).Teledysk do piosenki "Bless" zajął 2. miejsce wśród "Najlepszych teledysków".

</doc>
<doc id="206327" url="https://pl.wikipedia.org/wiki?curid=206327" title="Robert Moog">
Robert Moog

Robert A. Moog (znany również jako Bob Moog, ur. 23 maja 1934 w Nowym Jorku, zm. 21 sierpnia 2005 w Asheville) – konstruktor pierwszego syntezatora Mooga, pionier muzyki elektronicznej. 
W 1953 zdobył stopień licencjacki z fizyki w Queens College (siedziba w Nowym Jorku). W 1957 kolejny z inżynierii elektrycznej w Uniwersytecie Columbia i w końcu doktorat z fizyki inżynierskiej w Uniwersytecie Cornella.
Na początku lat 70. XX wieku Moog stracił kontrolę nad swoim przedsiębiorstwem. Po serii sądowych batalii w 2002 odzyskał prawo do używania swojego logo na produkowanych przez siebie instrumentach.
W 1970 otrzymał nagrodę Grammy Trustees Award za całokształt osiągnięć.
Zmarł na nowotwór mózgu w wieku 71 lat. Po jego śmierci została stworzona Fundacja Roberta Mooga w celu kontynuowania dzieła mistrza, czyli rozwijania szeroko pojętej muzyki elektronicznej.
Rozwój syntezatorów Mooga.
Syntezatory Mooga były jednymi z pierwszych szeroko stosowanych muzycznych instrumentów elektronicznych.
Moog jako pierwszy skonstruował w 1963 nowoczesny i w pełni konfigurowalny syntezator analogowy i zaprezentował go w 1964 na zjeździe Audio Engineering Society (AES). 
Pierwsze urządzenia były syntezatorami modularnymi o dużej kubaturze, dlatego w 1971 pojawił się w sprzedaży Minimoog Model D, który był przenośnym instrumentem zawierającym wszystkie ważniejsze moduły z wcześniejszych modeli. Do dzisiaj jest to najpopularniejszy syntezator Mooga.
W 2004 roku zaprezentowano ostatni model – Minimoog Voyager.

</doc>
<doc id="206328" url="https://pl.wikipedia.org/wiki?curid=206328" title="Parki">
Parki

Parki – w mitologii rzymskiej personifikacje przeznaczenia: Nona, Decima i Morta.
W późniejszym okresie utożsamione z greckimi Mojrami.

</doc>
<doc id="206332" url="https://pl.wikipedia.org/wiki?curid=206332" title="ORP Wilk (typu Foxtrot)">
ORP Wilk (typu Foxtrot)



</doc>
<doc id="206333" url="https://pl.wikipedia.org/wiki?curid=206333" title="ORP Orzeł">
ORP Orzeł

ORP „Orzeł” – nazwa noszona w ciągu dziejów przez okręty polskiej Marynarki Wojennej:

</doc>
<doc id="206337" url="https://pl.wikipedia.org/wiki?curid=206337" title="ORP Krakowiak">
ORP Krakowiak

ORP „Krakowiak” – nazwa noszona na przestrzeni dziejów przez okręty polskiej Marynarki Wojennej. Pochodzi od określenia mieszkańców okolic Krakowa:

</doc>
<doc id="206338" url="https://pl.wikipedia.org/wiki?curid=206338" title="Bob Moog">
Bob Moog



</doc>
<doc id="206339" url="https://pl.wikipedia.org/wiki?curid=206339" title="Petr Cech">
Petr Cech



</doc>
<doc id="206342" url="https://pl.wikipedia.org/wiki?curid=206342" title="ORP Kujawiak">
ORP Kujawiak

ORP „Kujawiak” – nazwa noszona na przestrzeni dziejów przez okręty polskiej Marynarki Wojennej. Pochodzi od określenia ludności zamieszkującej Kujawy:

</doc>
<doc id="206343" url="https://pl.wikipedia.org/wiki?curid=206343" title="ORP Kujawiak (1940)">
ORP Kujawiak (1940)

ORP Kujawiak (L 72) – polski niszczyciel eskortowy z okresu II wojny światowej, należący do typu "Hunt II".
Budowany dla Royal Navy jako HMS „Oakley”, został 30 maja 1941 roku, jeszcze przed zakończeniem prac stoczniowych, przekazany Polskiej Marynarce Wojennej. Okręt, dowodzony przez Ludwika Lichodziejewskiego, pełnił służbę patrolową i eskortową, uczestniczył też w rajdzie na Lofoty oraz operacji "Harpoon" – przeprowadzeniu konwoju na Maltę. Po jej zakończeniu, w nocy z 15 na 16 czerwca 1942 roku, zatonął na minie w pobliżu Valletty na Malcie ze stratą 13 członków załogi.
Budowa i przejęcie przez Marynarkę Wojenną.
W połowie 1938 roku, w związku z narastającym napięciem międzynarodowym (kryzys monachijski), w Admiralicji powstały założenia projektowe nowego typu niszczyciela, przeznaczonego głównie do zadań eskortowych. Miał on być mniejszy niż dotychczas budowane klasyczne niszczyciele i posiadać inaczej skonfigurowane uzbrojenie: artylerię uniwersalną oraz miotacze i zrzutnie bomb głębinowych, przy rezygnacji z wyrzutni torpedowych. Dzięki mniejszym kosztom budowy można było zbudować większą liczbę okrętów w ramach takiego samego budżetu. Dla nowego typu jednostki przyjęto nazwę "Hunt" („Łowca”).
Zamówienia na budowę 18 okrętów drugiej, ulepszonej serii typu "Hunt" złożono 4 września 1939 roku w ramach nadzwyczajnego wojennego programu rozbudowy floty. Wśród stoczni, które je otrzymały, były zakłady koncernu Vickers-Armstrong w High Walker nad rzeką Tyne. Stępkę pod jeden z zakontraktowanych okrętów, dla którego przewidziano nazwę „Oakley” (numer stoczniowy J4138), położono 22 listopada 1939 roku. Wodowanie kadłuba nastąpiło 30 października następnego roku. Gdy okręt znajdował się w końcowej fazie prac wyposażeniowych, zapadła decyzja o wydzierżawieniu go, na mocy umowy z dnia 18 listopada 1939 roku w sprawie współpracy między polską i brytyjską marynarką wojenną oraz dodatkowego tajnego protokołu z dnia 3 grudnia 1940 roku, Marynarce Wojennej. Polska załoga, składająca się w większej części z marynarzy zwróconego Wolnym Francuzom niszczyciela „Ouragan”, uzupełnionych ludźmi pozostającymi w dyspozycji Kadry Marynarki na ORP „Gdynia”, objęła jednostkę 30 maja 1941 roku. Dowództwo objął kapitan marynarki (później komandor podporucznik) Ludwik Lichodziejewski.
Prace stoczniowe, przeciągające się nieco z powodu kłopotów z turbinami, zakończono 17 czerwca 1941 roku. Okręt wszedł do służby pod polską banderą, nosząc imię „Kujawiak” i numer burtowy L 72.
Charakterystyka taktyczno-techniczna.
Przy długości całkowitej 85,34 m i szerokości maksymalnej 9,62 m, „Kujawiak” miał wyporność standardową 1050 ts i bojową 1490 ts. Zanurzenie, w zależności od wyporności, mieściło się w przedziale od 2,36 do 3,89 m. Napęd okrętu stanowiły dwa zespoły turbin parowych Parsonsa, akcyjno-reakcyjnych, o mocy maksymalnej 19 000 shp przy 380 obrotach na minutę, poruszające za pośrednictwem pojedynczych przekładni redukcyjnych dwa wały napędowe z trójłopatowymi śrubami. Parę do turbin dostarczały dwa kotły Yarrow, trójwalczakowe, typu Admiralicji, o ciśnieniu roboczym 20 at przy 330 °C. Prędkość maksymalna wynosiła 27 węzłów przy wyporności standardowej i 25,5 węzła przy wyporności bojowej. Zapas paliwa płynnego, wynoszący 277 ton, pozwalał uzyskać zasięg 2000 mil morskich przy prędkości 20 węzłów i 3700 mil morskich przy 14 węzłach.
Główne uzbrojenie artyleryjskie stanowiło sześć armat uniwersalnych HA/LA Mk XVI kal. 102 mm na podwójnych podstawach Mk XIX, osłoniętych maskami, o maksymalnym kącie podniesienia równym 85°. Jedna z nich znajdowała się na dziobie, dwie, w superpozycji, na rufie. Uzbrojenie przeciwlotnicze uzupełniał poczwórny zestaw dział automatycznych Mk VIII kal. 40 mm („pom-pomów”) na podwyższeniu na śródokręciu, za kominem, oraz dwa (według niektórych źródeł w późniejszym okresie cztery) pojedyncze działa Oerlikon kal. 20 mm na skrzydłach mostka. We wczesnym okresie służby okręt miał również na stanie uzbrojenia dwa karabiny maszynowe Lewis kal. 7,7 mm. Do zwalczania okrętów podwodnych służyły dwa (według części źródeł w ostatnim okresie służby było ich sześć) miotacze typu Thornycroft i dwie (według innych źródeł jedna) zrzutnie bomb głębinowych, z całkowitym zapasem 110 ładunków.
Wyposażenie elektroniczne stanowiły radary: typu 286, później 290 (obserwacji okrężnej) oraz typu 285 (artyleryjski). Do wykrywania zanurzonych okrętów podwodnych służył asdic z wysuwaną opływką w studni na wysokości dziobowego stanowiska armat kal. 102 mm.
Etatową załogę okrętu tworzyło ośmiu oficerów oraz 160 podoficerów i marynarzy.
Przebieg służby.
18 czerwca 1941 roku „Kujawiak” wypłynął z macierzystej stoczni i skierował się do Scapa Flow, gdzie miało się odbyć szkolenie załogi. W morzu został niespodziewanie zaatakowany i ostrzelany przez niemiecki samolot. Pociski spowodowały pożar i eksplozję w parku amunicyjnym dziobowego działa kal. 102 mm. Pięciu podoficerów i marynarzy zostało rannych, w wyniku odniesionych ran zmarł marynarz Stanisław Trybulski. Okręt zawrócił do Dundee, a po odstawieniu rannych do szpitala i pogrzebie poległego marynarza oraz naprawieniu powstałych uszkodzeń wyruszył ponownie do Scapa Flow.
Podczas szkolenia polski okręt uczestniczył między innymi w eskorcie prowadzących ćwiczenia lotniskowca „Victorious” (9 lipca) oraz, wspólnie z bliźniaczym „Krakowiakiem”, pancernika „Nelson” (11–12 lipca). Pod koniec miesiąca poziom wyszkolenia osiągnięty przez polską załogę został uznany za zadowalający i niszczyciel przepłynął do Plymouth, gdzie wszedł w skład 15. Flotylli Niszczycieli, operującej u południowych wybrzeży Anglii.
Podstawowym zadaniem okrętu była eskorta alianckich konwojów w kanale La Manche i Kanale Bristolskim. Pierwszym eskortowanym konwojem był przybrzeżny WP-10 na trasie z Falmouth do Milford Haven (27 lipca). W nocy z 12 na 13 września załoga niszczyciela stoczyła bitwę z niemieckimi samolotami w obronie konwoju WP-34. 23 października „Kujawiak” wraz z „Krakowiakiem” dołączył na Morzu Irlandzkim do eskorty konwoju SL-89, płynącego z Sierra Leone do Liverpoolu. Po dwóch dniach opuścił konwój i powrócił do Plymouth, by 26 października wypłynąć w eskorcie krążownika „Trinidad”, udającego się na próby morskie do Greenock. W ostatnich dniach miesiąca uczestniczył w nieskutecznych poszukiwaniach U-Boota na akwenie pomiędzy Plymouth a Falmouth, po czym powrócił do służby konwojowej.
W połowie listopada „Kujawiak” został na krótko skierowany do stoczni, gdzie przeprowadzono czyszczenie kotłów. W dniach od 24 do 27 tego miesiąca, wraz z brytyjskim niszczycielem „Beverley” eskortował płynący z Plymouth do Scapa Flow pancernik „Resolution”. Po bezpiecznym wykonaniu tego zadania powrócił do Plymouth, gdzie rozpoczęto przygotowania okrętu do rejsu na północ. 15 grudnia wypłynął do Scapa Flow, od Greenock podejmując eskortę okrętów desantowych (dawnych belgijskich promów pasażerskich) „Prins Albert” i „Prinses Joséphine Charlotte”. Na czas planowanego rajdu na Lofoty został podporządkowany dowództwu Home Fleet.
22 grudnia zespół aliancki ("Force J") wypłynął ze Scapa Flow, kierując się na północ. W jego skład wchodził krążownik „Arethusa”, osiem niszczycieli (w tym polskie „Kujawiak” i „Krakowiak”) oraz mniejsze jednostki. Zespołem dowodził kontradmirał Louis Henry Keppel Hamilton. W pierwszych trzech dniach rejsu „Kujawiak” uczestniczył w bezpośredniej eskorcie flagowej „Arethusy”, 25 grudnia dołączył do „Krakowiaka” osłaniającego jednostki pomocnicze w Skjōlfjordzie. Następnego dnia oddział komandosów bez większych problemów opanował cele na Lofotach, a „Kujawiak” spędził kolejną noc na patrolowaniu wejścia do Vestfjordu wspólnie z brytyjskim „Bedouinem”.
27 grudnia samotny niemiecki wodnosamolot przeprowadził atak na krążownik „Arethusa”, powodując jego uszkodzenie. Według niektórych źródeł także „Kujawiak” poniósł nieznaczne szkody podczas nalotu. To zdarzenie oraz informacja o znacznych siłach Luftwaffe bazujących na nieodległych lotniskach w Norwegii spowodowały, że następnego dnia kontradmirał Hamilton podjął decyzję o wycofaniu zespołu dla uniknięcia niepotrzebnych strat. Alianckie okręty odpłynęły w kierunku Scapa Flow, gdzie dotarły bezpiecznie 1 stycznia 1942 roku. Trzy dni później „Kujawiak” wspólnie z „Krakowiakiem” eskortował oba okręty desantowe w drodze do Clyde i dalej do Plymouth. 8 stycznia powrócił w skład 15. Flotylli, podejmując na powrót obowiązki eskortowe.
28 stycznia niszczyciel dołączył do eskorty konwoju przybrzeżnego. Następnego dnia w rejonie Lizard Point obserwatorzy spostrzegli niemiecki samolot stawiający miny na trasie. Po ostrzeżeniu z „Kujawiaka” konwój zmienił kurs i 30 stycznia bezpiecznie zawinął do Yarmouth. Przez kolejne dwa miesiące prowadził patrole i eskortował konwoje przybrzeżne, w marcu dwukrotnie staczając walki z atakującymi niemieckimi samolotami – 14 marca jego artylerzyści zestrzelili jeden bombowiec przeciwnika – oraz omyłkowo ostrzeliwując i nieznacznie uszkadzając brytyjską łódź latającą Sunderland. Pod koniec miesiąca został skierowany na remont, który trwał do połowy maja.
W tym czasie zapadła decyzja o włączeniu polskiego niszczyciela do eskorty konwoju z zaopatrzeniem dla Malty, w ramach przygotowywanej operacji "Harpoon". 3 czerwca „Kujawiak” przepłynął do Greenock, a następnego dnia wszedł w skład zespołu ("Force X"), stanowiącego część sił osłonowych konwoju WS-19S, płynącego do Gibraltaru i dalej na Morze Śródziemne. Do bezpośredniej eskorty sześciu statków z zaopatrzeniem dołączył 6 czerwca. Atlantycka część rejsu minęła bez problemów i konwój dotarł do Gibraltaru 10 czerwca. „Kujawiak” zawinął tam dzień wcześniej dla uzupełnienia paliwa. W czasie pobytu w brytyjskiej bazie polski niszczyciel wraz z „Bedouinem” patrolował wody przybrzeżne.
12 czerwca konwój, z eskortą wzmocnioną przez okręty z Gibraltaru, wypłynął na Morze Śródziemne. Rankiem 14 czerwca aliancki zespół został wykryty przez włoski wodnosamolot rozpoznawczy. Kilka godzin później włoskie bombowce przeprowadziły pierwszy, jeszcze nieskuteczny atak. Kolejny, kombinowany nalot samolotów bombowych i torpedowych przyniósł zatopienie jednego ze statków konwoju i poważne uszkodzenie krążownika „Liverpool”, który musiał zostać odholowany do Gibraltaru. W trakcie powtarzających się przez cały dzień ataków lotniczych artylerzyści „Kujawiaka” zgłosili zestrzelenie, wspólnie z Brytyjczykami z bliźniaczego „Blankneya”, jednego, być może dwóch włoskich bombowców, oraz uszkodzenie dwóch niemieckich Ju 88, z których jeden uznano za prawdopodobnie zestrzelony. W ciągu tego jednego dnia zużyto ponad połowę stanu amunicji przeciwlotniczej. Poza walką artyleryjską, polski niszczyciel stawiał także zasłony dymne wokół eskortowanych statków, a na skutek awarii żyrokompasu nawigowano według wskazań kompasu magnetycznego.
Rankiem 15 czerwca do ataku na konwój przystąpiły włoskie siły nawodne. W bitwie, która się wówczas wywiązała, osłabiona eskorta aliancka odparła dwa nieprzyjacielskie krążowniki lekkie i pięć niszczycieli. „Kujawiak” wystrzelił sześć salw do jednego z krążowników i wykonał unik przed zmierzającą w jego stronę torpedą. W trakcie późniejszych nalotów samoloty niemieckie i włoskie osiągnęły znaczne sukcesy, niszcząc trzy z pozostałych pięciu statków konwoju. Wieczorem tego dnia zespół dotarł do Malty i rozpoczął wchodzenie do portu świeżo przetrałowanym przejściem. Jednak w tym okresie siły trałowe bazujące na wyspie były znacznie osłabione w wyniku strat poniesionych w walce z nieprzyjacielskim lotnictwem i nie były w stanie zapewnić całkowitego bezpieczeństwa przybyłym jednostkom. Jako pierwsze, w asyście trałowców, wpłynęły w kanał dwa ocalałe statki konwoju, za nimi krążownik przeciwlotniczy „Cairo” i szybki stawiacz min „Welshman” w otoczeniu mniejszych jednostek. Niszczyciele pozostały w morzu najdłużej, tworząc osłonę zespołu przed ewentualnymi atakami sił lekkich przeciwnika.
Wreszcie i one skierowały się w stronę portu. „Kujawiak” płynął jako ostatni, w śladzie torowym „Ithuriela”. Gdy na minie poderwał się „Badsworth”, „Ithuriel” wyminął unieruchomioną jednostkę, a polski niszczyciel zbliżył się celem udzielenia pomocy (na pokładzie „Badswotha” znajdowało się około 120 rozbitków z wcześniej zatopionych statków). 53 minuty po północy, 16 czerwca, przy lewej burcie „Kujawiaka” na wysokości stanowiska dział nr 2 eksplodowała mina, rozrywając poszycie i przyległe grodzie wodoszczelne. Pomimo natychmiastowej akcji drużyn awaryjnych i kontrbalastowania, okręt szybko przechylał na burtę. Z Malty wysłano mu na pomoc holownik „Robust”, jednak zanim zdążył podjąć hol, około 1.20 polski niszczyciel zatonął na pozycji , pociągając za sobą 13 (niektóre źródła podają 12 nazwisk i nieco inną pozycję zatonięcia) członków załogi.
Polegli:
Ponadto poważnie ranni zostali jeden podoficer i sześciu marynarzy, których hospitalizowano na Malcie. Pozostałych uratowały niszczyciel „Blankney”, trałowiec „Hebe” i kilka mniejszych jednostek. Powrócili oni przez Gibraltar do Wielkiej Brytanii na pokładach brytyjskich okrętów.
Na tym samym polu minowym uszkodzone zostały tej nocy, oprócz „Badswordha”, także niszczyciel „Matchless”, trałowiec „Hebe” oraz jeden ze statków konwoju, a zatonął zmobilizowany dryfter „Justified”.
Udział polskiego niszczyciela w operacji "Harpoon" został wysoko oceniony: komandor Lichodziejewski oraz oficer artyleryjski porucznik Jerzy Łukaszewski zostali odznaczeni Krzyżami Srebrnymi Orderu Virtuti Militari, a dwóch oficerów oraz 22 podoficerów i marynarzy Krzyżami Walecznych.
W trakcie swej służby „Kujawiak” przebył 32 000 mil morskich, biorąc udział w pięciu operacjach, 11 patrolach, eskorcie czterech konwojów oceanicznych i 69 przybrzeżnych, zestrzelił jeden samolot przeciwnika na pewno i kilka prawdopodobnie, dwukrotnie atakował wykryte okręty podwodne, 112 razy na jego pokładzie ogłaszano alarmy przeciwlotnicze.
Wrak.
22 września 2014 roku polska ekspedycja „The Hunt for L72” odnalazła wrak „Kujawiaka”. Wrak spoczywa na głębokości 100 metrów. Okręt jest przechylony na lewą burtę. Jest dobrze zachowany.
W kolejnych latach Stowarzyszenie Wyprawy Wrakowe przeprowadziło trzy ekspedycje: 
Upamiętnienie.
Podobnie jak inne polskie okręty utracone podczas II wojny światowej, „Kujawiak” został upamiętniony tablicą (projektu Marii Talagi-Korpalskiej) umieszczoną w Małym Panteonie Marynarki Wojennej przy kościele Michała Archanioła na Oksywiu. Znajdują się na niej słowa Zygmunta Krasińskiego: 
Krótką służbę niszczyciela pod biało-czerwoną banderą przedstawił w zbeletryzowanej formie Zbigniew Damski w książce "382 dni „Kujawiaka”" (1982) wydanej w serii „Biblioteka Żółtego Tygrysa”.
16 czerwca 2015 roku w stolicy Malty – Valletcie – odbyła się ceremonia odsłonięcia tablicy upamiętniającej zatonięcie ORP „Kujawiak”. Tablica została ufundowana ze środków finansowych zebranych przez członków Stowarzyszenia Wyprawy Wrakowe. W uroczystości wzięli udział przedstawiciele m.in. rządu maltańskiego, Ambasady Polskiej we Włoszech, Kościoła oraz Polacy mieszkający na Malcie.

</doc>
<doc id="206346" url="https://pl.wikipedia.org/wiki?curid=206346" title="Wstręt (film)">
Wstręt (film)

Wstręt (ang. "Repulsion") – brytyjski film psychologiczny z 1965 roku w reżyserii Romana Polańskiego, nakręcony według scenariusza napisanego wraz z Gérardem Brachem. Film jest studium psychologicznym obłędu młodej kobiety Carol Ledoux, której rolę zagrała Catherine Deneuve.
Opis fabuły.
Carol Ledoux, młoda Belgijka pracująca jako manicurzystka w jednym z londyńskich gabinetów kosmetycznych, mieszka ze swoją siostrą Heleną, która ma romans z Michaelem – żonatym mężczyzną. Zmienna w usposobieniu, niezwykle wrażliwa, wydaje się sfrustrowana nieustannym przebywaniem w mieszkaniu kochanka siostry i protestuje kapryśnie przeciwko obecności jego przyborów toaletowych. Zakochany w Carol młodzieniec Colin nie może zrozumieć, że po wyjeździe Heleny i Michaela na wakacje do Włoch, Carol zaczyna tracić równowagę duchową i cierpieć na halucynacje. Zostaje zwolniona z pracy i barykaduje się w mieszkaniu. Colin, zaniepokojony brakiem możliwości połączenia się z Carol przychodzi do jej mieszkania. Nie mogąc otworzyć drzwi, wyważa je. Przerażona Carol zabija go, ciało wrzuca do wanny i ponownie próbuje zabarykadować rozbite drzwi. Po obelżywym telefonie żony Michaela przecina kabel aparatu, zrywając ostatecznie więź ze światem zewnętrznym. Następnie pojawia się gospodarz w celu pobrania komornego. Początkowo zaskoczony zastanym bałaganem, mylnie tłumacząc sobie stan Carol, gospodarz zaleca się do niej i ginie pod ciosami brzytwy. Po powrocie z wakacji Helena i Michael znajdują Carol na podłodze pod łóżkiem w stanie absolutnej apatii.
Produkcja.
Scenariusz, napisany przez Polańskiego i Bracha w ciągu 17 dni w języku francuskim, nosił pierwotny tytuł "Lovelihead".
Polska premiera filmu odbyła się w maju 1967 roku i był dystrybuowany z animowanym "Kotem" produkcji Studia Miniatur Filmowych z 1966 roku.
Odbiór.
Peter Bradshaw z pisma „The Guardian” ocenił "Wstręt" jako „jeden z najgenialniejszych filmów Romana Polańskiego: głęboko niepokojący, przerażająco przekonujący thriller psychologiczny, który jest jednocześnie rzadkością: dreszczowcem, w którym kobieta może zabijać”. Jonathan Rosenbaum z pisma „Chicago Reader” pisał, że „pierwszy film Romana Polańskiego w języku angielskim (1965) jest do dziś jego najstraszniejszym i najbardziej niepokojącym dziełem”, w którym „mistrzowskie wykorzystanie dźwięku na wiele sposobów uruchamia wyobraźnię widzów”.
Konrad Eberhardt upatrywał we "Wstręcie" inspiracji Polańskiego filozofią egzystencjalną: 

</doc>
<doc id="206347" url="https://pl.wikipedia.org/wiki?curid=206347" title="ORP Kujawiak (1949)">
ORP Kujawiak (1949)

ORP Kujawiak – mały okręt podwodny typu "M-XV", zbudowany w ZSRR, przekazany Polsce w maju 1955 roku.
Kolejno nosił oznaczenie: M-104, P-104 i 305.
Po skreśleniu ze stanu floty w 1966 roku został zatopiony na Rybitwiej Mieliźnie (Zatoka Pucka) jako poligon bombowy. Wrak leży na głębokości 5 m, a kiosk wystaje z wody. Kadłub jest dobrze zachowany i łatwy do zwiedzania, ale zwiedzanie wnętrza wymaga chociaż minimalnego przygotowania nurkowego.

</doc>
<doc id="206349" url="https://pl.wikipedia.org/wiki?curid=206349" title="ORP Kujawiak (okręt podwodny typu M)">
ORP Kujawiak (okręt podwodny typu M)



</doc>
<doc id="206352" url="https://pl.wikipedia.org/wiki?curid=206352" title="Diego de Almagro">
Diego de Almagro

Diego de Almagro (ur. 1475, zm. 8 lipca 1538 w Cuzco) – konkwistador hiszpański, zdobywca Chile.
Co do jego pochodzenia, istnieją dwie wersje: jedna mówi, że urodził się we wsi Aldea del Rey, zaś druga, że był znajdą odnalezionym w miejscowości, od której pochodzi jego nazwisko.
W 1525 roku dołączył do braci Pizarro i Hernando de Luque w Panamie, mając na celu wspólną z nimi wyprawę na podbój Peru. Po zdobyciu tego obszaru, w wyniku rozczarowania przydzieleniem go Francisco Pizarro jako zdobycznego terytorium, de Almagro wystarał się o zgodę królewską na podbój terenów położonych dalej na południe.
Wyruszył z Cuzco, z pomocą syna inkaskiego władcy Huayna Capac, Inca Paullu, przekraczając Andy dotarł (przy sporych stratach w ludziach) do terenów dzisiejszego chilijskiego miasta Copiapó. W pobliżu rzeki Aconcagua napotkał opór Indian Mapuche i został zmuszony do odwrotu na północ, nie natrafiając po drodze na żadne miasto ani też spodziewane bogactwa. W drodze powrotnej natrafił na pustynię Atacama, gdzie on i jego ludzie ucierpieli z powodu braku wody i żywności. Rozgoryczony niepowodzeniem, powrócił w 1536 do Peru i powziął zamiar zdobycia dla siebie bogactw Cuzco. W poprzednim roku ostatni inkaski władca, Manco Inca, odzyskał na krótko kontrolę nad Cuzco. Choć Manco Inca oficjalnie nie wspomógł swymi siłami de Almagro, odciągnął wojska Pizarra od Cuzco w kierunku Andów, przyczyniając się do sukcesu de Almagro w zdobyciu miasta.
Almagro został pokonany przez braci Pizarro w bitwie pod Las Salinas w kwietniu 1538 roku. Został wtedy pojmany, a następnie stracony 8 lipca tegoż roku. Syn de Almagro – Diego Almagro Junior pomścił śmierć ojca i w zamachu przeprowadzonym w Limie w 1541 wraz ze swoimi stronnikami zamordował Francisco Pizarro.

</doc>
<doc id="206353" url="https://pl.wikipedia.org/wiki?curid=206353" title="Plan numeracji krajowej">
Plan numeracji krajowej

Plan numeracji krajowej – zbiór reguł, ustalany przez organ regulujący funkcjonowanie infrastruktury telekomunikacyjnej w danym kraju, określających zasady przydzielania numerów telefonicznych dla konkretnych , usług i jednostek terytorialnych. 
Obecnie w Polsce, zgodnie z ustawą Prawo telekomunikacyjne, plan numeracji krajowej dla sieci telefonicznych jest określany w drodze rozporządzenia przez ministra właściwego ds. informatyzacji (od listopada 2015 roku Ministra Cyfryzacji). Do 2015 roku było to w gestii ministra właściwego ds. łączności (w latach 2011–2015 Ministra Administracji i Cyfryzacji). Aktualnie obowiązuje "Rozporządzenie Ministra Administracji i Cyfryzacji z dnia 30 października 2013 r. w sprawie planu numeracji krajowej dla publicznych sieci telekomunikacyjnych, w których świadczone są publicznie dostępne usługi telefoniczne" ().
Plan numeracji krajowej powinien uwzględniać zalecenia Międzynarodowego Związku Telekomunikacyjnego (ITU), w szczególności zalecenia ITU-T E.164.
Otwarty plan numeracji krajowej.
Otwarty plan numeracji jest to plan, w którym w publicznej sieci telefonicznej, występują dwa poziomy numeracji – numeracja strefowa i numeracja krajowa. Na poziomie strefowym stosowana jest numeracja skryta, natomiast na poziomie krajowym – numeracja jawna.
Cechą charakterystyczną otwartego planu numeracji krajowej jest istnienie stref numeracyjnych, na które podzielone jest terytorium kraju. W ramach swojej strefy numeracyjnej każdy abonent dysponuje unikatowym numerem abonenckim. Numery te nie muszą jednak być unikatowe w skali całego kraju. Aby uniknąć niejednoznaczności przy realizowaniu połączeń pomiędzy różnymi strefami numeracyjnymi wprowadzono wskaźniki stref numeracyjnych, potocznie nazywane numerami kierunkowymi. Wskaźnik taki jednoznacznie identyfikuje strefę numeracyjną abonenta docelowego.
W zależności od rodzaju połączenia wybiera się albo tylko strefowy numer abonencki (w obrębie tej samej strefy numeracyjnej), albo numer kierunkowy poprzedzony odpowiednim prefiksem (w Polsce było to "0") i opcjonalnym numerem operatora, a następnie numer abonencki (w innej strefie numeracyjnej).
Przykładem otwartego planu numeracji był plan obowiązujący w Polsce do 5 grudnia 2005 roku.
Zamknięty plan numeracji krajowej.
Zamknięty plan numeracji jest to plan, w którym w publicznej sieci telefonicznej, występuje tylko jeden poziom numeracji – numeracja krajowa. Na terenie całego kraju stosowana jest wyłącznie numeracja skryta. Stosowanie prefiksu krajowego nie jest konieczne, ale w wielu krajach został zachowany w okresie przejściowym albo na stałe ze względu na tradycję. 
Cechą charakterystyczną zamkniętego planu numeracji krajowej jest jednolita długość wszystkich numerów telefonicznych danego typu usługi. Skutkiem tego użytkownik każdorazowo musi wybrać całość numeru krajowego, włącznie z wskaźnikiem strefy numeracyjnej, nawet gdy znajduje się w tej samej strefie. W procesie wybierania, krajowy numer abonenta może być poprzedzony opcjonalnym numerem operatora.
Przykładem zamkniętego planu numeracji jest plan obowiązujący w Polsce od 5 grudnia 2005 roku, gdzie abonent każdorazowo musi wybierać pełny 9-cyfrowy krajowy numer abonenta, nawet dzwoniąc z tej samej strefy numeracyjnej. Prefiks krajowy został zlikwidowany we wrześniu 2010 r. 
Zamknięty plany numeracji stosowany jest m.in. w:
W ostatnich latach obserwuje się tendencję do wprowadzania zamkniętych planów telefonicznych w miejsce otwartych, głównie w celu ujednolicenia postaci numeru na terenie całego kraju oraz zwiększenia dostępności wolnych numerów.

</doc>
<doc id="206354" url="https://pl.wikipedia.org/wiki?curid=206354" title="Oxhöft">
Oxhöft



</doc>
<doc id="206356" url="https://pl.wikipedia.org/wiki?curid=206356" title="Buju Banton">
Buju Banton

Buju Banton, właśc. Mark Anthony Myrie (ur. 15 lipca 1973) – jamajski wokalista, wykonawca muzyki reggae i dancehall.
Urodził się w slumsach w Kingston, stolicy Jamajki, jako najmłodszy z piętnaściorga rodzeństwa.
Buju Banton jest obecny na scenie ragga od początku lat 90. Zaczynał jako klasyczny jamajski dancehallowy deejay i zyskał sporą popularność w swoich stronach. Na początku działalności Banton, tak jak większość artystów ragga, epatował mocno seksistowskim i agresywnym przekazem. Po nagraniu w 1992 roku “Boom Bye Bye” został nawet ostro potępiony przez organizacje gejowskie za swoją homofobiczną postawę, tekst piosenki wprost namawiał do mordowania gejów. Niedługo potem artysta związał się z Ruchem Rastafari i zaczął promować swoją religię oraz udzielać się w programach edukacyjnych dotyczących AIDS.
Brytyjskie miasto Brighton wydało zakaz emitowania publicznie jego utworów. Powodem były homofobiczne i rasistowskie teksty piosenek.
"Buju" to przezwisko, którym nazywano go od dziecka. "Banton" to jamajskie słowo, które oznacza "lepszą postawę", ale też nazwisko innego wykonawcy dancehallu, Burro Bantona.
Buju Banton został aresztowany 10 grudnia 2009 w Miami pod zarzutem posiadania i zamiaru sprzedaży 5 kilogramów kokainy.

</doc>
<doc id="206358" url="https://pl.wikipedia.org/wiki?curid=206358" title="Outkast">
Outkast

Outkast (zapis stylizowany: OutKast) – amerykański duet hip hopowy, wywodzący się z Atlanty w stanie Georgia, złożony z André „André 3000” Benjamina (wcześniej działający jako Dré) oraz Antwana „Big Boi” Pattona. Początkowo grupa znana była jako Two Shades Deep, jednak później zdecydowała się zmienić nazwę na obecny Outkast. Oryginalny styl muzyczny, jaki reprezentował zespół stanowił połączenie southern hip-hopu i G-Funku, jednak w kolejnych latach duet poszerzył swoją paletę o elementy funku, soulu, rocka, muzyki elektronicznej, poezji śpiewanej, jazzu oraz bluesa.
Outkast wyróżniany jest jako jeden z najpopularniejszych zespołów hip-hopowych w historii, zdobywając 6 nagród Grammy. Osiem wydawnictw duetu rozeszło się na całym świecie w ponad 25 milionach egzemplarzy. Piąty album studyjny Outkast – "Speakerboxxx/The Love Below" uzyskał w Stanach Zjednoczonych status diamentowej/jedenastokrotnie platynowej płyty, co oznacza, że znalazł ponad 11 milionów nabywców. Dzięki temu, "Speakerboxxx/The Love Below" stał się jednym z najlepiej sprzedających się albumów w historii amerykańskiego przemysłu muzycznego.
Historia.
1992–1993: początki.
Benjamin i Patton poznali się uczęszczając do szkoły Tri-Cities High School. Rodzice Benjamina byli rozwiedzeni, zaś on mieszkał ze swoim ojcem. W międzyczasie, Patton przeprowadził się ze swoimi czterema braćmi i sześcioma siostrami z Savannah do Atlanty. Ostatecznie dwójka zaczęła prowadzić wspólną działalność muzyczną, dzięki czemu wypatrzona została przez Organized Noize, grupę lokalnych producentów. Duet początkowo chciał przyjąć nazwy 2 Shades Deep oraz The Misfits, jednak dowiedziawszy się, że są one zajęte, zdecydowali się użyć "OutKast", jako że w słowniku odnaleźli słowo "outcast" jako synonim "misfit". Outkast, Organized Noize, a także kolejny przyjaciel z czasów szkolnych, Goodie Mob, zdecydowali się utworzyć "rodzinę" artystów Dungeon Family.
W 1992 roku Outkast podpisał kontrakt z wytwórnią płytową LaFace Records. Jednocześnie duet stał się pierwszą formacja hip hopową, która znalazła się pod opieką LaFace. Debiutem muzycznym Outkast był gościnny udział w remiksie utworu "What About Your Friends" TLC. Zimą 1993 roku premierę miał pierwszy singel duetu, "Player's Ball", który uplasował się na szczycie listy "Billboard" Hot Rap Tracks.
1994–1995: "Southernplayalisticadillacmuzik".
Debiutancki album studyjny Outkast, "Southernplayalisticadillacmuzik", wydany został 26 kwietnia 1994 roku i określany jest mianem podstawy gatunku southern hip hop. Każdy utwór z tej płyty wyprodukował Organized Noize i nagrywany był z udziałem innych członków Dungeon Family. Wśród promujących album singli był "Git Up Git Out", kolaboracja z Goodie Mob, która była w 1999 roku samplowana przez Macy Gray w jej piosence "Do Something". W 1995 roku Outkast otrzymał wyróżnienie dla najlepszego debiutu według magazynu "The Source".
1996–1997: "ATLiens".
W 1996 roku premierę miał drugi album Outkast, "ATLiens", który pomógł duetowi zyskać nowych zwolenników wśród wielbicieli hip hopu z Wschodniego Wybrzeża. Płyta odzwierciedlała również przemianę, jaką przeszedł Benjamin. W piosence "ATLiens" przyznał, że rzucił alkohol i papierosy, przestał chodzić na przyjęcia; zmienił również styl swojego ubioru, nosząc szerokie ubrania i egipskie turbany na głowie. W tym samym okresie związał się z wokalistką Erykah Badu, a czas zaczął poświęcać grze na gitarze oraz malarstwu.
Na potrzeby "ATLiens", Outkast oraz David "Mr. DJ" Sheats powołali do życia firmę Earthtone III, która pozwoliła Benjaminowi i Pattonowi samodzielnie wyprodukować część swoich utworów.
1998–1999: "Aquemini".
Trzeci album Outkast, "Aquemini", ukazał się w 1998 roku. Jego tytuł stanowił połączenie nazw znaków zodiaku Big Boia (Aquarius) oraz André (Gemini). Wydawnictwo otrzymało bardzo wysokie oceny od krytyków muzycznych; publikacja hip hopowa "The Source" przyznała mu najwyższą ocenę "pięciu mikrofonów".
Za produkcję dużej części materiału odpowiadał sam duet, dlatego też Big Boi i André czerpali inspirację z souli, trip hopu oraz muzyki elektronicznej. Gościnnie na płycie pojawili się natomiast Raekwon, Slick Rick, George Clinton oraz Goodie Mob.
W 1999 roku grupa Outkast oraz wytwórnia LaFace zostały pozwane przez Rosę Parks, jako że w tytule jednego z singli znalazło się jej imię i nazwisko. Parks wnosiła, że utwór oraz jego wulgarny język zagrażają jej reputacji. Jednak z drugiej strony, tekst piosenki w większości nie odnosił się do Parks, z wyjątkiem dwóch wersów refrenu: "Ah ha, hush that fuss / Everybody move to the back of the bus". Sam duet wytłumaczył, że utwór miał być swojego rodzaju hołdem, przytaczając postać Parks wyłącznie w zamyśle metafory. Intencję stanowiło, by pokazać, że Outkast przewraca stary porządek hip hopu, zaś ludzie powinni zrobić miejsce dla nowego stylu i dźwięku. Pozew Parks został odrzucony; w reakcji, w 2001 roku jej prawnik Johnnie Cochran złożył apelację, która jednak również została oddalona w oparciu o 1. poprawkę do Konstytucji Stanów Zjednoczonych. W 2003 roku Sąd Najwyższy odrzucił apelację o uchylenie decyzji sądu niższej instancji. Sprawa została ostatecznie zakończona w 2005 roku, kiedy Parks i Outkast doszli do ostatecznego porozumienia. Ustalono, że ze strony duetu nie zaistniała żadna wina, zaś jego członkowie zgodzili się na współpracę z Rosa and Raymond Parks Institute for Self Development w zakresie propagowania programów edukacyjnych dla młodzieży, mówiących o roli, jaką Rosa odegrała w walkach o prawa Afroamerykanów.
2000–2001: "Stankonia".
Oryginalnie zatytułowany "Sandbox", czwarty album duetu, pod ostatecznym tytułem "Stankonia", miał premierę w październiku 2000 roku. Płyta stanowiła przełom w stylu muzycznym Outkast, posiadając bardziej komercyjny i mainstreamowy charakter w porównaniu do stosunkowo mrocznych i głębokich tekstowo wcześniejszych wydawnictw. "Stankonia" uzyskała status trzykrotnie platynowej płyty według RIAA, rozchodząc się w Stanach Zjednoczonych w ponad 3 milionach kopii. W tym samym okresie Benjamin zdecydował się zmienić swój pseudonim z dotychczasowego "Dré" na "André 3000", głównie po to, by uniknąć zbieżności z Dr. Dre.
Wśród singli promujących album "Stankonia" był "B.O.B (Bombs Over Baghdad)", a także "Ms. Jackson", powstały pod wpływem rozpadu związku Benjamina z Erykah Badu; tytułowa pani Jackson jest sobowtórem matki Badu. "Ms. Jackson" stał się pierwszym masowym hitem w dorobku Outkast, docierając na szczyt listy "Billboard" Hot 100 oraz do 2. miejsca UK Singles Chart.
W 2001 roku Outkast zdobył dwie nagrody Grammy w kategoriach Best Rap Performance by a Duo or Group (za "Ms. Jackson") i Best Rap Album (za "Stankonia").
Vortal muzyczny Pitchfork Media wyróżnił "Stankonia" jako 4. najlepszy album wydany w okresie 2000−2004. Kilka lat później ta sama witryna wybrała "Stankonia" jako 13. najlepszy album dekady 2000−2009, a "B.O.B" zyskała miano najlepszej piosenki tej samej dekady.
2001–2002: "Even in Darkness" i "Greatest Hits".
W grudniu 2001 roku ukazał się album kompilacyjny z najpopularniejszymi utworami Outkast, "Big Boi And Dre Present...OutKast", zawierający ponadto trzy nowe piosenki. Jedna z nich, "The Whole World", zdobyła nagrodę Grammy w kategorii Best Rap Performance by a Duo or Group.
W tym samym roku duet pojawił się na jedynym wspólnym albumie Dungeon Family, "Even in Darkness". W 2002 roku Outkast i Killer Mike nagrali utwór "Land of a Million Drums" na potrzeby ścieżki dźwiękowej filmu "Scooby-Doo".
2003–2004: "Speakerboxxx/The Love Below".
We wrześniu 2003 roku premierę miał kolejny album duetu − dwupłytowy "Speakerboxxx/The Love Below". W rzeczywistości są dwa solowe dyski, jeden Benjamina i jeden Pattona, które zostały złączone i wydane jako jeden album pod szyldem Outkast. "Speakerboxxx" Big Boia to imprezowa mieszanka funku i southern hip-hopu, natomiast "The Love Below" André 3000 ogranicza hip hop do minimum, skupiając się za to na elementach funku, jazzu, rocka, R&amp;B i muzyki elektronicznej.
Album okazał się największym komercyjnym sukcesem w dotychczasowym dorobku Outkast, debiutując na szczycie "Billboard" 200, a następnie pozostając na nim przez kilka tygodni. "Speakerboxxx/The Love Below" uzyskał w Stanach Zjednoczonych status diamentowej/jedenastrokrotnie platynowej płyty i stał się jednym z najlepiej sprzedających albumów w historii amerykańskiego przemysłu muczynego.
Dwa pierwsze single promujące płytę, "The Way You Move" Big Boia oraz "Hey Ya!" André 3000, zostały wydane niemal jednocześnie. "Hey Ya!" stał się najpopularniejszym utworem w karierze duetu, spędzając na 1. miejscu "Billboard" Hot 100 dziewięć tygodni. Wideoklip do piosenki inspirowany był słynnym występem grupy The Beatles w programie "The Ed Sullivan Show". "The Way You Move" również dotarł na szczyt Hot 100, pozostając na nim przez jeden tydzień. Oba single uznane zostały za przełom w branży przemysłu hip hopowego, dołączając do grona pierwszych hip hopowych utworów w historii, które były grane przez masowe media. Kolejnym oficjalnym singlem z albumu był "Roses" z "The Love Below" – wspólny utwór, nagrany bez dominującego wkładu któregoś z członków duetu. Mimo że nie odniósł tak dużego sukcesu komercyjnego, jak poprzednicy, cieszył się umiarkowaną popularnością w stacjach telewizyjnych. Wideoklip do "Roses" bazował na musicalach "West Side Story" i "Grease". Przedstawiał wielką potyczkę w stylu gangów lat 50., w której jedna strona reprezentowała "Speakerboxxx", a druga "The Love Below", parodiując powszechne kłótnie między fanami i krytykami, która połowa albumu była lepsza.
W 2004 roku "Speakerboxxx/The Love Below" otrzymał nagrodę Grammy dla najlepszego albumu roku. Była to jednocześnie pierwsza w historii płyta złożona wyłącznie z muzyki hip hopowej, która otrzymała wyróżnienie w tej kategorii.
2005–2006: "Idlewild".
W przerwie między pracami nad kolejnymi albumami Outkast, Big Boi i André 3000 angażowali się w różne projekty filmowe. Benjamin wcielił się w jedną z głównych ról w obrazie "Czterej bracia"; pojawił się również w "Be Cool". Tymczasem Big Boi zagrał w filmie "ATL" w reżyserii rapera T.I., a także portretował główną postać w "Who's Your Caddy?".
Big Boi i André 3000 zagrali wspólnie w filmie "Idlewild", który wyreżyserował Bryan Barber. Outkast nagrał ścieżkę dźwiękową dla obrazu, która jako szósty album studyjny zespołu miała premierę w sierpniu 2006 roku. Musical obsadzony był w latach 30. XX wieku, dlatego sama płyta czerpie inspirację z muzyki tamtych czasów, a zwłaszcza bluesa.
Od 2007: przyszłe projekty.
W lipcu 2010 roku Big Boi poinformował, że Outkast wyda nowy album wtedy, gdy prace nad swoją płytą zakończy Benjamin. Dodał następnie, że duet nagrał już większość beatów, a do studia, by dokończyć rejestrację materiału, powróci już w obecności André. W sierpniu do Internetu wyciekł fragment demo utworu "I Do", zawierający kilka rapowych wersów Benjamina. Według wstępnych planów, nowa płyta Outkast miała ukazać się w 2012 roku.
Nagrody.
Grammy.
Wygrane
Nominacje

</doc>
<doc id="206359" url="https://pl.wikipedia.org/wiki?curid=206359" title="18 DP">
18 DP



</doc>
<doc id="206360" url="https://pl.wikipedia.org/wiki?curid=206360" title="Andrzej Rzymkowski">
Andrzej Rzymkowski

Andrzej Maria Rzymkowski (ur. 21 czerwca 1911 w Krakowie, zm. 30 czerwca 1986 w Koszalinie) – polski architekt, profesor Politechniki Wrocławskiej i Krakowskiej oraz Wyższej Szkoły Inżynierskiej w Koszalinie.
Życiorys.
Był synem krakowskiego architekta Jana Rzymkowskiego i Ludwiki z Zoernerów. Ukończył gimnazjum w Krakowie, w 1939 uzyskał dyplom inżyniera architekta na Politechnice Lwowskiej. Podjął pracę jako architekt miejski w Katowicach, ale wkrótce (po wybuchu wojny) powrócił do Krakowa i pracował w budownictwie. Od 1945 był wykładowcą krakowskich uczelni – Akademii Górniczo-Hutniczej (w Katedrze Projektowania Architektury w Regionie na Wydziale Politechnicznym) i Uniwersytetu Jagiellońskiego (prowadził zajęcia z budownictwa wiejskiego na Wydziale Rolnym i Wydziale Leśnym). W 1950 na Politechnice Warszawskiej obronił pracę doktorską "Planowanie osiedli wiejskich w terenach górskich". W latach 1952–1953 był profesorem Politechniki Wrocławskiej i kierownikiem Katedry Budownictwa Wiejskiego, 1953–1968 profesorem Politechniki Krakowskiej i kierownikiem Katedry Projektowania Budowli Wiejskich; początkowo profesor kontraktowy, od 1954 nadzwyczajny, od 1965 zwyczajny.
Był współautorem wynalazku opatentowanego w 1954 przez Akademię Górniczo-Hutniczą w Krakowie dotyczącego „urządzenia do samoczynnego polepszenia klimatu pomieszczeń dla zwierząt dużych”. Był propagatorem budownictwa z użyciem gliny i słomy stosowanego od XVIII wieku do stawiania dworów, kościołów i pałaców.
Na Politechnice Krakowskiej pełnił funkcję prodziekana Wydziału Architektury (1953–1955). Od 1968 był profesorem Wyższej Szkoły Inżynierskiej w Koszalinie (późniejszej Politechniki Koszalińskiej), kierował Katedrą Budownictwa Wiejskiego na Wydziale Inżynierii Lądowej i Sanitarnej. W tym czasie był jedynym pracownikiem uczelni z tytułem profesora. Prowadził wykłady ponadto na Politechnice Szczecińskiej i Akademii Rolniczo-Technicznej w Olsztynie. Przeszedł na emeryturę w 1981.
W pracy naukowej zajmował się głównie budownictwem użytkowym, budownictwem zagrodowym, projektowaniem osiedli wiejskich. Podkreślał rolę budownictwa inwentarskiego w krajobrazie wsi. Zalecał planowanie i projektowanie we wszystkich skalach na zasadach bioklimatycznych. Publikował również artykuły poświęcone ergonomii, ochronie przyrody i środowiska, na łamach m.in. „Arkad”, „Architektury”, „Informatora Budownictwa Rolniczego”, „Muratora”, „Mojego Domu”. Pisał do prasy codziennej. Był laureatem I nagrody w konkursie architektonicznym na cmentarza wojenny w Siekierkach. Był autorem artykułów dotyczących żeglarstwa (w „Przekroju”, „Żaglach”, „Morzu”), wygłaszał prelekcje w radiu i telewizji. Część prac ukazała się w obcych językach. Z publikacji można wymienić m.in.:
Andrzej Rzymkowski był członkiem m.in. Stowarzyszenia Architektów RP, Krakowskiego Towarzystwa Plastyków, Koszalińskiego Towarzystwa Społeczno-Kulturalnego. Działał w środowisku esperantystów, zorganizował klub esperanto w Koszalinie, należał do Polskiego Związku Esperantystów; uczestniczył w międzynarodowych zjazdach esperantystów, wygłaszając referaty dotyczące ochrony przyrody. Propagował budownictwo drewniane. Malarz amator, kilkakrotnie wystawiał swoje akwarele pejzażowe. Był założycielem i pierwszym komandorem Yacht Clubu Politechniki Koszalińskiej. Został odznaczony m.in. Krzyżem Kawalerskim Orderu Odrodzenia Polski oraz tytułami Zasłużonego Nauczyciela PRL, Złotym Krzyżem Zasługi, Medalem 10-lecia Polski Ludowej, Złotą Odznaka SARP i Zasłużonego Racjonalizatora Produkcji.
Był trzykrotnie żonaty (z Lidią z Harasiewiczów, Marią Zellner-Kątską i Krystyną z Kopańskich); z małżeństwa z Marią Zellner-Kątską miał córkę Annę (zamężną Millerową).
Zmarł 30 czerwca 1986 i został pochowany na Cmentarzu Komunalnym w Koszalinie w Alei Zasłużonych (II, rząd 2, grób 50).
Upamiętnienie.
Płaskorzeźba z wizerunkiem prof. Rzymkowskiego znajduje się przed audytorium Politechniki Koszalińskiej (w budynku przy ul. Racławickiej), jego imię nosi jedna z ulic Koszalina. Z okazji 35-lecia Politechniki Koszalińskiej pismo uczelniane przypomniało w kolejnych numerach w 2003 jego felietony i przedrukowało fragment podręcznika "Ruralistyka". 

</doc>
<doc id="206364" url="https://pl.wikipedia.org/wiki?curid=206364" title="Juan Sebastián Verón">
Juan Sebastián Verón

Juan Sebastián Verón (ur. 9 marca 1975 w La Plata) – argentyński piłkarz. Podczas kariery zawodniczej występował na pozycji pomocnika.
Jego ojcem jest Juan Ramón – również zawodowy piłkarz.
Kariera klubowa.
Juan Sebastian Verón karierę rozpoczął w 1993 roku w tym samym klubie w którym grał niegdyś jego ojciec. – Estudiantes de La Plata. Jego dobra gra, połączona z finansowymi problemami klub przyczyniła się do transferu do krajowego giganta Boca Juniors. W stołecznej drużynie nie zagrzał długo miejsca, po rozegraniu zaledwie 17 spotkań, przeniósł się na Półwysep Apeniński do Sampdorii, gdzie po raz pierwszy spotkał się z trenerem Svenem-Göranem Erikssonem. W klubie z Geuni spędził całe dwa lata, a po udanym dla siebie mundialu we Francji został sprzedany do Parmy za 15 milionów funtów. Z "Gialloblu" zdobył Puchar Włoch i Puchar UEFA, mimo że spędził tam tylko sezon. W 1999 został sprowadzony do S.S. Lazio, za kwotę 17,50 mln euro, tam spotkał się ze znanym mu już trenerem Eriksson. W swoim pierwszym sezonie w "Biancocelesti" zdobył z klubem Superpuchar Europy oraz wywalczone w ostatniej kolejce Scudetto.
W 2001 roku opuścił Włochy i przeniósł się do Manchesteru United za 28 milionów funtów, zostając najdrożej zakupionym piłkarzem przez Brytyjski klub. Jego gra, pomimo obiecujących początków (nagroda dla najlepszego piłkarza Premier League we wrześniu) i ogromnego zaufania ze strony sir Alexa Fergusona nie zbliżyła się do poziomowy jaki prezentował wcześniej we Włoszech. W 2003 roku opuścił Old Trafford i został zawodnikiem rosnącej w siłę Chelsea F.C., lecz i tam jego gra potwierdzała, że angielski styl gry zdecydowanie mu nie leży. Po roku powrócił do Serie A. Został wypożyczony, a następnie sprzedany do Interu Mediolan, z którym zdobył Puchar Włoch.
W 2006 roku wrócił do Argentyny, do swojego rodzimego klubu – Estudiantes de La Plata. Powrót do Argentyny był renesansem formy Verona. Estudiantes zdobyło pierwszą tytuł od 23 lat, Aperaturę, pokonując w dwumeczu Boca Juniors. W 2009 miał osiągnął z klubem swój największy sukces, sensacyjnie wygrywając rozgrywki Copa Libertadores, pokonując w finałowym dwumeczu Cruzeiro Belo Horizonte (2-1). W 2012 roku postanowił zakończyć karierę. Po roku powrócił do gry w piłkę. Ostateczną decyzję o końcu kariery podjął w 2014 roku.
Kariera reprezentacyjna.
Jego debiut w reprezentacji Argentyny przypadł na mecz z Polską U23. Spotkanie zostało rozegrane w San Miguel de Tucuman i zakończyło się wygraną gospodarzy (2-0).
W 1998 roku został powołany przez Daniela Passarelle na Mistrzostwach Świata we Francji. "Albicelestes" przegrali w ćwierćfinale z Holendrami (2-1). W spotkaniu tym Verón zaliczył asystę przy golu Claudio Lopeza, popisując się efektownym prostopadłym podaniem między linią obrony. Cztery lata później wystąpił na Mundialu w Korei i Japonii jako kapitan reprezentacji, lecz turniej zakończył się klęską Argentyńczyków, którzy nie wyszli nawet z grupy. Krytyka kibiców skupiła się na osobie Verona, według których, słaba gra piłkarza była powodem porażki z Anglikami.
Verón został wykreślony ze składu kadry na Mistrzostwa Świata 2006, ale kilka miesięcy później, nowy trener reprezentacji – Alfio Basile, przywrócił go do kadry. Wtedy też zdobył z drużyną narodową swój pierwszy medal zajmując drugie miejsce na Copa America 2007. Przejęcie funkcji trenera reprezentacji przez Diego Armando Maradonę, nie zmieniło pozycji Verona, który umieścił go w kadrze Albicelestes na Mistrzostwa Świata 2010. Na turnieju rozegrał trzy spotkania, a Argentyńczycy odpadli po ćwierćfinałowej porażce z Niemcami (0-4).
26 sierpnia 2010 Juan Sebastian Verón oficjalnie zakończył swoją karierę reprezentacyjną.
Sukcesy.
Estudiantes
Parma
SS Lazio
Manchester United
Inter Mediolan
Indywidualne

</doc>
<doc id="206365" url="https://pl.wikipedia.org/wiki?curid=206365" title="ZX81">
ZX81



</doc>
<doc id="206366" url="https://pl.wikipedia.org/wiki?curid=206366" title="Juan Sebastian Veron">
Juan Sebastian Veron



</doc>
<doc id="206367" url="https://pl.wikipedia.org/wiki?curid=206367" title="Joe Frazier">
Joe Frazier

Joseph William „Joe” Frazier (ur. 12 stycznia 1944 w Beaufort, zm. 7 listopada 2011 w Filadelfii) – amerykański bokser, złoty medalista olimpijski w wadze ciężkiej (Tokio 1964), niekwestionowany zawodowy mistrz świata w latach 1970-1973. W swojej karierze pokonał 10 zawodników o tytuł mistrza świata wagi ciężkiej.
Kariera zawodowa.
W zawodowym boksie zadebiutował w 1965 roku, po zdobyciu mistrzostwa olimpijskiego w Tokio. Po wygraniu 19 walk (w tym 17 przez nokaut) stoczył w 1968 roku zwycięską walkę z Busterem Mathisem o wakujący tytuł zawodowego mistrza świata wagi ciężkiej w wersji Komisji Sportowej Stanu Nowy Jork (z którym wcześniej przegrał jako amator i który miał reprezentować USA na olimpiadzie w Tokio, ale złamał palec). Tytuł ten obronił czterokrotnie, zanim w 1970 roku zmierzył się z Jimmym Ellisem w walce o pasy WBA i WBC. Frazier pokonał rywala przez TKO w 5. rundzie i został niekwestionowanym mistrzem świata.
8 marca 1971 roku bronił mistrzostwa w Madison Square Garden przeciw również niepokonanemu Muhammadowi Alemu. Po 15 rundach pojedynku, znanego jako „walka stulecia”, wygrał na punkty Frazier, a Ali zanotował pierwszą porażkę w karierze (w ostatniej rundzie był nawet liczony po lewym sierpowym Fraziera).
Frazier stracił tytuł w 1973 roku w Kingston na Jamajce na rzecz George’a Foremana, mistrza olimpijskiego z igrzysk w Meksyku. Przegrał z nim przez TKO w drugiej rundzie. Była to pierwsza porażka Fraziera w zawodowej karierze.
Do 1976 roku stoczył jeszcze 6 walk, z których 3 przegrał: ponownie z Foremanem i dwukrotnie z Alim. Ostatnia walka z Alim z 1 października 1975 roku w Manili na Filipinach przeszła do historii jako "Thrilla in Manila". Frazier przegrał przed czasem, gdy jego trener nie pozwolił mu wyjść do ostatniej, 15. rundy z powodu opuchlizny oczu uniemożliwiającej widzenie. Ali uznał tę walkę za najtrudniejszą w swojej karierze − po ogłoszeniu wyniku zasłabł z wyczerpania.
Po drugiej porażce z Foremanem, w 1976 roku Frazier wycofał się ze startów. W 1981 roku powrócił na jedną walkę, remisując z mało znanym Jumbo Cummingsem.
W sumie stoczył 37 zawodowych walk, z których wygrał 32 (27 przed czasem), 4 przegrał (3 przed czasem), a 1 zremisował. Pokonał takich pięściarzy jak: Muhammad Ali, Jimmy Ellis (dwukrotnie), Eddie Machen, Oscar Bonavena (dwukrotnie), Doug Jones, George Chuvalo, Manuel Ramos, Jerry Quarry (dwukrotnie), Bob Foster i Joe Bugner.
Trenerami pięściarza byli: Yancey Durham i Eddie Futch.
W 1990 roku został wpisany do International Boxing Hall of Fame (IBHOF). Trzykrotnie był wyróżniany przez magazyn The Ring tytułem pięściarza roku (1967, 1970, 1971).
7 listopada 2011 roku, w wieku 67 lat zmarł w hospicjum w Filadelfii. Powodem śmierci był nowotwór wątroby.

</doc>
<doc id="206370" url="https://pl.wikipedia.org/wiki?curid=206370" title="Prętnik karłowaty">
Prętnik karłowaty

Prętnik karłowaty ("Trichogaster lalius") – słodkowodna ryba akwariowa z rodziny guramiowatych. Bywa hodowana w akwarium domowym. W roku 1874 gatunek ten został sprowadzony do Paryża przez francuskiego ichtiologa Pierre Carbonniera. W roku 1903 sprowadzono go do Hamburga.
Występowanie.
Zamieszkuje zarośnięte, płytkie i nagrzane obszary stojących wód w Azji Południowej na obszarze historycznego Bengalu, w Indiach, Bangladeszu i Pakistanu, w dolnych obszarach dorzecza rzek: Ganges, Jamuna i Brahmaputra. Spotykany na mokradłach, w sadzawkach ubogich w tlen. Introdukowany na terenach Singapuru, Tajwanu i USA. Spotkany na wyspie Borneo, w rzece Baram.
Opis.
Ciało mocno bocznie spłaszczone, jajowatego kształtu.. Płetwa grzbietowa wysoka, niebiesko ubarwiona dochodząca do nasadowej części ogona. Posiada 7-10 promieni miękkich oraz 15-17 promieni twardych. Na płetwie odbytowej wyróżnić można 13-17 promieni miękkich i 17-18 twardych. Płetwy piersiowe posiadają 10 promieni miękkich. Płetwa ogonowa zaopatrzona jest w 14 promieni miękkich. W linii bocznej ryby znajduje się 27-28 łusek. Płetwy czerwono obrzeżone. Płetwy brzuszne są przekształcone w długie nitki czuciowe.
Dorastają do 5-6 cm długości.
Dymorfizm płciowy.
Różnica w dymorfizmie wyraźna między osobnikami. Samiec posiada koniec części płetwy grzbietowej ostro zakończoną, ogonowa jest lekko spiczasta. Przez tułów wiśniowego koloru przebiegają skośnie ku tyłowi ułożone czerwono-niebiesko-turkusowe pręgi o różnych odcieniach. Rysunek pręg przebiega również na płetwie grzbietowej, odbytowej i ogonowej. Głowa, skrzela i dolna część brzucha błyszcząco niebieska. Oko brązowo-czerwone z pionowym pasem.
Samica skromniej ubarwiona, w kolorze szarozielonkawym, szarobrązowym. Płetwa grzbietowa zaokrąglona. Pręgi słabo uwidocznione.
Odmiany.
Hodowcy z Azji (Singapur) otrzymali z formy wyjściowej barwne odmiany prętnika karłowatego. Z wyhodowaniem tych odmian wiąże się historia wykradzenia z fermy hodowlanej 32 000 ryb, które następnie sprzedawano jako Colisa „gukengi”.
Warunki hodowlane.
Ryby spokojne i towarzyskie, dość płochliwe. Można je trzymać parami lub w niewielkim stadzie. Lubią przebywać w dość jasnym akwarium w strefie środkowej i przypowierzchniowej. Do obsadzenia zbiornika nadają się rośliny z rodzaju: Hygrophila, onowodek, kabomba, limnofila, Vallisneria, Vesicularia, zwartka. Na powierzchni wody powinny pływać rośliny pływające (m.in. wgłębka wodna, rzęsa drobna).
Ryba posiada dodatkowy narząd oddechowy, tzw. labirynt, zwany także błędnikiem, który umożliwia im oddychanie powietrzem atmosferycznym pobieranym znad powierzchni wody. Z tego też powodu akwarium powinno być przykryte a temperatura wody nie powinna spaść poniżej 22 °C. Wymagana jest okresowa, częściowa wymiana wody (ok. 1/3 pojemności akwarium).
Prętnik karłowaty jest wrażliwą rybą na obecność w wodzie związków azotu. Z tego powodu należy zapewnić mu w akwarium filtrację wody.
Pokarm.
Przyjmują każdy pokarm. Najchętniej rozwielitki, oczliki, rureczniki, wazonkowce, młode dżdżownice oraz suche pokarmy.
Tarło.
Dojrzałość płciową prętnik karłowaty osiąga dość wcześnie, już po ok. 8 miesiącach. W okresie godowym i samym tarle można zaobserwować u samca biegnącą w dół od oka do początku płetwy odbytowej, cienki pas w kolorze zielono-granatowym. Jest grubości 3-4 milimetrów.
Do tarła należy ogrzać wodę o 3-4 stopnie większej od tej w której przebywały. Zbiornik z niskim poziomem wody powinien być obsadzony drobnymi roślinami, wśród których pod powierzchnią wody samiec buduje gniazdo z piany utworzonej z pęcherzyków powietrza. Część godowa odbywa się pod gniazdem. Samiec otacza samicę swoim ciałem, a w tym czasie samica składa ikrę. Ikra, która jest lżejsza od wody unosi się w górę w kierunku gniazda. W tym czasie samiec zapładnia jajeczka a ikrę, która nie trafiła do gniazda jest zbierana przez samca i umieszczana w zbudowanym wcześniej gnieździe. Następnie samiec przejmuje obowiązki opieki nad gniazdem i ikrą. Po tarle samicę należy odłowić. gdyż jest przeganiana przez samca.
Po 2-3 dniach następuje wylęg narybku. Zawartość woreczka żółtkowego wystarcza młodym rybkom na okres dwóch dni. Po tym czasie młode szukają pożywienia. W tym czasie można samca odłowić i rozpocząć karmić młode bardzo drobnym pokarmem (wrotki, pantofelki).Młode osobniki w ubarwieniu są podobne do samicy.
Po 10 dniach u narybku wykształca się błędnik i narybek zaczyna oddychać powietrzem atmosferycznym. Z tego też powodu zbiornik musi być przykryty aby zapewnić rybom taką samą temperaturę powietrza co wody.
Rosną bardzo nierównomiernie i podatne są na choroby.

</doc>
<doc id="206371" url="https://pl.wikipedia.org/wiki?curid=206371" title="Juan Verón">
Juan Verón



</doc>
<doc id="206372" url="https://pl.wikipedia.org/wiki?curid=206372" title="Juan Veron">
Juan Veron



</doc>
<doc id="206373" url="https://pl.wikipedia.org/wiki?curid=206373" title="Władisław Wołkow">
Władisław Wołkow

Władisław Nikołajewicz Wołkow, ros. Владислав Николаевич Волков (ur. 23 listopada 1935 w Moskwie, zm. 29 czerwca 1971 w przestrzeni kosmicznej) – radziecki kosmonauta, Lotnik Kosmonauta ZSRR.
Życiorys.
W 1953 r. rozpoczął studia w Moskiewskim Instytucie Lotnictwa, po ukończeniu których pracował w biurze konstrukcyjnym.
Do oddziału kosmonautów został powołany 27 maja 1968. Uczestniczył w dwóch lotach kosmicznych.
W dniach 12–17 października 1969 roku był członkiem załogi statku kosmicznego Sojuz 7. Razem z nim w kosmos udali się Anatolij Filipczenko oraz Wiktor Gorbatko. Program lotu przewidywał połączenie na orbicie okołoziemskiej Sojuza 7 z Sojuzem 8 wystrzelonym dzień później. Całą operację miała filmować załoga Sojuza 6, który w kosmosie znalazł się dzień wcześniej. Do dokowania obu pojazdów jednak nie doszło z uwagi na niesprawność systemu zbliżania Sojuzów.
W dniach 6–29 czerwca 1971 roku brał udział w locie Sojuza 11. Dowódcą statku był Gieorgij Dobrowolski a trzecim członkiem załogi Wiktor Pacajew. Statek połączył się ze znajdującą się na orbicie załogową stacją kosmiczną Salut 1 i przez ponad trzy tygodnie załoga pracowała na jej pokładzie. W czasie powrotu na Ziemię doszło do rozszczelnienia kabiny statku Sojuz 11, w efekcie czego zginęła cała załoga.
W sumie Władisław Wołkow spędził w kosmosie 28 dni 17 godzin 2 minuty i 6 sekund.

</doc>
<doc id="206376" url="https://pl.wikipedia.org/wiki?curid=206376" title="Szklanówka">
Szklanówka

Szklanówka – część wsi Laliki w Polsce, położona w województwie śląskim, w powiecie żywieckim, w gminie Milówka. 
W latach 1975–1998 Szklanówka należała administracyjnie do województwa bielskiego.
Rozegrał się w nim finał walk o wyzwolenie Żywiecczyzny. Na Szklanówce zachowały się okopy, schrony i transzeje niemieckie.

</doc>
<doc id="206377" url="https://pl.wikipedia.org/wiki?curid=206377" title="Jadwiga Ptach">
Jadwiga Ptach

Jadwiga Ptach (ur. 14 grudnia 1902 w Żukowie, zm. 26 marca 1968 tamże) – polska hafciarka specjalizująca się w hafcie kaszubskim, czołowa hafciarka Kaszub.
Odegrała wielką rolę w adaptowaniu do ludowych serwet wzorów ze skarbca ponorbertańskiego w żukowskim kościele. Jej prace nagradzano za wysoki poziom artystyczny i autentyczność tradycji. Część z nich trafiła do Muzeum w Gdańsku-Oliwie. Była więziona w obozie koncentracyjnym Ravensbrück. Jej grób znajduje się w Żukowie, a przy ul. Gdyńskiej w tym mieście jest tablica poświęcona m.in. jej pamięci.

</doc>
<doc id="206379" url="https://pl.wikipedia.org/wiki?curid=206379" title="Psary (powiat będziński)">
Psary (powiat będziński)

Psary – wieś w Polsce, położona w województwie śląskim, w powiecie będzińskim, siedziba gminy Psary.
W latach 1975–1998 miejscowość należała administracyjnie do województwa katowickiego.

</doc>
<doc id="206381" url="https://pl.wikipedia.org/wiki?curid=206381" title="Transzeja">
Transzeja

Transzeja – element fortyfikacji (zarówno obronnych, jak i oblężniczych) o narysie łamanym lub krzywoliniowym w postaci odkrytego, wąskiego, ale dostatecznie głębokiego rowu, służący głównie do przemieszczania się żołnierzy, a osłaniający całkowicie przed ogniem nieprzyjaciela prowadzonym na wprost, oraz radykalnie zmniejszający zasięg rażenia wielu innych broni (ostrzał artyleryjski, bombardowanie itp.). Transzeje łączą inne fortyfikacje ziemne oraz stanowią dojście do okopów, jednak zazwyczaj można z nich prowadzić również ogień oraz dokonywać obserwacji. Wyposażane były w środki bojowo-techniczne oraz sanitarno-gospodarcze.
W najprostszej postaci transzeje są wykopami ziemnymi z urobkiem odkładanym głównie od strony wroga. Ściany takich wykopów mogą być wzmacniane np. deskami. W przypadku fortyfikacji stałych transzeje są również obiektami stałymi, np. w postaci wykopów obetonowanych. W przypadku dłuższych transzei mają one przebieg w postaci linii łamanej, aby zredukować skutki bezpośredniego trafienia w transzeję od góry. 

</doc>
<doc id="206383" url="https://pl.wikipedia.org/wiki?curid=206383" title="Wilno (1899)">
Wilno (1899)

Wilno - polski rzeczny holownik uzbrojony z okresu II wojny światowej.
Historia.
W roku 1899 w Kokerill (Belgia), został zbudowany statek towarowo-osobowy, noszący nazwę "Wilno". Jego armatorem był Michał Uczechowski z Wilna. W latach 20. przeszedł na własność Poleskiego Towarzystwa Handlu i Żeglugi w Pińsku.
31 sierpnia 1939 roku statek został zmobilizowany do służby we Flotylli Pińskiej. Ok. 10 września został uzbrojony i opancerzony w porcie pińskim. Wykonywał zadania holownicze. 21 września został trafiony, koło Kuźliczyna, niemiecką bombą lotniczą i zniszczony.

</doc>
<doc id="206386" url="https://pl.wikipedia.org/wiki?curid=206386" title="Polichloropren">
Polichloropren



</doc>
<doc id="206389" url="https://pl.wikipedia.org/wiki?curid=206389" title="De Bornholmske Jernbaner">
De Bornholmske Jernbaner

Bornholmskie Koleje Żelazne (duń. "De Bornholmske Jernbaner", skr. "DBJ") – spółka kolejowa działająca w latach 1934-1968, eksploatująca koleje wąskotorowe (1000 mm) na Bornholmie.
Historia.
Inicjatywa budowy kolei na Bornholmie pojawiła się po raz pierwszy w 1875 r. Od początku budziła kontrowersje, czy jest sens ekonomiczny budowy sieci kolejowej na tej niewielkiej wyspie (588 km kw.). Mimo sprzeciwu wielu mieszkańców, w 1890 r. z inicjatywy lekarza P. V. E. Hansena i inżyniera J. Fagerlunda rozpoczęto zbiórkę pieniędzy na ten cel, która zakończyła się sukcesem. 13 grudnia 1900 r. Bornholmskie Kolejowe Towarzystwo Akcyjne ("Det bornholmske Jernbaneselskab A/S") otworzyło pierwszą 37 km linię pomiędzy Rønne, Åkirkeby i Nexø – największymi miasteczkami Bornholmu. Budynki stacyjne w stylu funkcjonalizmu zaprojektował bornholmski architekt Mathias Bidstrup. Mimo że linia kolejowa była bardzo kręta i nierówna, kolej już w pierwszym roku eksploatacji przyniosła zysk, przewożąc ok. 150 000 osób oraz ok. 35.000 ton towarów. Po krótkim czasie linii nadano miano ”najpiękniejszej linii kolejowej Danii”.
W początkowym okresie używano lokomotyw parowych, w 1930 r. wprowadzono lokomotywy spalinowe, a w 1949 r. autobusy szynowe. Maksymalna prędkość wynosiła: pociągów osobowych – 45 km/godz., towarowych – 30 km/godz. Ze względu na wzrastające zapotrzebowanie na usługi transportowe, mimo dużych trudności technicznych (zwłaszcza w północnej części wyspy), rozbudowa sieci dróg kolejowych oraz ich bocznic trwała do 1916 r. Budynki stacyjne na kolejnych liniach projektowali architekci: Kay Fisker, Aage Rafn i Ove Funch–Espersen. W 1934 r. trzy spółki obsługujące linie kolejowe Bornholmu połączono organizacyjne w jedną spółkę "De Bornholmske Jernbaner", która zajmowała się także transportem drogowym oraz komunikacją morską pomiędzy portami i przystaniami wyspy. W szczytowym okresie rozwoju łączna długość sieci kolejowej na Bornholmie wynosiła ponad 90 km i składała się z następujących odcinków:
Po II wojnie światowej, ze względu na konkurencję ruchu kołowego, eksploatacja kolei na Bornholmie zaczęła przynosić straty i ostatecznie w 28 września 1968 r. zaprzestano ją wykorzystywać. Były to ostatnie koleje wąskotorowe w Danii. Tory kolejowe zdemontowano, natomiast infrastrukturę sieci kolejowej (nasypy, mosty, przekopy) częściowo przebudowano i włączono w sieć dróg rowerowych, z których obecnie słynie ta wyspa (ok. ⅓ długości z ok. 250 kilometrowej sieci unikalnych ścieżek rowerowych na wyspie poprowadzono po trasach dawnych torów).
Bornholmskie Koleje Żelazne były przedsięwzięciem, które w ciągu 68 lat swojej działalności istotnie przyczyniło się do rozwoju gospodarczego i społecznego wyspy oraz do rozwoju turystyki. Istniał m.in. zwyczaj, że turystów na stacjach witał personel hoteli i pensjonatów. Pozostałością kolei bornholmskich są niektóre budynki kolejowe włączone m.in. do europejskiego projektu spuścizny architektonicznej.
Zobacz też.
Muzeum Kolei Bornholmskiej

</doc>
<doc id="206391" url="https://pl.wikipedia.org/wiki?curid=206391" title="Cifrão">
Cifrão

Cifrão (wym. ) – symbol waluty portugalskiej (escudo, ISO 4217 "PTE") sprzed wprowadzenia euro, escudo Republiki Zielonego Przylądka ("CVE") oraz escudo będącego do 1976 prawnym środkiem płatniczym w Timorze Portugalskim ("TPE").
Znak podobny do symbolu dolara, tradycyjnie pisany z dwiema pionowymi kreskami formula_1 W standardzie Unicode brak jest rozróżnienia między tymi dwoma symbolami tj. oba mogą być drukowane z jedną lub dwiema pionowymi kreskami. Jest umieszczany po liczbie oznaczającej escudo, a przed centavo, np. formula_2 (jak na monecie na ilustracji obok).
W systemie LaTeX znak formula_3 można uzyskać używając pakietu textcomp przy pomocy polecenia codice_1.

</doc>
<doc id="206392" url="https://pl.wikipedia.org/wiki?curid=206392" title="Okop">
Okop

Okop – polowa fortyfikacja ziemna, obronna lub oblężnicza, w postaci wykopu o głębokości chroniącej przed ostrzałem nieprzyjaciela na wprost, redukująca przy okazji skutki ostrzału od góry i bombardowań, usytuowana na froncie walk, służąca głównie do prowadzenia ognia z broni osobistej i zespołowej oraz obserwacji przedpola. Czasami własne okopy (punktowe) może mieć również sprzęt ciężki operujący (np. czołgi) bezpośrednio na froncie, aczkolwiek na współczesnym teatrze walk, charakteryzującym się mobilnością sprzętu, stosowane jest to coraz rzadziej.
Najczęściej okopy są długimi wąskimi rowami ziemnymi, z urobkiem odkładanym głównie od strony nieprzyjaciela. Jeśli okopy mają spełniać funkcje obronne, ich przedpole może być dodatkowo chronione zasiekami, polami minowymi itp., a same okopy, jeśli to możliwe, są umiejscawiane na skraju innych przeszkód terenowych (np. na skraju rzek, bagien) oraz na linii naturalnych osłon (ściana lasu, szczyt stromizny, zabudowania). Ściany okopów mogą być wzmacniane np. workami z piaskiem, deskami pochodzącymi ze skrzyń, w których znajdowało się dostarczone na linię walk wyposażenie oddziałów lub amunicja. Okopy powinny posiadać umocnione dodatkowo stanowiska strzeleckie i obserwacyjne, a w przypadku przeciągających się walk pozycyjnych również dodatkowo osłonięte (w tym także od góry) tzw. blindażami stanowiska bezpośredniego dowodzenia, punkty medyczne itp., a nawet miejsca bytowania żołnierzy. Dużym problemem zarówno przy kopaniu jak i późniejszym wykorzystywaniu okopów jest ich odwodnienie zarówno w konsekwencji opadów jak i podsiąkających wód zaskórnych. W przypadku walk ofensywnych lub oblężniczych okopy powinny posiadać również miejsca ułatwionego wyjścia żołnierzy do ataku.
Linia okopów powinna mieć postać linii łamanej dla ograniczenia skutków ostrzału od góry i bombardowań. W przypadku zaawansowanych fortyfikacji (niedoraźnych), do okopów kopie się dodatkowe rowy komunikacyjne, czyli transzeje.
W przeszłości (XV–XVIII) terminem "okop" określano wały ziemne, które chroniły własne zgrupowanie wojsk przed atakiem nieprzyjaciela i na których rozstawiano artylerię i piechotę. Niektóre budowle tego typu, jak np. Okopy Świętej Trójcy na Podolu, składały się zarówno z umocnień ziemnych, jak i murowanych bram i bastionów.

</doc>
<doc id="206393" url="https://pl.wikipedia.org/wiki?curid=206393" title="Zmienniak plamisty">
Zmienniak plamisty

Zmienniak plamisty, platka ("Xiphophorus maculatus") – słodkowodna ryba akwariowa z rzędu karpieńcokształtnych (Cyprinodontiformes) i rodziny piękniczkowatych (Poeciliidae).
Występowanie.
"Xiphophorus maculatus" jest jednym z najszerzej występujących gatunków ze swojego rodzaju. Pochodzi on z wód rozciągających się od rzeki Jamapa w Meksyku (okolice Veracruz), aż do terenów państwa Belize. Można go znaleźć jedynie na równinach nadbrzeżnych, które w tym rejonie świata ciągną się nieprzerwanie na długim dystansie. Został on introdukowany do wielu innych rejonów świata z czego największe jego skupiska znajdują się w niektórych częściach Australii i Ameryki Środkowej.
Wygląd.
Różne ubarwienia w zależności od odmiany hodowlanej, np. platka pomarańczowa (na zdjęciu) lub czarno-czerwona, itp. Samice są pełniejsze, brzuszki mają uwypuklone, natomiast samce są smuklejsze.
Wielkość samca do 4 cm, samicy do 6 cm.
Hodowla.
Samce zmienniaka plamistego czasami są trochę agresywne względem innych samców tego samego gatunku, tak jak samce innych gatunków piękniczkowatych, dlatego warto trzymać jednego samca z kilkoma samicami. Samice są z reguły spokojne. Optymalna temperatura 24–27 °C (pH do 8,0). Twardość wody 20°n. Potrzebuje zbiornika długości co najmniej 60 cm, jednogatunkowego albo ogólnego, z innymi, spokojnymi rybami. Platki są pokojowo usposobione wobec innych gatunków ryb, czasem bywa, że jakiś samczyk próbuje zapłodnić samicę innego gatunku piękniczki, np. mieczyka albo gupika.
Pokarm.
Zmienniak plamisty jest wszystkożerny. Może się odżywiać zarówno pokarmem roślinnym, detrytusem jak i drobnymi zwierzętami. Procentowy udział różnych rodzajów pokarmu zależy od regionu w którym występuje organizm. Na przykład w diecie populacji zamieszkującej australijską rzekę Brisbane głównym źródłem pokarmu są krewetki z rodzaju "Caradina" i różnego rodzaju owady lub ich larwy, a u osobników zamieszkujących Indonezyjskie jezioro przeważa detrytus, a mniejszy udział mają larwy owadów oraz "cyclopoid copepods" (Cabi, 2017).
Rozmnażanie.
Ryba jajożyworodna. Samce posiadają gonopodium (przekształcona płetwa odbytowa pałeczkowatego kształtu) i dokonują zapłodnienia wewnętrznego. Ciąża trwa 26-90 dni, a plemniki przekazywane są poprzez spermatofory. Charakterystyczne dla "X.maculatus" jest to, że samica po przyjęciu 1 spermatoforu może wydać kilka miotów potomstwa. 20% samic dalej wydaje na świat potomstwo nawet 150 dni po zniknięciu z jej otoczenia samca-partnera. Przy dogodnych warunkach termicznych subtropikalnego i tropikalnego klimatu reprodukcja zachodzi praktycznie nieprzerwanie.
Dorosła, zdrowa samica może urodzić ok. 80 młodych, czasem nawet 100. Bywa, że samica "wydala" z dróg płciowych niezapłodnione jajeczka, jednak jest ich mało, około 5–10. Młode muszą mieć schronienie przed matką ze względu na możliwy kanibalizm, dlatego w akwarium należy posadzić dużo pierzastych roślin, aby narybek miał gdzie się ukryć. Jeśli jednak posiadamy zbiornik hodowlany, warto byłoby właśnie w nim umieścić narybek, bo w oddzielnym akwarium byłby bezpieczniejszy.
Znaczenie w ochronie środowiska.
Ze względu na szeroki zakres tolerancji środowiskowej, wszystkożerność, szybkie tempo wzrostu i zdolność do rodzenia żywego potomstwa "X. Maculatus" okazał się gatunkiem inwazyjnym. Informacje o specyficznych dla niego szkodliwych oddziaływaniach ekologicznych są ograniczone, ale uważa się, że wraz z innymi osobnikami z rodziny Poeciliidae jest odpowiedzialny za spadek liczebności bezkręgowców wodnych na Hawajach. Jego wpływ na środowisko prawdopodobnie ogranicza się do drapieżnictwa i konkurencji o pokarm.

</doc>
<doc id="206401" url="https://pl.wikipedia.org/wiki?curid=206401" title="Podniesienie bandery">
Podniesienie bandery

Podniesienie bandery – ceremonia związana z oficjalnym przejęciem statku lub okrętu przez armatora, włączeniem w skład floty, przekazaniem załodze i oddaniem do eksploatacji.
Ceremonia polega na wręczeniu bandery dowódcy jednostki, który przekazuje ją oficerowi i marynarzowi do zamocowania do flaglinki na flagsztoku. Przy dźwiękach hymnu narodowego bandera jest podnoszona. Uroczystość odbywa się w obecności całej załogi i zaproszonych gości. W przypadku przejmowania jednostki pływającej od właściciela zagranicznego, moment podniesienia bandery poprzedza opuszczenie bandery, którą okręt lub statek poprzednio nosił.
Poza uroczystym podniesieniem bandery, codziennie odbywa się podniesienie bandery o godz. 8.00 rano oraz opuszczanie o zachodzie słońca.

</doc>
<doc id="206405" url="https://pl.wikipedia.org/wiki?curid=206405" title="Bogdan Tyszkiewicz">
Bogdan Tyszkiewicz

Bogdan Tyszkiewicz (ur. 22 lipca 1954 w Jeleniej Górze, zm. 31 lipca 2005 w Warszawie) – polski działacz sportowy i samorządowy, przedsiębiorca.
Życiorys.
W młodości był hokeistą, zawodnikiem klubu Okęcie Warszawa. Od 1974 był sędzią hokejowym (m.in. w sezonie II ligi 1975/1976), od 1979 na szczeblu międzynarodowym. Sędziował na Zimowych Igrzyskach Olimpijskich w Sarajewie (1984) oraz dziesięciu turniejach o mistrzostwo świata i Europy w różnych kategoriach wiekowych i poziomach rozgrywek, w tym mistrzostwach grupy A w 1986 (gdzie sędziował mecz finałowy) i 1987. W latach 1974–1992 sędziował łącznie w 1133 spotkaniach. W 1988 został wybrany wiceprezesem Polskiego Związku Hokeja na Lodzie, a w 1992 prezesem związku. Funkcję tę pełnił do 2000. W latach 1994–1998 był członkiem zarządu i przewodniczącym wydziału sędziowskiego Międzynarodowej Federacji Hokeja na Lodzie (IIHF). Podczas XVIII Zimowych Igrzysk Olimpijskich w Nagano (1998) był szefem sędziów turnieju hokejowego, a także komentował mecze turnieju w telewizji. Ponadto w latach 1991–1995 był członkiem zarządu Polskiego Komitetu Olimpijskiego.
W latach 90. rozpoczął działalność biznesową i polityczną. Działał w Warszawskiej Radzie Gospodarczej i Izbie Kupców. W wyborach 1993 bez powodzenia ubiegał się o mandat senatorski z ramienia BBWR w okręgu ciechanowskim. W 1994 został wybrany do Rady Gminy Warszawa-Centrum. Początkowo związany był z Unią Wolności, a następnie z Akcją Wyborczą Solidarność. Pełnił funkcję przewodniczącego Rady Gminy Centrum (1994–1998). W wyborach 1998 stworzył komitet Warszawska Rada Gospodarcza, z ramienia którego o mandat radnego ubiegał się m.in. Stanisław Wyganowski – sam Tyszkiewicz startował jednak z listy AWS.
Jednocześnie utrzymywał znajomości z ludźmi związanymi z polską przestępczością zorganizowaną. Uważany był za łącznika grupy samorządowców Platformy Obywatelskiej (wcześniej Unii Wolności) i SLD tworzących tzw. układ warszawski z mafią pruszkowską. Według zeznań świadka koronnego Jarosława S. ps. „Masa”: "Pan Tyszkiewicz był niezwykle cenny dla grupy pruszkowskiej. Był osobą najważniejszą, wręcz kluczową, pociągał wiele sznurków. Poznałem całe środowisko samorządowców i wysokich oficerów policji, kiedy byłem zapraszany na mecze hokeja. Pan Tyszkiewicz był wtedy prezesem Polskiego Związku Hokeja".
W 2000 został zatrzymany przez policję (chodził z bronią, na którą nie miał pozwolenia), a w 2003 potrącił kobietę na przejściu dla pieszych. W 2004 został aresztowany przez funkcjonariuszy Centralnego Biura Śledczego pod zarzutem korupcji. Po wyjściu z aresztu, 31 lipca 2005 został zamordowany przez Białorusina Andreja F., z którym przebywał w jednej celi. Bogdan Tyszkiewicz został pochowany na cmentarzu w Wilanowie.
W 2000 odznaczony Złotym Krzyżem Zasługi.

</doc>
<doc id="206406" url="https://pl.wikipedia.org/wiki?curid=206406" title="Elektroniczna Izba Rozliczeniowa">
Elektroniczna Izba Rozliczeniowa



</doc>
<doc id="206407" url="https://pl.wikipedia.org/wiki?curid=206407" title="Stanisław Paszczyk">
Stanisław Paszczyk



</doc>
<doc id="206410" url="https://pl.wikipedia.org/wiki?curid=206410" title="Rohloff">
Rohloff

Rohloff – niemiecki producent łańcuchów rowerowych SLT 99, piast wielobiegowych SpeedHub oraz asortymentu do serwisowania napędów w rowerze: oleju Rohloff, miernika zużycia łańcucha Caliber 2, miernika zużycia kasety, przyrządu do nitowania i rozkuwania łańcucha Revolver.
Historia.
Spółka Rohloff AG została założona w 1986. Zaczęła produkcję od zaawansowanego technicznie i jednocześnie dość drogiego łańcucha rowerowego SLT 99. W 1997 Bernhard Rohloff pokazał prototyp ważącej jedynie 1700 gramów 14-biegowej piasty, której sprzedaż rozpoczęła się rok później pod nazwą Rohloff Speedhub 500/14.

</doc>
<doc id="206413" url="https://pl.wikipedia.org/wiki?curid=206413" title="Anna Cilly">
Anna Cilly



</doc>
<doc id="206414" url="https://pl.wikipedia.org/wiki?curid=206414" title="Skwierzyna">
Skwierzyna

Skwierzyna (niem. "Schwerin an der Warthe") – miasto w zachodniej Polsce, w województwie lubuskim, w powiecie międzyrzeckim, siedziba gminy miejsko-wiejskiej Skwierzyna. Miasto jest położone na pograniczu Pojezierza Wielkopolskiego i Pradoliny Toruńsko-Eberswaldzkiej, przy ujściu rzeki Obry do Warty.
Miasto królewskie lokowane w 1312 roku, należące do starostwa międzyrzeckiego, pod koniec XVI wieku leżało w powiecie poznańskim województwa poznańskiego. Skwierzyna uzyskała prawo składu w 1589 roku.
Według danych GUS z 31 grudnia 2021 r. Skwierzyna liczyła 9356 mieszkańców.
Położenie.
Skwierzyna osadzona w dolinie Warty znajduje się w obrębie Kotliny Gorzowskiej, natomiast południowa część Skwierzyny leży już w północno-zachodnim krańcu Pojezierza Poznańskiego. Położone przy ujściu rzeki Obry do Warty.
Według danych z 1 stycznia 2010 r. powierzchnia miasta wynosiła 35,89 km².
Obszary wiejskie gminy Skwierzyna rozciągają się na północ od miasta. Natomiast od południa i od południowego zachodu miasto graniczy z gminą Bledzew, a od wschodu graniczy z gminą Przytoczna.
Skwierzyna historycznie i kulturowo leży w Wielkopolsce. Od XIV wieku do 1793 r. miasto znajdowało się w województwie poznańskim. W latach 1848–1919 leżało w Prowincji Poznańskiej, potem do 1938 r. w Marchii Granicznej Poznańsko-Zachodniopruskiej. W latach 1950–1975 miasto administracyjnie należało do województwa zielonogórskiego. W latach 1975–1998 należało już do woj. gorzowskiego.
Nazwa.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od XIV wieku. Nazwa notowana po polsku, po łacinie i po niemiecku. Wymieniona po raz pierwszy w dokumencie zapisanym po łacinie w 1423 jako „Zqueryn, Zwerin", 1313 „Squerin, Squerim, Nova Squerin", 1316 „Zweryn", 1328 „Swerin", 1390 „Swyryn". W 1401 odnotowano nazwisko utworzone od miejscowości „Squirzinski, Skwirzinczski". W 1406 „Skwirzyno", 1421 „Squirzyna", 1425 „Squirzina", 1466 „Sqwyrzyna", 1493 „Szkwyrzyna", 1499 „Sqyrzyna", 1501 „Quyrzyna", 1508 „Squerzina", 1510 „Squyrzyna", 1513 „Swyrzyna", 1522 „Swirzina". Miejscowość notowano także w języku niemieckim ok. 1514-27 falsyfikat datowany na 1251 „Schweren", w 1944 „Schwerin"
Nazwę miejscowości w formie "Skviszyna" wymienia w Rocznikach Królestwa Polskiego spisanych w latach 1455–1480 polski kronikarz Jan Długosz. W 1945 używano przejściowo formy "Skwierzyn", obecna nazwa została administracyjnie zatwierdzona 7 maja 1946.
Historia.
W historii miasta wybuchały pożary, które niszczyły zabudowania. Dzisiejszy kształt wielu zabudowań jest modyfikacją pierwotnej architektury.
Kalendarium:
Demografia.
Według danych z 31 grudnia 2021 r. miasto miało 9 356 mieszkańców.
Zabytki.
Do wojewódzkiego rejestru zabytków wpisane są:
inne zabytki:
Muzea.
Na terenie miasta przy ulicy Rzeźnickiej 1 znajduje się Muzeum Militariów Atena, posiadające wiele sprawnych pojazdów wojskowych oraz innych eksponatów powiązanych z wojskowością.
Przy ulicy Gorzowskiej 17a działa, założona w 1980 roku, Izba Pamięci Drogownictwa poświęcona historii drogownictwa.
Komunikacja.
Przez zachodnie krańce miasta przebiega droga ekspresowa S3 (trasa międzynarodowa E65). Południową obwodnicę miasta stanowi droga krajowa nr 24.
Skwierzyna posiada połączenie kolejowe, na którym poruszają się autobusy szynowe relacji Zielona Góra – Zbąszynek – Gorzów Wielkopolski.
Kultura.
W mieście, jak i sąsiednich miejscowościach należących do gminy, odbywają się corocznie imprezy, które są istotnym wydarzeniem w życiu mieszkańców.
Lista wydarzeń kulturalnych odbywających się cyklicznie w Skwierzynie:
Pomniki.
12 czerwca 2015 roku, w 70. rocznicę powrotu Skwierzyny do Macierzy i utworzenia polskiej administracji państwowej w Skwierzynie, na ścianie frontowej skwierzyńskiego ratusza zawieszono tablicę pamiątkową o treści:
24 marca 2017 roku, w 70. rocznicę tragicznej śmierci żołnierza, który zginął podczas obrony miasta przed powodzią odbyła się uroczystość odsłonięcia pomnika upamiętniającego st. sap. Edwarda Andrechowskiego.
7 września 2018 roku, z okazji 100. rocznicy odzyskania niepodległości przez Polskę, w południowej części parku Konstytucji 3 Maja odsłonięto pomnik w hołdzie poległym powstańcom wielkopolskim oraz ofiarom obozu gestapo, który funkcjonował w Skwierzynie od 7 września 1939 do marca 1940.
Wspólnoty wyznaniowe.
Na terenie Skwierzyny działalność religijną prowadzą następujące Kościoły i związki wyznaniowe:
Sport.
Od 1946 roku w Skwierzynie funkcjonuje klub piłkarski Skwierzyński Klub Sportowy „Pogoń” Skwierzyna. Drużyna swoje domowe mecze rozgrywa na Stadionie Miejskim przy ul. Sportowej 1.
Od 2015 roku, w każdą czwartą niedzielę października organizowany jest "Woodwaste półmaraton o Złotego Lwa Skwierzyny".
Turystyka.
Trasy "Nordic walking".
15 października 2012 kosztem ok. 97 tys. zł oddano do użytku 4 trasy Nordic walking:
Projekt "„Budowa szlaków nordic walking i promocja aktywnej turystyki w Gminie Skwierzyna”" zrealizowany został dzięki współfinansowaniu pozyskanemu z Lokalnej Grupy Rybackiej „Pojezierze Dobiegniewskie”.
Wizualizacja tras dostępna jest na miejskiej stronie internetowej.

</doc>
<doc id="206415" url="https://pl.wikipedia.org/wiki?curid=206415" title="Flaga województwa mazowieckiego">
Flaga województwa mazowieckiego

Flaga województwa mazowieckiego – symbol województwa mazowieckiego. Flaga ta to prostokątny płat tkaniny w kolorze czerwonym, o stosunku szerokości do długości wynoszącym 5:8, z umieszczonym po lewej wizerunkiem orła srebrnego (białego) o dziobie i szponach złotych. Została przyjęta 29 maja 2006. Jej projektantem był Andrzej Heidrich. Wcześniej stosowana była flaga z nieco innym orłem.

</doc>
<doc id="206419" url="https://pl.wikipedia.org/wiki?curid=206419" title="Depolaryzacja">
Depolaryzacja



</doc>
<doc id="206423" url="https://pl.wikipedia.org/wiki?curid=206423" title="KIR S.A.">
KIR S.A.



</doc>
<doc id="206424" url="https://pl.wikipedia.org/wiki?curid=206424" title="Macierz incydencji">
Macierz incydencji

Macierz incydencji grafu zorientowanego (skierowanego) formula_1 o zbiorze wierzchołków formula_2 i krawędzi formula_3 nazywamy macierz formula_4 gdzie formula_5 oraz formula_6 taką, że:
Przykład:
Jeśli:
oznaczają wszystkie krawędzie grafu skierowanego z przykładowego rysunku, to macierz incydencji o kolumnach formula_13 i wierszach formula_14 może wyglądać tak:
formula_15

</doc>
<doc id="206427" url="https://pl.wikipedia.org/wiki?curid=206427" title="Krajowa Izba Rozliczeniowa S.A.">
Krajowa Izba Rozliczeniowa S.A.



</doc>
<doc id="206428" url="https://pl.wikipedia.org/wiki?curid=206428" title="Apophis">
Apophis



</doc>
<doc id="206430" url="https://pl.wikipedia.org/wiki?curid=206430" title="Godło Indii">
Godło Indii

Godło Indii – godło i symbol Indii.
Opis.
Godło Indii jest adaptacją wyobrażenia z kapitelu jednej z tzw. kolumn Aśoki, pochodzącego z Sarnath, przechowywanego w tamtejszym muzeum archeologicznym. Rzeźba przypomina kształtem kwiat lotosu; składa się z czterech lwów symbolizujących cztery szlachetne prawdy buddyzmu. Figury stoją tyłem do siebie na graficznym przedstawieniu "Koła Dharmy". Poniżej zauważyć można postacie słonia (po stronie wschodniej), lwa (północnej), galopującego konia (południowej) i byka (zachodniej), . Figury porozdzielane są owalnymi kształtami czakrów; jeden z nich znajduje się na obecnej fladze Indii. Pod spodem znajduje się napis w sanskrycie "सत्यमेव जयते" (pol. "Prawda zawsze zwycięża"). Obfite użycie symboliki buddyjskiej związane jest z samym Aśoką, najwybitniejszym przedstawicielem dynastii Maurjów, który przeszedł około 250 p.n.e. na tę wiarę i stał się jej gorliwym wyznawcą. Był to jedyny władca, który zdołał zjednoczyć Indie w granicach porównywalnych do współczesnych.
Godła stanów i terytoriów.
Większość stanów i terytoriów związkowych w Indiach ma własne godło państwowe, pieczęć lub herb, które są używane jako oficjalny symbol rządowy. Sześć stanów i pięć terytoriów związkowych używa godła Indii jako oficjalnej pieczęci rządowej.
Historia.
Indie Brytyjskie.
Niektóre księstwa w Indiach Brytyjskich.
Wszystkie księstwa przestały istnieć na przełomie lat 40 i 50, po niepodległości Indii. W nawiasie podano nazwę stanu w którym leżą ziemie dawnych księstw. 

</doc>
<doc id="206431" url="https://pl.wikipedia.org/wiki?curid=206431" title="Starosielce">
Starosielce

Starosielce – część miasta i osiedle o funkcji przemysłowo-mieszkaniowej, w południowo-zachodniej części Białegostoku. W latach 1919 – 1954 samodzielne miasto. Do Białegostoku zostały włączone 1 kwietnia 1954 roku.
Według Powszechnego Spisu Ludności z 1921 roku miasto zamieszkiwały 2422 osoby, wśród których 1929 było wyznania rzymskokatolickiego, 387 prawosławnego, 66 mojżeszowego a 2 mieszkańców było baptystami. Jednocześnie 2.355 mieszkańców zadeklarowało polską przynależność narodową, 41 białoruską, 18 żydowską, 4 litewską, 3 rosyjską i 1 rusińską. Było tu 277 budynków mieszkalnych.
Opis granic osiedla.
Od granicy administracyjnej miasta Al. Jana Pawła II do torów kolejowych, wzdłuż torów kolejowych do ul. ks. J. Popiełuszki, ul. ks. J. Popiełuszki do Wrocławskiej, ul. Wrocławską, Al. Niepodległości, Zielonogórską do torów kolejowych, wzdłuż torów kolejowych do granic administracyjnych miasta, wzdłuż granicy administracyjnej miasta do Al. Jana Pawła II.
Ulice i place znajdujące się w granicach osiedla.
Al. Jana Pawła II - nieparzyste brak budynków, Al. Niepodległości - nieparzyste, Bałtycka, Barszczańska, Belgijska, Białoruska, Chorwacka, Czeska, Duńska, Elewatorska, Estońska, Fińska, Francuska, Grecka, Hiszpańska, Holenderska, Irlandzka, Klepacka, Klonowa, Korycińska, Krzywoń Anieli, Ks. Jerzego Popiełuszki-nieparzyste 97-125, parzyste 120-128, Ks. Pawła Grzybowskiego-nieparzyste od 1 do 51, parzyste od 2 do 26, Ks. Stefana Girstuna, Kubańska, Lawendowa-nieparzyste od 1 do 87, parzyste 2 do 58, Letnia, Litewska, Łotewska, Meksykańska, Miodowa, Mongolska, Niewodnicka, Norweska, Nowosielska, Okrzei Stefana, Pajkerta Edwarda, Pazińskiego Romana, Polowa, Polska, Portugalska, Reja Mikołaja, Rumuńska, Rybnika Aleksandra, Serbska, Serwisowa, Skandynawska, Słowacka, Słoweńska, Szkolna, Szwajcarska, Św. Andrzeja Boboli-nieparzyste 1-51, parzyste 2-74, Techniczna, Troczewskiego Zbigniewa, Turowskiego Józefa, Ubocze, Ukraińska, Warsztatowa, Watykańska, Wenecka, Węgierska-nieparzyste od 1 do 33, parzyste od 2 do 38, Wiedeńska, Wietnamska, Włoska, Wrocławska-nieparzyste, Zielonogórska-brak budynków, Zimowa.

</doc>
<doc id="206432" url="https://pl.wikipedia.org/wiki?curid=206432" title="EFL">
EFL



</doc>
<doc id="206434" url="https://pl.wikipedia.org/wiki?curid=206434" title="Jean-Jacques Bertrand">
Jean-Jacques Bertrand

Jean-Jacques Bertrand (1916-1973) – kanadyjski polityk, premier prowincji Quebec z ramienia Unii Narodowej.
Bertrand urodził się 20 czerwca 1916 w Sainte-Agathe-des-Monts. Uczęszczał do katolickich szkół, a następnie wstąpił na Uniwersytet w Montrealu, gdzie studiował prawo. Studia ukończył z wyróżnieniem. Prawo zaczął praktykować w 1941. Jednocześnie z praktyką pracował jako urzędnik państwowy.
W 1948 po raz pierwszy wybrany do Zgromadzenia Narodowego Quebecu. Ponownie zdobywał mandaty w 1952, 1956, 1960, 1962, 1966 i 1970. Sprawował urząd ministra ziem państwowych i leśnictwa w oraz do spraw młodzieży gabinetach Maurice Duplessisa i Paula Sauvé. Ponownie zasiadał w rządzie w gabinecie Daniela Johnsona jako minister edukacji, a potem sprawiedliwości. W czasie rządów Johnsona należał już do ściślej czołówki przywódców partii. Po śmierci Johnsona objął kierownictwo partii oraz fotel premiera, na którym zasiadał do końca kadencji w 1970. Do połowy roku 1971 był liderem opozycji, po czym zrezygnował z przewodniczenia partii.
Jako premier kontynuował politykę swego poprzednika starając się łagodzić skutki cichej rewolucji. Jednym z zasadniczych problemów, jaki napotkał, była kwestia języka nauczania. Przyjął tymczasowe, kompromisowe rozwiązanie pozostawiające prawo wyboru szkoły rodzicom (Ustawa 63).
Był rzeczywistym i honorowym członkiem wielu organizacji społecznych i religijnych. Zmarł w Montrealu 22 lutego 1973. Pochowany w Cowansville, na cmentarzu parafii Sainte-Rose-de-Lima

</doc>
<doc id="206435" url="https://pl.wikipedia.org/wiki?curid=206435" title="Elixir (system rozliczeń międzybankowych)">
Elixir (system rozliczeń międzybankowych)

Elixir – elektroniczny system rozliczeń międzybankowych w złotych. Opracowany i obsługiwany przez KIR. Od 1994 r. umożliwia realizację przelewów, poleceń zapłaty oraz czeków. Kluczowy dla funkcjonowania polskiego sektora bankowego, posiadający status systemowo ważnego systemu płatności (). W dni robocze w systemie Elixir odbywają się trzy sesje rozliczeniowe, co pozwala na przekazywanie środków pomiędzy rachunkami w różnych bankach w ciągu kilku godzin. Statystyki systemu Elixir cyklicznie prezentuje Narodowy Bank Polski.
Komunikaty płatnicze obsługiwane przez system Elixir:
System Elixir obsługuje operacje bankowe, które spełniają następujące warunki:
Harmonogram sesji Elixir.
Komunikaty między uczestnikami systemu wymieniane według następującego harmonogramu:
Sesja rozliczeniowa w systemie Elixir to proces przetwarzania zleceń płatniczych – uznaniowych i obciążeniowych w złotych, polegający na ustaleniu wzajemnych zobowiązań i należności banków, będących uczestnikami systemu Elixir, zakończony rozrachunkiem w NBP. Sesje rozliczeniowe odbywają się w dni robocze o stałych porach: 9:30, 13:30 i 16:00. Odstępstwem w harmonogramie sesji są 24 grudnia oraz ostatni dzień roboczy w roku, w którym odbywa się tylko 1. i 2. sesja rozliczeniowa.. W sesjach rozliczeniowych biorą udział tylko transakcje rozpoczęte przed daną godziną. Wyjątek stanowi polecenie zapłaty, które jest realizowane podczas wybranych sesji zgodnie ze schematem wypracowanym przez Związek Banków Polskich. Każda sesja rozliczeniowa trwa 1,5 godziny.

</doc>
<doc id="206437" url="https://pl.wikipedia.org/wiki?curid=206437" title="Kazimierz I warszawski">
Kazimierz I warszawski

Kazimierz I warszawski (ur. pomiędzy 1320 a 1331 r., zm. 26 listopada lub 5 grudnia 1355) – w latach 1341-1349 książę czerski razem z bratem Siemowitem III, od 1345 r. dodatkowo w ziemi rawskiej, od 1349 r. w wyniku podziału w Warszawie, od 1351 r. w Sochaczewie, od 1351 r. lennik Polski.
Życiorys.
Kazimierz I był trzecim (najmłodszym) pod względem starszeństwa synem księcia czerskiego Trojdena I i Marii halickiej. Nie znamy jego dokładnej daty urodzenia. W każdym razie jeszcze przez osiem lat po śmierci w 1341 r. ojca Kazimierz I nie posiadał własnego działu i to pomimo tego, że w 1345 r. Trojdenowice odziedziczyli po stryju Siemowicie II księstwo rawskie. 
Ostatecznie do podziału Mazowsza doszło 1349 r., kiedy to młodszy Kazimierz otrzymał niewielki dział z niezbyt liczącym się wówczas miasteczkiem – Warszawą. W ten sposób przyszła stolica Polski została po raz pierwszy wyróżniona, choć była wtedy osadą o wiele mniejszą od niedaleko leżących: Czerska i Rawy Mazowieckiej.
W 1351 r. do skromnego działu Kazimierz dołączył również ziemię sochaczewską otrzymaną po zmarłym bezpotomnie bracie stryjecznym – Bolesławie III.
18 września 1351 r. Kazimierz I wspólnie ze starszym bratem Siemowitem III zdecydował się na złożenie hołdu lennego królowi Polski Kazimierzowi Wielkiemu. W zamian za podporządkowanie się Polsce bracia otrzymali wówczas przyrzeczenie otrzymania całości spadku po Bolesławie III, gdyby król zmarł bezpotomnie. Stolice księstwa Bolesława III – Płock bracia otrzymali zresztą natychmiast, choć tylko jako zastaw, w zamian za 2000 grzywien.
Kazimierz I zmarł 26 listopada 1355 r. i został pochowany w katedrze płockiej. Kazimierz nie zdążył się ożenić. Nie miał też dzieci. Księstwo warszawskie jako opróżnione lenno przysługiwało wówczas Kazimierzowi Wielkiemu. Zgodził się on jednak na przekazanie całości spadku Siemowitowi III w zamian za złożenie hołdu lennego z całości jego ziem i umorzenie sumy zastawnej za księstwo płockie. 

</doc>
<doc id="206440" url="https://pl.wikipedia.org/wiki?curid=206440" title="Pasadena (Kalifornia)">
Pasadena (Kalifornia)

Pasadena – miasto w hrabstwie Los Angeles, stanie Kalifornia, w Stanach Zjednoczonych. Znane jest między innymi z corocznej organizacji słynnej Parady Róż, Tournament of Roses Parade. W Pasadenie znajduje się wiele instytucji naukowych i kulturalnych, m.in. California Institute of Technology, Akademia Sztuki Projektowania, Pasadena City College, Szkoła Sztuki Kulinarnej, teatr oraz Muzeum Sztuki im. Nortona Simona. W 2017 roku liczba ludności wynosiła 142 647.
Geografia.
Pasadena leży 263 metry nad poziomem morza. Teren miasta ograniczony jest szlakiem Raymond Fault, wzgórzami San Rafael Hills i górami San Gabriel Mountains.
Zgodnie z danymi Amerykańskiego Wydziału Spisu Ludności, ogólna powierzchnia miasta wynosi 60,0 km², z czego 59,8 km² stanowi ląd, a 0,2 km² to woda.
Pasadena jest oddalona o 16 kilometrów od centrum Los Angeles. Graniczy z 11 gminami – Highland Park, Eagle Rock, South Pasadena, San Marino, Temple City, Lamanda Park, San Gabriel, Arcadia, Sierra Madre, La Canada Flintringe i Altadena. Gminy Eagle Rock, Highland Park i Garvanza są zarejestrowane w obrębie miasta Los Angeles, natomiast Altadena jest niezarejestrowaną częścią hrabstwa.
Klimat.
Pasadena znajduje się w klimacie śródziemnomorskim.
Roczna średnia opadów wynosi więcej niż w pobliskim Los Angeles, ze względu na zjawisko cienistego deszczu, które tworzy się nad górami San Gabriel Mountains.
Gospodarka.
W mieście rozwinął się przemysł precyzyjny, elektrotechniczny, lotniczy oraz poligraficzny.
Demografia.
Według spisu ludności na rok 2000 w Pasadenie mieszkało 133 936 osób – 51 844 mieszkańców gospodarstw domowych i 29 862 mieszkańców miasta. Gęstość zaludnienia wynosiła 2238,7 os./km². Znajdowało się 54 132 jednostek mieszkalnych na średniej powierzchni 904,8 km². Według podziału na rasy, Białych było 53,36%, Hiszpanów i Latynosów 33,40%, Afroamerykanów 14,42%, Azjatów 10,00%, Indian Ameryki Północnej 0,71%, mieszkańców Wysp Pacyfiku 0,10%, ludzi innych ras 16,01% i 5,39% z dwóch lub więcej ras. Obecnie liczba ludności wynosi 146 518.
Z 51 844 mieszkańców gospodarstw domowych, 27,1% to były dzieci poniżej 18 roku życia żyjące z nimi, 41,2% pary małżeńskie żyjące razem, 12,1% kobiety wówczas niezamężne i 42,4% spoza rodzin. Średnia liczba osób w jednej rodzinie wynosiła 3,30. Przeciętny wiek mieszkańca miasta wynosił 34 lata.
Średni dochód na jednego mieszkańca gospodarstwa domowego wynosił 61 269 USD, natomiast na rodzinę 73 143 USD. Średni dochód na mężczyznę wynosił 41 120 USD, a na kobietę 36 435 USD. 15,9% całej populacji żyło poniżej linii ubóstwa, z czego 21,3% to byli ludzie poniżej 18 roku życia, a 10,5% powyżej 65 roku.
Polityka.
W stanowym ciele ustawodawczym Pasadena znajduje się w 21 okręgu senatu, reprezentowanym przez Demokratę Jacka Scotta i w 44 stanowym okręgu, który jest reprezentowany przez Demokratę Anthony’ego J. Portantino. Federalnie, Pasadena znajduje się w 29 Kalifornijskim Okręgu Kongresowym, a jego reprezentantem jest Demokrata Adam Schiff. Pomimo iż Pasadena ma usposobienie konsekwentnie liberalne, w polityce narodowej zdecydowanie stała za Partią Republikańską do lat 90. i była reprezentowana przez Republikanów na Kongresie od 1945 do 2001 roku.
Historia.
Pierwotni mieszkańcy Pasadeny i mieszkańcy okolicznych obszarów byli członkami szczepu Rdzennych Amerykanów o nazwie Hahamog-na, a odnoga Narodu Tongva zajmowała Dorzecze Los Angeles. Członkowie Tongva osiedlili się w mieszkaniach ciągnących się przez Arroyo Seco w Pasadenie oraz na południu, gdzie dołączyli do okolic Los Angeles River i innych obszarów wodnych w mieście. Żyli w prymitywnych mieszkaniach zbudowanych z poszycia w kształcie kopuły. Jedli takie potrawy, jak nasiona i zioła, dziczyznę i inne małe zwierzęta. Handlowali rybami z oceanu. Najstarsze drogi transportu w Pasadenie to stare szlaki piesze, bardziej znane jako Gabrielino Trail, które ciągnęły się wzdłuż zachodniej strony Rose Bowl i ponad Arroyo Seco, za Jet Propulsion Laboratory, aż do San Gabriel Mountains. Ten szlak wykorzystywany był przez tysiące lat. Jedna z jego odnóg wciąż jest w użytku i teraz nazywa się Salvia Canyon. Kiedy Hiszpanie zajęli Dorzecze Los Angeles, wybudowali San Gabriel Mission i zmienili lokalną nazwę „Tongva” na „Gabrielino Indians”. Dzisiaj, wiele osób pochodzących z Narodu Tongva żyje w obrębie Los Angeles.
Pasadena jest częścią pierwotnej meksykańskiej krainy, zwanej Rancho del Rincon de San Pascual. Ranczo składało się z dzisiejszej społeczności Pasadeny – Altadeny i South Pasadena.
Przed przyłączeniem się do Kalifornii w 1848 roku, ostatnim z meksykańskich właścicieli terenów był Manuel Garfias, który utrzymał prawo do zachowania nieruchomości po 1850 roku. Garfias sprzedał nieruchomości pierwszym angielskim osadnikom, którzy pojawili się na jego terenie – Dr. Benjaminowi Eatonowi i Dr. S. Griffinowi. Wiele nieruchomości zostało zakupionych przez Benjamina Wilsona, który założył w sąsiedztwie swój teren, Lake Vineyard. Wilson, znany jako Don Benito dla miejscowych ludzi, był również właścicielem Rancho Jurupa i burmistrzem Los Angeles.
W 1873 przyjął wizytę Dr. Daniela M. Berry’ego z Indiany, który szukał w kraju miejsc lepszych klimatycznie dla jego pacjentów, z których większość ucierpiała z powodu dolegliwości układu oddechowego. Berry był astmatykiem i twierdził, że spędził trzy najlepsze noce właśnie na Rancho San Pascual. Żeby ukryć swoje odkrycie, Berry zaczął używać kryptonimu „Muscat” dla swojego nowego terenu. W celu pozyskiwania większej liczby funduszy, ostatecznie przeniósł swoją firmę do San Pascual. Berry stworzył Southern California Orange i Citrus Growers Association, dla których sprzedawał towar. Nowi mieszkańcy byli w stanie kupić spore części nieruchomości wzdłuż Arroyo Seco i 31 stycznia 1874 roku przyłączyli się do Indiana Colony. Jako gest dobrej woli, Wilson dodał 8 km² jego bezużytecznych górskich nieruchomości, z których część stworzyła teraźniejszą Altadenę.
Etymologia.
Listy przychodziły do Indiana Colony za pośrednictwem Los Angeles. W celu założenia własnego urzędu pocztowego, Kolonia musiała zmienić nazwę miasta na taką, którą naczelnik poczty mógł uznać za słuszną. Mieszkańcy zaproponowali trzy nazwy, które następnie zostały poddane głosowaniu. Pierwszą była Indianola. Drugą była Granada, zgodnie z hiszpańską tradycją i dziedzictwem terenu. Trzecią nazwę zaproponował Dr. Thomas Elliott, który skontaktował się ze swoim indiańskim przyjacielem z Michigan, który współpracował z Minnesota Chippewa Indians. Ten poddał cztery nazwy tłumaczeniu: „Crown of the Valley”, „Key of the Valley”, „Valley of the Valley” oraz „Hill of the Valley”. Wszystkie nazwy zakończone były słowem „pa-sa-de-na (of the valley)”. Nazwa została poddana ostatecznemu głosowaniu i ze względu na swoją eufoniczną naturę, została zaakceptowana jako Pasadena. Pasadena została zarejestrowana i została drugim miastem w hrabstwie Los Angeles, po samym Los Angeles, w marcu 1886 roku. W roku 1892 John H. Burnett z Galveston w Teksasie złożył wizytę w Pasadenie i kiedy wrócił do swojego domu, w pobliżu Houston w Teksasie, założył miasto ulokowane wzdłuż dwóch zalewisk, które nazywał Pasadana. Tym sposobem powstały dwa miasta o tej samej nazwie.
Po znaczących zmianach majątkowych i nieruchomościowych, w Pasadenie zaczęto budować duże hotele turystyczne. Miasto z czasem stało się zimowym miejscem wypoczynkowym dla turystów ze wschodu. Pierwszym z wielkich hoteli był Raymond (1886) na szczycie góry Bacon Hill, której nazwa po wybudowaniu na niej hotelu została zmieniona na Raymond Hill. Pierwotny hotel Mansard Victorian spłonął w poranek wielkanocny i nie został odbudowany aż do roku 1903. Został on zrównany z ziemią, aby zrobić miejsce dla rozwoju mieszkaniowego. Maryland Hotel istniał od wczesnych lat dwudziestego wieku i został wyburzony w 1934 roku.
Hotel Green.
Budowę Hotelu Green rozpoczęto na South Raymond Avenue na Kansas Street w 1887 roku, pod kierownictwem Mr. Webstera, który nie był w stanie dokończyć projektu. Colonel George Gill Green, zamożny medyk z New Jersey, zakończył budowę gmachu w 1888 roku. W 1898 roku ukończył budowę drugiego gmachu, po drugiej stronie Raymond i połączył oba budynki mostem oraz tunelem. Goście przybywali pociągami do okolicznych stacji kolejowych. W 1902 roku hotel został przedłużony do budynku P.G. Wooster na rogu Fair Oaks Avenue i Green Street. W 1924 roku hotel przekształcono w prywatną rezydencję. Pawilon został przebudowany do swojej pierwotnej postaci i sprzedany. W 1970 roku dwa skrzydła hotelu zostały podzielone i stały się dwoma oddzielnymi budynkami.
Końcówka XIX wieku i nowe stulecie.
Pasadena jest szerzej znana dzięki ważnym wydarzeniom, m.in.:
Transport.
Transport publiczny.
Pasadena jest wschodnią stacją końcową Złotej Linii Metra w Los Angeles. Obecnie w Pasadenie znajduje się sześć stacji Złotej Linii: Fillmore Station, Del Mar Station, Memorial Park Station, Lake Station, Allen Station i Sierra Madre Villa Station. Rozpatrywany jest plan przedłużenia Złotej Linii na wschód, przez dalsze tereny położone na wzgórzach w dolinie San Gabriel Valley.
Pasadena obsługiwana jest również przez rozmaite usługi autobusowe. Pasadena ARTS obsługuje wyłącznie najbliższe tereny miasta, podczas gdy cały obszar Los Angeles obsługiwany jest przez usługi Foothill Transit, LADOT, Metro Local i Metro Rapid.
Lotniska.
Bob Hope Airport (znane również jako Burbank-Glendale-Pasadena Airport) znajduje się w pobliżu Burbank i pełni rolę lotniska regionalnego dla Pasadeny. Jest własnością Burbank-Glendale-Pasadena Airport Authority i jest zarządzane przez władze tych trzech miast. Ponieważ większość miejsc docelowych z Bob Hope Airport znajduje się w zasięgu wschodnich Stanów Zjednoczonych, Los Angeles International Airport w Los Angeles i LA/Ontario International Airport w Ontario, oddalone mniej niż godzinę od Pasadeny, również pełnią ważną rolę w miejscowym transporcie.
Autostrady.
Przez Pasadenę przebiegają cztery autostrady i jest ona miastem kontrolnym dla wszystkich z nich. Najważniejszą jest Foothill Freeway (I-210), która prowadzi do północno-zachodniej części miasta z La Cañada Flintridge. Początkowo Foothill Freeway przebiegała na południu, obok Rose Bowl, zanim została skrzyżowana z Ventura Freeway. Dzięki temu Foothill Freeway stała się główną autostradą w obrębie miasta, prowadzącą w kierunku wschodniej granicy Pasadeny i wlotową do miasta Arcadia. Foothill Freeway łączy Pasadenę od San Fernando po stronie zachodniej do San Bernardino po stronie wschodniej.
Ventura Freeway (SR 134) rozpoczyna się w miejscu skrzyżowania z Foothill Freeway (I-210), na skraju centrum Pasadeny i przebiega w kierunku zachodnim. Autostrada ta jest głównym łącznikiem z Bob Hope Airport i dolinami San Fernando Valley.
W Pasadenie usytuowana jest również odnoga Long Beach Freeway (SR 710 w Pasadenie). Początkowo była ona przeznaczona do połączenia Long Beach z Pasadeną, ale luka, znana jako South Pasadena Gap, pomiędzy Alhambrą i Pasadeną nie została ukończona ze względu na wojny prawne z udziałem miasta South Pasadena. Odnoga Long Beach Freeway rozpoczyna się w miejscu skrzyżowania Ventura Freeeway z Foothill Freeway i biegnie w kierunku południowym, wzdłuż wschodniej granicy Old Pasadena, kończąc się dwoma wyjazdami – do Colorado Boulevard i Del Mar Boulevard, przed przecięciem się z California Boulevard. Obecnie trwają badania nad ewentualnym użyciem zaawansowanych technologii tunelowych, by wybudować autostradę Long Beach Freeway poniżej miasta South Pasadena bez zakłócania okolic mieszkalnych na powierzchni. Planuje się wybudowanie dwóch bliźniaczych 4,5-milowych tuneli, które byłyby najdłuższymi w całych Stanach Zjednoczonych.
Pasadena Freeway (SR 110) jest pierwszą autostradą w Kalifornii. Łączy ona Los Angeles z Pasadeną wzdłuż Arroyo Seco i jest główną drogą dojazdową do centrum Los Angeles. Autostrada rozpoczyna się w południowej części Pasadeny. Właściwie tylko jeden wyjazd znajduje się w granicach miasta. Wyjazd przy południowej granicy prowadzi do State Street z dostępem do Fair Oaks Avenue. Na Glenarm Street autostrada kończy się na sześcio- i czteropasmowej Arroyo Parkway.
Cztery autostrady stanowe prowadzą do Pasadeny. Arroyo Parkway (SR 110), która przebiega przez Pasadenę, biegnie od zakończenia Pasadena Freeway na Glenarm Street do Colorado Boulevard w Old Town Pasadena. Podczas gdy Arroyo Parkway biegnie nadal na północ, SR 110 kończy się na Colorado Boulevard.
Rosemead Boulevard (SR 19) jest autostradą stanową przy wschodniej granicy Pasadeny, z Huntington Drive do Foothill Boulevard.
Ciemna część Angeles Crest Highway (SR 2) w San Gabriel Mountains przecina Pasadenę w pobliżu stacji Angeles Crest Ranger Station. 3,2 km odcinka autostrady w Angeles National Forest znajduje się na północ od La Canada Flintridge i na zachód od Mount Wilson.
Historyczna U.S. Route 66 przebiegała przez Pasadenę aż do roku 1964, kiedy została usunięta. Historyczna autostrada została w Pasadenie otwarta na wschód od Colorado Boulevard i przebiegała przez południe Arroyo Parkway, dopóki nie została zastąpiona przez część autostrady Pasadena Freeway (SR 110).

</doc>
<doc id="206442" url="https://pl.wikipedia.org/wiki?curid=206442" title="Magda M.">
Magda M.

Magda M. – polski serial telewizyjny, emitowany przez telewizję TVN od 6 września 2005 do 5 czerwca 2007. Początkowo miały powstać 3 serie, jednak w związku z popularnością serialu, zdecydowano o nakręceniu dodatkowej, czwartej 10-odcinkowej serii.
Serial zyskał dużą popularność wśród widzów – co tydzień przed telewizorami zasiadało ok. 3 mln widzów, a widownia ostatnich odcinków serialu sięgała 4,5 mln. Na płytach DVD wydano wszystkie serie wraz z dodatkami – takimi, jak krótkie reportaże na temat serialu, scenami niewykorzystanymi i zdjęciami. 12 października 2006 do sprzedaży trafiła książka „Świat Magdy M.” autorstwa Anity Nawrockiej i Pawła Trześniowskiego, a 10 maja 2007 jej poszerzona wersja.
Główne role odgrywali Joanna Brodzik i Paweł Małaszyński.
Serial został nagrodzony Telekamerą 2007 w kategorii Serial Obyczajowy. Producenci serialu Magda M. zdobyli nagrodę Hiacynt 2007 w kategorii Media za kreację postaci geja, który nie jest czarnym charakterem. Zdobył również nagrodę na Festiwalu w Cieszynie w kategorii serial obyczajowy.
Postacie.
Magdalena Miłowicz.
Postać grana przez Joannę Brodzik. Trzydziestoletnia prawnik, pracuje w jednej z warszawskich kancelarii Waligóra &amp; Wspólnicy. Pochodzi z Olsztyna, gdzie nadal mieszkają jej rodzice. Teresa Miłowicz wychowywała ją sama, ojciec wyjechał do USA i wrócił po 22 latach. Jest posiadaczką kota Mariana. Gdy spotyka Piotra Korzeckiego, zakochuje się w nim, lecz ich droga do szczęścia jest długa i kręta. Przyjaźni się z Agatą, Karoliną, Mariolą i Sebastianem, lubią razem oglądać „Casablankę”. Pracuje dodatkowo w fundacji „Femina”, pomagającej kobietom i samotnym matkom. Była adwokatem byłej żony Piotra podczas ich sprawy rozwodowej.
Piotr Korzecki.
Postać grana przez Pawła Małaszyńskiego. Jest przystojnym, miłym mężczyzną po trzydziestce. Pochodzi z prawniczej rodziny – jego ojciec, Tomasz Korzecki, był cenionym prokuratorem. Piotr poszedł w ślady ojca i wybrał studia prawnicze. Po skończeniu studiów ożenił się z Dorotą, ale jego ojciec nie zaakceptował tego związku, dlatego relacje między nimi się urwały. Młody Korzecki wyjechał z żoną za granicę, aby ona mogła rozwijać swoją karierę. Po kilku latach małżeństwa żona go zdradziła i zażądała rozwodu. Wrócił do kraju, gdzie rozwiódł się z żoną i z przyjacielem ze studiów, Wojtkiem Płaską, postanowił założyć kancelarię adwokacką. Magdę spotkał na przyjęciu u Waligórów – wprawdzie razem studiowali, ale po tylu latach nie poznali się. Zakochali się w sobie od razu, lecz ich droga do szczęścia była bardzo długa. Jego pasją są motocykle, wspinaczka i biegi przełajowe.
Teresa Miłowicz.
Postać grana przez Ewę Kasprzyk. Matka Magdy, jest to kobieta po pięćdziesiątce. Mieszka w Olsztynie, prowadzi niewielki sklep z modnymi ubraniami i galanterią. Miała męża, Jerzego, który pod koniec stanu wojennego wyjechał do USA. Stamtąd przysłał jej papiery rozwodowe, to był szok dla niej i dla córki. Regularnie płacił alimenty. Szukała później sobie innego partnera, jednak jej związki rozpadały się. Po 22 latach Jerzy wrócił do Polski, po takim czasie pogodzili się i ponownie wzięli ślub. Teresa jest bardzo dumna z córki, martwi się tylko brakiem partnera w jej życiu.
Sebastian Lewicki.
Postać grana przez Bartłomieja Świderskiego. Jest to trzydziestoparoletni homoseksualista. Jest fotografem oraz najbliższym przyjacielem Magdy. Spędzają ze sobą dużo czasu, bardzo sobie pomagają. Sebastian to wrażliwy i inteligentny mężczyzna. Jest powiernikiem wszystkich sekretów Magdy. Boi się na początku upubliczniać ze swoją orientacją, lecz później poznaje Marcina. Mieszkali wspólnie, dopóki Sebastian nie dowiedział się, że on go zdradził. Po rozstaniu przyjaciółki namówiły go do założenia konta na serwisie randkowym.
Agata Bielecka.
Postać grana przez Darię Widawską. Jest rówieśnicą Magdy i zupełnym jej przeciwieństwem. Pochodzi z Olsztyna, chodziła razem z Magdą do liceum. Później razem przyjechały do Warszawy na studia. Jest energiczną, ładną i zadbaną kobietą. Pracuje w banku na stanowisku kierowniczym. Jej wielkim pragnieniem jest założenie rodziny i urodzenie dziecka, gorączkowo poszukuje partnera. Niestety związek z Bartkiem Malickim nie wyszedł. Później związała się ze swoim prezesem, Rafałem Żywieckim i postanowiła się nie spieszyć.
Wiktor Waligóra.
Postać grana przez Krzysztofa Stelmaszyka. Jest adwokatem koło pięćdziesiątki, lubiący życie i cieszący się jego urokami. Jest osobą z poczuciem humoru, ma głębokie poczucie sprawiedliwości. Wyspecjalizował się w sprawach cywilnych, szczyci się tym, że nigdy nie bronił członków gangów, zbrodniarzy i bandytów. Mimo wysokiego statusu materialnego nie jest snobem. Lubi życie rodzinne, idealnie dobrał się ze swoją żoną, Karoliną. Mają trójkę dzieci, 2 córki i syna, obydwoje pragną przede wszystkim, żeby były szczęśliwe. Swoją żonę poznał na UW, gdy ta została jego studentką. Jego studentami byli również Piotr Korzecki, Wojciech Płaska i Magdalena Miłowicz, która pracuje w jego kancelarii. Gdy jego żona zaczęła pracę w fundacji, poznali dziewczynkę, Julkę, zdecydowali, że zaadoptują ją.
Karolina Waligóra.
Postać grana przez Katarzynę Herman. Żona Wiktora, matka trójki dzieci, gdy zaczęła pracować w fundacji, zaadaptowali też Julkę. Jest piękną kobietą, która jest łagodna, wyrozumiała i serdeczna. Ma poczucie humoru, lubi towarzystwo i zabawę, ale nigdy nie przekładała własnych przyjemności nad dobro dzieci i rodziny. Przykład kobiety, której życie jest spełnieniem jej marzeń. Jest z natury pozytywnie nastawiona do świata. Przyjaźni się z Magdą, Agatą i Sebastianem. Od kiedy zaczęła pracować w fundacji „Femina”, zaczęły się konflikty z Wiktorem.
Wojciech Płaska.
Postać grana przez Bartka Kasprzykowskiego. Prawnik i przyjaciel Piotra Korzeckiego. Zaprzyjaźnili się jeszcze na studiach, jest rówieśnikiem Piotra. Jest mężczyzną niepozornym i trochę nieśmiałym w stosunku do kobiet. Ma kompleksy na punkcie swojego wyglądu. Jest szczerym, serdecznym i oddanym przyjacielem. Propozycja założenia kancelarii jest dla niego szansa życiową. Był związany z Agatą, ale ten związek nie wyszedł. Później zaczął uczęszczać do szkoły uwodzenia, aby poderwać Mariolę. Ich droga do szczęścia nie była prosta, ale w końcu się pobrali.
Mariola Adamska-Płaska.
Postać grana przez Katarzynę Bujakiewicz. Jest miłą, skromną, uczynną i wesołą z natury, czekała na swoją szansę w życiu. Gdy poznała Piotra jej życie się zmienia – dostała pracę w kancelarii. Miała narzeczonego, który był ciągle w delegacji. Z Piotrem nadają „na tych samych falach”. Pochodzi ze skromnej, robotniczej rodziny mieszkającej w niewielkim domku na obrzeżach Warszawy. Gdy się oświadczył jej narzeczony, była bardzo szczęśliwa. Niestety przyłapała go na zdradzie. Potem zaczęło coś iskrzyć między nią a Wojtkiem.
Ich droga do szczęścia była trochę zawiła, ale pobrali się.
Bartek Malicki.
Postać grana przez Szymona Bobrowskiego. Jest pewnym siebie, aroganckim, przekonanym, że cały świat powinien mu paść do stóp, prawnikiem. Jest niezwykle skutecznym adwokatem, uwielbia bronić aferzystów, to mu zapewnia codzienną dawkę adrenaliny. Magda działa mu na nerwy, ponieważ jest obojętna na jego wdzięki, a on widzi w niej bardzo zdolną prawniczkę. Za lepszego prawnika od siebie uznaje jedynie Wiktora Waligórę, ale i to mu przychodzi z trudem. Gdy poznaje Agatę, zakochuje się w niej i gdy są razem zmienia się, nikt nie wie co się z nim dzieje. Lecz ich szalony związek nie przetrwał i później próbował ją ponownie zdobyć, ale ona była nieugięta. Bartek miał jeszcze na studiach narzeczoną, Ewę, która zginęła w wypadku, gdy wracali z Zakopanego.
Utwory muzyczne wykorzystane w serialu.
Koncert.
We wtorek, 27 marca 2007 o godz. 21:30 został wyemitowany koncert pod tytułem "Piosenki Magdy M. – nie tylko o miłości".
Wystąpili:

</doc>
<doc id="206443" url="https://pl.wikipedia.org/wiki?curid=206443" title="E75">
E75



</doc>
<doc id="206445" url="https://pl.wikipedia.org/wiki?curid=206445" title="Wulkanologia">
Wulkanologia

Wulkanologia jest działem geologii zajmującym się badaniami wulkanów, ich budową, kształtem, rozmieszczeniem na kuli ziemskiej, powstawaniem, a także badaniem materiału pochodzenia wulkanicznego.
Osoba zajmująca się badaniem wulkanów nazywa się wulkanologiem. Jest to jeden z najbardziej niebezpiecznych zawodów na świecie. Wielu wulkanologów w czasie badań ginie podczas erupcji wulkanu, którą nie zawsze da się przewidzieć. Znanymi wulkanologami którzy zginęli 3 czerwca 1991 w Japonii wskutek nagłego wybuchu wulkanu, byli Katia Krafft i Maurice Krafft.

</doc>
<doc id="206447" url="https://pl.wikipedia.org/wiki?curid=206447" title="Wolnomularz Polski">
Wolnomularz Polski

Wolnomularz Polski – wydawane w Warszawie od początku lat 90. XX wieku niezależne pismo wolnomularskie początkowo związane z Wielkim Wschodem Polski i Universala Framasona Ligo. Początkowo wydawcą była Agencja Promocyjno-Wydawnicza „Akacja”, a następnie od 50. numeru wydanego w 2012 Agencja Wydawniczo-Promocyjno-Wydawnicza OPOKA.
Wydawcą i pierwszym redaktorem naczelnym pisma był Adam Witold Odrowąż-Wysocki, zaś pierwszą Radę Programową pisma tworzyli: Ludwik Hass, Maria Szyszkowska, Andrzej Nowicki oraz Bożena Mirosława Dołęgowska-Wysocka. W grudniu 2016 redaktorem naczelnym została dr Bożena Mirosława Dołęgowska-Wysocka, przy współudziale córki Aleksandry Emilii Wysockiej (redakcja internetowa).
Początkowo miesięcznik, później dwumiesięcznik, od wiosny 2012 WP stał się regularnym kwartalnikiem.
W 1997 został wydany niemieckojęzyczny numer „Wolnomularza Polskiego” pod nazwą „Polnischer Freimaurer”.
Od 10 rocznicy ukazywania się pisma redakcja „Wolnomularza Polskiego” przyznaje nagrodę „Złote pióro Wolnomularza Polskiego”, będące wyróżnieniem dla najlepszego autora piszącego na temat masonerii. Dotychczasowymi laureatami tej nagrody przyznawanej przez środowiska masońskie byli dwaj nie-wolnomularze: Ludwik Hass (2004) i Norbert Wójtowicz (2005). Po dwóch latach regulamin przyznawania „Złotego Pióra” uległ modyfikacji i wyróżnienie to przyznawane jest również wolnomularzom. Od tego momentu otrzymali je: Zbigniew Gertych (2006), Andrzej Nowicki (2007) i po kilkuletniej przerwie Tadeusz Cegielski (2012).

</doc>
<doc id="206449" url="https://pl.wikipedia.org/wiki?curid=206449" title="Burłak (ujednoznacznienie)">
Burłak (ujednoznacznienie)



</doc>
<doc id="206450" url="https://pl.wikipedia.org/wiki?curid=206450" title="Odwilż">
Odwilż

Odwilż – okres ocieplenia przychodzący po okresie zamarzania. Skala czasowa odwilży zależy od rozważanych procesów klimatycznych i może trwać od kilku dni do tysięcy lat.
Średnie szerokości geograficzne.
Klimatologia.
Każdego roku około 50 milionów kilometrów kwadratowych ziemi na półkuli północnej przechodzi przez fazę odwilży. Zmiana momentu wystąpienia wiosennej odwilży wpływa na roczną średnią ilość wymiany dwutlenku węgla z otoczeniem poprzez długość produkcji pierwotnej W średnich szerokościach geograficznych odwilż związana jest z przyjściem wiosny, kiedy topnieją śnieg i lód, następuje odmarzanie lądu i ruszają rzeki uprzednio skute lodem. Zjawisko powoduje zmiany w wymianie energii, wymianie gazów śladowych, w powierzchniowych warunkach meteorologicznych i w aktywności hydrologicznej.
Wiatry fenowe.
W Tatrach odwilż jest często związana z wiatrem halnym.
Powodzie.
Gwałtowna odwilż na początku wiosny, zwłaszcza przy dużych opadach śniegu w zimie i połączona z opadami deszczu, jest częstą przyczyną powodzi w średnich szerokościach geograficznych, m.in. w Europie Centralnej. Za tego typu scenariusz odpowiadają dwa czynniki związane ze śniegiem – ilość śniegu (wyrażana w jednostkach ciekłej wody) oraz szybkość topnienia. Dramatyczną powodzią związaną z wiosenną odwilżą i topnieniem śniegu była powódź w marcu i kwietniu 1997 w stanie Dakota Północna, USA oraz w kanadyjskiej prowincji Manitoba. Wylała wtedy rzeka Red River.
Innym mechanizmem powodziowym związanym z odwilżą jest akumulacja i blokada lodu na rzekach. Np. w Polsce i Niemczech ten mechanizm jest związany z sytuacją, w której odwilż następuje najpierw na południu i płynący lód napotyka przeszkodę w północnej części rzeki, jeszcze zamarzniętej. Część powodzi w Europie Centralnej w okresie wiosny związana jest z niżem genueńskim typu Vb (; według W.J. Van Bebbera) znad Morza Śródziemnego przynoszącym ciepłe i wilgotne powietrze.
Pustynie polarne i lód morski.
W obszarach biegunowych i podbiegunowych odwilż jest terminem związanym z cyklem zamarzania i ocieplenia (odmarzania, ). Na podstawie badań paleoklimatycznych ocenia się, że około 1/3 powierzchni ziemi była pod wpływem procesów odmarzania i zamarzania. Proces rozmrażania i zamarzania związany jest z pustyniami obszarów biegunowych – o powierzchni wynoszącej około 5 milionów kilometrów kwadratowych – gdzie temperatura nie przekracza latem 10 °C, opady wynoszą mniej niż 2,5cm rocznie, a ląd pokryty jest żwirem. Przykładem pustyni polarnej są McMurdo Dry Valleys. Na obszarze Alaski czy Syberii, gdzie znajduje się wieczna zmarzlina, odwilż pojawia się krótko latem i powoduje topnienie tylko wyższych warstw gruntu, powodując krótkotrwałe powstawanie bagien.
W Arktyce warstwa śniegu zaczyna się topić w lecie (późny maj, wczesny czerwiec). Powstają wtedy małe baseny wody. Woda pochłania więcej promieniowania słonecznego niż śnieg i ocieplenie powoduje powstawanie dziury odwilżowej; często najgłębszego miejsca w topniejącym śniegu i lodzie.
Klimat alpejski.
W obszarach górskich lodowców tworzą się warunki peryglacjalne (ang. "periglacial conditions", patrz też ang. "active layer"). Cykl odwilży (odmarzania) i zamarzania jest odpowiedzialny za nieregularne formy terenu, ponieważ lód wywiera olbrzymie siły na otaczające go skały.
Wydarzenia historyczne.
Niektóre historyczne wydarzenia meteorologiczne związane są z odwilżą.
Meteorologiczne procesy determinujące odwilż.
Zjawisko odwilży na wiosnę związane jest ze wzrastającą ilością promieniowania słonecznego do ziemi w średnich i polarnych szerokościach geograficznych. Mimo że zmiana ta następuje dość powoli, bo przez 3 miesiące zimy, to odwilż może nastąpić całkiem gwałtownie. Dzieje się tak dlatego, że ogólna cyrkulacja atmosfery przechodzi zmianę z cyrkulacji "typowo" zimowej na "typowo" letnią. Ogólnie mówiąc, cyrkulacja atmosfery jest związana ze sposobem wymiany ciepła pomiędzy obszarami tropikalnymi i szerokościami umiarkowanymi (musi być bardziej lub mniej efektywna). W zimie różnica temperatury pomiędzy tymi szerokościami jest większa niż w lecie i to wymusza zmianę cyrkulacji. Natomiast wiosną i jesienią następuje przejście pomiędzy tymi dwoma stabilnymi sytuacjami – czasami "wybierana" jest cyrkulacja zimowa, a czasami letnia. Dlatego powiedzenia ""Kwiecień plecień, wciąż przeplata – trochę zimy, trochę lata" lub "W marcu jak w garncu (ciągle się przeplata – trochę zimy, trochę lata)" zawierają dużo prawdy i opisują cykle odwilżowe (zmiany pomiędzy typem cyrkulacji) obserwowane na wiosnę. Zjawisko odwilży (zwłaszcza przejściowej) jest analogiczne do zjawiska babiego lata występującego jesienią, w czasie przejścia z jesieni do zimy. Tę analogię opisuje dobrze jesienne przysłowie "Miesiąc październik – marca obraz wierny"".
Odwilż jest też determinowana przez lokalne lub regionalne procesy, np. przez wiatry fenowe (halny) lub przez sytuację synoptyczną – np. tor (drogę) niżu.
Zmiany klimatu.
Na początku XXI wieku odwilż (odmarzanie) jest rozważana w kategoriach zmian klimatu. Naukowcy alarmują, że olbrzymie obszary zachodniej Syberii są poddane zjawisku rozmrażania (odwilży) po raz pierwszy od 11 tysięcy lat. .

</doc>
<doc id="206454" url="https://pl.wikipedia.org/wiki?curid=206454" title="Marta Domachowska">
Marta Domachowska

Marta Domachowska (ur. 16 stycznia 1986 w Warszawie) – polska tenisistka, zwyciężczyni turnieju WTA w grze podwójnej, reprezentantka kraju w Pucharze Federacji, półfinalistka juniorskich imprez wielkoszlemowych (French Open 2002 i Australian Open 2003); była „pierwszą rakietą” Polski. Jest zawodniczką praworęczną, z oburęcznym backhandem.
Kariera tenisowa.
Początki, kariera juniorska.
Treningi tenisowe rozpoczęła w wieku siedmiu lat. Jej pierwszym trenerem był Włodzimierz Filipiak, który udzielał jej lekcji na kortach w Milanówku. W czerwcu 2000 zadebiutowała w juniorskim turnieju z cyklu ITF w Polsce i osiągnęła ćwierćfinał, ulegając Julianie Fedak. W kolejnych startach wielokrotnie kończyła swój udział na ćwierćfinale. Etap ten udało się jej pokonać w turnieju Prokom Open w 2001. Wówczas wygrała całe zawody, w finale pokonując Joannę Sakowicz. W następnym tygodniu również odniosła zwycięstwo, wygrywając z Tatianą Golovin w finale turnieju w Maroku. Wtedy też, partnerując francuskiej tenisistce, zdobyła trofeum w grze podwójnej. Występem w wielkoszlemowym US Open 2003 zakończyła swoje starty w gronie juniorek. 10 marca tego roku osiągnęła dziewiątą pozycję w juniorskiej klasyfikacji singlowej. Przez pewien czas była trenowana przez dawną czołową tenisistkę polską, Iwonę Kuczyńską.
Początki kariery profesjonalnej.
W roku 2001 Marta otrzymała status profesjonalny i podjęła pierwszą próbę gry w turnieju profesjonalnym. Miało to miejsce w Sopocie, tenisistka otrzymała dziką kartę do kwalifikacji, ale przegrała w pierwszej rundzie z Darią Panową. W 2002 roku skorzystała z takiej samej szansy w Warszawie i był to jej debiut w turnieju głównym. Odpadła w pierwszym spotkaniu. W Sopocie doszła do półfinału debla razem z Klaudią Jans. W maju została sklasyfikowana w rankingach WTA.
W 2003 Domachowska debiutowała w reprezentacji Polski w Pucharze Federacji. Odniosła tam cztery zwycięstwa, w tym jedno nad Węgierką Melindą Czink. W czerwcu wygrała imprezę ITF w Toruniu, w finale pokonując Anastasiję Jakimawą.
2004.
Polka dała o sobie znać w olimpijskim roku 2004. Wówczas wygrała dwa z rzędu turnieje ITF – w Warszawie i Belfort. Dwa miesiące później doszła do pierwszego w profesjonalnej karierze ćwierćfinału w marokańskiej Casablance. W Sopocie, grając z dziką kartą, poprawiła to osiągnięcie, pokonana przez Flavię Pennettę w półfinałach. Wyeliminowała Martę Marrero i Annę Smasznową. Po kilku słabszych startach we wrześniu wygrała cztery spotkania w Seulu, a w piątym – finałowym – uległa Marii Szarapowej. Do końca sezonu wystąpiła jeszcze w Linzu, gdzie w drugiej rundzie pokonała ją Amélie Mauresmo. 27 września została po raz pierwszy sklasyfikowana w gronie stu najlepszych tenisistek świata.
2005.
Jako pierwsza rakieta kraju, Domachowska rozpoczęła rywalizację w sezonie 2005 od zawodów w Auckland. Niespodziewanie przegrała tam z Shenay Perry. Zrehabilitowała się jednak w Hobart, gdzie pokonała Akiko Morigami i Marię Elenę Camerin. Serię gorszych startów przerwała trzecią rundą w Amelia Island (porażka z Venus Williams), a kilka tygodni później drugim w karierze finałem w Strasburgu. Wygrała tam między innymi z Ai Sugiyamą; w ostatnim meczu przegrała z Anabel Mediną Garrigues. Po tym występie do września zwyciężyła tylko trzy spotkania singlowe. Przełom nastąpił w Pekinie, gdzie była w półfinałach. Ograła Meghann Shaughnessy i Zheng Jie, a Venus Williams ćwierćfinał oddała walkowerem. Marta nie poradziła sobie z Niemką Anną-Leną Grönefeld.
2006.
Udanie otworzyła sezon 2006, wygrywając pierwszy w karierze turniej WTA w grze podwójnej. Miało to miejsce w stolicy Australii, Canberze, a partnerowała jej Włoszka Roberta Vinci. Była to ostatnia edycja tej imprezy i polsko-włoski duet nie miał szans na obronę tytułu. W singlu odpadła w pierwszej rundzie; podobnie jak tydzień później w Melbourne. Tam trafiła na jedną z głównych faworytek, Belgijkę Justine Henin-Hardenne. Pod koniec stycznia Domachowska udała się do Urtijëi i zaliczyła tam finał, przegrany w trzech setach z Evą Birnerovą. Kolejny sukces Domachowska odniosła w amerykańskim Memphis. Na twardych kortach dotarła do finału, trzeciego w karierze. Została pokonana przez Sofię Arvidsson. W Indian Wells odpadła w trzeciej rundzie. 3 kwietnia została sklasyfikowana na najwyższym w karierze, trzydziestym siódmym miejscu w rankingu WTA.
Wkrótce nastąpiło załamanie formy tenisistki z Warszawy, do czego w dużym stopniu przyczyniły się problemy osobiste. Marta startowała w wielu turniejach, ale tylko w nielicznych wygrywała spotkania. Do końca roku wyszła zwycięsko zaledwie z pięciu pojedynków i, jak sama przyznała, myślała o zakończeniu kariery sportowej. Latem osiągnęła dobre wyniki w grze podwójnej, wśród których znajdują się finał w Cincinnati (razem z Sanią Mirzą) i półfinał w Stanford z Marion Bartoli.
2007.
Początek roku 2007 nie przyniósł znaczących zmian. Domachowska straciła pozycję numer jeden w Polsce na rzecz Agnieszki Radwańskiej i wypadła nawet do trzeciej setki światowej klasyfikacji WTA. Tenisistka nie była w stanie przejść kwalifikacji turniejowych. Na Australian Open po raz pierwszy zagrała w deblu ze starszą z sióstr Radwańskich. Polski debel odpadł w pierwszej rundzie. W marcu Polka odniosła pierwszą wygraną od dłuższego czasu, pokonując Catalinę Castaño w Indian Wells. Miesiąc później doszła do półfinału imprezy ITF w Dinan. Po raz drugi zagrała w Pucharze Federacji, zdobywając indywidualnie dwa punkty dla drużyny. W grze podwójnej grała z obiema siostrami Radwańskimi, ale Polki nie zwyciężyły żadnego z tych spotkań.
Domachowska wystartowała w trzech mniejszych turniejach, osiągając ćwierćfinał w Torrent. Triumfowała w konkurencji deblowej w Rzymie, partnerując Maret Ani z Estonii. Zakwalifikowała się do "polskiej imprezy WTA roku 2007" w Sztokholmie. W drugiej rundzie eliminacji pokonała Urszulę Radwańską, ale w drugim meczu głównej imprezy przegrała z późniejszą mistrzynią, Agnieszką Radwańską. W grze podwójnej partnerowała jej Emma Laine. Przegrały spotkanie otwarcia z siostrami Radwańskimi.
Druga rakieta Polski w dalszej części sezonu była w ćwierćfinale w Seulu, gdzie została pokonana przez Venus Williams. Na zakończenie roku triumfowała w turnieju ITF w Poitiers, wygrywając finał z Anną Lapuszczenkową.
2008.
W styczniu 2008 wzięła udział w kwalifikacjach do wielkoszlemowego Australian Open. Po wygraniu trzech spotkań, w tym ostatniego z Ayumi Moritą, awansowała do drabinki głównej. Tam zaprezentowała wysoką formę, pokonując Mathilde Johansson, Sofię Arvidsson i Li Na. Jednocześnie tę samą fazę zawodów osiągnęła Agnieszka Radwańska. To pierwszy przypadek w historii polskiego tenisa, gdy dwie Polki znalazły się w czwartej rundzie. Domachowska odpadła w tej rundzie po wyrównanym meczu z Venus Williams 4:6, 4:6, w którym miała więcej wygranych piłek i inicjatywę. Awansowała na osiemdziesiąte drugie miejsce w światowej klasyfikacji WTA.
Następnie grała eliminacje do turnieju głównego Cachantun Cup. Jednakże przegrała w decydującym pojedynku z Hiszpanką Maríą José Martínez Sánchez. W kolejnym turnieju odpadła jeszcze wcześniej (tym razem w drugiej rundzie eliminacji) Copa Colsanitas Santander.
Po przerwie w grze wystąpiła w Pacific Life Open, gdzie odpadła w I rundzie z Cwetaną Pironkową. Następnie kontynuowała występy w USA, dochodząc dwa razy do II rundy. Najpierw w prestiżowym turnieju w Miami pokonała wyżej notowaną reprezentantkę gospodarzy Jill Craybas 6:4, 0:6, 7:6(6), by przegrać z Venus Williams 4:6, 3:6.
W turnieju Bausch &amp; Lomb Championships w Amelia Island na Florydzie w pierwszej rundzie pokonała wyżej notowaną reprezentantkę gospodarzy Meghann Shaughnessy 6:2, 6:2, by w drugiej rundzie ulec rozstawionej z numerem 13, Francuzce Virginie Razzano 3:6, 6:2, 6:7(4) mimo prowadzenia w decydującym secie 5:2.
Podczas Family Circle Cup w Charleston spotkała się już w pierwszej rundzie z Agnieszką Radwańską. Było to drugie spotkanie tych dwóch tenisistek. Tym razem mecz był bardziej wyrównany, lecz zakończył się zwycięstwem Radwańskiej 6:4, 4:6, 6:3.
Na przełomie kwietnia i maja wzięła udział w turnieju pokazowym, Suzuki Warsaw Masters, zorganizowanym w Warszawie w miejsce usuniętego z kalendarza WTA, turnieju J&amp;S Cup. Do startu w imprezie zaproszono sześć zawodniczek, które podzielono na dwie grupy. Domachowska trafiła do grupy czerwonej w wyniku głosowania dziennikarzy, wraz z Agnieszką Radwańską i Jeleną Diemientjewą. Już pierwszego dnia turnieju doszło do rewanżu za niedawną porażkę z Radwańską w Charleston. Tenisistki meczu jednak nie dograły do końca, ponieważ Radwańska zeszła z kortu przy stanie 6:7(1), 6:2 z powodu choroby. W drugim meczu fazy grupowej Domachowska wygrała z Diemientjewą 6:3, 6:4 i wygrała swoją grupę. W walce o finał uległa Marii Kirilenko 5:7, 3:6. W meczu o trzecie miejsce w turnieju spotkała się ponownie z Jeleną Diementiewą, ulegając 3:6, 3:6. Domachowska zajęła ostatecznie 4. miejsce w tym turnieju, wyprzedzając utytułowane Lindsay Davenport oraz Agnieszkę Radwańską.
Podczas turnieju Suzuki Warsaw Masters na konferencji prasowej po meczu z Diemientjewą doszło do podpisania umowy o współpracy pomiędzy Domachowską i Suzuki Motor Poland, głównym sponsorem warszawskiego turnieju. Na początek zawodniczka Warszawianki otrzymała do dyspozycji samochód japońskiego producenta, a inne szczegóły będą negocjowane później.
Domachowska wzięła udział w turnieju Istanbul Cup 2008 w Turcji. W I rundzie pokonała 7:6(2), 6:3 Marinę Erakovic z Nowej Zelandii. Kolejną rywalką Polki była Rosjanka Nadieżda Pietrowa. Marta przegrała z wyżej klasyfikowaną rywalką 2:6, 2:6. W spotkaniu tym Domachowska nie wygrała żadnego gema serwisowego. Po występie w Stambule Domachowska zagrała we French Open. W pierwszej rundzie Marta pokonała reprezentantkę Paragwaju Rossanę de los Ríos 3:6, 6:3, 6:1. W następnym spotkaniu Polka przegrała z Rosjanką Jeleną Diementiewą 1:6, 4:6. Ponadto Domachowska wystąpiła w grze podwójnej w parze z Alicją Rosolską. Zawodniczki te odpadły w drugiej rundzie turnieju.
W Wimbledonie dotarła do II rundy singla (po zwycięstwie nad Amerykanką Jill Craybas), gdzie przegrała z rodaczką Agnieszką Radwańską 1:6, 3:6. W turnieju tym wystąpiła także w deblu (w parze z Agnieszką Radwańską) i mikście (wspólnie z Fernando Verdasco). Polki dotarły do II rundy, gdzie przegrały z siostrami Williams, natomiast w mikście Domachowska z Verdasco przegrali już w pierwszym spotkaniu.
W turnieju w Stanford wystąpiła w eliminacjach, rozstawiona z numerem 1, ale już w pierwszym meczu przegrała z Michelle Larcher de Brito 0:6, 1:6. W kolejnym amerykańskim turnieju w Los Angeles dotarła do II rundy, pokonując Coco Vandeweghe 6:3, 6:3 i przegrywając z nr 3 Anną Czakwetadze 1:6, 1:6.
Następnie w Kanadzie na Rogers Cup, wygrała w I rundzie z Amerykanką Bethanie Mattek 7:5, 6:2, jednak w II przegrała 5:7, 7:5, 2:6 z Mariją Szarapową, która mimo kontuzji nie skreczowała.
Wystartowała w igrzyskach olimpijskich w Pekinie, jednak już w pierwszej rundzie singla uległa Cwetanie Pironkowej 2:6, 4:6.
W US Open 2008 odpadła już w I rundzie, przegrywając z niedawno pokonaną przez siebie Bethanie Mattek 7:6, 5:7, 4:6.
W turnieju Commonwealth Bank Tennis Classic 2008 na Bali po raz pierwszy w sezonie dotarła do ćwierćfinału, pokonując reprezentantkę gospodarzy Lavinię Tanantę, Amerykankę Jill Craybas i ulegając rozstawionej z nr 2 Szwajcarce Patty Schnyder. W grze podwójnej, występując z Rosjanką Nadią Pietrową, po raz piąty w karierze wystąpiła w finale. Zawodniczki zostały pokonane przez duet tajwańsko-chiński Hsieh Su-wei i Peng Shuai 7:6(4), 6:7(3), 7:10.
Do końca sezonu nie zagrała w żadnym turnieju, kończąc go na 56 miejscu w rankingu WTA Tour, zdobywając łącznie 572 pkt.
2009.
Najlepszymi wynikami Domachowskiej w tym roku były turnieje w Fezie i Stambule, gdzie dochodziła do ćwierćfinałów. Ponadto pokazała się z dobrej strony w Warszawie, gdzie doszła do drugiej rundy. Sezon 2009 Polka zakończyła na 137. pozycji w rankingu WTA.
2010.
Sezon 2010 był nieudanym sezonem dla Polki. Odpadała w pierwszych rundach turniejów w Memphis, Warszawie, Stambule i Kopenhadze, a jej największym sukcesem w tym roku był półfinał turnieju ITF w Midland. Sezon zakończyła na 296. pozycji w rankingu WTA.
2011.
W roku 2011 Domachowska nie zakwalifikowała się do nawet jednego turnieju WTA Tour. Po raz kolejny jej największym sukcesem był wynik z turnieju ITF. Był to turniej w Stambule, gdzie wygrała całe zawody, pokonując w finale Margalitę Czachnaszwili 7:5, 6:3.
2012.
W roku 2012, po dwóch latach przerwy, Polka zdołała awansować do dwóch turniejów cyklu WTA Tour. W pierwszym z nich, w Bad Gastein, odpadła w pierwszej rundzie, przegrywając z Carlą Suárez Navarro. Podczas igrzysk olimpijskich, w których nie brała udziału, Domachowska wystartowała w turnieju w Baku. W pierwszej rundzie wygrała z Caroline Garcią wynikiem 1:6, 7:5, 6:0. W drugiej przegrała z Mandy Minellą 4:6, 5:7.
2013.
W roku 2013 dwukrotnie wystąpiła w drabince głównej zawodów WTA Tour. Po raz pierwszy w Katowicach, gdzie otrzymała dziką kartę, następnie przegrywając w pierwszej rundzie. Zagrała również w turnieju w Strasburgu, gdzie po przejściu kwalifikacji odpadła w pierwszej rundzie.
Bilansy spotkań.
Przeciwko pierwszej dziesiątce rankingu WTA.
Bilans spotkań w turniejach WTA przeciwko zawodniczkom klasyfikowanym w pierwszej dziesiątce rankingu.
"KK" 
Przeciwko Polkom.
Bilans spotkań przeciwko Polkom w turniejach WTA.
Życie prywatne.
Jest córką Barbary i Wiesława Domachowskich. Ma starszą siostrę Magdalenę. Mówi po polsku, angielsku, rosyjsku i hiszpańsku. Od 2013 jest związana z polskim tenisistą Jerzym Janowiczem, z którym ma syna (ur. w 2019). Para mieszka na stałe w Łodzi.

</doc>
<doc id="206455" url="https://pl.wikipedia.org/wiki?curid=206455" title="Współczynnik feminizacji">
Współczynnik feminizacji



</doc>
<doc id="206457" url="https://pl.wikipedia.org/wiki?curid=206457" title="Charge d'affaires">
Charge d'affaires



</doc>
<doc id="206458" url="https://pl.wikipedia.org/wiki?curid=206458" title="Współczynnik płodności kobiet">
Współczynnik płodności kobiet

Współczynnik płodności kobiet – iloraz liczby urodzeń żywych do liczby kobiet w wieku rozrodczym (15–45 lat) w danej populacji w przyjętej jednostce czasu, zazwyczaj w stosunku rocznym. Wyrażany jest on wzorem:
gdzie formula_2 oznacza urodzenia żywe, a formula_3 jest stałą, przyjmującą wartość 100 lub 1000 i pozwalająca zapisać wynik w procentach lub promilach.
Współczynnik ten jest stosowany w analizach demograficznych dla kobiet w określonych, zazwyczaj pięcioletnich grupach wiekowych, np. w odniesieniu do kobiet w wieku między 15 a 29 lat:
W Polsce w pierwszej połowie XX wieku najwyższa wartość tego współczynnika obserwowana była wśród kobiet w wieku 25–29 lat. Od lat 60. XX wieku największa płodność występowała u kobie w wieku 19–24 lata, a po roku 2000 znów wśród kobiet w wieku 25–29 lat. Wartość tego wskaźnika dla całej populacji ma tendencję spadkową w okresie po II wojnie światowej.

</doc>
<doc id="206459" url="https://pl.wikipedia.org/wiki?curid=206459" title="Pan Tadeusz czyli Ostatni zajazd na Litwie">
Pan Tadeusz czyli Ostatni zajazd na Litwie



</doc>
<doc id="206460" url="https://pl.wikipedia.org/wiki?curid=206460" title="Współczynnik umieralności niemowląt">
Współczynnik umieralności niemowląt

Współczynnik umieralności niemowląt – liczba zgonów niemowląt (tj. dzieci w wieku 0-1 roku) w danym przedziale czasowym przypadająca na 1000 urodzeń żywych; jeden ze wskaźników oceny stanu zdrowia populacji.
Generalnie, największa wartość współczynnika jest notowana w ubogich krajach Afryki i Azji (np. ponad 100 w Afganistanie, ponad 90 w Somalii, ponad 80 w Republice Środkowoafrykańskiej), Gwinei Bissau, Czadzie i Nigrze, najmniejsza zaś w Ameryce Północnej, Australii, Europie i wysoko rozwiniętych państwach Azji (np. Japonia, Singapur – poniżej 2).
W Polsce współczynnik w 2012 wyniósł 4,7‰.
Wyróżnia się umieralność wczesną niemowląt (do 27. dnia życia) oraz późną (między 28. dniem a 11. miesiącem). Umieralność wczesna (noworodkowa) stanowi 70% ogólnej umieralności niemowląt (3,3). Przyczyną prawie 52% zgonów niemowląt są choroby i stany okresu okołoporodowego, czyli powstające w trakcie trwania ciąży matki i w okresie pierwszych 6 dni życia noworodka, kolejne 34% zgonów stanowią wady rozwojowe wrodzone, a pozostałe są powodowane chorobami nabytymi w okresie niemowlęcym lub urazami.
Wyróżnia się także współczynnik umieralności okołoporodowej, czyli urodzenia martwe i zgony niemowląt w wieku 0-6 dni na 1000 urodzeń żywych i martwych. W 2011 r. w Polsce kształtował się na poziomie ok. 6,7‰.

</doc>
<doc id="206461" url="https://pl.wikipedia.org/wiki?curid=206461" title="NYT">
NYT



</doc>
<doc id="206462" url="https://pl.wikipedia.org/wiki?curid=206462" title="(99942) Apophis">
(99942) Apophis

(99942) Apophis – planetoida należąca do grupy Atena, zaliczana do planetoid bliskich Ziemi (, w skrócie: NEA) oraz do grupy potencjalnie niebezpiecznych asteroid (, PHA). Szacuje się, że minie Ziemię w małej odległości 13 kwietnia 2029 roku. Znana jest również pod wcześniejszym oznaczeniem tymczasowym 2004 MN4.
Odkrycie.
(99942) Apophis została odkryta 19 czerwca 2004 roku przez Roya Tuckera, Davida Tholena oraz Fabrizio Bernardiego w ramach finansowanego przez NASA programu poszukiwania planetoid Uniwersytetu Hawajskiego w Kitt Peak National Observatory w Arizonie.
18 grudnia 2004 roku obiekt został ponownie odnaleziony przez Gordona Garradda z Obserwatorium Siding Spring w Australii w ramach kolejnego finansowanego przez NASA programu poszukiwania planetoid bliskich Ziemi. Dalsze obserwacje przeprowadzone w ciągu kilku kolejnych dni z różnych miejsc na Ziemi pozwoliły Minor Planet Center powiązać ten obiekt z czerwcowym odkryciem.
Nazwa planetoidy pochodzi od Apophisa, demona destrukcji i symbolu ciemności w mitologii egipskiej.
Możliwość uderzenia w Ziemię.
Apophis należy do planetoid z grupy Atena, których orbity zbliżone są do orbity ziemskiej. Obiega ona Słońce w ciągu 323 dni, zbliżając się dwukrotnie do orbity Ziemi w ciągu jednego obiegu. Na skutek zaburzenia orbity Apophisa podczas zbliżenia z Ziemią 13 kwietnia 2029 roku przejdzie on z grupy Atena do grupy Apolla.
Pierwotny raport NASA z 24 grudnia 2004 określał „prawdopodobieństwo” zderzenia na „około 1 do 300”, co było szeroko komentowane w mediach. Kolejne szacunki NASA ustaliły tę wartość na 1 do 233, co owocowało przyznaniem 2 stopnia w skali Torino. Tego samego dnia, bazując na wynikach 64 obserwacji, NASA określiła możliwość zderzenia na 1 do 62 (1,6%), co przyczyniło się do podwyższenia oceny do 4 stopnia.
25 grudnia 2004 „prawdopodobieństwo” zderzenia w dalszym ciągu było określane na 1 do 45 (2,2%), średnica na 380 m, masa na 7,5 kg.
27 grudnia 2004 na podstawie 176 obserwacji „prawdopodobieństwo” zostało powiększone na 1 do 37 (2,7%); średnicę planetoidy szacowano na 390 m, a masę na 7,9 kg.
Badacze NASA ogłosili, że „prawdopodobieństwo” kolizji planetoidy ze sztucznym satelitą w 2029 jest niezmiernie małe, ponieważ trajektoria Apophisa nie przechodzi przez strefę, w której znajdują się sztuczne satelity, oraz zarówno Apophis, jak i satelity są obiektami o niewielkim przekroju. Nawet gdyby takie zderzenie miało miejsce w 2029 roku, zmieniłoby ono położenie Apophisa w 2036 roku zaledwie o kilkaset kilometrów. Tego typu efekt nie miałby znaczącego wpływu na obliczone „prawdopodobieństwo” uderzenia w 2036 roku, ponieważ już wcześniej uwzględniało ono niepewność położenia Apophisa w 2036 rzędu 30 milionów kilometrów. Naukowcy NASA obrazowo porównali ewentualny efekt zderzenia sztucznego satelity z Apophisem do zderzenia owada z szybą samochodu.
Wedle badań publikowanych w 2013 i 2018 roku, rozmiary planetoidy szacuje się na 325 ± 15 m (pomiar wykonany dzięki obserwacjom Kosmicznego Obserwatorium Herschela), a masę na 6,1 kg. „Prawdopodobieństwo” zderzenia z Ziemią jest oceniane jako zerowe w 2036 r., a całkowite w ciągu najbliższych 100 lat: 0,0000089.
Według danych JPL z 2018 roku planetoida znajdzie się najbliżej Ziemi w piątek 13 kwietnia 2029 roku. Minie wtedy Ziemię w odległości ok. 38 000 km (1/11 odległości Księżyca od Ziemi). Obiekt osiągnie jasność 3,3 magnitudo i będzie widoczny gołym okiem w Europie, Afryce i zachodniej Azji. Będzie to pierwszy tak duży obiekt w znanej historii, który minie Ziemię w tak małej odległości. Naukowcy uważają, że planetoida tej wielkości mija naszą planetę w podobnej odległości średnio raz na 1500 lat.
Prawdopodobne efekty zderzenia.
NASA wstępnie oszacowała, że uderzenie Apophisa wyzwoliłoby energię równoważną 1480 megaton trotylu, jednak później zweryfikowała swoje szacunki, które według danych z 2018 roku wynoszą 1200 megaton. Dla porównania największa eksplozja wywołana przez człowieka, bombą termojądrowa zwaną bombą Chruszczowa lub „Car-bombą”, zrzucona próbnie w 1961 roku przez Związek Radziecki na Nową Ziemię, wyzwoliła około 57 megaton. Bomba atomowa Little Boy, która została zrzucona na Hiroszimę, wyzwoliła jedynie energię 0,013 megatony. Energia uderzeń, które odpowiedzialne są za powstanie wielkiego krateru meteorytowego lub katastrofę tunguską, szacowane są na 5–20 megaton. Erupcja wulkanu Krakatau w roku 1883 wyzwoliła energię równoważną 200 megatonom trotylu.
Faktyczne efekty zderzenia zależałyby od budowy planetoidy, stopnia jej dezintegracji przez grawitację Ziemi, i przelot przez atmosferę, miejsca zderzenia z powierzchnią Ziemi oraz kąta uderzenia. Przewidywane skutki katastrofy byłyby tragiczne na obszarze tysięcy kilometrów kwadratowych, jednak nie wywołałyby długotrwałych zmian w skali globalnej.
Planowane misje.
Apophis był jedną z dwóch planetoid (obok ) rozpatrywanych przez ESA jako potencjalny cel misji sondy kosmicznej Don Quijote. Start sondy był planowany na lata 2013–2015, jednak misja została anulowana.

</doc>
<doc id="206463" url="https://pl.wikipedia.org/wiki?curid=206463" title="Ostatni zajazd na Litwie">
Ostatni zajazd na Litwie



</doc>
<doc id="206464" url="https://pl.wikipedia.org/wiki?curid=206464" title="Teofil Żebrawski">
Teofil Żebrawski

Teofil Wincenty Żebrawski (ur. 5 kwietnia 1800 w Wojniczu, zm. 5 lutego 1887 w Krakowie) – polski matematyk, architekt, biolog, archeolog, kartograf, geodeta, bibliograf. Syn Wojciecha Żebrackiego i Franciszki z Wrońskich.
Życiorys.
Ukończył w 1818 liceum im. B. Nowodworskiego w Krakowie. Następnie odbył studia filozoficzne, przyrodnicze, anglistyczne, matematyczne i astronomiczne na Uniwersytecie Jagiellońskim oraz górnicze, budowlane i topograficzne w Szkole Górniczej w Kielcach. W 1832 otrzymał tytuł doktora filozofii i nauk wyzwolonych UJ.
Od roku 1825 do 1835 prowadził triangulację Warszawy, Dobrzynia nad Wisłą, Sandomierza, okolic Gór Świętkorzyskich oraz guberni wileńskiej. Część tych triangulacji wykorzystano przy stworzeniu wydanej w roku 1839 mapy Królestwa Polskiego.
W latach 1832-1834 pracował jako wykładowca, a później adiunkt w Katedrze Historii Naturalnej i Botaniki UJ, a później (1837–1853) jako inspektor komunikacji lądowej i wodnej okręgu krakowskiego. W 1842 przegrał konkurs na profesora matematyki UJ.
W pracy naukowej zajmował się bardzo szeroką tematyką. Pisał prace z zakresu budowy dróg, mostów, dróg żelaznych, kartografii, topografii i entomologii. Uznany został za pioniera nowoczesnej polskiej bibliografii matematycznej. W 1873 opracował dzieło "Bibliografija piśmiennictwa polskiego z działu matematyki i fizyki oraz ich zastósowań". Opracował również słownik polskich, francuskich i niemieckich terminów z zakresu architektury, budownictwa oraz materiałoznawstwa. Wyprowadził równanie krzywej łańcuchowej i zastosował je do obliczeń łuków mostów, podał główne przyczyny wykolejenia pociągów oraz metody zapobiegania im. Przedstawił oryginalny podział typów map oraz siatek kartograficznych oraz zbadał i opisał zmiany w faunie motyli w okolicach Krakowa.
Jest autorem i wydawcą map Rzeczypospolitej Krakowskiej z 1833, planu miasta Krakowa z 1834 oraz mapy zdrojowisk Galicji i Bukowiny.
W latach 30. zaprojektował i wybudował drogę przez całe terytorium Rzeczypospolitej Krakowskiej z dwoma mostami na Krzeszówce i Dłubni. W latach 1825-1831 przeprowadził pomiary triangulacyjne ziemi dobrzyńskiej, obwodu pułtuskiego, Gór Świętokrzyskich, okolic Sandomierza, obszarów między Warszawą, Włodawą a Bugiem oraz obszarów guberni wileńskiej. Część tych pomiarów wykorzystano później 1839 w mapie Królestwa Polskiego.
Kierował odnawianiem kościoła Dominikanów w Krakowie, ołtarzy w kościele Mariackim oraz grobów królewskich na Wawelu.
Od 1866 był członkiem Towarzystwa Naukowego Krakowskiego, a od 1872 członkiem czynnym Akademii Umiejętności.
Posiadał bogaty księgozbiór, który w latach 70. przekazał Bibliotece Kórnickiej. Posiadał ekslibris wykonany przez Kajetana Kielisińskiego.
Zajmował się również tłumaczeniem, przełożył m.in. "Pieśni Ossyjana" J. Macphersona i "O sztukach rozmaitych ksiąg troje" Teofila Mnicha.
Wziął udział w powstaniu listopadowym jako porucznik-inżynier w korpusie gen. Józefa Dwernickiego oraz w powstaniu krakowskim w stopniu kapitana.
Pochowany na Cmentarzu Rakowickim w Krakowie (pas 25, zach.).

</doc>
<doc id="206465" url="https://pl.wikipedia.org/wiki?curid=206465" title="Rose Bowl">
Rose Bowl

Rose Bowl - stadion sportowy w Pasadenie, Kalifornia w USA.
Stadion został zaprojektowany przez Myrona Hunta w 1921 roku. Zbudowany w latach 1921–1922, a do użytku oddany 1 stycznia 1923. Jest w stanie pomieścić 92 524 osoby.
18 czerwca 1988 na stadionie odbył się koncert Depeche Mode, podczas którego nagrano album 101. W 1994 odbył się tam finał Mistrzostw Świata w Piłce Nożnej
Linki zewnętrzne.
Oficjalna strona

</doc>
<doc id="206466" url="https://pl.wikipedia.org/wiki?curid=206466" title="Renault">
Renault

Renault – francuski producent samochodów założony w 1899 roku, będący zarazem jednym z najstarszych przedsiębiorstw samochodowych. Lider pod względem globalnej sprzedaży aut oraz drugi na świecie producent samochodów. Koncern zatrudnia 130 tys. pracowników na całym świecie, z czego 63 tys. we Francji, jednak jedynie około 20% produkcji realizuje we Francji. Odsetek ten jest nieco wyższy w przypadku silników (29%).
Historia przedsiębiorstwa.
Spółka Renault została oficjalnie założona 25 lutego 1899 r. jako "Société Renault Frères" (Spółka Bracia Renault) przez Louisa, Marcela oraz Fernanda Renault. Jednak już wcześniej, bowiem 1 października 1898 roku powstał pierwszy samochód autorstwa Louisa Renault. Pierwszy warsztat przedsiębiorstwa mieścił się w szopie na narzędzia na terenie rodzinnej posiadłości w Billancourt (niedaleko Paryża). Po roku przedsiębiorstwo zatrudniało 110 pracowników i produkowało 76 aut, a po dwóch latach powstało pierwsze logo firmy.
Początkowo przedsiębiorstwo montowało w swoich pojazdach silniki innych producentów, dopiero w 1902 r. powstaje pierwszy silnik konstrukcji Louisa Renault, o pojemności 3750 cm³ i mocy około 25 koni mechanicznych.
Bracia Renault uznali, że najlepszą reklamą ich marki jest sport, dlatego bardzo często startowali w wyścigach za sterami swoich samochodów. Podczas wyścigu w 1903 na trasie Paryż – Madryt zginął Marcel Renault.
W 1906 r. z przedsiębiorstwa ze względów zdrowotnych odszedł Fernand Renault, a gdy w 1909 r. zmarł, nazwa przedsiębiorstwa została zmieniona na "Les Automobiles Renault" (Samochody Renault).
Okres I wojny światowej przyniósł rozgłos firmie Renault. Pod naporem niemieckim armia francuska cofała się w głąb Francji. Ofensywa niemiecka z kierunku Belgii przesunęła się na południe w kierunku Paryża. 6 września 1914 rozpoczęła się wielka bitwa nad rzeką Marną, w której Francuzi ponosili wielkie straty, ginęły dziesiątki tysięcy żołnierzy francuskich dziennie. Wówczas zapadła decyzja zarekwirowania ok. 500 sztuk paryskich taksówek Renault, którymi przewieziono dodatkowe posiłki francuskie. Dzięki temu napór Niemców został zatrzymany, a taksówki będące symbolem zwycięstwa, nazwano je "taxi de la Marne". Było to pierwsze w historii wykorzystanie samochodów na taką skalę do przemieszczenia sił zbrojnych.
Na potrzeby frontowe Renault produkował silniki lotnicze, samoloty, samochody transportowe, czołgi (w tym takie modele jak M1917FT i FT-17) oraz amunicję. W 1918 Louis Renault za pomoc dla aliantów został zaliczony do grona kawalerów Legii Honorowej.
Grobowiec rodzinny znajduje się na Cmentarzu Passy.
Okres międzywojenny.
W 1920 r. Renault został przekształcony w spółkę akcyjną, a w 1922 zmienił nazwę na "Sociéte Anonyme de Usines Renault". Po zakończeniu wojny przedsiębiorstwo na powrót skupiło się na produkcji pojazdów cywilnych. Zaczęło montować auta z kierownicą po lewej stronie, a także pierwsze traktory.
Po raz kolejny auta tego producenta zaznaczyły swoją obecność na torach wyścigowych. W 1925 zwyciężyły w rajdzie Monte Carlo, a w 1926 r. pojazd z silnikiem o mocy 40 koni mechanicznych na torze Monthlery w czasie 24 godzin przebył odległość 4162 km z przeciętną prędkością 172 km/h.
W 1929 r. wyprodukowano około 44 tysięcy samochodów marki Renault, a dwa lata później rozpoczęła się produkcja nowych miejskich autobusów.
W 1938 r. Louis Renault przebywał w Berlinie i widział tam prototyp KdF-Wagena (Kraft durch Freude – "Siła przez radość") zaprojektowanego przez Ferdinanda Porsche na zlecenie Adolfa Hitlera. Wywarło to na nim takie wrażenie, że po powrocie do kraju rozpoczął projektowanie taniego, ekonomicznego auta.
Kiedy wybuchła II wojna światowa prawie cała cywilna produkcja została zatrzymana, tylko modele Juvaquatre i Primaquatres, w których zastosowano hydrauliczne hamulce, znajdowały się w produkcji. W maju 1940 r. wojska niemieckie zajęły Francję. Wszystkie francuskie fabryki dostały się w ręce okupanta. Również zakłady Renault zatrudniające dotąd 45 tysięcy pracowników musiały produkować czołgi dla Niemców (Louis znacznie zmniejszył produkcję), w konsekwencji czego zostały po wojnie upaństwowione. Podczas wojny Louis Renault pracował nad francuskim KdF w wielkiej konspiracji przed Niemcami, a rezultatem jego pracy był prototyp Renault 4CV, który ujrzał światło dzienne 23 grudnia 1942.
W latach 1942–1943 alianckie bomby zniszczyły fabrykę Renault w 80%, wraz z maszynami i zmagazynowanymi w niej surowcami.
Louis Renault zmarł 24 października 1944 r. w więzieniu, gdzie przebywał oskarżony o współpracę z okupantem niemieckim w czasie II wojny światowej.
Okres powojenny.
16 stycznia 1945 zakłady należące do Louisa Renault zostały upaństwowione na mocy uchwały rządowej, podpisanej przez Charles’a de Gaulle’a, i zmieniły nazwę na "Regie Nationale des Usines Renault" (Zarząd Upaństwowionych Zakładów Renault). Mimo znacznych zniszczeń fabryki wkrótce wznowiono pracę, jednak pierwsze samochody osobowe zjechały z taśmy dopiero w 1946 r.
W 1947 r. na Salonie Samochodowym w Paryżu pokazano opracowany jeszcze w czasie wojny prototyp Renault 4CV – czterodrzwiową limuzynę z zamontowanym z tyłu silnikiem o pojemności 747 cm³ i trzybiegową przekładnią. Ze względu na niską cenę pojazd ten cieszył się ogromną popularnością (do 1961 r. wyprodukowano aż 1 105 000 egzemplarzy). Pierwszy Renault 4CV opuścił linię montażową 12 sierpnia. Był to samochód dla mas. Pierre Lefaucheux chciał nadać temu samochodowi jedną spośród tych trzech nazw: Régine, Réginette albo Régiquatre, ale pracownicy z fabryki mieli nad nim przewagę i nazwali go 4CV. Pięciu robotników potrzebowało miesiąca na wykonanie Renault 4CV.
Rozpoczęła się produkcja traktora R3040, były one pomarańczowe i od tego momentu wszystkie następne modele ciągników Renault będą malowane właśnie w tym kolorze.
W 1948 w Renault było zatrudnionych 40 tysięcy ludzi, wyprodukowano 96 tysięcy pojazdów. Opracowywano samochód znacznie większy od modelu 4 CV. Podobnie jak i 4 CV posiadał silnik z tyłu, tyle że przekładnia mieściła się pod zespołem napędowym. Jednak ze względu na zbyt małe wnętrze, zdecydowano się na układ klasyczny, a więc silnik z przodu i napęd kół tylnych. W efekcie w 1951 r. powstał model nazwany Fregate.
Renault rozpoczął masową produkcję – jako pierwsi na świecie – traktorów z hydraulicznym systemem podnoszenia ładunków.
30 listopada 1950 został wprowadzony do produkcji Renault Frégate w Palais de Chaillot. Nie był to samochód duży, ale ciężki, za to był niezawodny, komfortowy, silnik nie miał zbyt dużo mocy. Inne nazwy proponowane dla niego to Goélette i Gallion.
Lata pięćdziesiąte.
W 1951 r. Renault 4CV wygrał 24-godzinny wyścig LeMans w swojej klasie. W czerwcu Fernand Picard rozpoczął prace konstruktorskie nad nowym samochodem i nazwał go Dauphine. Renault opracowało pierwszy w świecie traktor napędzany silnikiem typu diesel. Prezentacja samochodu Fregate. Rozpoczęła się produkcja traktorów z silnikiem diesla.
W 1952 r. otwarto we Flins, 50 km od Paryża, nowy zakład produkcyjny o wydajności 100 tysięcy aut rocznie. 24 lipca prototyp Renault Dauphine był już prawie gotowy.
W 1954 r. wyprodukowano 1 milion pojazdów po 1945 roku i 2 miliony od czasu powstania firmy Renault w 1898 r. 11 lutego zmarł Pierre Lefaucheux, a nowym dyrektorem Renault został jego bliski przyjaciel i doradca Pierre Dreyfus. W grudniu ruszyła produkcja 4-drzwiowego Renault Dauphine (1954-1967).
W 1955 r. powstała Saviem (SA des Vehicules Industriels et Equipments Mecaniques), która zajęła się konstruowaniem ciężkiego sprzętu (autobusy, ciężarówki itp.).
W 1956 Renault zleciła firmie Amédé Gordini zmodyfikowanie Renault Dauphine. W tym samym roku były dealer Jean Rédélé otwarł nową kompanię R.D.L w Dieppe, gdzie powstał pierwszy samochód Alpine A106. Był on skonstruowany w oparciu o Renault 4CV, ale karoseria pochodziła od znanego projektanta Michelotti. Powstała pierwsza skrzynia biegów Renault zaopatrzona w hydrauliczne przeniesienie momentu obrotowego.
W 1957 r. Dauphine Gordini (sportowa odmiana Renault Dauphine) została zaprezentowana na paryskim MotorShow. W tym samym roku rozpoczęto wiele nowych prac nad planami Renault 8, Renault 4, Renault 16. Poszukiwanie nowych rozwiązań doprowadziło w latach 1957–1959 do powstania dość niezwykłych pojazdów. Kabinę pasażerską przesunięto maksymalnie do przodu, by z tyłu pozostawić miejsce na sporej wielkości silnik. Oprócz tych wizji istniał nawet prototyp mający jednostkę V8 złożoną z dwóch silników Dauphine. Nietypowe nadwozia tych aut powstawały w ośrodku Ghia. Jazdy testowe wykazały niepewne prowadzenie, więc koncepcję tę odrzucono.
W 1959 r. 102 tysiące Dauphine I 15 tysięcy 4CV zostało sprzedanych w USA, 41 tys. W Niemczech, 19 tys. we Włoszech. Pod koniec tego roku Renault posiadało sześć wielkich fabryk na świecie. W produkcji znajdował się 2-drzwiowy samochód Floride (1959-1963) z nadwoziem typu coupé, kabriolet i ze zdejmowanym sztywnym dachem hardtop. Rozpoczyna się produkcja Renault Estafette.
Pod koniec lat 50. zaczęły powstawać wizje następcy modelu Renault Fregate.
Lata sześćdziesiąte.
6 lipca 1961 r. z linii produkcyjnej zszedł ostatni Renault 4CV z numerem karoserii 1.105.543. po szesnastu latach wytwarzania 4CV, 3 sierpnia rozpoczęła się produkcja nowego modelu: Renault 4 – był pierwszym samochodem z Billancourt z przednim układem napędowym. Patrząc od przodu pojazdu widzimy najpierw skrzynię biegów, następnie przekładnię główną z półosiami potem dopiero znajduje się sprzęgło i silnik Był to pierwszy samochód na świecie z hermetycznie zamkniętym układem chłodzenia. Dzięki miękkiemu zawieszeniu i dużej pojemności bagażowej, był on chętnie kupowany przez rolników i drobnych przedsiębiorców. W sprzedaży dostępne były również inne wersje: pick-up, furgonetka, limuzyna i przeznaczone dla młodzieży cabrio. Do zakończenia produkcji w 1992 roku wyprodukowano 8 126 200 sztuk „quatrelle” (czwórek) i ich nowszej wersji – Renault 6 (produkowany między 1968 a 1975). W 1961 roku gotowe były projekty nie tylko pierwszej na świecie kombi limuzyny, ale i sedana oraz coupe. Z tych samochodów narodził się w 1965 ostateczny, rewolucyjny model R 16.
W marcu 1962 roku na salonie genewskim zaprezentowany został samochód Caravelle – dla samochodów z nadwoziem typu coupé, kabriolet i hardtop – który otrzymał silnik o większej pojemności i mocy niż silnik Floride. Miał tarczowe hamulce na cztery koła, był produkowany do 1968 roku.
22 czerwca 1962 odbyła się prezentacja Renault 8. Oprócz silnika z Caravelle wykorzystano także hamulce – w którym po raz pierwszy w seryjnej produkcji zastosowano tarczowe hamulce na wszystkie cztery koła. Silnik umieszczony z tyłu pojazdu, który był bardzo nowoczesny. W żeliwnym kadłubie silnika umieszczono tak zwane mokre tuleje cylindrowe Model R-8 wytwarzano 11 lat do 1973 roku. Renault przedstawiło prototyp samochodu klasy średniej nazwany Cx 15. Jak nie trudno się domyślić symbol ten wskazywał wielkość współczynnika doskonałości aerodynamicznej. Ta specyficzna wersja Dauphine napędzana była silnikiem 1093 cm³ i osiągała prędkość 154,4 km/h. Renault zajął siódme miejsce pod względem ilości wyprodukowanych samochodów.
W 1963 r. Saviem podpisał porozumienie na koprodukcję silników do pojazdów specjalnych niemiecką fabryką MAN.
W 1964 r. rozpoczęła się produkcja Renault 8 Gordini- była to sportowa odmiana Renault 8 Major.
2 stycznia 1965 r. pierwszy Renault 16 był już gotowy. W marcu nastąpił oficjalny debiut Renault 16 na salonie genewskim. Wprowadzenie samochodu klasy 1,5 litra było pewnym ryzykiem. Wiadomo było, że utrzymanie samochodu w tym czasie we Francji było drogie. Samochód ten był ekonomiczny w zużyciu paliwa, a czynności obsługowe sprowadzono właściwie tylko do wymiany oleju co 5000 km. Napędzany na koła przednie, podobnie jak w Renault 4. produkowany był do 1979 roku. Renault 16 był pierwszym modelem firmy Renault, który otrzymał tytuł „The car of the year”. Był to pierwszy na świecie samochód z karoserią typu „Hatchback”, miał pierwszy w świecie aluminiowy blok silnika odlewany ciśnieniowo i pierwszy w Europie elektrycznie sterowany wentylator chłodnicy. Cały ciężki sprzęt produkowany przez Renault od tej pory nosi nazwę SAVIEM, nazwa Renault używana jest tylko dla vanów i pick-upów.
W 1966 r. Renault wybudował fabrykę montażową w Bułgarii, gdzie zmontowano ok. 150 sztuk samochodu Renault 8. W tym samym roku wyprodukowano we wszystkich zakładach 738 tysięcy pojazdów, z których 333 tysiące sprzedano za granicą.
W 1968 r. wprowadzono do produkcji Renault 6, był większy od Renault 4, ale mniejszy od Renault 16. Renault 6 miał silnik o pojemności skokowej 850 cm³ i był modyfikacją silnika pochodzącego z Renault Dauphine-Gordini o mocy 38 KM i 5000 obrotów na minutę. Rozpoczyna się produkcja ciągników Renault VF przystosowanych do prac w sadach i winnicach.
W 1969 r. wyprodukowano jeden milion samochodów z czego 500 tysięcy wyeksportowano. Na paryskim MotorShow zaprezentowano Renault 12. Ideą tego projektu było stworzenie ekonomicznego, przestronnego o dużym bagażniku pojazdu, który mógłby być wytwarzany na całym świecie (w Rumunii Renault 12 nazwany był Dacia, a w Brazylii Corcel).
Traktory Renault zaczęto produkować pod nową nazwą – Renault Motoculture.
Od 1970 r. Renault rozpoczyna produkcję modelu Renault 12. Był bez wątpienia najciekawszą spośród 5 innych podstawowych modeli firmy Renault produkowanych w tym czasie. Silnik będący rozwiązaniem konstrukcyjnym Renault 8 i 10 umieszczony został z przodu pojazdu przed skrzynią biegów – był to pierwszy samochód Renault, gdzie zastosowano takie rozwiązanie. W tym typie auta firma Renault zastosowała nadwozia typu kombi-limuzyna z piątymi drzwiami. W ciągu 10 lat, czyli do zakończenia produkcji (1980) wyprodukowano ok. 3,5 mln sztuk Renault. 19 lipca zakończono wytwarzać Renault 8 Gordini (wyprodukowano około 10 tysięcy sztuk tego modelu). Od tego roku Renault zaczęło wyposażać w pasy bezpieczeństwa wszystkie swoje nowe pojazdy.
Lata siedemdziesiąte.
W 1971 r. Renault wprowadziło do sprzedaży model Rodeo 4. Było to auto dla młodych ludzi, niezamożnych mieszkańców małych miejscowości, rolników i ludzi spędzających wiele czasu na łonie natury. Auto było proste w prowadzeniu, nie wymagało zbyt troskliwej obsługi, oferowało znośne warunki podróży. Silnik o pojemności 845 cm³ i mocy 27 KM, spory prześwit pozwalał pokonywać przeszkody terenowe mimo braku napędu 4x4. W Turcji w mieście Oyak powstaje fabryka Renault.
W październiku 1971 rozpoczęto produkować Renault 15 i Renault 17 (1971-1979). Po raz pierwszy wprowadzono do produkcji Renault Alpinie 310.
28 stycznia 1972 r. pokazano kolejny model nowej gamy – Renault 5 (jeden z większych sukcesów firmy Renault). U progu kryzysu naftowego oszczędna „piątka” okazała się strzałem w dziesiątkę. W jej trzydrzwiowym nadwoziu wygodnie mieściło się 4 pasażerów, a po złożeniu tylnych siedzeń, pojemność bagażnika wzrastała z 215 do 900 dm³. Renault 5 zapewniał wygodę i miał bardzo uniwersalne nadwozie. Prasie i społeczności natychmiast spodobał się nowy produkt – Renault 5. Boue nie doczekał się prezentacji Renault 5, zmarł na raka. W tym roku zaczęto używać nowego symbolu, które pan Vasarely zaprojektował. Już nie zawierało nazwy fabryki, był to całkiem inny projekt, ale po przeprowadzeniu badań we Francji okazało się, że jest w 90% bezpośrednio kojarzony z marką Renault. Zaczęły się prace przy tworzeniu ośrodka badawczo-zderzeniowego w Lardy.
Na początku 1973 r. wprowadzono podobny pojazd do Rodeo 4, z tym że za punkt wyjścia przyjęto model Renault 6. Rodeo 6 miał mocniejszy silnik (1108 cm³, 48 KM) i zmodyfikowaną przednią partię nadwozia.
W 1974 r. zaprezentowano pierwszy francuski silnik V6 od 35 lat, który miał być montowany w Renault 30. Silnik ten o symbolu „PRV 261 V6" był opracowany przy współpracy z Peugeotem i Volvo, miał aluminiową głowicę. Renault 17 TS został przemianowany na Renault 17 Gordini. Wielką nowością był centralny zamek elektryczny, instalowany w modelu Renault 16. Nadal jednak konieczne było przekręcanie kluczyka w konwencjonalnym zamku, ale osiem lat później właścicieli Renault 18 zaskoczyło czarne pudełko przyczepione do kluczy. Był to sterownik centralnego zamka działający w podczerwieni.
W lutym 1975 rozpoczęto produkcję Renault 30 z zamiarem zastosowania w tym modelu dużego silnika o dużej pojemności i wysokiej mocy. Zastosowano silnik widlasty sześciocylindrowy o pojemności 2,7 litra i mocy 103,4 kW. Berliet – przedsiębiorstwo zajmujące się produkcją ciężarówek łączy się z SAVIEM.
Powstało Renault Sport (od samego początku istnienia Renault zajmowało się sportem). Renault Sport z siedzibą w Viry-Chatillon (zakład znajdujący się na terenie 6000 m kwadratowych) zajmowało się prowadzeniem wszelkiej działalności związanej z Formułą 1, natomiast Renault Sport z siedzibą w Antony zajmowało się rozwojem i homologacją samochodów wyścigowych i rajdowych.
18 listopada 1975 Pierre Dreyfus – już 68-letni dyrektor Renault – planował odejść na emeryturę, ale miał problemy ze znalezieniem następcy. Jednak po wielu spotkaniach podjął decyzję i jego stanowisko przejął Bernard Vernier Palliez – nowy dyrektor Renault. Rozpoczęła się produkcja Renault 20, mniejszej wersji Renault 30. Samochód Renault 20 miał to samo nadwoziem co Renault 30, lecz mniejszy, 4-cylindrowym silnik o pojemności 1,6 litra. Silnik nie był nową konstrukcją, była to zmodernizowana konstrukcja oparta na bazie silnika z Renault 16.
W marcu 1976 oficjalna prezentacja Renault 18 (jego konstrukcja została opracowana w ciągu 18 miesięcy). W tym roku rozpoczęto produkcję Renault 5 Alpine.
25 maja został zademonstrowany samochód Renault 14. Silnik jego pochodził z Peugeot (była to koprodukcja z Peugeot). Kierownictwo Renault doszło do wniosku, że odpowiedni silnik wytwarza współpracująca firma. Został wycofany z produkcji w pierwszej połowie 1983 roku, wyprodukowano 994887 sztuk. Renault 14 miał oryginalną sylwetkę nadwozia z łukową krawędzią dolną pomiędzy osiami kół.
W 1977 roku wyprodukowano 5 milionów Renault 4.
W 1978 roku wszedł do produkcji o eleganckiej sylwetce Renault 18. Do budowy jego podwozia wykorzystano płytę podłogową z Renault 12, można przypuszczać, że mamy do czynienia z pojazdem mało nowoczesnym, jednak tak nie jest. Powstaje Renault Vehiclues Industriels (pojazdy przemysłowe) i przejmuje całą SAVIEM wraz z Berliet.
W 1979 Renault podpisało umowę z amerykańską firmą Mack Trucks.
W 1980 r. na salonie w Genewie zaprezentowano model Renault Fuego – następca Renault 15 i 17. Sportowy Renault osiągnął natychmiastowy sukces, przerósł wszelkie oczekiwania i zdecydowanie był najlepiej sprzedającym się coupé. Wiele jego elementów nadwozia zostało wykorzystane z Renault 18. Jest doskonale aerodynamiczny, mocno przechyla się na zakrętach, co wynika z zastosowania miękkiego zawieszenia, wsiadanie i wysiadanie jest wygodne, dotyczy to nawet tylnych siedzeń. Należy do samochodów nazwanych coupé-kombi. Po Renault Fuego nowa sensacja Renault 5 Turbo z silnikiem 1397 cm³ Alpine i mocy 160 KM (przy 6000 obrotach). Nazwa Berliet przestaje istnieć i od tej pory ciężarówki nazywają się Renault. Rozpoczyna się produkcja dostawczych samochodów Trafic i Master. Zmieniono nazwę Renault Motoculture na Renault Agriculture i nadano logo odróżniające sprzedawców maszyn rolniczych Renault od dealerów samochodów czy ciężarówek.
Lata osiemdziesiąte.
W 1981 r. rozpoczęto oficjalnie produkcję modelu Renault 9 – powstał on jako wynik wieloletnich doświadczeń przedsiębiorstwa z prac nad zmniejszeniem zużycia paliwa, funkcjonalnością wnętrza nadwozia i wygody jazdy. Auto otrzymało tytuł „The car of the Year”. Następcą Bernarda Vernier Palliez zostaje Bernard Hanon – nowy prezydent Renault.
Na przełomie lat 1981/1982 wprowadzono następcę samochodu Rodeo 4 reprezentującego podobną koncepcję – Renault Rodeo 5. Od tego roku wytwarzana zostaje amerykańska wersja Renault 9.
Na początku 1983 zaprezentowano nowy model średniej wielkości Renault 11 oraz wersję coupé Renault 9. Jest to rok, w którym Renault 5, 9, 11 i 18 są najlepiej sprzedającymi się samochodami we Francji. Ciągnik Renault V.I G260 ogłoszony jest „Truck of the year”. Renault przejmuje kontrolę nad Mack Trucks. Autokar Renault FR 1 wchodzi do produkcji.
W kwietniu 1984 do produkcji wchodzi Renault 25 (wytwarzany do 1990 roku) – był zastępcą Renault 20 i 30 – a w grudniu Renault Espace – pierwszego w Europie samochodu jedno bryłowego (MPV – Multi Purpose Vehicle). Renault produkuje 12 modeli aut w 160 różnych wersjach.
Od 1985 r. rozpoczęto produkcję zmodernizowanego Renault 5 z nadwoziem pięciodrzwiowym i wersji towarowej Renault 5 nazwanej Express. „Mały przyjaciel” – tak nazwał w testach w sierpniu 85 ten samochód niemiecki ADAC. Wprowadzenie Renault „piątki” na rynek, pozwoliło na wzmocnienie finansowej kondycji przedsiębiorstwa. Rozpoczęła się produkcja ciężarówki Renault Midliner. Alpine 310 zostało zastąpione przez Renault Alpine V6 GT.
W 1986 r. ruszyła produkcja Renault 21 następcy Renault 18. Był sprzedawany w 25 krajach świata (w USA pod nazwą Medallion).
7 grudnia 1987 – nowym prezydentem Renault zostaje Raymond Lévy.
W 1988 rozpoczęła się sprzedaż Renault 25 w USA pod nazwą Premiere.
Oficjalna prezentacja Renault 19 (następcy modelu R9/R11), która odbyła się we wrześniu 1989, zbiegła się z początkiem restrukturyzacji przedsiębiorstwa, wprowadzeniem nowych technologii, wymagań jakościowych i powrotem Renault do Formuły 1. Renault i DAF połączyły siły powiększając ofertę o pojazdów o masie od 2,5 ton do 4,2. Renault powróciło do Formuły 1 jako partner wyposażający zespół Williams w silniki.
W 1990 roku Renault 19 stał się samochodem nr 1 w niemieckiej klasyfikacji samochodów importowanych. Również ogromny sukces odniósł wprowadzony do sprzedaży Renault Clio. W tym samym czasie ruszyła produkcja nowej wersji Espace (od 1984 roku z fabryki wyjechało 200 tysięcy tych aut). W tym roku pojawił się na rynku sztandarowy model firmy Renault Vehicules Industriels: Renault Magnum
Lata dziewięćdziesiąte.
W 1991 roku Renault Clio, następca Renault 5, otrzymał tytuł „The car of the Year”, Renault Ligne AE „The Truck of the Year”, Renault Magnum „The Truck of the Year”, autokar Renault FR1 „The Buss of the Year” a Raymond Lévy „The President of the Year”. Rozpoczęła się produkcja ostatniego z rodu Alpine – Renault Alpine 610 Turbo. W 1995 zakończono produkcję tego modelu i mało kto zauważył, że wraz z nim z rynku zniknęła marka Alpine, która jeszcze dwadzieścia lat temu stanowiła o obliczu samochodowych rajdów.
W 1992 roku kolejna zmiana dyrektora Renault na Louisa Schweizera, który ogłosił 1991 rok najlepszym rokiem dla Renault. 31 marca została zamknięta stara fabryka w Billancourt. 5 października rozpoczęły się przygotowania do produkcji Renault Twingo. Startuje produkcja Renault Safrane następcy Renault 25. Wprowadzono nowe trzy wymiarowe logo, wskazujące na nową jakość firmy Renault. W lipcu Renault 19 przechodzi Facelifting. Williams korzystający z silników Renault został mistrzem świata konstruktorów Formuły 1.
W 1993 roku prezentacja auta koncepcyjnego Renault Raccon na genewskim MotorShow. Renault Twingo dostępny już w salonach sprzedaży. Williams został ponownie został mistrzem świata konstruktorów Formuły 1. Rozpoczęto produkcję traktorów Renault Cere.
W 1994 roku Renault wprowadziło na rynek bardzo udany model Renault Laguna – następcę Renault 21. Wraz z nim przestano używać cyfr i liczb do oznaczania modeli oraz rozpoczęto nową erę w designie samochodów Renault – charakterystycznie zakończona maska. Williams kolejny raz został mistrzem świata konstruktorów Formuły 1.
W 1995 roku rozpoczęła się produkcja Renault Mégane w wersji 5D – następcy Renault 19. Benetton korzystający z silników Renault został mistrzem świata konstruktorów Formuły 1. Renault jest czołowym producentem traktorów we Francji i czołowym dystrybutorem maszyn rolniczych w Europie zachodniej.
W 1996 roku rozpoczęła się produkcja ciężarówki Renault Premium a we wrześniu produkcja Renault Mégane Scénic (Mini Vana) i Renault Mégane Classic. Williams-Renault został mistrzem świata konstruktorów Formuły 1. Zwycięstwa w latach 1992–1997 potwierdzają, że Renault jest niedoścignionym mistrzem w konstruowaniu silników samochodowych. Od pierwszego września wszystkie modele produkowane modele Renault posiadają w standardzie przynajmniej jedną poduszkę powietrzną. Renault wprowadza również nowoczesny silnik 1.2 D7F przeznaczony dla Clio poddanemu liftingowi oraz Kangoo. Silnik ten jest efektem współpracy tej marki z inżynierami z F1.
W 1997 roku rozpoczęła się produkcja Renault Kangoo i nowego busa Renault Master. W październiku odbyła się prezentacja Renault Mégane Cabrio. Rozpoczęła się produkcja ciągników Renault Ares i Renault Cergos. Od września tego roku wszystkie modele Renault posiadają w standardzie przynajmniej jedną poduszkę powietrzną. Janusz Kulig wraz z pilotem Jarosławem Baranem zdobył Mistrzostwo Polski na Renault Maxi Mégane. W tym roku również po sześciu sezonach sukcesów Renault jako dostawcy silnika koncern podjął decyzję o wycofaniu się z Formuły 1 po sezonie.
W 1998 roku Renault obchodziło stulecie swojego istnienia. 8–10 maja na ulicach Paryża odbył się międzynarodowy zlot zabytkowych samochodów Renault. Była to jedna z imprez zorganizowanych w ramach obchodów stulecia istnienia przedsiębiorstwa Renault przez CAAR (Klub Miłośników Starych Renault). Rozpoczęła się produkcja nowego Renault Clio 2. Na genewskim MotorShow zaprezentowano pierwszy w Europie benzynowy silnik z bezpośrednim wtryskiem. Renault Master zdobywa tytuł „Samochodu roku 1998” w kategorii aut dostawczych. W maju tego roku Laguna przeszła Facelifting. W tym roku Renault Agriculture wyprodukowało 9000 ciągników, z czego 2500 zostało eksportowanych. Obroty wyniosły trzy miliony franków. Renault Vehicules Industrie dokonało reorganizacji w swoich zakładach. Zdecydowano się na większą koncentrację i koordynację produkcji. We wcześniejszych latach kabiny produkowano w wielu miejscach, m.in. w Hiszpanii. Obecnie wszystkie kabiny do samochodów ciężarowych Renault produkowane są w zakładach w Blaniville sur Orne we Francji. W zakładach tych montowany jest także model Midlum. Wszystkie silniki samochodów ciężarowych produkowane są w Venissieux (od silników czterocylindrowych do sześciocylindrowych o pojemności 12 litrów).
Renault w 1999 roku nadal był pierwszą w Europie marką samochodów osobowych i dostawczych. W kwietniu wszystkie modele Renault Mégane przechodzą facelifting. Wprowadzono do sprzedaży nowy model z rodziny Mégane – Renault Mégane w wersji kombi (Grandtour). We wrześniu pojawia się w sprzedaży nowy wyodrębniony z rodziny Mégane – Renault Scénic (również po Faceliftingu). Jean-Louis Schlesser wygrał Rajd Paryż-Dakar na Renault Mégane buggy. Renault otwiera nową fabrykę w Brazylii i powraca do produkcji samochodów w Meksyku. Odbyła się oficjalna prezentacja Renault Scénic RX4 (wersja z napędem na cztery koła).
Zakłady Renault w Douai na północy Francji jako jedyne produkujące nowego Scénica wprowadziły od grudnia trzecią zmianę, co pozwoliło na zwiększenie produkcji do około 1,8 tys. sztuk dziennie. Renault Clio zajęło pierwsze miejsce w Europie pod względem popularności sprzedaży w segmencie małych samochodów. W samej Europie znalazło nabywców 1,5 miliona aut, co stanowi 10,1 proc. udziału w rynku nowych samochodów a około 1,8 miliona pojazdów w ponad 100 krajach świata. Renault stało się posiadaczem 51 procent akcji w Dacii. W tym roku Renault Vehicules Industriels sprzedała ponad 31 tysięcy wysokotonażowych. 27 kwietnia Renault i Nissan podpisały umowę o globalnej współpracy. w efekcie powstał czwarty co do wielkości gigant motoryzacyjny na świecie. Wiosną tego roku renault rozpoczęło produkcję swoich pojazdów w Moskwie.
W 2000 roku Renault rozpoczęło przygotowania do swego powrotu do mistrzostw świata w Formule 1 w sezonie 2002. W związku z tym Renault podjęło decyzję o kupnie upadającego zespołu Benetton i przekształcenia go w zespół fabryczny. Po drogach całego świata jeździ milion Scéniców. Renault ma już w swoim posiadaniu 73,29 proc. akcji w Dacii. Jesienią Renault otworzyło w Paryżu przy Champs Elysees „Altelier Renault” – miejsce, w którym można dobrze zjeść i popatrzeć na modele studyjne. Miejsce, w którym Renault kontaktuje się z publicznością.
XXI wiek.
W 2001 roku koncern Renault wprowadza do sprzedaży nowe modele samochodów: dostawczego Trafica oraz osobowe – Avantime, Thalia i Laguna II. Nowy Renault Traffic otrzymuje tytuł „Vana Roku”. Na polskim rynku dostępny jest już Clio V6. Rozpoczęła się produkcja Scenica w meksykańskich zakładach Nissana. Renault Clio II przeszło facelifting.
W 2002 roku pojawił się model Renault Vel Satis. 6 grudnia rozpoczyna się sprzedaży Renault Mégane II (auto zdobyło pięć gwiazdek na pięć możliwych w wynikach testów zderzeniowych Euro NCAP) w Polsce. Renault wróciło do Formuły 1 jako konstruktor. Prezentacja Renault Thalia po face liftingu.
W październiku 2002 Renault wprowadził do sprzedaży Renault Espace IV, w kwietniu 2003 w salonach pojawił się Renault Kangoo po faceliftingu. Renault w Polsce zaprezentowało w sierpniu Renault Scenic II (który ma być produkowany w dwóch wersjach nadwoziowych: normalnym pięcioosobowym oraz z przedłużonym rozstawem osi – wersja Grand siedmioosobowa), Mégane II w wersji Classic i Grandtour (kombi).
14 listopada 2005 Renault Clio trzeciej generacji zdobyło tytuł samochodu roku 2006.
W 2005 i 2006 roku zespół Renault F1 zdobył tytuły mistrza świata kierowców (oba tytuły zdobył Fernando Alonso) i konstruktorów Formuły 1.
W roku 2007 po fatalnych wynikach badań jakości modeli; Laguna II, Megane II i innych aut Renault zamierza odświeżyć swoje modele; w październiku do sprzedaży trafia Laguna III, przedsiębiorstwo pokazuje koncepcyjne Clio Grandtour i Grand Modus, rozpoczyna się sprzedaż Twingo II. Pierwsza prezentacja seryjnego modelu klasy SUV-Koleos.
W rok 2008 Renault wprowadził nowe modele: Mègane III generacji jako hatchback i coupe, Laguna Coupe, nową Thalię, nowe Kangoo oraz Kangoo Compact.
Na rok 2009 Renault planowało rozwinięcie wersji nadwozia nowego Megane, nową wersję swego kompaktowego minivana oraz lifting Clio III.
W wyniku osiągniętego w 2010 porozumienia koncernów Daimler AG i Renault Nissan Mitsubishi Alians następca modelu Smart Forfour powstanie na platformie Renault Clio III. Koncern Daimler obejmuje 3,1% akcji partnera.
Koncern Renault zatrudnia dziś około 141 tys. pracowników, obecnie produkuje samochody we Francji i w swoich filiach w: Hiszpanii, Belgii, Turcji, Słowenii, Portugalii, Argentynie, Brazylii oraz montuje w Rosji, Kolumbii, Urugwaju, Maroko, Malezji i w Chinach. Wytwórnie samochodów ciężarowych znajdują się nadto w USA, Wielkiej Brytanii i Czechach. W 1994 roku akcje Renault trafiły na giełdę i obecnie (2008) tylko 15,1% jest w posiadaniu państwa.
Renault wyspecjalizowało się nie tylko w produkcji samochodów osobowych, sportowych i użytkowych, ale także jest dużym producentem ciągników rolniczych, wagonów kolejowych i innego sprzętu, w tym obrabiarek specjalnych i urządzeń potrzebnych do seryjnej produkcji samochodów. Urządzenia do produkcji samochodów z firmy Renault pracowały m.in. w radzieckich zakładach Moskwicza. Według licencji Renaulta wytwarzany był w Rumunii słynny w Polsce samochód Dacia, a w Stanach Zjednoczonych pracowała duża fabryka wytwarzająca wozy Renault 9.
Zakończenie współpracy z Fiatem
W październiku 2020 roku Renault ogłosiło zakończenie swojego partnerstwa z Fiatem, ze względu na to że tworzyła się fuzja pomiędzy FCA i PSA.
Marki koncernu Renault.
Koncern Renault posiada również 43,4% udziałów Nissan (jednocześnie Nissan posiada 15% akcji Renault), 49,9895% udziałów AwtoWAZ (Łada), 6,8% Volvo AB
Fabryki koncernu.
Fabryki koncernu zlokalizowane są w:
Z powodu światowego kryzysu finansowego i zmniejszonego popytu na samochody zarząd Renault zapowiedział na 2009 rozpoczęcie programu dobrowolnych zwolnień pracowniczych, w wyniku czego podane powyżej zatrudnienie z pewnością spadnie.

</doc>
<doc id="206468" url="https://pl.wikipedia.org/wiki?curid=206468" title="Znaki kartograficzne">
Znaki kartograficzne

Znaki kartograficzne to umowny zestaw znaków używanych na mapie, służący do przedstawiania różnych zjawisk, zdarzeń i obiektów. W zależności od dokładności i rodzaju mapy są to różne znaki. Znaki kartograficzne przeważnie utożsamia się z sygnaturową metodą prezentacji kartograficznej. Przykładowe znaki kartograficzne to: rzeka (niebieska linia), las (zielona przestrzeń) lub np. hotel (litera H w domku). Do znaków kartograficznych zalicza się również m.in. poziomice.

</doc>
<doc id="206473" url="https://pl.wikipedia.org/wiki?curid=206473" title="Partia Pracy (Norwegia)">
Partia Pracy (Norwegia)

Partia Pracy (norw. "Arbeiderpartiet (Ap)", daw. "Det norske Arbeiderparti (DnA)") – norweska partia socjaldemokratyczna, założona w 1887 roku. Od 2005 do 2013 główna siła centrolewicowej koalicji rządzącej krajem. Do 2011 roku działała pod nazwą Norweska Partia Pracy.
W wyniku wyborów parlamentarnych w 2021 roku partia pracy uzyskała 26,3% głosów, co przełożyło się na 48 mandatów poselskich. Dzięki temu wspólnie z Senterpartiet utworzyli rząd mniejszościowy. 
Historia.
Geneza.
Pierwsze struktury ruchu robotniczego w Norwegii narodziły się pod koniec lat 40. XIX wieku. Norwegia przez długi czas była krajem opartym na rolnictwie, leśnictwie i rybołówstwie, na 1,4 miliona obywateli tylko 13 tysięcy pracowało jako robotnicy przemysłowi. Na przełomie 1849-1851 powstało pierwsze stowarzyszenie robotnicze, zorganizowane zostało przez nauczyciela Marcusa Thrane, za cel stawiało sobie walkę o lepsze płacę. W Norwegii w tym czasie powstało około 300 podobnych stowarzyszeń zrzeszających 30 tysięcy pracowników. Ruch został jednak rozbity przez rząd Norwegii. Klasa robotnicza zyskała na liczebności od połowy XIX wieku. Na początku lat 50. narodziły się pierwsze norweskie związki zawodowe, skupiały one głównie rzemieślników; krawców, piekarzy czy cieślów. Wraz z falą emigracji do Ameryki w latach 70., część związków rozpadła się.
Na sile klasa robotnicza zyskała w latach 80. po okresie ożywienia gospodarczego. Działacze-robotnicy poznawali idee marksizmu. Dużą rolę w kształtowaniu się ruchu socjalistycznego odegrał Christian Knudsen. W 1885 roku opublikowano duńskie wydanie "Kapitału" Karola Marksa (duński był powszechnie znany w Norwegii). W kształtowaniu się ruchu robotniczego w Norwegii dość duży wpływ mieli socjaliści duńscy, którzy już w 1871 roku założyli partię robotniczą. Z inicjatywy Christiana Knudsena w 1884 roku założono pierwszą robotniczą gazetę „Vort Arbeide”, od 1886 roku znaną jako „Socialdemokraten”. W latach 80., działało około 70 lokalnych związków.
Działalność partii.
Początki działalności partii.
21 sierpnia 1887 roku powstała Zjednoczona Norweska Partia Robotnicza (która później zmieniła nazwę na współczesną - Partia Pracy). Zjednoczyła ona szereg klubów politycznych i związków zawodowych. Pierwszym liderem partii został Anders Andersen po dwóch latach zastąpiony przez Christiana Knudsena i Karla Jeppesena. Program partii znajdował się pod wpływami marksizmu, opowiedział się za uspołecznieniem środków produkcji, ustanowieniem stosunków socjalistycznych i walką klas. Od początku partia wyrażała tendencje reformistyczne; uznawała jedynie parlamentarne metody walki o prawa robotników. Współpracowała z liberalną partię mieszczan, Venstre, której kandydatów do parlamentu popierała do końca XIX wieku.
W XIX wieku trwały liczne strajki organizowane przez związki zawodowe i Partię Pracy. W 1899 roku zjednoczono związki w Federacji Związków Zawodowych (LO). Jednym z głównych postulatów partii była sprawa uniezależnienia Norwegii od sąsiedniej Szwecji. Do uzyskania przez Norwegię pełnej niezależności doszło w 1905 roku. Partia Pracy pierwszych posłów do parlamentu wprowadziła w 1903 roku, wówczas do Storingu weszło czterech jej działaczy. Partia uzyskała wtedy 24 556 głosów a liczba jej członków wynosiła 17 000. W 1905 roku liczba związków zawodowych wynosiła już 15,6 tysięcy pracowników, w 1910; 47,4 tysięcy a w 1919 143,9 tysięcy. W 1906 roku w wyborach, partia uzyskała już 16,1% głosów, granicę 20% przekroczyła w 1909 roku a granicę 30% w 1915 roku. W 1913 roku, partia miała 24 gazety. Partia wydawała również periodyk "Det 20de Aarhundre".
W 1911 roku wewnątrz partii powstała frakcja rewolucyjna. Rewolucja październikowa i rewolucja niemiecka doprowadziły do radykalizacji norweskich robotników. Odwołano kierownictwo Norweskiej Partii Pracy które było według większości zbyt reformistyczne. W marcu 1918 roku w Christianii (obecnie Oslo) odbył się zjazd delegatów robotników i żołnierzy. Większość uczestników zjazdu opowiedziała się za budową w Norwegii systemu władzy rad oraz poparła platformę lewicy zimmerwaldzkiej. W 1919 roku, Partia Pracy przystąpiła do III Międzynarodówki jednak utrzymały się w dalszym stopniu tendencje reformistyczne. W 1920 roku partia miała 33 gazet i 6 częściowo powiązanych czasopism. Partia dysponowała własnym wydawnictwem, Det Norske Arbeiderpartis Forlag (wcześniej Tiden Norsk Forlag). Oprócz książek i broszur, Det Norske Arbeiderpartis Forlag wydawał Maidagen (roczną publikację z okazji Święta Pracy), Arbeidets Sty (roczną publikację z okazji Bożego Narodzenia) i Arbeiderkalenderen (kalendarz).
Niezadowolona z dołączenia do III Międzynarodówki najbardziej reformistyczna frakcja w 1921 roku utworzyła rozłamowa Socjaldemokratyczną Partię Robotniczą Norwegii. Większość uczestników zjazdu Partii Pracy z 1923 roku odrzuciło wymogi Międzynarodówki Komunistycznej, tym samym laburzyści opuścili międzynarodówkę. W 1927 roku doszło do formalnego zjednoczenia Norweskiej Partii Pracy i Socjaldemokratycznej Partii Robotniczej Norwegii. Na zjeździe z 1923 roku, zwolennicy pozostania w Międzynarodówce, założyli Komunistyczną Partię Norwegii.
Wzrost wpływów Norweskiej Partii Pracy obalił dotychczasowy dwupartyjny system konkurencji konserwatystów z Hoyre i liberałów z Venstre. Szansę na objęcie przez socjaldemokratów władzy, wzrosły po wprowadzeniu systemu proporcjonalnego w 1920 roku. Pierwszy rząd lewicowy powstał w 1928 roku. Premierem został Christopher Hornsrud, rząd ten rozpadł się jednak już po dwóch tygodniach. W 1933 roku partia przekroczyła granicę 40% poparcia.
W 1935 roku socjalista Johan Nygaardsvold założył rząd mniejszościowy poparty przez Partię Chłopską. Rząd ten przetrwał do drugiej wojny światowej i okupacji hitlerowskiej. W 1966 roku w partii działało już 142,7 tysięcy osób. Po 1927 roku partia przyjęła typowo reformistyczny kurs i odrzuciła postulaty rewolucyjne. Na pierwszy plan wysunięto postulaty reformy społecznej i demokratyzacji Norwegii, drogą do realizacji tych celów miał być kompromis z partiami burżuazji. W latach 20. i 30. z inicjatywy laburzystów w życie weszła ustawa o obronie robotników która przewidziała uprawnienia robotnicze i gwarancje przy zwolenianach po dłuższym okresie pracy. W 1937 roku socjaldemokraci wprowadzili renty dla osób starszych, w 1938 roku przeforsowali ustawę chroniącą interesy rybaków. W polityce zagranicznej lewica opowiedziała się za neutralnością Norwegii.
Wraz z przejęciem władzy w Niemczech przez nazistów, rządy socjaldemokratyczne reagowały na imperialistyczne żądania Hitlera. Od 1938 do 1940 roku, partia była członkiem Socjalistycznej Międzynarodówki Robotniczej.
W 1940 roku Norwegia zaatakowana została przez wojska niemieckie. Wojna obronna Norwegii trwałą dwa miesiące. Hitlerowcy zdelegalizowali wszystkie partie poza faszystowską Nasjonal Samling. Przedstawiciele laburzystów działali w rządzie koalicyjnym na emigracji w Londynie. Działacze socjaldemokratyczni w kraju włączyli się do ruchu oporu a wielu z nich trafiło do nazistowskich obozów koncentracyjnych.
Partia Pracy na powojennej scenie politycznej.
W pierwszych wyborach w 1945 roku, po wyzwoleniu Norwegii spod okupacji, laburzyści uzyskali bezwzględną większość 76 mandatów, konkurencyjna wobec socjaldemokratów, Komunistyczna Partia Norwegii zdobyła 11 mandatów (11,9% poparcia). Premierem został socjalista Einar Gerhardsen. W 1945 roku, partia liczyła 191 tysięcy członków. Dzięki dużemu poparciu, Norweska Partia Pracy sprawowała władzę do 1961 roku. Apogeum wpływów socjaldemokratów sięgnął lat 1945-1961. Pod rządami Partii Pracy w tym okresie, Norwegia stała się państwem osiągającym wysoki poziom rozwoju, poprzez ustawodawstwo socjalne, świadczenia społeczne i wysoki poziom życia Norwegów, Norwegia znalazła się wśród najbogatszych państw w Europie zachodniej. W 1949 roku do Partii Pracy należała rekordowa liczba 204 tysięcy osób.
Po II wojnie światowej, Partia Pracy ugruntowała reformistyczną wizję rozwoju, z eksponowania haseł na rzecz klasy robotniczej przeszła na pozycje bardziej ogólnonarodowe. W wyborach oprócz proletariatu liczyć mogła na poparcie klasy średniej. W 1957 roku, partia uzyskała najwyższe dotąd poparcie wyborcze, sięgające 46,84% głosów. Po wojnie na liczebności zyskały też związane z Norweską Partią Pracy związki zawodowe, w 1945 roku liczył one 340 tysięcy osób a w 1976 już 673,6 tysięcy.
W polityce zagranicznej Norweska Partia Pracy, odstąpiła od przedwojennej polityki neutralności. Pod rządami lewicy Norwegia w 1949 roku, wstąpiła do NATO. Partia Pracy stała się najbardziej pronatowską partią socjaldemokratyczną w Skandynawii a Norwegia jako pierwszy z krajów regionu przystąpił do sojuszu. Gabinety laburzystowskie prowadziły w okresie zimnowojennym politykę antykomunistyczną, do pewnego rozluźnienia tej polityki nastąpiło w latach ustępowania konfliktu, szczególnie w latach 50. - laburzyści byli wówczas rzecznikami rozluźnienia napięć międzynarodowych.
Upadek koalicji rządowej lewicy spowodowany był przez rozłam w 1961 roku, w jego wyniku powstała nowa partia, Socjalistyczna Partia Ludowa, założona przez laburzystów przeciwnych członkostwu Norwegii w NATO. Socjaldemokraci pozostawali w przy władzy do sierpnia 1963 roku, rząd był jednak mniejszościowy. Po upadku rządu mniejszościowego, na krótko rząd utworzyły partie mieszczańskie a premierem został konserwatywny polityk John Lyng. Już po miesiącu sprawowania władzy przez konserwatysta do władzy powróciła lewica, do opozycji przeszła w listopadzie 1965 roku. Wówczas władzę przejęła koalicja partii mieszczańskich na czele z Perem Bortanem, liderem Partii Centrum (do 1959 roku pod nazwą Partia Chłopska), rząd centroprawicy istniał do marca 1971 roku. W 1965 roku, stanowisko przewodniczącego partii objął Trygve Bratelli który zastąpił na tym stanowisku Einara Gerhardsena.
W 1971 roku, rząd mniejszościowy utworzył socjalista Trygve Bratelli. Partia Pracy poparła proces integracji państw Europy zachodniej co stało się przyczyną spadku poparcia dla partii w latach 70. 1973 roku z inicjatywy laburzystów przeprowadzono referendum dotyczące przystąpienia Norwegii do Europejskiej Wspólnoty Gospodarczej, laburzyści przegrali głosowanie, 53,5% wyborców opowiedziało się przeciwko przystąpieniu kraju w struktury EWG. Wpływy socjaldemokratom udało się odrobić w kolejnych latach choć ich rządy uzależnione były od poparcia partii na lewo od Partii Pracy. W 1977 roku, centrolewica utworzyła rząd mniejszościowy z premierem Odvarem Nordliegom. 30 stycznia 1981 roku, na krótko powstał rząd mniejszościowy lewicy z premierem Gro Harlem Brundtland (pierwszą kobietą premierem w Norwegii). Dwa ostatnie gabinety laburzystów opierały się na poparciu Sosialistisk Venstreparti (SV, Partia Lewicy Socjalistycznej). SV powstała w marcu 1975 roku z połączenia Socjalistycznego Związku Wyborzego, Socjalistycznej Partii Ludowej i Komunistycznej Partii Norwegii, partia sytuuje się na lewo od socjaldemokratów, jest to partia socjalistyczna - odrzuciła postulaty Partii Komunistycznej aby przyjąć program oparty na marksizmie-leninizmie. Rząd lewicy utrzymał się do 1981 roku z drobną przerwą między październikiem 1972 a październikiem 1973 roku, gdy władzę objęła koalicja partii mieszczańskich.
Już od lat 70. widoczne były tendencje wzrostowe konserwatystów z Hoyre, w 1977 roku, konserwatyści zwiększyli swoją reprezentację parlamentarną o 12 mandatów a w kolejnych wyborach już o 13 mandatów. W tym samym okresie straty poniosła Partia Centrum. Obydwie formacje zaliczane były do sił eurosceptycznych. Wybory z 1981 roku, zakończyły hegemonię lewicy. Konserwatyści uzyskali 31,6% poparcia i 54 mandaty. Do parlamentu dostało się kilka innych partii mieszczańskich - Chrześcijańska Partia Ludowa (15 mandatów), Partia Centrum (11 mandatów) oraz liberalna Venstrie (2 mandaty). Do parlamentu powróciła reprezentująca skrajną prawicę Partia Postępu. Partia Pracy zdobyła 65 deportowanych (tracąc 11 mandatów), Partia Lewicy Socjalistycznej zdobyła 4 mandaty. Partia lewicy znalazły się w opozycji do prawicowego rządu.
Kolejne rządy Partii Pracy powstały w latach 1986-1989, 1990-1997 i 2000-2001. Zbudowanie w Norwegii państwa dobrobytu to głównie zasługa Partii Pracy. Pozycję dominującą w parlamencie norweskim partia ta utrzymała do czasów obecnych, często posiadając większość absolutną mandatów. Podczas wyborów w 2001 roku uzyskała tylko 24,3% głosów, ale była wciąż największą partią w "Stortingu". Podczas wyborów 2005 otrzymała już natomiast 32,7%, odzyskując wielu ze swoich wcześniejszych zwolenników. Jest ugrupowaniem przewodzącym "Czerwono-Zielonej Koalicji", która utworzyła rząd po wyborach w 2005 roku. Lider DnA, Jens Stoltenberg został premierem i stanął na czele pierwszego koalicyjnego rządu w którym wzięła udział Partia Pracy. Był on już poprzednio premierem w latach 2000-2001. W wyborach parlamentarnych w 2009 centrolewicowa koalicja pod przewodnictwem DnA zdobyła większość 86 miejsc w 169-osobowym parlamencie, co pozwoliło jej utrzymać się u władzy.
W 2011 roku partia oficjalnie zmieniła nazwę z Norweskiej Partii Pracy (Det Norske arbeiderparti) na Partię Pracy (Arbeiderpartiet). Zdaniem partii miało to zapobiec pomyłkom wyborców w wyborach lokalnych (Norweska Partia Pracy była zwyczajowa nazywana jako „Partia Pracy”). W zamachach w Norwegii w 2011 roku, szaleniec Anders Breivik będący sympatykiem skrajnej prawicy zamordował 69 osób oraz ranił 110, z czego 55 ciężko na wyspie Utoya gdzie odbywał się zjazd młodzieżówki laburzystów.
Polityka międzynarodowa.
Partia Pracy w latach zimnej wojny opierała bezpieczeństwo Norwegii na udziale w NATO, udziale w ONZ, współpracy z Europą zachodnią i budowania więzi między państwami Skandynawii. Polityka socjaldemokratów opierała się na pragmatyzmie i realizmie; laburzyści wprowadzili Norwegię do NATO lecz zastrzegli że na terytorium Norwegii, stacjonować nie będą obce wojska (w czasie pokoju) co było sprzeczne z zimnowojennymi interesami krajów bloku zachodniego. W 1957 roku rząd Partii Pracy narzucił NATO kolejne ograniczenie; Norwegia zdecydowała się na nieprzyjmowanie na swoim obszarze broni atomowej. W 1980 roku polityka ta uległa lekkiej zmianie, wówczas laburzyści zgodzili się na magazynowanie w kraju sprzętu wojskowego NATO.
Lewica norweska jeszcze w dekadzie lat 50., domagała się dialogu z państwami bloku wschodniego. Socjaldemokraci poparli integrację europejską. W 1972 roku laburzyści zostali pokonani w referendum dotyczącym dołączenia Norwegii do EWG w którym większość obywateli opowiedziała się przeciwko uczestnictwu w bloku. Według programu z maja 1977 roku, NPP w czasie rządów kontynuować miała współpracę z EWG a wzajemne relacje opierać się miały na układzie handlowym.
Mimo polityki przeciwnej jakiejkolwiek formie współpracy z komunistami w Norwegii, NPP w okresie zimnej wojny postulowała rozwijanie kontaktów z partiami komunistycznymi państw bloku wschodniego. Największą rolę (z państw bloku demokracji ludowej), socjaldemokraci przywiązywali do współpracy ze Związkiem Radzieckim; było to uwarunkowane geograficzną bliskością obu państw i interesami ekonomicznymi - eksploatacji Spitsbergenu i współpraca między krajami na Morzu Barentsa. Negatywnie na relacje norwesko-radzieckie wpływało członkostwo Norwegii w NATO. Od końca lat 50., rządzona przez centrolewicę Norwegia nawiązała też bliższe kontakty z Polską. Centrolewica popierała postulaty rozbrojenia wysuwane przez rząd PRL.
Program na lata 1978-1981 zakładał politykę odprężenia stosunków zimnowojennych i dalszego członkostwa Norwegii w NATO. Program poparł utworzenie powszechnego systemu bezpieczeństwa który miałby wyzwolić świat od bloków militarnych i bronią masowej zagłady. Partia poparła działania KBWE i zasady Aktu Końcowego.
Partia występowała przeciwko kolonializmowi. Laburzyści udzielali moralnego i materialnego poparcia ruchom narodowowyzwoleńczym. Norwegia pod rządami lewicy stała się jednym z głównych państw kapitalistycznych pomagającym w rozwoju gospodarczym Trzeciego Świata. W programie z 1977 roku, laburzyści opowiedzieli się za zniesieniem różnic między państwami bogatymi a biednymi. W swoich wystąpieniach, działacze socjaldemokratów, łączyli związek między pomocą gospodarczą krajom Trzeciego Świata a polityką rozbrojenia. Według programu laburzystów znaczącą rolę w zapewnieniu światu bezpieczeństwa i pokoju mają mocarstwa które nie powinny wpływać przy tym na kraje mniejsze i średnie. Laburzyści domagają się zwiększenia roli ONZ, odnośnie do polityki rozbrojenia i zwiększenia integracji państw Skandynawii.
Założenia programowe.
Partia Pracy jest partią socjalistyczną. Partia Pracy popiera cele i zasady z deklaracji frankfurckiej (1951) Międzynarodówki Socjalistycznej.
Partia popiera socjalizm demokratyczny, opowiada się za drogą ewolucyjnych reform i korzystania przy tym z instytucji kapitalistycznych i parlamentarnych. Reformistyczna polityka partii i poparcie dla NATO, doprowadziła do rozłamu, działacze na lewo od kierownictwa partii założyli Socjalistyczną Partią Ludową (obecnie Partia Lewicy Socjalistycznej). Partia Pracy odeszła od filozofii marksistowskiej choć w ramach pluralizmu toleruje użycie części tez i haseł marksowskich. Partia akcentuje swój „ogólnonarodowy charakter” porzucając swój dawny klasowy charakter. Według deklaracji programowej, celem laburzystów jest budowa społeczeństwa socjalistycznego opartego na solidaryzmie społecznym i eliminacja nierówności społecznych.
W programach powojennych, Partia Pracy nie przedstawiała postulatu nacjonalizacji głównych środków produkcji, przedstawiała natomiast postulat rozszerzenia kontroli społeczeństwa nad przedsiębiorstwami, bankami i towarzystwami ubezpieczeniowymi. Partia popiera gospodarkę mieszaną w której pracownicy współdecydują o przyszłości firmy.
W okresie rządów, laburzyści przeprowadzili dużą liczbę reform socjalnych; zapewniły one dużą kontrolę państwa nad ropą naftową czy też umocniły rolę sektora publicznego w gałęziach przemysłu tj. przemysł aluminiowy. W partyjnej propagandzie laburzyści mówili też o udziale załóg w zarządzaniu fabrykami i częściową kontrolą społeczna nad bankami. Tezy te zawierał program "Zasady i perspektywy" z 1969 roku. Przedstawiał on postulat demokracji ekonomicznej pojmowanej przez laburzystów jako środek ograniczający dyspozycyjność właścicieli kapitału a nie jako metoda zniesienia własności prywatnej. Program przedstawiał wizję tworzenia zgromadzeń demokratycznych które stanowiłyby najważniejszą władze przedsiębiorstwa i to one wybierałyby kierownictwo oraz podejmowały główne decyzje.
Program "Zasady i perspektywy" głosił konieczność planowania rozwoju społecznego i gospodarczego. Program przedstawiał postulat planowania gospodarczego realizowanego lokalnie na zasadach decentralizmu. W latach 70. na skutek światowego kryzysu w państwach kapitalistycznych z 1973 roku, wśród socjaldemokracji zarysowały się tendencje bardziej radykalne, tendencje te nie wpłynęły jednak na pryncypia partii. Laburzyści nie kładli nacisku na powiększenie liczby państwowych przedsiębiorstw lecz na poszerzanie kontroli społecznej sektory prywatnego, tak więc w latach 80. własność państwa stanowiło jedynie 2% firm. Do największego zaangażowania państwa w gospodarkę doszło w przypadku przemysłu naftowego laburzyści przyjęli politykę; pełnej kontroli państwa nad zasobami ropy i gazu; ograniczania wpływów towarzystw międzynarodowych w eksploatacji złóż powyżej 72 równoleżnika; utrzymywania tempa eksploatacji ropy w celu zapobiegania szkodom w środowisku naturalnym. Gabinet centrolewicy powołał przedsiębiorstwo naftowe Statoil.
W ciągu ostatnich 20 lat partia włączyła w skład swej ideologii więcej wolnorynkowych założeń, pozwalając na prywatyzację przedsiębiorstw państwowych i redukując wysokość podatków progresywnych. Jednak w ostatnich latach daje się zauważyć jej stopniowy powrót na lewą stronę sceny politycznej.
Struktury.
Laburzyści tolerują uczestnictwo w partii grup o poglądach innych od oficjalnej linii partyjnej Kierownictwa Partii Pracy jeśli poglądy te nie dzielą jedności struktur partii i nie przeszkadzają w realizowaniu celów partii. W partii działają skrzydła określane jako - prawica socjaldemokratyczna, centrum i lewica. Dość silne jest skrzydło lewicowe, głównym reprezentantem lewicowego skrzydłem jest organizacja młodzieżowa; Związek Młodzieży robotniczej. Inne grupy lewicy partyjnej skupiały się np. wokół pism, w ten sposób grupa działaczy lewicy domagającej się wystąpienia Norwegii z NATO (w 1961 roku działacze ci utworzyli Socjalistyczną Partię Ludową), skupiła się wokół gazety „Orientering”.
Socjaldemokraci norwescy na ogół byli bardziej radykalni niż pozostałe ruchy socjalistyczne Europy zachodniej. Radykalizm społeczny nie odnosi się jednak do założeń programowych i działalności jej struktur dlatego np. frakcje popierające radykalne postulaty społeczne popierają prawicowe postulaty antykomunistyczne czy do spraw polityki zagranicznej.
Mimo istnienia frakcji, NPP jest pod względem ideowym partią zwartą. Do rozbieżności dochodziło stosunkowo rzadko np. w czasie referendum z 1972 roku dotyczącego wstąpienia Norwegii do Europejskiej Wspólnoty Gospodarczej wtedy doszło do secesji grupki działaczy która utworzyła partię pod nazwą Demokratyczni Socjaliści (w 1975 roku weszli w skład Partii Lewicy Socjalistycznej).
Głównym organem władz partii jest Zjazd. Odbywa się on co cztery lata. Na zjeździe wybierane jest Kierownictwo, egzekutywa oraz przewodniczący partii a oprócz tego jej sekretarz i dwóch wiceprzewodniczących. Od roku 1975 wbrew dawnej tradycji na ogół nie były łączone stanowiska lidera partii i premiera (choć zdarzały się wyjątki, miało to miejsce np. w okresie rządów premier Gro Harlem Brundtland).
Partia Pracy związana jest ze związkiem zawodowym LO. Dużą rolę w sprawowaniu władzy w partii oprócz LO i kierownictwa partii ma również frakcja parlamentarna. Duże wpływy ma organizowany przez partię ruch spółdzielczy, oświatowy czy prasa partyjna. W Norwegii ukazywało się w latach 80. około 40 pism socjaldemokratów w tym większość z nich stanowiły dzienniki, jednym z nich był „Arbeider Avisa” w Trondheim. Centralnym organem partii jest „Arbeiderbladet” którego redaktor naczelny często wchodzi w skład Kierownictwa partii. Pismem teoretycznym jest dwumiesięcznik „Socialistik Perspektiv”.
Rządy.
Tworzyła rząd w latach:

</doc>
<doc id="206477" url="https://pl.wikipedia.org/wiki?curid=206477" title="Order Vitéza">
Order Vitéza

Order Vitéza, "Vitézi Rend" – order ustanowiony 10 sierpnia 1920 dekretem nr 6650/1920 przez rząd regenta Węgier admirała Miklósa Horthyego.
Order swoim wyglądem nawiązywał do herbu Węgier i symbolu państwowości węgierskiej, korony świętego Stefana.
Geneza.
Wcześniej za waleczność i zakończone powodzeniem śmiałe czyny wykonane bez rozkazu lub wbrew rozkazowi na terenie Austro-Węgier nadawano Wojskowy Order Marii Teresy.
Po I wojnie światowej, gdy Węgry stały się niepodległym królestwem, nie można było przyznawać tego orderu. Powrócono wówczas do "Orderu Vitéza", ustanowionego w 1678 przez Emeryka Thököly'ego (1657-1705), księcia Górnych Węgier (obecnie wschodnia Słowacja) i Siedmiogrodu.
Atrybuty orderu.
Słowo vitéz – "dzielny, waleczny" – pochodzi od południowosłowiańskiego "vitez" = rycerz, kawaler. Tytuł "vitéza", który był odpowiednikiem niemieckiego tytułu "Ritter", a polskiego kawaler) otrzymywał odznaczony Orderem Vitéza, który stawał się członkiem zakonu rycerskiego "Kawalerów Orderu Vitéz". Nadanie orderu wiązało się z prawem do jego noszenia, posługiwania się tytułem oraz nadaniem ziemi: dla oficerów 40 jochów katastralnych (mórg) – co wynosiło 23 ha, pozostali żołnierze i cywile 8 jochów (4,6 ha). Te trzy wyróżniki (order, tytuł i grunt) były dziedziczone przez najstarszych potomków w linii męskiej (pierworodnych synów) po uzyskaniu 17 lat, jeśli fizycznie i psychicznie byli do tego przygotowani. Ci spośród odznaczonych orderem, którzy nosili niewęgierskie nazwiska, madziaryzowali je poprzez dodanie końcówki -y lub -i, lub zmieniali na inne (np. gen. Gustaw Hautzinger zmienił na panieńskie nazwisko matki – Jány).
Kawalerowie Orderu Vitéza.
Pierwszym odznaczonym został wnuk palatyna Węgier, Józefa Antoniego Habsburga, feldmarszałek i arcyksiążę Józef August Habsburg (1872-1962), w 1918 "Homo Regius" (zastępca) króla Karola I, a po upadku Węgierskiej Republiki Rad i restauracji monarchii w sierpniu 1919 pierwszy naczelny dowódca armii węgierskiej. Kolejne ordery otrzymali członkowie rządu tymczasowego utworzonego po stłumieniu rewolucji węgierskiej i upadku Republiki Radzieckiej.
Liczba kawalerów orderu osiągnęła w 1936 16 000 osób, w tym 1800 oficerów.
Po II wojnie światowej order został przekształcony w order domowy węgierskiej (palatyńskiej, po Józefie Antonim) linii dynastii habsbursko-lotaryńskiej i nadawany był na emigracji już nie za waleczność, lecz za zasługi dla Węgier i Habsburgów. Nie wiąże się też z nadaniem majątku ziemskiego. Aktualnie głową "Zakonu Orderu Viteza" jest pretendent do tronu węgierskiego, arcyksiążę vitéz Józef Árpad Habsburg (ur. 1933), wnuk arcyksięcia Józefa Augusta.

</doc>
<doc id="206482" url="https://pl.wikipedia.org/wiki?curid=206482" title="Hilary Saag">
Hilary Saag

Hilary Saag, także Sak, imię chrzestne Antoni (ur. 21 czerwca 1703 w Olsztynie koło Częstochowy, zm. 23 marca 1754 w Szczucinie Mazowieckim) – polski kompozytor, śpiewak, pedagog, pijar.
Śluby zakonne złożył 19 marca 1730. Był nauczycielem filozofii, teologii oraz składni w kolegiach pijarskich w Wieluniu, Piotrkowie, Radziejowie, Radomiu i Szczucinie Mazowieckim; w Radziejowie pełnił funkcję wicesuperiora.
Był twórcą najstarszej polskiej symfonii – "Symphonia ex D. Vesperae" (powstała prawdopodobnie przed 1743 w Wieluniu); symfonia, podobnie jak inne utwory Saaga, nie zachowała się, wspominana jest jedynie w inwentarzach wieluńskich.

</doc>
<doc id="206487" url="https://pl.wikipedia.org/wiki?curid=206487" title="Enlightenment Foundation Libraries">
Enlightenment Foundation Libraries

Enlightenment Foundation Libraries (EFL) – zestaw silnie zmodularyzowanych bibliotek, na których opiera się środowisko graficzne ("powłoka graficzna") Enlightenment DR17 (E17). Biblioteki te można także używać do innych aplikacji, dużą popularnością cieszy się zwłaszcza Imlib.
Biblioteki składowe.
EFL składa się z następujących bibliotek:

</doc>
<doc id="206490" url="https://pl.wikipedia.org/wiki?curid=206490" title="Ośrodek „Brama Grodzka – Teatr NN”">
Ośrodek „Brama Grodzka – Teatr NN”

Ośrodek „Brama Grodzka – Teatr NN” (potocznie Brama Grodzka lub Teatr NN) – samorządowa instytucja kultury powstała w 1998 roku w Lublinie. Działa na rzecz ochrony dziedzictwa kulturowego i edukacji.
Ośrodek realizuje rozmaite programy, takie jak Historia Mówiona, Ikonografia Lublina, Edukacja i Animacja, Nowe Media czy Wydawnictwo. Prowadzi także "Podziemia Lubelskie" i "Dom Słów" oraz corocznie organizuje festiwale: "Miasto Poezji", "Zaczarowany Lublin – Spotkania z Opowiadaczami Świata" i "Śladami Singera".
Ośrodek mieści się w Bramie Grodzkiej w Lublinie. W wielu realizowanych programach nawiązuje do symbolicznego położenia swojej siedziby, która w przeszłości była przejściem pomiędzy miastem chrześcijańskim a żydowskim oraz miejscem spotkania różnych kultur, tradycji i religii.
Założycielem i dyrektorem Ośrodka jest Tomasz Pietrasiewicz.
Historia Ośrodka „Brama Grodzka – Teatr NN”.
Historia powstania Ośrodka.
U podstaw działalności Ośrodka „Brama Grodzka – Teatr NN” leży działalność Teatru NN, który powstał w 1990 roku w Lubelskim Studio Teatralnym. Od 1992 roku, po przekształceniu się LST w obecnie istniejące Centrum Kultury w Lublinie, Teatr NN stał się gospodarzem Bramy Grodzkiej i przyległych do niej kamienic (ul. Grodzka 21, 34 oraz część 36), jednak budynki wymagały generalnego remontu. W 1998 roku Ośrodek decyzją Rady Miasta uzyskał status samorządowej instytucji kultury. W tym samym czasie zakończyły się prace renowacyjne, dzięki czemu budynki mogły być w pełni wykorzystane do działalności kulturalnej i edukacyjnej.
Historia budynku.
Brama Grodzka powstała w 1342 roku jako jeden z pierwszych murowanych elementów obwarowań Lublina wzniesionych po zezwoleniu Kazimierza Wielkiego. Pod koniec XVIII wieku przeprowadzono remont obiektu, którego projekt wykonał architekt Dominik Merlini. Aż do połowy XX wieku Brama Grodzka była również zwana Bramą Żydowską, ponieważ stanowiła przejście pomiędzy Starym Miastem Lublina a jego dzielnicą żydowską. Dzielnica ta uległa całkowitemu zniszczeniu w latach 1942-43.
Podobnie jak inne mienie żydowskie, w 1945 roku Brama została przekazana Zarządowi Miejskiemu. Jej ostatnią właścicielką była Perla Goldberg, której spadkobiercy w 1948 roku sprzedali budynek wraz z nieruchomością przy ul. Grodzkiej 21 Janowi Kowalikowi. Pozostała część obiektu przypadła Ajzie i Lai Fernsztendlik. Po remoncie budynku w 1954 roku został on oddany do użytku Liceum Sztuk Plastycznych. Po 1979 roku mieściły się tam instytucje kulturalne, takie jak Towarzystwo Przyjaciół Sztuk Pięknych, Towarzystwo Kultury Teatralnej czy Lubelskie Studio Teatralne.
Ośrodek „Brama Grodzka – Teatr NN” użytkuje obiekt od 1992 roku. Renowacja odbyła się w latach 1994-2000. Prace remontowe zostały przeprowadzone w budynku Bramy Grodzkiej oraz przyległych jej kamienicach; polegały m.in. na podbiciu fundamentów, wymianie dachu i adaptacji poddasza, wykonaniu elewacji, montażu instalacji elektrycznej i ciepłowniczej, wymianie stolarki okiennej i drzwiowej.
Działania związane z dziedzictwem kulturowym i edukacyjne.
Spotkania Kultur.
Jednym z pierwszych programów historyczno-edukacyjnych prowadzonych przez Teatr NN przed powstaniem instytucji Ośrodka „Brama Grodzka – Teatr NN” były Spotkania Kultur. Źródłem inspiracji projektu była wielokulturowa historia Lublina oraz nawiązanie do symbolicznego znaczenia Bramy Grodzkiej jako spotkania kultur, tradycji oraz religii. Program tworzony był w skali lokalnej, jednak przyczynił się do rozbudowania kontaktów międzynarodowych i kulturowego wzbogacenia Lublina.
Na początku lat 90. Teatr NN nawiązał bliskie kontakty z instytucjami i środowiskami ze Lwowa i Kijowa, w efekcie czego zorganizowane zostały liczne dyskusje, spotkania oraz wystawy. W 1992 roku zorganizowana została międzynarodowa sesja „Bruno Schulz 1892-1942” (Lwów-Drohobycz), poświęcona Bruno Schulzowi w rocznicę jego śmierci. W sesji wzięło udział kilkadziesiąt osób, w tym wybitni badacze twórczości Bruno Schulza z Polski i z zagranicy. Materiały z sesji opublikowane zostały w języku ukraińskim, jako pierwsza publikacja mająca na celu popularyzację osobę i twórczość Bruno Schulza na Ukrainie.
W ramach projektu „Spotkania Kultur” do Lublina zapraszani byli artyści z całej Europy Środkowej: Ukrainy, Białorusi, Czech, Słowacji, Węgier, oraz Niemiec, w tym muzycy folkowi i zespoły klezmerskie. Zorganizowane zostały dwie edycje Festiwalu Spotkania Kultur. Elementem projektu była również działalność wydawnicza, w ramach której opublikowane zostały broszury, książki, zbiory poezji, albumy i pisma.
Lublin Józefa Czechowicza.
W Ośrodku regularnie organizowane są wydarzenia upamiętniające osobę Józefa Czechowicza, modernistycznego poety z Lublina. Pierwsze takie wydarzenie, „Czytanie Czechowicza”, odbyło się 10 września 1999 roku w sześćdziesiątą rocznicę śmierci poety. Każdego roku w dniu 15 marca, w dniu urodzin Czechowicza, o godzinie dziewiątej we wszystkich stacjach radiowych w Lublinie czytane są fragmenty „Poematu o Mieście Lublinie”. O godzinie osiemnastej w siedzibie Ośrodka „Brama Grodzka – Teatr NN” wybitni mieszkańcy Lublina czytają „Poemat…”.
Od 2003 roku, z inicjatywy prof. Władysława Panasa i Tomasza Pietrasiewicza, w noc pierwszej pełni księżyca lipca jest organizowany tradycyjny spacer po mieście – Spacer z Czechowiczem. Jest on poświęcony pamięci poety, a w szczególności jego „Poematowi o Mieście Lublinie”. Trasa spaceru wiedzie przez miejsca istotne dla życia i pracy Czechowicza: rozpoczyna się przy alei Solidarności, mija cmentarz miejski i grób poety, dalej wiedzie przez główny urząd pocztowy w Lublinie (w pobliżu którego w 1939 zmarł poeta). Następnie prowadzi na Stare Miasto – przez Bramę Krakowską, rynek, Bramę Grodzką i Kaplicę Zamkową. Uczestnicy następnie schodzą do miejsca, w którym dawniej znajdowała się ulica Szeroka. Spacer kończy się przy kościele św. Mikołaja.
Misteria Pamięci.
Misteria Pamięci to wydarzenia artystyczne o charakterze spektaklu, które rozgrywają się w przestrzeni miejskiej i miejscu nieistniejącego już miasta żydowskiego. Są połączeniem tradycji średniowiecznych misteriów z nowoczesnymi elementami audiowizualnymi. Tematem przewodnim misteriów jest zagłada żydowskiej dzielnicy w Lublinie.
Do Misteriów Pamięci zrealizowanych przez Ośrodek należą:
Zapomniana Przeszłość – Wielokulturowe Tradycje Lubelszczyzny.
Projekt „Zapomniana Przeszłość – Wielokulturowe Tradycje Lubelszczyzny”, realizowany od 1 lutego 2002 do 28 lutego 2003, został zainicjowany przez Ośrodek „Brama Grodzka – Teatr NN” w celu popularyzacji dziedzictwa kulturowego regionu lubelskiego. Głównymi adresatami programu byli uczniowie gimnazjów i ich nauczyciele. Realizatorzy projektu skupili się na popularyzacji wiedzy o historii regionu, ze szczególnym naciskiem na wieloetniczność i różnorodność religijną. Celem nadrzędnym programu było przygotowanie młodzieży do rozumienia swojej „Małej Ojczyzny” i aktywnego uczestnictwa w jej życiu. Program miał również walczyć z ksenofobią, nietolerancją, rasizmem i antysemityzmem wśród młodych ludzi.
Spotkania polsko-izraelskie.
Od 2002 roku Ośrodek „Brama Grodzka – Teatr NN” w ramach projektu edukacyjnego Brama. Edukacja i Animacja organizuje wspólne spotkania dla uczniów z Polski i Izraela, w których skład mogą wchodzić warsztaty, spotkania, spacery, wymiany, szkolenia, itp. Spotkania odbywają się w języku angielskim i mają na celu przybliżenie młodzieży tradycji, kultury i historii obu krajów i narodów.
Henio Żytomirski.
Henio Żytomirski był żydowskim chłopcem, który urodził się i mieszkał w Lublinie. W wieku dziewięciu lat został zamordowany w komorze gazowej w obozie koncentracyjnym na Majdanku. Ośrodek „Brama Grodzka – Teatr NN” upamiętnia historię lubelskich ofiar II wojny światowej, zwłaszcza dzieci, poprzez historię Henia.
„Listy do Henia” to projekt trwający od 2005 roku, w ramach którego 19 kwietnia na schodach Banku Pekao przy Krakowskim Przedmieściu eksponowany jest zestaw zdjęć i reprodukcji dotyczących Henia. Ekspozycja znajduje się w miejscu, w którym w 1939 roku chłopiec został sfotografowany na dwa miesiące przed wybuchem II wojny światowej. Istnieje również specjalna skrzynka, gdzie każdy może wrzucić list skierowany do Henia. Przesyłki są jednak zwracane nadawcom z adnotacjami „nie ma takiego adresu” lub „adresat nieznany”.
18 sierpnia 2009 roku pojawił się profil Henia na Facebooku. W imieniu chłopca publikowano zdjęcia i posty oparte na materiałach zgromadzonych przez Ośrodek, włącznie z fotografiami i listami udostępnione przez krewnych rodziny Żytomirskich. Opublikowanie profilu poprzedziła publikacja rozbudowanego serwisu internetowego poświęconego Heniowi. W lipcu 2010 roku został zamknięty ze względu na zasadę zakazującą tworzenie kont na Facebooku w imieniu osób trzecich.
W 2012 roku, 70 lat po likwidacji getta w Lublinie, historia Henia Żytomirskiego została zawarta w formie czarno-białego komiksu „Spacer”. Medium to zostało wybrane szczególnie w celu sięgnięcia docelowych odbiorców projektu – dzieci.
Henryk Żytomirski był jednym z bohaterów wystawy „Elementarz – Dzieci w obozie na Majdanku”.
Forum Kultury Przestrzeni.
Jednym z wielu działań podjętych w ramach FKP było udostępnienie materiałów o lubelskim Podzamczu w celu osiągnięcia jak najwyższej jakości projektów jego zagospodarowania. Strona miała na celu pokazanie, jak ważną grupą interesu mogą być mieszkańcy Lublina zainteresowani edukacją i rozwojem kulturowej tożsamości.
Forum Kultury Przestrzeni funkcjonowało również jako forum internetowe, na którym członkowie mogli wymieniać poglądy i podejmować różnorodne inicjatywy na rzecz kultury przestrzeni. Partnerem akcji jest Ośrodek „Brama Grodzka – Teatr NN”. Idee propagowane przez Forum są aktualnie realizowane przez wiele innych podmiotów, m.in. Pieszy Lublin, Rok Jana Gehla, Porozumienie Rowerowe.
Spośród członków FKP powstała Rada Kultury Przestrzeni przy Prezydencie Miasta Lublin, do której należą 23 osoby. Zadaniem Rady jest wspieranie Prezydenta w sprawach dotyczących przestrzeni. Rada animuje działania Forum i przygotowuje stanowiska w sprawach wskazanych przez Prezydenta.
Światła w Ciemności – Sprawiedliwi wśród Narodów Świata.
Trwający od 2007 roku projekt „Światła w Ciemności – Sprawiedliwi wśród Narodów Świata” to inicjatywa podjęta przez Ośrodek, której celem jest dokumentowanie, opracowywanie oraz przywracanie pamięci o historiach ratowania Żydów na Lubelszczyźnie w czasie II wojny światowej. Od 2001 roku Ośrodek gromadził relacje mówione i materiały archiwalne od osób, które pomagały Żydom, a także od uratowanych i ich rodzin. W ramach projektu realizowane są warsztaty edukacyjne dla nauczycieli i uczniów, publikacje, wystawy, misteria i akcje informacyjne w mediach. Zarejestrowane relacje, zdjęcia i dokumenty świadków tych wydarzeń są dostępne w internetowych zbiorach Ośrodka. Ośrodek nawiązał również współpracę z partnerami z Ukrainy, którzy realizują podobny projekt w swoim kraju.
Działalność Ośrodka „Brama Grodzka – Teatr NN” w dziedzinie inicjatyw społecznych promujących dialog chrześcijańsko-żydowski i polsko-żydowski została uhonorowana w 2011 roku Nagrodą im. ks. Stanisława Musiała SJ
Wagon.lublin.pl.
W lipcu 2005 roku, w 25. rocznicę strajków na Lubelszczyźnie, jak i w całej Polsce, odbyła się pierwsza edycja projektu artystyczno-edukacyjnego „wagon.lublin.pl”. Jego celem było odwiedzenie małych i dużych polskich miejscowości związanych z wydarzeniami lata 1980 roku. Wagon Pamięci wyjechał z Lublina 17 lipca, w rocznicę strajku na lubelskiej kolei. Jechała w nim grupa kilkunastu artystów, dziennikarzy i animatorów kultury związanych z Ośrodkiem „Brama Grodzka – Teatr NN”. Po pokonaniu trasy prowadzącej przez całą Polskę wagon ostatecznie dojechał do Gdańska 14 sierpnia, w rocznicę rozpoczęcia strajków w Stoczni Gdańskiej.
Jednym z celów podróży wagonu była idea konfrontacji współczesnej rzeczywistości z ideałami i marzeniami o rewolucji społecznej, które przyświecały wydarzeniom 1980 roku. Podróż wagonu była dokumentowana na bieżąco przez uczestników w ramach „Dziennika Pokładowego”, który został utrwalony w formie publikacji.
W 2010 roku, w 30. rocznicę strajków z 1980 roku, odbyła się druga edycja projekty pod nazwą Wagon2010.lublin.pl. Podobnie jak pięć lat wcześniej, ideą podróży Wagonu Pamięci było studium rzeczywistości Polski na przestrzeni ostatnich trzydziestu lat. W trakcie tej odsłony projektu udokumentowano ok. 150 relacji dotyczących wydarzeń 1980 roku, wagon odwiedziło około 10000 osób, zaś łączna trasa przejazdu wyniosła 3950km.
Trzecia edycja projektu odbyła się w 2015 roku i miała inny charakter: Ośrodek “Brama Grodzka - Teatr NN” wydał publikację “Lubelski lipiec 1980”.
Programy.
Edukacja i animacja.
Od początku swojej działalności Ośrodek „Brama Grodzka – Teatr NN” przywiązuje dużą wagę do działań na rzecz edukacji i animacji. W ramach tego programu zbudowano portal internetowy Latarnia Lublin. Latarnia Lublin, czyli wirtualne centrum edukacji i animacji im. Barbary Koterwas, to serwis internetowy skierowany do osób działających na rzecz edukacji i kultury. Pozwala uczniom i nauczycielom na łatwy dostęp do wiedzy o historii i kulturze miasta. Znajdują się w nim materiały dla nauczycieli, uczniów oraz gotowe scenariusze lekcji i propozycje warsztatów dotyczących edukacji kulturalnej. Projekt Latarnia Lublin realizowany jest na rzecz edukacji młodych ludzi, przy współpracy z organizacjami, instytucjami, nauczycielami, animatorami społecznymi i rodzicami.
Do działań edukacyjnych prowadzonych przez Ośrodek należą:
Lubelska Trasa Podziemna.
W 2005 roku Ośrodek przejął tzw. Lubelską Trasę Podziemną, która jest zaliczana do głównych atrakcji lubelskiego Starego Miasta. Lubelskie Podziemia są trasą turystyczną o charakterze edukacyjnym, o długości ok. 280 m, która biegnie pod przestrzenią miejską Rynku i Starego Miasta. Trasa została stworzona dzięki połączeniu kilkunastu staromiejskich piwnic, datowanych na początek XVI wieku. W podziemnych labiryntach znajduje się pięć makiet, które przedstawiają Lublin w różnych okresach rozwoju. Na końcu trasy zbudowano ruchomą makietę Wielkiego Pożaru Lublina z 1719 roku.
Dom Słów.
Kolejnym projektem Ośrodka „Brama Grodzka – Teatr NN” jest Dom Słów, znajdujący się przy ul. Żmigród 1 w Lublinie. Od 2006 roku funkcjonował on jako Izba Drukarstwa, która rozpoczęła działalność przy ul. Żmigród 1 i stanowiła kontynuację Izby Tradycji Drukarstwa Lubelskiego, która z kolei znajdowała się w tym miejscu od 1972 roku do połowy lat 90. 3 października 2014 roku nastąpiło ponowne otwarcie instytucji pod nową nazwą. Dom Słów pełni funkcję muzealną i edukacyjną. Jego program powstał wokół znaczenia słowa – mówionego i drukowanego – w życiu społecznym i kulturze, oraz wolności słowa jako czynnika wpływającego na zmiany społeczne.
W pomieszczeniach dawnej drukarni stworzono stałą ekspozycję, na której można zobaczyć stare maszyny drukarskie i urządzenia introligatorskie oraz dowiedzieć się o historii książki i drukarstwa w Lublinie. Wystawa obejmuje pomieszczenie drukarni z zecernią, pracownię litografii, papiernię i introligatornię. Organizowane są również warsztaty, w ramach których uczestnicy mogą czerpać papier, składać tekst, uczyć się kaligrafii czy też tłoczyć druk na tradycyjnej prasie drukarskiej. Zwiedzający mają również możliwość zapoznania się z osobą Józefa Łobodowskiego, patrona Domu Słów.
W czerwcu 2011 roku otwarta została wystawa „Siła Wolnego Słowa”. Jej główną ideą jest historia narodzin w Lublinie podziemnego, niezależnego ruchu wydawniczego. Wystawa pokazuje obieg wydawniczy, który funkcjonował w Lublinie or roku 1976, kiedy została uruchomiona podziemna drukarnia „Spotkania”. Wystawa pokazuje drukarnie podziemia, powielacze, jak również kolportaż ocenzurowanych i zakazanych książek; dzięki temu wystawa funkcjonuje jako opowieść o historii wolnego słowa w państwie totalitarnym. Towarzyszy jej program edukacyjny, skupiający się na znaczeniu słowa „wolność”.
Poza wystawami i warsztatami organizowanymi w Domu Słów, jest on również inicjatorem cyklu spotkań poświęconych typografii i grafice użytkowej „Typolub”. Pierwsza edycja projektu odbyła się w 2013 roku.
Laboratorium Nowe Media.
Laboratorium działa w strukturze Ośrodka od 1 stycznia 2009 roku. Jego głównym zadaniem jest opowiadanie o historii i dziedzictwie wielokulturowym Lublina z wykorzystaniem nowych mediów. Podstawowe cele Laboratorium są realizowane w ramach szerszego projektu Lublin. Lokacja 2.0, który rozwija ideę „inteligentnego miasta” poprzez poszerzenie jego definicji o elementy kulturalne i historyczne Te z kolei realizowane przez wykorzystanie nowych mediów i innowacyjnych technologii. Laboratorium Nowe Media promuje również edukację z zakresu innowacji, nowych technologii i nowych sposobów opowiadania historii.
Do wcześniejszej działalności Ośrodka w dziedzinie nowych mediów należała m.in. Wirtualna Biblioteka Lublina i Regionu Lubelskiego. Funkcjonowała ona od czerwca 2003 roku jako część strony tnn.lublin.pl, tworzonej przez Redakcję Internetową – ówczesny odpowiednik Laboratorium. Biblioteka stanowiła jedną z pierwszych bibliotek cyfrowych w Polsce.
W ramach Laboratorium Nowe Media prowadzoną były lub są projekty:
Działalność teatralna.
Działalność teatralna leży u podstaw działalności Ośrodka. Teatr NN powstał w 1990 roku; jego twórca, Tomasz Pietrasiewicz, był wcześniej związany z Lubelskim Studio Teatralnym w ramach Grupy Chwilowej. Nazwa teatru jest odniesieniem do łacińskiego skrótu n.n. – nomen nescio, „niewiadomego imienia”. Nawiązuje on do pierwotnego zamiaru twórców Teatru NN do powrotu do średniowiecznej tradycji anonimowych artystów, którzy tworzyli ad maiorem Dei gloriam.
Pierwszym spektaklem nowo powstałego teatru stały się «Wędrówki niebieskie» na podstawie książki polskiego astronoma Jarosława Włodarczyka pod tym samym tytułem. Premiera odbyła się w 11 maja 1990 w reżyserii Tomasza Pietrasiewicza. Kolejnym przedstawieniem, które odbyło się w 1991 roku, stały się «Ziemskie pokarmy»
W maju 1992 roku miała swoją premierę sztuka „Inwokacja”. W przeciwieństwie do poprzednich spektakli, w „Inwokacji” zagrał tylko jeden aktor – Witold Dąbrowski. Sztuka zawierała wiele odniesień do tekstów Kafki, poruszając tematy śmierci i umierania, sensu życia i wartości ludzkiej egzystencji. «Inwokacja» została wystawiona wiele razy i zdobyła jedną z głównych nagród na Ogólnopolskim Festiwalu Teatrów Jednego Aktora, który odbył się w Toruniu w 1993 roku.
Następną sztuką, której premiera odbyła się 26 marca 1993, była «Zbyt głośna samotność» oparta na książce pod tym samym tytułem Bohumila Hrabala. Jedyną rolę odegrał Henryk Sobiechart. Adaptacja powieści Hermana Melville'a „Moby Dick” odbyła się w czerwcu 1995 roku i była, według Tomasza Pietrasiewicza, rozstaniem się z poprzednim etapem teatralnego życia reżysera. Kiedy po długiej przerwie powrócił do pracy reżysera, akcent przesunął się na opowiadanie historii.
Nowy spektakl został wystawiony 28 kwietnia 2001. Był nim „Był sobie Raz». Wraz z przeznaczone w lutym 2002 spektaklem «O Tym Jak Fajwł szukał samego Siebie», a w czerwcu tego samego roku spektaklem „Tajbełe i jej demon”, te występy są rodzajem chasydzkiego tryptyku opowieści. Pierwszy i ostatni spektakl opiera się na utworach Isaaka Bashevisa Singera.
We wrześniu 2007 roku, w repertuar teatru do repertuaru teatru została dodana kolejna sztuka. Były nią „Opowieści z Bramy”, oparte na dokumentach, relacjach świadków, tekstach literackich. Spektakl, który czasem przybierał formę ballady, a nawet kantaty, opisuje Bramę Grodzką i ludzi, których życie zostało związane z nią.
Następna praca Tomasza Pietrasiewicza i Witolda Dąbrowskiego „Opowieści z Bramy – Ostatni demon» połączyła teksty Singera „Ostatni demon” i „Tajbełe i jej demon”. Premiera odbyła się w styczniu 2009 roku w teatrze im. Juliusza Osterwy.
Najbardziej znany utwór Isaaka Bashevisa Singera, „Sztukmistrz z Lublina”, stał się podstawą do następnego przedstawienia, wystawionego 29 września 2010. Spektakl nie miał żadnych rekwizytów i scenografii. Wszystkie role wykonywane były przez Witolda Dąbrowskiego.
Na X Festiwalu Kultury Żydowskiej w Warszawie w sierpniu 2013 został przedstawiony nowy spektakl – „Zapomniane Opowieści cadyków í rabinów».
Pierwszą premierą 2015 roku stały się «Opowieści z Nocy» na temat Holokaustu. W spektaklu została użyta poezja poety żydowskiego, urodzonego w Lublinie Jakuba Glatsztejna oraz wspomnienia świadków Holocaustu.
Działalność wydawnicza.
Ośrodek „Brama Grodzka – Teatr NN” od początku swojej działalności prowadzi program wydawniczy, w ramach którego publikowane są książki, poematy i zbiory poezji (m.in. twórczość Józefa Czechowicza czy Julii Hartwig), jak również pismo „Scriptores” (wcześniej „Scriptores Scholarum”).
Program wydawniczy Ośrodka „Brama Grodzka – Teatr NN” związany jest z porządkowaniem i popularyzowaniem wiedzy o dziedzictwie kulturowym Lublina. Lista wszystkich publikacji wydawniczych Ośrodka jest dostępna na jego stronie, a większość materiałów jest również dostępna online na stronach Biblioteki Multimedialnej Teatru NN.
Wystawy.
Ośrodek „Brama Grodzka – Teatr NN” zrealizował wiele ekspozycji poświęconych głównie historii Lublina i jego mieszkańców. Najważniejszą z nich jest multimedialna wystawa „Lublin. Pamięć Miejsca”. Znajduje się ona w siedzibie Ośrodka od 2011 roku i stanowi uzupełnioną i zmodernizowaną formę wystawy „Portret Miejsca”. Wystawa „Portret Miejsca” funkcjonowała we wnętrzu Bramy Grodzkiej od 1999 roku.
Wystawa „Lublin. Pamięć Miejsca” poświęcona jest przedwojennemu Lublinowi i jego wielokulturowości. Ekspozycja została zbudowana tak, by wizualnie przypominała wnętrze archiwum, dlatego jej ważnym elementem są metalowe regały z segregatorami. Integralną część wystawy stanowi kilkanaście stanowisk komputerowych, pozwalających na przeglądanie zawartości baz danych (ikonografii, Historii Mówionej, tekstów). Zwiedzający ekspozycję jednocześnie oglądają archiwalne zdjęcia, słuchają wykreowanych dźwięków przedwojennego miasta i mogą znaleźć informacje o konkretnych miejscach – domach, ulicach – w ułożonych na półkach segregatorach.
Wystawa ma formę instalacji artystycznej. Pierwsza część opowiada o życiu codziennym lubelskich Żydów (do 1939 roku). Druga część jest poświęcona pamięci o zagładzie społeczności żydowskiej w Lublinie. Ważnym elementem wystawy jest również makieta Starego Miasta i dzielnicy żydowskiej sprzed II wojny światowej.
Inne wystawy zorganizowane przez Ośrodek to:
Ponadto wystawy Ośrodka są również organizowane w ramach Domu Słów.
Festiwale.
Festiwal Miasto Poezji.
Ośrodek „Brama Grodzka – Teatr NN” od 2008 roku organizuje festiwal literacki „Miasto Poezji”. Ideą festiwalu jest promowanie Lublina jako miasta poezji i poetów. W czasie trwania wydarzenia odbywają się liczne spotkania, spektakle, happeningi, zlokalizowane w przestrzeni miejskiej. Patronem festiwalu jest Józef Czechowicz.
Międzynarodowy Festiwal Śladami Singera.
Międzynarodowy festiwal organizowany od 2011 roku przez Ośrodek „Brama Grodzka – Teatr NN”. Ideą festiwalu jest podróż śladami opowiadań laureata literackiej Nagrody Nobla, Izaaka Baszewisa Singera. Grupa animatorów, artystów i wolontariuszy odwiedza miejscowości na Lubelszczyźnie, w których toczyła się akcja opowiadań Singera, m.in. Tyszowce, Szczebrzeszyn, Bychawę, Lublin, Józefów, Biłgoraj. W trakcie imprezy odbywają się spektakle, pokazy filmów, koncerty, parady. Jest to projekt artystyczno-edukacyjny, w ramach którego tworzone są m.in. warsztaty dla młodzieży. W wydarzeniu biorą udział wolontariusze z całego świata, którzy zachęcają mieszkańców do poznawania historii swoich miasteczek i wspólnych działań artystycznych.
Zaczarowany Lublin. Spotkania z opowiadaczami świata.
„Zaczarowany Lublin. Spotkania z opowiadaczami świata” to cykliczne wydarzenie kulturalne organizowane przez Ośrodek „Brama Grodzka – Teatr NN” w Lublinie od 2010 roku. Głównym celem festiwalu jest przybliżenie mieszkańcom miasta opowiadań i legend związanych z regionem. Na festiwalu obecni są profesjonalni opowiadacze historii, którzy prezentują lubelskie opowieści. Dotychczasowi goście festiwalu pochodzili m.in. z Włoch, Francji, Maroko, Argentyny, czy Rosji. Festiwal odbywa się na Starym Mieście w Lublinie i jest skierowany głównie do dzieci i młodzieży. W trakcie imprezy organizowane są konkursy, gry dla dzieci, zabawy.
Międzynarodowe Spotkania Typograficzne „Typolub”.
W ramach projektu Typolub organizowane są cykle spotkań poświęcone grafice użytkowej i typografii, których pomysłodawcą i realizatorem jest Dom Słów działający w ramach Ośrodka „Brama Grodzka – Teatr NN”. Typolub odbył się dwukrotnie, w 2012 i 2014 roku: pierwsza edycja jako Lubelskie Spotkania Typograficzne, zaś druga już jako Międzynarodowe Spotkania Typograficzne. Odzwierciedla to wielokulturowy zakres działań projektu, na który przybyli goście z całej Europy. Lokalizacja projektu w Lublinie wyznaczyła też ideę i tematykę konferencji; w trakcie drugiej edycji prezentowany był m.in. wykład na temat cyrylicy bułgarskiej. Przede wszystkim jednak spotkania miały na celu dyskusje nt. relacji zachodzących między tradycyjnym drukiem a komunikacją wizualną i jej nowymi formami.

</doc>
<doc id="206491" url="https://pl.wikipedia.org/wiki?curid=206491" title="Dziura (jaskinia)">
Dziura (jaskinia)

Dziura – niewielka jaskinia położona w Tatrach Zachodnich, w Dolinie ku Dziurze. Otwór wejściowy jaskini, o szerokości 3 m i wysokości 2 m, znajduje się u stóp Ściany nad Dziurą, na wysokości 1002 m n.p.m. w grzbiecie Spaleńca (po wschodniej stronie doliny). Do wejścia prowadzi niebieski szlak turystyczny. Jaskinia utworzyła się w skałach wapiennych i składa się z jednej dużej sali, na której końcu w stropie znajduje się drugi otwór, położony na wysokości 1018 m (16 m wyżej od głównego).
Dno zasłane jest butwiejącymi liśćmi bukowymi, próchnicą, gliną i gruzem. W jaskini przez całe lato utrzymuje się zimne powietrze, jego temperatura na końcu jaskini waha się od −6 °C w zimie do +4 °C na początku jesieni. We wnętrzu żyją chrząszcze. Jaskinia jest przeznaczona do indywidualnego zwiedzania. Przydatne własne źródło światła.
Dziura znana jest od dawna, była zwiedzana masowo już w pierwszej połowie XIX wieku. Według górali przez jakiś czas ukrywał się w niej ostatni tatrzański zbójnik – Wojtek Mateja. Ciekawa jest geneza jaskini; według badaczy powstała ona w wyniku działania gorących wód głębokiego krążenia.
Między listopadem 2013 a marcem 2014 r. na zlecenie TPN wykonano ponowne pomiary jaskiń udostępnionych turystom, w tym Dziury. Jej długość zmalała z 180,4 do 175 m, a deniwelacja z 43,4 do 40,4 m.

</doc>
<doc id="206498" url="https://pl.wikipedia.org/wiki?curid=206498" title="Skala Torino">
Skala Torino

Skala Torino – 11-stopniowa skala (od 0 do 10), według której NASA ocenia potencjalne zagrożenie katastrofą kosmiczną, jakie stwarzają rozmaite obiekty nadlatujące w kierunku Ziemi z kosmosu:
Skala dotyczy tylko prawdopodobieństwa zderzenia w ciągu najbliższych 100 lat i z tego powodu np. nie została w niej określona wartość w tej skali dla (29075) 1950 DA, której średnica ma 1,16 ± 0,12 km, dla szansy na kolizję w 2880 roku, wynoszącej 0,33%.
Ustalenie skali.
W stosunkowo bliskim otoczeniu Ziemi, według danych z maja 2022 roku, znanych było ponad 29 tysięcy planetoid (tzw. planetoidy bliskie Ziemi), w tym ponad 2200 potencjalnie niebezpiecznych asteroid i tylko kwestią czasu pozostaje kolejne zderzenie z takim obiektem. Aby temu zapobiec, niezbędne jest określenie orbity danego obiektu i ocena stopnia zagrożenia. W tym celu powstały dwie skale – Torino i skala Palermo. Skala Torino została ustalona w 1995 roku przez profesora Richarda Binzela z Massachusetts Institute of Technology. W czerwcu 1999 roku na międzynarodowej konferencji w Turynie we Włoszech skala została poprawiona i od tej pory ma obecny kształt i nazwę.
Odczytywanie skali.
Zagrożenie określa się za pomocą liczb od 0 do 10 oraz kolorów – od białego przez zielony, żółty i pomarańczowy do czerwonego. Zero oznacza brak zagrożenia, a wartości 8, 9 oraz 10 – pewne zderzenie. Bardzo ważny jest także rozmiar NEO – 0 otrzymuje bardzo mały obiekt, mimo że przewiduje się jego zderzenie z atmosferą Ziemi, który jednak ulegnie spaleniu w atmosferze. Natomiast 10 otrzymuje tak duży obiekt, że spowoduje katastrofę klimatyczną. Skala została tak stworzona, by w łatwy sposób przekazywać informację opinii publicznej. Kolory przypisywane odpowiednim stopniom intuicyjnie określają stopień zagrożenia.
Klasyfikacja obiektu.
Aby przypisać danemu obiektowi odpowiedni stopień zagrożenia, należy wyznaczyć energię kinetyczną zderzenia i określić jego prawdopodobieństwo. Jeżeli jakiś obiekt w ciągu stu lat kilka razy zbliży się do Ziemi, to dla każdego bliskiego przejścia przypisany będzie nowy stopień. W tej skali stopień zagrożenia może ulegać zmianie. Pierwsza ocena orbity następuje po niewielu obserwacjach. Kolejne obserwacje pozwalają uściślić parametry orbity.
Obiekty, które uzyskały wysoki stopień w skali Torino.
Dotychczasowym rekordzistą, który uzyskał najwyższy stopień zagrożenia w skali Torino jest ponad 300-metrowa asteroida (99942) Apophis.
23 grudnia 2004 roku Centrum Obserwacji Obiektów Bliskich Ziemi (ang. "Near Earth Object Program Office") ogłosiło, że obiekt, znany wtedy pod prowizorycznym oznaczeniem 2004 MN4, otrzymał 2 stopień w skali Torino. Niedługo później otrzymał on już 4 stopień. Według danych z 2021 roku, obiekt minie Ziemię 13 kwietnia 2029 roku, w odległości około 38 000 km. Dokładne wyznaczenie orbity asteroidy poza rok 2029 jest bardzo trudne ze względu na wpływ bliskiego spotkania z Ziemią na trajektorię jej lotu oraz ze względu na trudny do oszacowania efekt Jarkowskiego. Z tego powodu przez dłuższy czas skalę zagrożenia ze strony Apophisa określano jako 1 punkt w skali Torino.
Obiekty z oceną większą niż zero w skali Torino.
Według stanu z 11 września 2022 roku żaden obiekt nie miał w skali Torino przypisanego stopnia większego niż zero.
Niektóre obiekty zdegradowane do zera.
Poniższa lista zawiera wybrane obiekty, które w pewnym czasie, zwykle niedługo po odkryciu, miały przypisany stopień w skali Torino wyższy niż zero, a później obniżono go do zera:

</doc>
<doc id="206500" url="https://pl.wikipedia.org/wiki?curid=206500" title="Smerdowie">
Smerdowie

Smerdowie – nazwa stosowana przez Słowian wschodnich i zachodnich na określenie wolnych chłopów. Byli to chłopi zależni bezpośrednio od monarchy. W polskich źródłach pisanych termin występował już w z XII i XIII wieku.

</doc>
<doc id="206502" url="https://pl.wikipedia.org/wiki?curid=206502" title="Jules Michelet">
Jules Michelet

Jules Michelet (ur. 21 sierpnia 1798 w Paryżu, zm. 9 lutego 1874 w Hyères) – historyk, pisarz i filozof francuski okresu romantyzmu.
Życiorys.
Od 1830 dyrektor archiwów państwowych. Pracował będąc profesorem w École Normale Supérieure od 1827 roku, później objął stanowisko profesora na Sorbonie (1834-35). Będąc profesorem Collège de France (1838-1848), cieszył się już ogromną popularnością. Wykorzystywał wykłady w Collège de France do głoszenia poglądów antyklerykalnych i liberalnych, co przypłacił utratą swego stanowiska po zamachu stanu Napoleona III w 1851. Za odmowę przysięgi rządowi Napoleona III został też usunięty z dyrekcji archiwum w 1852. Był też członkiem Akademii Nauk Moralnych i Politycznych (franc. "Académie des sciences morales et politiques") przy Instytucie Francji.
W dziełach swych, pisanych znakomitym stylem, niezwykle barwnie i obrazowo, dążył do pełnej syntezy, za którą uważał ukazanie przeszłości we wszystkich jej przejawach. W swych pracach kierował się zasadą: "Trzeba wziąć źródło na łoże tortur, zmuszając je, by wykrztusiło informację". Występował w obronie Polski, opublikował m.in. "Kościuszko, legenda demokratyczna" w 1851. Napisał też inne dzieła o Polsce, m.in. "Pologne et Russie" (1854), "La Pologne martyre" (1863). W czasie Komuny Paryskiej napisał patriotyczną broszurę o jej obronie "La France devant l'Europe" (1871).
Jest też autorem 17-tomowej historii Francji pisanej w latach 1855-1867 i twórcą "białej" legendy Wielkiej Rewolucji Francuskiej. Historię rewolucji francuskiej napisał w latach (1847-1853). Obejmowała ona 7 tomów. W 1855 roku napisał "Historię Francji", w której po raz pierwszy zostało użyte pojęcie "Odrodzenie" (Renesans). Napisał też eseje poświęcone przyrodzie, np.: "Ptak" (1856). Inne dzieła to: "L'insecte" (1857), "Czarownica" (1862) oraz "La Bible de l'humanité" (1864). W dziele pt: "Nos fils" (1869), nawiązał do teorii: Komenskiego, Rousseau, Pestalozziego i Fröbla.
Michelet ma także swój wkład w formułowaniu idei integracji europejskiej. Próbował on przeciwstawić Europie gwałcącej prawa narodów koncepcję "wspólnej ojczyzny europejskiej" do której wszystkie narody kontynentu wnosiłyby własny wkład, tworząc nową, bardziej sprawiedliwą Europę. Wiodącą rolę w realizacji tego projektu Michelet przyznawał Francji. Zasłynął jako radykalny demokrata i sympatyk Polski.
Cyprian Kamil Norwid poświęcił mu wiersz "".

</doc>
<doc id="206503" url="https://pl.wikipedia.org/wiki?curid=206503" title="Lista lokomotyw elektrycznych eksploatowanych w Czechach">
Lista lokomotyw elektrycznych eksploatowanych w Czechach

Lista lokomotyw elektrycznych eksploatowanych przez czeskich przewoźników

</doc>
<doc id="206507" url="https://pl.wikipedia.org/wiki?curid=206507" title="Jacek Bartoszcze">
Jacek Bartoszcze

Jacek Bartoszcze (ur. 14 października 1961 w Bełżycach; zm. 20 sierpnia 2005 w Nadrybiu Dworze) – generał brygady pilot Wojska Polskiego.
Życiorys.
Jego dziadek Paweł Bartoszcze był żołnierzem AK, po wojnie został wywieziony przez NKWD do łagru, gdzie spędził trzy lata. Maturę uzyskał w liceum zawodowym w Lublinie w 1981 roku. W 1985 roku ukończył Wyższą Oficerską Szkołę Lotniczą w Dęblinie, w 1993 r. Akademię Obrony Narodowej, w 1994 r. studia podyplomowe w Akademii Wojennej Sił Powietrznych (Air War College) w Maxwell a w 2002 r. odbył w Maxwell roczne studia operacyjno-strategiczne. 
Służbę rozpoczął w 40 pułku lotnictwa myśliwsko-bombowego w Świdwinie , następnie w 1986 roku służył w 8 pułku lotnictwa myśliwsko-bombowego. Powrócił do Świdwina, gdzie 27 września 1989 roku został mianowany na stanowisko zastępcy dowódcy eskadry, a 28 stycznia 1991 r. na dowódcę eskadry. 
14 grudnia 1994 roku został wyznaczony na stanowisko zastępcy dowódcy 40 plm-b, a od 1 października 1994 jego dowódcy. 3 lutego 1999 roku został zastępcą szefa Oddziału Zabezpieczenia Szkolenia Lotniczego Dowództwa Wojsk Lotniczych i Obrony Powietrznej. 
Od 28 kwietnia 2000 roku dowodził 2 Brygadą Lotnictwa Taktycznego w Poznaniu. 30 sierpnia 2002 roku objął stanowisko asystenta szefa sztabu Wojsk Lotniczych i Obrony Powietrznej, od listopada 2003 roku pełnił funkcję szefa Wojsk Lotniczych i zastępcy szefa Szkolenia Sił Powietrznych . Był pierwszym polskim pilotem, który w 1997 roku zasiadał za sterami F-16.
15 sierpnia 2005 roku Prezydent RP, Aleksander Kwaśniewski wręczył mu nominację na stopień generała brygady .
Pięć dni po nominacji generalskiej zginął w katastrofie samolotu turystycznego RV-6 na zlocie lotniczym w Nadrybiu Dworze koło Łęcznej. Wraz z nim śmierć poniósł belgijski przedsiębiorca Karel Peeraer, właściciel samolotu i lądowiska w Nadrybiu. Według ustaleń, przyczyną był błąd w pilotażu polegający na wprowadzeniu samolotu w głęboki zakręt na niebezpiecznie małej wysokości i prędkości lotu zbliżonej do krytycznej, bez zwiększania mocy silnika, co spowodowało przeciągnięcie samolotu. Nie udało się ustalić, który z członków załogi pilotował samolot przed wypadkiem.
Został pochowany w Babinie, z zachowaniem ceremoniału wojskowego.

</doc>
<doc id="206510" url="https://pl.wikipedia.org/wiki?curid=206510" title="Piłka (gmina Koszęcin)">
Piłka (gmina Koszęcin)

Piłka (niem. "Pielkau") – kolonia sołecka w Polsce, położona w województwie śląskim, w powiecie lublinieckim, w gminie Koszęcin. 
W latach 1975–1998 miejscowość położona była w województwie częstochowskim.
Miejscowość położona 2 km na południe od Rusinowic i 5 km od DW907 w Sadowie. Przez wioskę przepływa rzeka Leśnica.
Jest to najmniejsze sołectwo gminy Koszęcin, wcześniej miejscowość należała do sołectwa Rusinowice. Położona jest wśród lasów i jest siedzibą leśnictwa Piłka. W miejscowości znajduje się Rezerwat przyrody Jeleniak Mikuliny.

</doc>
<doc id="206511" url="https://pl.wikipedia.org/wiki?curid=206511" title="Sicz">
Sicz

Sicz () – ufortyfikowany obóz Kozaków na jednej z wysp Dniepru, będący ośrodkiem kozaczyzny zaporoskiej.

</doc>
<doc id="206515" url="https://pl.wikipedia.org/wiki?curid=206515" title="Włodzimierz Łajming">
Włodzimierz Łajming

Włodzimierz Łajming (ur. 7 lutego 1933 w Tczewie, zm. 17 sierpnia 2022 w Gdańsku) – polski malarz, rysownik, profesor nauk o sztukach pięknych, absolwent i pracownik PWSSP w Gdańsku.
Życiorys.
Syn kaszubskiej pisarki Anny Łajming i Mikołaja, oficera białej armii. W 1953 roku ukończył Państwowe Liceum Sztuk Plastycznych w Gdyni-Orłowie. W 1960 r. uzyskał dyplom ukończenia studiów na Wydziale Malarstwa w Państwowej Wyższej Szkole Sztuk Plastycznych w Gdańsku (od 1996 roku: Akademia Sztuk Pięknych w Gdańsku), w pracowni prof. Juliusza Studnickiego. W 1974 roku był hospitantem Królewskiej Akademii Sztuki w Kopenhadze.
Jego pierwszą żoną była żyjąca w latach 1931-2004 Bogdana z domu Szuba, także absolwentka i wykładowczyni gdańskiej PWSSP. Drugi związek małżeński zawarł w 2007 z Jagodą z domu Rutkowską, primo voto Olechno, psychoterapeutką.
Należał do PZPR. W 1962 roku rozpoczął pracę w gdańskiej uczelni jako asystent Krystyny Łady-Studnickiej. W latach 1975–1981 był prodziekanem Wydziału Malarstwa, Rzeźby i Grafiki, a od roku 1981 do 1984 pełnił funkcję dziekana. Od 1984 do 2003 roku prowadził dyplomującą pracownię malarstwa na Wydziale Malarstwa i Grafiki. W latach 1984–1986 pełnił funkcję prorektora, a w okresie 1988–1991 był kierownikiem Katedry Malarstwa i Rysunku. W 1988 roku otrzymał tytuł profesora. Należał do zespołu teatrzyków „CO TO” i „TO TU”. Odznaczony odznaką Zasłużony Działacz Kultury. Był członkiem Instytutu Kaszubskiego. Od 1966 roku członek Gdańskiego Towarzystwa Przyjaciół Sztuki, od 1998 roku członek honorowy. W latach 1991–1993 był przewodniczącym zarządu GTPS.
Zmarł nagle na Dworcu Głównym w Gdańsku. Pochowany został na cmentarzu w Skrzeszewie.
Twórczość.
Włodzimierz Łajming w swojej twórczości posługiwał się językiem malarskiej abstrakcji. Istotną rolę w jego pracach odgrywała chłodna kolorystyka (odcienie błękitu i granatu). Do pejzażu wprowadzał martwą naturę. Często powtarzającymi się w jego malarstwie symbolami były motywy zamykającej horyzont góry, uchylone bramy, wrota i proste drzwi.
Uczestnik międzynarodowej akcji charytatywnej "„Polscy Artyści Plastycy – Dzieciom”" organizowanej przez Fundację SERCE – Europejskie Centrum Przyjaźni Dziecięcej z/s w Świdnicy.

</doc>
<doc id="206532" url="https://pl.wikipedia.org/wiki?curid=206532" title="Jerzy Janiszewski (dziennikarz)">
Jerzy Janiszewski (dziennikarz)

Jerzy Andrzej Janiszewski (ur. 17 września 1944 w Przemyślu, zm. 16 listopada 2019 w Lublinie) – polski dziennikarz muzyczny, prezenter radiowy. Świadek brytyjskiej i amerykańskiej bohemy artystycznej lat 60. XX wieku. Uczestnik Festiwalu w Woodstock.
Życiorys.
Producent i redaktor nagrań w lubelskim radiu (obecnie Radio Lublin) w latach 1969–2012. Dyrektor lubelskiego studia System, potem Hendrix, od I połowy lat 70. do 2006 roku. Menadżer, realizator tras koncertowych i „dobry duch” Urszuli i Budki Suflera. Największy kolekcjoner płyt winylowych we wschodniej Polsce.
Jerzy Janiszewski ukończył studia na wydziale geografii i kartografii UMCS, z pasji został dziennikarzem muzycznym. W czasie studiów (1963) zaangażował się w Akademickim Radiu Centrum w Lublinie. W 1967 roku podczas wygranego konkursu wyjechał w studencką delegację do Birmingham w Wielkiej Brytanii, gdzie zapoznał się z angielską bohemą muzyczną (m.in. z zespołem Procol Harum) i z pracą w londyńskim studiu Abbey Road. W studiu Abbey Road po raz pierwszy poznał Jimiego Hendrixa i zespół The Beatles.
W 1967 został pracownikiem Rozgłośni Polskiego Radia w Lublinie. Przed ogłoszeniem stanu wojennego prowadził audycje radiowe w programie II Polskiego Radia. W marcu 1968 współorganizował wspólnie m.in. ze Stanisławem Kierońskim i Zbigniewem Fonczakiem pod Chatką Żaka w Lublinie wiec poparcia dla strajkujących studentów w Warszawie. Wiec przeistoczył się w marsz protestacyjny i przez kolejne dni zorganizowano kolejne manifestacje na Placu Litewskim oraz na terenach KUL-u. Jerzy Janiszewski został przez Milicję Obywatelską aresztowany za udział w manifestacjach i również za to, że był jedną z trzech osób, które posiadały klucze do radiowęzła (w eterze nadawano audycję Radia Wolna Europa). Po kilku tygodniach zwolniono Janiszewskiego z aresztu. W latach 80. współpracował z Radiową Trójką, prowadząc nocne audycje wspólnie m.in. z Piotrem Kaczkowskim czy Piotrem Metzem. W Radiu Lublin prowadził popularną lokalną audycję "Poranek z radiem", także "Wehikuł Czasu" oraz "Beatlemania". W latach 90., współpracując z lubelską redaktorką Anną Kaczkowską, prowadził nocne rozmowy ze słuchaczami, a także audycję "Barachołka," lansując i promując w sposób humorystyczny muzykę disco polo. W maju 2012 odszedł z Radia Lublin.
Redaktor serii artykułów pt. "Budka Suflera Story…," które ukazały się na łamach lubelskiej gazety Kurier Lubelski, poświęconych historii i muzyce Budki Suflera, a także zespołom i artystom im towarzyszącym. Seria liczyła 34 odcinki i ukazywała się w latach 1984–1986. Do dziś jest kompletną i prawdziwą historię zespołu, sięgającą jeszcze okresu końca lat 60.
18 września 2014 brał udział, w roli gościa specjalnego i twórcy sukcesu Budki Suflera, w ich ostatnim koncercie pt. "Memu miastu na do widzenia" w Lublinie na Placu Zamkowym. Redaktor otrzymał oficjalne podziękowania za całokształt działalności radiowej i za ponad 40-letnią współpracę z Radiem Lublin i z Budką Suflera.
Bez powodzenia kandydował w 2004 i 2014 do Parlamentu Europejskiego (odpowiednio z listy Ogólnopolskiego Komitetu Obywatelskiego „OKO” i Polski Razem Jarosława Gowina), a w 2006 i 2010 do rady miasta Lublin (odpowiednio z ramienia Bloku Obywatelskiego „Kochamy Lublin” i Listy Sierakowskiej – Lewica). Bez powodzenia ubiegał się na stanowisko prezesa Radia Lublin w 2010 i 2015 roku.
W roku 2003 został odznaczony Złotym Krzyżem Zasługi.
W latach 1983-2019 był honorowym członkiem Fan Club-u The Beatles w Lublinie - Reaktywacja (PL)

</doc>
<doc id="206537" url="https://pl.wikipedia.org/wiki?curid=206537" title="Ewa Pilatowa">
Ewa Pilatowa

Ewa Pilatowa, z domu Spława-Neyman (ur. 5 lipca 1909 we Lwowie, zm. 21 listopada 1945 we Wrocławiu) – polska chemik, wykładowca Politechniki Lwowskiej, Politechniki Śląskiej i Politechniki Wrocławskiej.
Życiorys.
Była córką Kazimierza Neymana (inżyniera górniczego) i Stefanii również z Neymanów. Ukończyła gimnazjum im. Królowej Jadwigi we Lwowie oraz Polskie Konserwatorium Muzyczne we Lwowie (klasę fortepianu). W latach 1927–1932 studiowała chemię na Politechnice Lwowskiej, uzyskując w 1932 stopień inżyniera. W latach 1931–1933 była asystentką w Katedrze Chemii Ogólnej na Wydziale Rolniczo-Leśnym, 1933–1934 w Katedrze Chemii Nieorganicznej na Wydziale Chemii Politechniki Lwowskiej. Od 1934 pracowała w Katedrze Technologii Nafty i Gazów Ziemnych na Wydziale Chemicznym tej uczelni; w 1935 została żoną kierownika tej katedry Stanisława Pilata. Jej małżeństwo było bezdzietne. W 1938 na Wydziale Matematyczno-Przyrodniczym Uniwersytetu Jana Kazimierza we Lwowie obroniła pracę doktorską "Niektóre właściwości roztworów gazu ziemnego w lekkich węglowodorach".
Przyczyniła się do osiągnięć naukowych i rozwoju Katedry Technologii Nafty i Gazów Ziemnych Politechniki (od okupacji w 1939 – Lwowskiego Instytutu Politechnicznego), będącej czołową jednostką naukową w Europie w swojej specjalności. W latach 1941–1944 pracowała jako chemik w fabryce farmaceutycznej „Laokoon” we Lwowie (jej mąż został zamordowany przez Niemców w lipcu 1941 wraz z innymi uczonymi lwowskimi). Nie przyjęła kierownictwa katedry we Lwowskim Instytucie Politechnicznym.
W 1945 została pracownikiem Instytutu Paliw Płynnych na Wydziale Politechnicznym Akademii Górniczej w Krakowie, a w maju 1945 habilitowała się na wydziale chemicznym Politechniki Śląskiej w Gliwicach i w tym samym roku została kierownikiem Katedry Technologii Nafty i Paliw Płynnych na Wydziale Chemicznym Politechniki Wrocławskiej. W listopadzie 1945 zmarła we Wrocławiu śmiercią tragiczną. Została pochowana przy głównej alei na cmentarzu św. Wawrzyńca we Wrocławiu.
Była autorką wielu prac naukowych, poświęconych chemii farmaceutycznej, badaniom nad gazami i węglowodorami oraz chemii i technologii nafty, m.in.:

</doc>
<doc id="206538" url="https://pl.wikipedia.org/wiki?curid=206538" title="Cotentin">
Cotentin



</doc>
<doc id="206539" url="https://pl.wikipedia.org/wiki?curid=206539" title="Bariera koralowa">
Bariera koralowa

Bariera koralowa – rafa koralowa znajdująca się w pewnej odległości od brzegu, która tworzy długi wał, równoległy do linii brzegowej.
Literatura:
Szkolny słownik geograficzny – Jan Flis (1986)

</doc>
<doc id="206540" url="https://pl.wikipedia.org/wiki?curid=206540" title="Jerzy Janiszewski (grafik)">
Jerzy Janiszewski (grafik)

Jerzy Janiszewski (ur. 11 marca 1952 w Płocku) – polski grafik, działacz opozycji w okresie PRL, twórca znaku graficznego „Solidarności”.
Życiorys.
Absolwent Państwowego Liceum Sztuk Plastycznych im. Wojciecha Gersona w Warszawie. W 1976 ukończył studia na Wydziale Projektowania Graficznego Państwowej Wyższej Szkoły Sztuk Plastycznych w Gdańsku. Zawodowo zajął się działalnością w zawodzie projektanta i grafika.
W okresie wydarzeń sierpnia 1980 brał udział w strajku w Stoczni Gdańskiej, zajmował się m.in. drukiem strajkowego biuletynu informacyjnego. Zaprojektował w tym czasie logo strajkujących o treści „Solidarność”, słowo to zostało wybrane po rozmowach w kręgu jego znajomych poetów. Po zaakceptowaniu projektu sto pierwszych plakatów rozklejono na terenie Stoczni Gdańskiej, rozdano także kilka podkoszulków z logiem. Po powołaniu związku zawodowego napis ten został oficjalnym symbolem NSZZ „Solidarności”. Znak ten wkrótce stał się jednym z najbardziej rozpoznawalnych znaków graficznych na świecie. Jerzy Janiszewski otrzymał legitymację nr 1 i honorowe członkostwo w „S”. Zaprojektował dla tego związku zawodowego m.in. winietę „Tygodnika Solidarność” i logo Dni Sierpniowych Gdańsk-Gdynia '81. W 1981 otrzymał Grand Prix Biennale Plakatu w Katowicach.
W trakcie stanu wojennego wyemigrował do Niemiec, uzyskał stypendium we Francji. Później osiedlił się w Hiszpanii, gdzie założył własne studio. Zajął się projektowaniem m.in. plakatów filmowych i teatralnych, a także stron internetowych. Przygotował logo polskiej prezydencji w Unii Europejskiej (2011), nowe logo dla Sejmu RP (2015) oraz logo obchodów 40-lecia porozumień sierpniowych (2020).
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski (2006). W 2011 wyróżniony Nagrodą Prezydenta Miasta Gdańska „Neptuny”.

</doc>
<doc id="206543" url="https://pl.wikipedia.org/wiki?curid=206543" title="Berlinka (autostrada)">
Berlinka (autostrada)

Berlinka (niem. "Reichsautobahn Berlin-Königsberg") – współczesna, potoczna nazwa budowanej przed i w czasie II wojny światowej autostrady Rzeszy (niem. "Reichsautobahn", w skrócie "RAB"), o planowanej długości około 500 km, mającej połączyć stolicę ówczesnej III Rzeszy – Berlin, ze znajdującym się na wschodnich rubieżach państwa Królewcem (niem. "Königsberg"), przebiegając przez tzw. korytarz polski.
Formalnie autostrada składała się z trzech odcinków:
Historia.
Zaraz po dojściu do władzy w 1933 Adolf Hitler ogłosił czteroletni plan wychodzenia z kryzysu oraz ideę tworzenia wielkiej III Rzeszy. Ich ważny element stanowił program budowy autostrad, które miały w przyszłości służyć m.in. do przemieszczania się wojsk. Ponadto budowa dróg była jednym ze sposobów walki z gigantycznym, sześciomilionowym bezrobociem. Inwestycje drogowe finansowano głównie ze składek na ubezpieczenia społeczne, a do robót wykorzystywano bezrobotnych. Za realizację programu budowy RAB odpowiadał nazistowski inżynier Fritz Todt, któremu Hitler powierzył stanowisko generalnego inspektora budowy dróg. Już 1933 Todt miał koncepcję budowy autostrady nr 4, łączącej Berlin z Gdańskiem i dalej przechodzącej w autostradę nr 3 od Gdańska przez Elbląg do Królewca na terenie Prus Wschodnich. Budowa autostrady została zainaugurowana pod koniec 1933, a prace wykonawcze ruszyły wiosną 1934 jednocześnie z dwóch krańców: od Berlina w kierunku Szczecina oraz od Królewca do Elbląga. Różnica była taka, że odcinek Berlin – Szczecin od razu budowano jako dwujezdniowy, natomiast Królewiec – Elbląg jako jednojezdniowy z możliwością dobudowania drugiej jezdni w razie wzrostu natężenia ruchu. W kwietniu 1936 przejezdny był fragment, pomiędzy stolicą Rzeszy i węzłem Joachimstahl (44,7 km). 27 września 1936 oddano do użytku pierwszy 112,5-kilometrowy odcinek od węzła "Stettiner Dreieck" (okolice Berlina) do "Stettin-Süd" (współczesna nazwa tego węzła: Szczecin Zachód). W tym czasie trwały już prace na drugim końcu trasy: od Królewca do Elbląga. W 1937 oddano do użytku 92-kilometrowy odcinek "Königsberg" (Królewiec) – "Elbing-Ost" (Elbląg-Wschód). Na tym fragmencie tymczasowo wykonano tylko jedną (południową) jezdnię, zostawiając miejsce na drugą, która miała być wybudowana wraz ze zwiększeniem natężenia ruchu. Rok później autostrada wydłużyła się o obwodnice Szczecina i Elbląga, odpowiednio do węzłów "Bäderstraße" (koło Wielgowa) i "Elbing-West".
W 1938 Niemcy użyli autostrady jako pretekstu do wszczęcia wojny – zażądali eksterytorialnego korytarza łączącego oba jej fragmenty rozdzielone obszarem należącym do Polski. Prace na terenie budowy nieco zwolniły, gdyż kraj przygotowywał się do wojny i robotnicy byli potrzebni bardziej do budowy fortyfikacji oraz produkcji czołgów i amunicji.
Od jesieni 1939 na budowę skierowano ponownie robotników, w tym przymusowych m.in. uwięzionych przez III Rzeszę Żydów. Zbudowano następny odcinek "Bäderstraße" (Rzęśnica) – "Stargard – Massow" (Łęczyca). Był on, podobnie jak „królewiecki”, jednojezdniowy, jednak zbudowane zostały krawężniki do wylania jezdni północnej. Na całej długości wyżej opisanych odcinków zbudowana została pełna infrastruktura ówczesnej autostrady, tj. dwupoziomowe skrzyżowania, przyautostradowe przystanki, stacje benzynowe itp. Na przedłużeniu odcinka zachodniego (od "Stargard-Massow" [Łęczycy] na wschód) wykonano też wiele prac ziemnych, których ślady można spotkać nawet w okolicach Kościerzyny. Gdzieniegdzie stoją do dziś fragmenty obiektów inżynieryjnych, a nawet kompletne wiadukty. W lesie niedaleko Złocieńca znajdują się wyraźne ślady budowy węzła „Berlinki” z wykonywaną równocześnie (i także niedokończoną) RAB 49 do Witnicy k. Gorzowa Wlkp., gdzie łączyć się miała ona z RAB 48 Szczecin – Liberec. Ślady budowy RAB 49 sięgają do jeziora Studnickiego, na południowy zachód od Mirosławca.
Stara autostrada (a właściwie niedokończona autostrada) jest lokalną atrakcją wielu miejsc na Pomorzu, choć przewodniki turystyczne rzadko o niej wspominają.
Czasem termin "Berlinka" jest używany również w odniesieniu do dzisiejszej drogi krajowej nr 22 na odcinku Chojnice – Malbork. Po zajęciu Polski we wrześniu 1939 Niemcy bardzo szybko przedłużyli ówczesną "Reichstraße No. 1" używając identycznej technologii, jak ta używana do budowy autostrad, a betonowa nawierzchnia zachowała się na większości trasy do początku XXI w., kiedy rozpoczęła się sukcesywna modernizacja i zmiana na nawierzchnię bitumiczną. W rejonie węzła z drogą 91 nawierzchnia jest brukowana.
Późniejsze dzieje.
Działania wojenne nie były dla „Berlinki” dotkliwe, jednak w 1945 wycofujący się Niemcy zniszczyli mosty nad Odrą, Iną, Pasłęką, Młynówką, Banówką i Omazą oraz kilka wiaduktów. Kilka miesięcy później, wybudowane fragmenty „Berlinki” zostały przedzielone dwiema granicami państwowymi.
Kilka lat po wojnie zostały odbudowane mosty na Odrze i Banówce. W latach 70. XX wieku wykonano nową nawierzchnię bitumiczną na niedokończonym odcinku od dawnego węzła "Stargard-Massow" (Łęczyca) do okolic planowanego węzła "Stargard-Freienwalde" w miejscowości Lisowo k. Chociwla oraz odbudowano most nad Iną. Na „Berlince” w okolicach Wielgowa utworzono lotnisko zapasowe, tzw. drogowy odcinek lotniskowy.
W związku z małą użytecznością pociętej drogi i brakiem odpowiedniej konserwacji, zaczęła ona niszczeć, a na odcinku wschodnim nawet częściowo zarastać. Zarosły też prawie całkowicie wszystkie ślady budowy autostrady na wschód od miejscowości Lisowo.
W latach 90. XX wieku wyremontowany został 14-kilometrowy odcinek autostrady A6 od zachodniej granicy państwa. W latach 2005–2007 wykonano remont na prawie 8-kilometrowej długości – do dawnego węzła "Altdamm" (Dąbie; współczesna nazwa tego samego węzła: Szczecin Kijewo), gdzie Berlinka łączy się na ponad 8 km z drogą ekspresową nr 3. Odbudowano też most nad Omazą, a na przełomie XX i XXI wieku pozostałe mosty i wiadukty na elbląskim odcinku Berlinki, natomiast 24 września 2008 w miejscu dawnego odcinka RAB 3 Elbląg – Grzechotki otwarto drogę ekspresową S22.
W latach 2017–2018 ponownie zbudowano 22-kilometrowy odcinek między węzłami "Bäderstraße" (Rzęśnica) i "Stargard-Massow" (Łęczyca). Dwa niepotrzebne wiadukty nad Berlinką oraz nieużywane przęsło mostu nad Iną zostały rozebrane. Cała betonowa nawierzchnia została rozebrana. Gruz został wykorzystany do budowy nowej warstwy konstrukcyjnej. Berlinka na większości odcinka ma jedną jezdnię asfaltową. Zostały wykonane lewoskręty, a w dwóch miejscach, w tym na węźle Łęczyca dobudowano brakujące łącznice po stronie północnej. Drogowy odcinek lotniskowy został zlikwidowany. Pozostałości niedokończonej budowy z lat 40. (krawężniki i fragmenty opasek jezdni północnej) zostały zlikwidowane.
We wrześniu 2019 roku zburzono nieużywany wiadukt, który znajdował się blisko skrzyżowania drogi wojewódzkiej nr 142 z drogą krajową nr 20 w Lisowie.
Stan aktualny.
Z punktu widzenia stanu zachowania można wydzielić na terenie Polski kilka fragmentów:

</doc>
<doc id="206544" url="https://pl.wikipedia.org/wiki?curid=206544" title="Półwysep Cotentin">
Półwysep Cotentin

 
Półwysep Cotentin (także Costentin, Półwysep Normandzki; fr. "Péninsule du Contentin") – półwysep w północno-zachodniej Francji, nad kanałem La Manche. Ze wschodu oblewają go wody zatoki de Saie (Sekwany), a z zachodu – zatoki Saint-Malo. Jest to część obszaru historycznej Normandii. Obecnie zajmuje północną część departamentu Manche.
Geografia.
Najdalej wysuniętym w morze punktem półwyspu jest przylądek La Hague ("Cap de la Hague"), usytuowany na płn.-zach. krańcu. Na krańcu płn.-wsch. znajduje się cypel Barfleur ("Pointe de Barfleur").
Pod względem geologicznym półwysep Contentin wchodzi w skład Masywu Armorykańskiego. Jest to teren pagórkowaty, osiągający w części południowej wysokość 276 m n.p.m. Na wybrzeżu występują skaliste klify. Panuje tu klimat umiarkowany morski. 
Gospodarka.
W rolnictwie dominuje hodowla bydła i owiec. Ludność znajduje też zatrudnienie w rybołówstwie. Największym portem morskim na półwyspie jest Cherbourg.
We Flamanville istnieje elektrownia jądrowa, której wydajność powiększy się w nadchodzących latach o trzeci, nowoczesny, reaktor. Kilka kilometrów na północ od Flamanville, w Beaumont-Hague, zlokalizowany jest zakład utylizacji i wzbogacania odpadów radioaktywnych COGEMA-La Hague. Drogi prowadzące do tego silnie strzeżonego miejsca nie raz już były blokowane przez aktywistów Greenpeace. Te dwie instalacje przyczyniają się do odpływu ludności z przylądka – lokalne organizacje ekologiczne nieraz już wyrażały zaniepokojenie poziomem radioaktywności wody używanej do schładzania reaktorów, którą wypuszcza się do zatoki Vauville.

</doc>
<doc id="206545" url="https://pl.wikipedia.org/wiki?curid=206545" title="Atabeg">
Atabeg

Atabeg – tytuł seldżucki nadawany wychowawcy synów sułtana lub namiestnikowi prowincji. Atabeg podlegał sułtanowi, ale stał w hierarchii wyżej niż chan. Słowo "atabeg" można przetłumaczyć jako "ojciec księcia". Tytuł ten był powszechny wśród Seldżuków od XI do XIII wieku. Z czasem miano atabega oznaczało tytuł dygnitarza. W Egipcie mameluków natomiast atabeg był wysokim rangą oficerem. Po upadku Seldżukidów i sułtanatu mameluków tytuł ten był używany sporadycznie.

</doc>
<doc id="206547" url="https://pl.wikipedia.org/wiki?curid=206547" title="Destylat">
Destylat

Destylat – produkt destylacji (końcowy lub pośredni), który jest otrzymywany przez skroplenie par lotnych składników (zwykle jednego) destylowanej mieszaniny ciekłej. 
W przypadku wyodrębniania jednego związku chemicznego, z mieszaniny dwóch lub więcej związków, jego stężenie w destylacie jest tym większe, im bardziej różni się on temperaturą wrzenia od pozostałych, pod warunkiem, że mieszanina nie znajduje się w punkcie azeotropowym. Na czystość destylatu znaczny wpływ ma też tempo destylacji, które powinno być jak najwolniejsze, ale jednocześnie na tyle szybkie aby zapewnić ciągłość procesu.
Destylatem nazywa się też produkt odbierany u góry kolumny rektyfikacyjnej.

</doc>
<doc id="206551" url="https://pl.wikipedia.org/wiki?curid=206551" title="Zespół Szkół Plastycznych w Gdyni">
Zespół Szkół Plastycznych w Gdyni

Zespół Szkół Plastycznych w Gdyni – zespół publicznych szkół artystycznych, w skład którego wchodziły: Ogólnokształcąca Szkoła Sztuk Pięknych, Liceum Plastyczne, Policealna Szkoła Plastyczna. Został utworzony w 2000 roku.
Liceum Plastyczne utworzone zostało w 1945, początkowo w oparciu o kadrę nauczycielską wywodzącą się z Wilna. Było to jedno z 22 liceów plastycznych (podlegających pod Ministerstwo Kultury i Sztuki) w PRL. W 1967 liceum zmieniło nazwę na Państwowe Liceum Sztuk Plastycznych oraz rozszerzyło profil nauczania o specjalność pamiątkarstwo. W 1974 pojawiła się także specjalność formy użytkowe, a w 1985 – wystawiennictwo. Obecnie uczniowie mogą wybierać spośród specjalności: projektowanie graficzne, film i fotografia artystyczna, formy rzeźbiarskie oraz aranżacja wnętrz.
Wśród nauczycieli PLSP byli m.in. Elżbieta Szczodrowska, Tadeusz Ciesiulewicz, Eugeniusz Lademann, Adolf Popławski; wśród absolwentów – Stefan Chwin, Magdalena Abakanowicz, Hanna Fedorowicz, Tadeusz Ciesiulewicz, Janusz Strobel, Bogdan Borusewicz, Maria Józewicz, Jerzy Mechliński, Mikołaj Trzaska, Róża Juchniewicz, Leszek Biernacki, Mariusz Popielarz, Marek Górnisiewicz, Jan Plata-Przechlewski, Aleksandra Spanowicz, Sławomir Jezierski, Jolanta Furmaniak, Janusz Janowski, Tomasz Sobisz, Beata Sosnowska i Dorota Nieznalska.
W roku szkolnym 1999/2000 rozpoczęła działalność Ogólnokształcąca Szkoła Sztuk Pięknych, a 15 września 2000 zainaugurowano zajęcia w Policealnej Szkole Plastycznej. W 2021 Liceum Plastyczne otrzymało imię Magdaleny Abakanowicz.
W 2022, w miejsce Zespołu Szkół Plastycznych, powołano Państwowe Liceum Sztuk Plastycznych w Gdyni im. Magdaleny Abakanowicz.

</doc>
<doc id="206553" url="https://pl.wikipedia.org/wiki?curid=206553" title="Blood on the Dance Floor (HIStory in the Mix)">
Blood on the Dance Floor (HIStory in the Mix)

Blood on the Dance Floor (HIStory in the Mix) – album muzyczny Michaela Jacksona z 1997 roku. Utwory 1-5 są nowe, natomiast 6-13 to remiksy piosenek pochodzących z albumu "". 
Nagrania w Polsce uzyskały status złotej płyty.
O utworach.
2. "Morphine":
Na niektórych wersjach albumu, utwór zatytułowany jest "Just Say No". 
Tekst utworu opowiada o uzależnieniu Michaela Jacksona od leków przeciwbólowych, w tym tytułowej morfiny i demerolu. 

</doc>
<doc id="206554" url="https://pl.wikipedia.org/wiki?curid=206554" title="Paysandu">
Paysandu



</doc>
<doc id="206556" url="https://pl.wikipedia.org/wiki?curid=206556" title="Xavi">
Xavi

Xavi, właśc. Xavier Hernández Creus (wym. , ; ur. 25 stycznia 1980 w Terrassie) – hiszpański trener i piłkarz który grał na pozycji pomocnika. Mistrz Świata 2010 i dwukrotny Mistrz Europy 2008, 2012. W latach 1998–2015 zawodnik FC Barcelony z którą czterokrotnie triumfował w Lidze Mistrzów w sezonach 2005/06, 2008/09, 2010/11 i 2014/15, a w latach 2015–2019 klubu Al Sadd, którego trenerem został po zakończeniu kariery piłkarskiej. Obecnie pełni funkcję trenera FC Barcelony.
Kariera klubowa.
FC Barcelona.
Xavi urodził się w Terrasie w Katalonii. Swoją karierę piłkarską rozpoczął w wieku 11 lat w drużynie juniorów klubu FC Barcelona. W sezonie 1997/1998 został włączony do drużyny rezerw –FC Barcelony B. W tym sezonie wraz z drużyną awansował do Segunda División, hiszpańskiej drugiej ligi.
Gdy Xavi wrócił z Mistrzostw Świata U-18, ówczesny trener FC Barcelony, Louis Van Gaal zaczął go regularnie wystawiać w pierwszym zespole. W pierwszej drużynie zadebiutował 18 sierpnia 1998 w meczu o Superpuchar Hiszpanii przeciwko RCD Mallorca, strzelając także bramkę. W następnych rozgrywkach stał się pierwszym rozgrywającym drużyny przez większą część sezonu, zastępując kontuzjowanego Josepa Guardiolę. Kiedy Guardiola odszedł, władze klubu uznały, że nie ma potrzeby sprowadzać nowego zawodnika i na pozycji środkowego pomocnika wystawiany był Xavi.
W sezonie 2005/2006 świętował ze swoim zespołem zdobycie tytułu Mistrza Hiszpanii, a także zwycięstwo w Lidze Mistrzów UEFA. W sezonie 2008/09 Xavi wygrał z Barceloną w rozgrywkach La Liga, Pucharu Króla i w Lidze Mistrzów. W sezonie 2009/10 zdobył z klubem Superpuchar Hiszpanii, Superpuchar Europy i Klubowe Mistrzostwo Świata. W sezonie 2010/11 ponownie zwyciężył z klubem w La Liga i Lidze Mistrzów.
25 kwietnia 2015 rozegrał swój pięćsetny mecz w La Liga, zmieniając Andrésa Iniestę w 88. minucie derbów Barcelony z RCD Espanyol.
Al Sadd.
21 maja 2015 roku Xavi oficjalnie potwierdził, że po sezonie 2014/15 przeniesie się do katarskiego klubu Al Sadd. Zadebiutował nowym klubie w rozegranym 13 września 2015 meczu przeciwko Al-Mesaimeer SC. W barwach tego klubu rozegrał 98 meczów, a także strzelił 24 gole. W 2017 roku zdobył Puchar Kataru, Puchar Emira i Superpuchar Kataru, 2 lata później został mistrzem Kataru. 2 maja 2019 roku Xavi ogłosił zakończenie kariery piłkarskiej.
Kariera reprezentacyjna.
Xavi w reprezentacji Hiszpanii zadebiutował 15 listopada 2000. Jako jej zawodnik rozegrał na Mistrzostwach Świata w 2002 roku 3 mecze. W 2008 roku Hiszpania zdobyła mistrzostwo Europy, a Xavi został uznany przez UEFA za najlepszego piłkarza turnieju. W 2010 roku w zdobył z reprezentacją Hiszpanii mistrzostwo Świata.
W 2012 roku Xavi wraz z reprezentacją Hiszpanii zdobył Mistrzostwo Europy. Hiszpanie pokonali w finale reprezentację Włoch 4:0, Xavi asystował przy bramkach Jordiego Alby (2:0) i Fernando Torresa (3:0).
Po Mistrzostwach Świata w 2014 postanowił zakończyć reprezentacyjną karierę.
Kariera trenerska.
Al Sadd.
29 maja 2019 Xavi został trenerem drużyny, której do 2 maja tego samego roku był zawodnikiem – Al Sadd. W 2019 roku doprowadził swoją drużynę do półfinału Azjatyckiej Ligi Mistrzów. Z drużyną zdobył 7 trofeów – został: mistrzem Kataru (w sezonie 2020/2021), zdobywcą Pucharu Emira Kataru (w sezonach 2019/2020 i 2020/2021), Pucharu Księcia Kataru (w sezonach 2019/2020 i 2020/2021), Pucharu Szejka Jassema (w sezonie 2019/2020), a także Pucharu Gwiazd Kataru (w sezonie 2019/2020). Spośród 102 meczy które Al Sadd rozegrało pod wodzą Xaviego, 67 zostały wygrane.
FC Barcelona.
6 listopada 2021 FC Barcelona poinformowała, że Xavi zostanie jej nowym trenerem, zastępując zwolnionego Ronalda Koemana. Xavi podpisał tego dnia kontrakt z "Barçą" do końca sezonu 2023/2024. 8 listopada 2021 odbyła się jego prezentacja jako nowego trenera na Camp Nou. Po swoje pierwsze trofeum w roli trenera FC Barcelony sięgnął w styczniu 2023, gdy prowadzona przez niego drużyna pokonała w finale Superpucharu Hiszpanii Real Madryt 3:1.
Statystyki piłkarskie.
Klubowe.
Źródło: 
Reprezentacyjne.
Źródło: 
Osiągnięcia.
Jako piłkarz.
FC Barcelona
Al Sadd
Reprezentacyjne
Jako trener.
Al Sadd
FC Barcelona
Życie prywatne.
Ma troje rodzeństwa: dwóch braci – Alexa i Oscara oraz siostrę Ariadnę. 13 lipca 2013 poślubił Nurię Cunillerę. Ceremonia odbyła się w Ogrodzie Botanicznym Marimurtra, wzięli w niej udział inni piłkarze FC Barcelony, m.in. Lionel Messi, Victor Valdes, Cesc Fàbregas, Andres Iniesta i Jordi Alba. 3 stycznia 2016 Nuria Cunillera w Dosze urodziła mu córkę Asię, a w listopadzie 2018 roku w tym samym mieście syna o imieniu Dan.

</doc>
<doc id="206558" url="https://pl.wikipedia.org/wiki?curid=206558" title="Kaniula dożylna">
Kaniula dożylna

Kaniula dożylna (obwodowa), potocznie wenflon – rurka z tworzywa sztucznego umieszczana, przy pomocy stalowej igły, tymczasowo w żyle. Jej część zewnętrzna pozwala na przyłączenie strzykawki lub kroplówki.
Dzięki kaniuli pacjent może otrzymywać dożylnie lekarstwa bez konieczności każdorazowego wykonywania nowego wkłucia. Wenflon powinien być zmieniony na nowy po 72 godzinach, często jednak wymagane jest wcześniejsze jego usunięcie ze względu na ryzyko powstania infekcji, stanu zapalnego żyły oraz zaczopowania światła wenflonu przez skrzep. Niektóre kaniule uwalniają antykoagulant, zapobiegający powstawaniu skrzepu w świetle rurki. Przy trudnościach z założeniem i dobrym stanie poprzedniego wkłucia kaniula może pozostać w żyle, dopóki będzie drożna i nie rozwinie się stan zapalny. Wkłucie należy przepłukać płynem fizjologicznym przed podaniem leku i po jego podaniu.
"Wenflon" to spolszczony zapis od angielskiego słowa "venflon". Jest to zastrzeżona nazwa wyrobu stworzonego przez firmę Becton Dickinson. Z upływem czasu słowo "venflon" przeszło proces stopniowego przekształcania się z nazwy zastrzeżonej do nazwy pospolitej.
Kolory oznaczające rozmiar kaniuli.
Wielkość kaniuli kodowana jest dla łatwiejszej orientacji odpowiednim kolorem, określającym wewnętrzną średnicę plastikowej rurki (norma ISO 10555-5:2013).

</doc>
<doc id="206559" url="https://pl.wikipedia.org/wiki?curid=206559" title="Paysandú (miasto)">
Paysandú (miasto)

Paysandú − miasto w zachodnim Urugwaju, nad rzeką Urugwaj, którą biegnie granica z Argentyną. Ośrodek administracyjny departamentu Paysandú. Czwarte pod względem liczby ludności, po Montevideo, Salto i Ciudad de la Costa, miasto Urugwaju. Ludność: 73,3 tys. mieszk. (2004).
Miasto zostało założone w 1772. Spośród zabytków warte uwagi są katedra w stylu nowoczesnym i stary cmentarz.
Paysandú stanowi ważny port rzeczny na rzece Urugwaj, dostępny również dla statków morskich. Rozwinął się tu przemysł spożywczy, drzewny, obuwniczy. Istnieje też stocznia rzeczna.
W Paysandú urodził się pomocnik reprezentacji Urugwaju Nicolás Lodeiro.

</doc>
<doc id="206561" url="https://pl.wikipedia.org/wiki?curid=206561" title="Kurbugha">
Kurbugha

Kurbugha (tur. byk o mocnym sercu, ogier) (albo Kirboga, właściwie: Kiwam ad-Daula Abu Sai'd Kurbugha), (? - zm. sierpień-wrzesień 1102/Zu al-kada 492 w pobliżu Choj) – atabeg Mosulu z ramienia Seldżukidów od roku 1096 aż do swojej śmierci.
Początkowo był mamelukiem atabega Aleppo Ak Sunkura al-Hadżiba. Wyzwolony przez niego, w roku 1094 na czele armii został wysłany przez Barkijaruka na pomoc swojemu dawnemu panu i namiestnikowi Edessy Buzanowi. Walczyli oni z dążącym do zagarnięcia sułtanatu Wielkich Seldżuków dla siebie wujem Barkijaruka, Tutuszem. Tutusz pokonał jednak wojska emirów w bitwie pod Tall as-Sultan na południe od Aleppo w maju 1094 roku, zabił Ak Sunkura i Buzana, a Kurbughę wziął do niewoli. Po śmierci Tutusza w walce z Barkijarukiem w lutym 1095 roku jego syn, Ridwan, na prośbę zwycięskiego sułtana uwolnił Kurbughę. Ten wraz ze swoim bratem Altuntaszem zebrał wokół siebie grupę turkmeńskich najemników i zajął Harran. Wtedy władca Nisibis z rodu Ukajlidów, Muhammad Ibn Muslim, zwrócił się do Kurbughi o pomoc przeciwko swojemu bratu Alemu, który został ustanowiony namiestnikiem Mosulu przez Tutusza. Kurbugha zawarł sojusz z Muhammadem, jednak zamordował go po zdobyciu Nisibis. Następnie wyruszył przeciwko Mosulowi, który Ali poddał po dziewięciomiesięcznym oblężeniu w październiku-listopadzie 1096/Zu al-kada 489 roku. Barkijaruk uznał Kurbughę za atabega Mosulu.
W roku 1098 Kurbugha zdecydował się odpowiedzieć na wezwanie namiestnika Antiochii Jaghiego Sijana i wyruszyć na odsiecz miastu obleganemu przez krzyżowców. Do jego armii dołączyły posiłki przysłane przez samego sułtana oraz m.in. władca Damaszku Dukak, emir Himsu Dżanah ad-Daula i Sukman z rodu Artukidów. W maju 1098 stracił trzy tygodnie bezskutecznie oblegając Edessę niedawno zajętą przez Baldwina I. Pod Antiochię dotarł dopiero 3 czerwca, kiedy miasto już padło, a broniła się tylko cytadela. Rozpoczął oblężenie miasta, lecz 28 czerwca krzyżowcy wyszli z Antiochii i wydali mu bitwę, którą Kurbugha przegrał, przede wszystkim z uwagi na niechęć jego różnorodnej armii do walki w imię interesów aroganckiego wodza. Był to dotkliwy cios dla jego prestiżu i politycznego znaczenia.
Przez resztę życia Kurbugha był zajęty głównie wojną pomiędzy Barkijarukiem a jego bratem Muhammadem Taparem. W bitwie pomiędzy nimi w maju-czerwcu 1100 roku dowodził on lewym skrzydłem Barkijaruka, ten jednak przegrał. W następnym roku Kurbugha został wysłany do Azerbejdżanu. Udało mu się zająć większość tej prowincji, jednak zachorował i zmarł w trakcie wyprawy.

</doc>
<doc id="206562" url="https://pl.wikipedia.org/wiki?curid=206562" title="Rajmund z Antiochii">
Rajmund z Antiochii



</doc>
<doc id="206564" url="https://pl.wikipedia.org/wiki?curid=206564" title="Klemens von Metternich">
Klemens von Metternich

Klemens Lothar Wenzel Fürst von Metternich-Winneburg-Ochsenhauzen (ur. 15 maja 1773 w Koblencji, Niemcy, zm. 11 czerwca 1859 w Wiedniu) – austriacki książę, polityk i dyplomata, wieloletni minister spraw zagranicznych (1809–1848) i kanclerz Austrii (1821–1848). Zwolennik konserwatyzmu.
Życiorys.
W 1788 jako 15-latek rozpoczął studia w Strasburgu. Od 1790 do 1794 studiował w Moguncji. W latach 1790–1794 podczas studiów w Moguncji asystował ojcu na placówce w Brukseli. Brał udział w charakterze mistrza ceremonii w koronacjach Leopolda II (1790) i Franciszka II (1792). W roku 1794 rodzina Metternichów przeprowadziła się z Anglii do Wiednia.
W 1795 ożenił się z hrabiną Marią-Eleonorą von Kaunitz-Rietberg, córką dyplomaty księcia Ernsta Christopha von Kaunitza-Rietberga, mecenasa Mozarta, i wnuczką niedawnego kanclerza austriackiego księcia Wacława Antoniego von Kaunitza-Rietberga, przez co uzyskał odpowiednie koneksje na dworze. Jego kariera dyplomaty rozpoczęła się w 1797, kiedy został członkiem westfalskiego kolegium hrabiowskiego. W roku 1801 odbył pierwszą misję dyplomatyczną w Dreźnie zakończoną niepowodzeniem. Dwa lata później prowadził misję dyplomatyczną w Berlinie, gdzie poznał francuskich dyplomatów. W roku 1806 został mianowany ambasadorem Austrii we Francji.
W 1808 został odwołany z Paryża i 8 października objął dozór nad Ministerstwem Zewnętrznym (Zagranicznym). W roku 1812 poparł kampanię Napoleona w Rosji (wysłanie 30 tysięcy żołnierzy przez Austrię). Rok później otrzymał tytuł książęcy.
Był jedną z głównych postaci na kongresie wiedeńskim (18 września 1814 – 9 czerwca 1815) i wielkim propagatorem restauracji. Na kongresie powiedział, że "trzeba unieszkodliwić bezecny spisek, który od pół wieku pracuje nieustannie nad obaleniem istniejącego porządku i tronów". Prawdopodobnie Metternich wątpił w istnienie wszechspisku, ale sformułowania tego typu ułatwiały głoszenie, iż monarchowie mają obowiązek ochraniać „niewinne ludy” przed „niecnymi knowaniami”. W roku 1818 wziął udział w kongresie w Akwizgranie w ramach Świętego Przymierza.
Przyczynił się do powstania Świętego Przymierza. Skutecznie dążył do utrzymania stanu rozdrobnienia Niemiec i Włoch, dzięki czemu Austria zdobyła silną pozycję w tych krajach. Zaaranżował małżeństwo portugalskiego następcy tronu a późniejszego cesarza Brazylii – Pedra I i Marii Leopoldyny Austriackiej, sfinansował także austriacką ekspedycję do Brazylii. W 1816 otrzymał z rąk cesarza Franciszka I zamek Johannisberg (Rheingau), gdzie spędzał dużo czasu. Zwolennik europejskiej równowagi sił, dążył do osłabienia Francji i Rosji, podważał pozycję Prus i udaremnił plan stworzenia zjednoczonej konstytucyjnej Rzeszy Niemieckiej.
25 maja 1821 otrzymał tytuł Kanclerza Domu, Dworu i Cesarstwa. W roku 1835 po śmierci Franciszka I (Franciszek zrzekł się korony cesarskiej Świętego Cesarstwa Rzymskiego pod wpływem Napoleona I i panował jako cesarz austriacki pod tym właśnie numerem) na tron wstąpił Ferdynand I i wpływy Metternicha wyraźnie zmalały, zwłaszcza w polityce wewnętrznej. Okres od 1821 do 1848 nazywany jest „epoką Metternicha”. Metternich był rzecznikiem legitymizmu i bezwzględnej walki z ruchami rewolucyjnymi i niepodległościowymi w całej Europie. Z Austrii uczynił kraj rządów policyjnych, cenzury i reglamentacji wszystkich dziedzin życia.
13 marca 1848 w czasie Wiosny Ludów został zmuszony do rezygnacji z urzędu i ucieczki do Londynu. Tam odwiedził go Disraeli.
W roku 1851 powrócił do Wiednia. Od 1852, po śmierci protegowanego przez siebie ministra, księcia Felixa zu Schwarzenberga ponownie nieoficjalnie doradzał cesarzowi i kolejnym ministrom spraw zagranicznych. Jego siedzibą, także miejscem pochówku, był klasztor pocysterski (znany jako osiągnięcie sztuki baroku), w Plasach niedaleko Pilzna w Czechach.

</doc>
<doc id="206567" url="https://pl.wikipedia.org/wiki?curid=206567" title="Stal Ałczewsk">
Stal Ałczewsk

Stal Ałczewsk (niepoprawnie: "Stal Alczewsk", ukr. Футбольний клуб «Сталь» Алчевськ, "Futbolnyj Kłub „Stal” Ałczewśk") – ukraiński klub piłkarski z siedzibą w Ałczewsku obok Ługańska, przy granicy z Rosją, w Zagłębiu Donieckim. Założony w roku 1983 jako Budiwelnyk.
Występuje w rozgrywkach ukraińskiej Pierwszej Lihi.
Historia.
Chronologia nazw:
Pierwszy zespół piłkarski w Ałczewsku (od 1931 do 1961 nazywał się Woroszyłowsk (ukr. "Ворошиловськ"), później do 1992 Komunarsk (ukr. "Комунарськ") założono w 1936 roku. Stal Woroszyłowsk występował w rozgrywkach Pucharu ZSRR w 1938 roku. W latach 1963–1988 miasto reprezentowała drużyna Komunarec Komunarsk. Często historię tego klubu łączą ze Stal Ałczewsk.
Piłkarski klub Budiwelnyk Kommunarsk (ros. "Stroitiel") został założony w 1983 roku, a jego patronem była federacja radzieckich budowlańców. Od początku z drużyną związany jest jej założyciel i legendarny trener Anatolij Wołobujew. Bezpośrednio po powstaniu drużyna grała w rozgrywkach miejskich i lokalnych w obwodzie ługańskim. Po dobrych występach klub zakwalifikował się do amatorskich mistrzostw obwodu. W sezonie 1988 został mistrzem obwodu, co pozwoliło mu reprezentować obwód ługański w amatorskich mistrzostwach Ukraińskiej SRR. Wiosną 1989 klub zdobył Puchar Obwodu i zajął trzecie miejsce w amatorskich mistrzostwach republiki.
Jesienią 1989 roku klub zmienił nazwę na Stal Kommunarsk, gdyż kontrolę nad nim przejął miejscowy kombinat metalurgiczny. Klub przekształcił się w drużynę półzawodową i rozpoczął swoje uczestnictwo w ligach ZSRR, a później niepodległej Ukrainy.
W 1992 roku już jako Stal Ałczewsk, w rundzie wiosennej traktowanej jako jeden sezon, zajął 9 miejsce w Perszej Lidze (na 14 zespołów). W kolejnym sezonie 1992/93 jest to miejsce 10 (na 22 zespoły), jednak od roku 1994 Stal Ałczewsk zalicza się do ligowej czołówki. Potwierdzeniem jest czwarte miejsce podopiecznych Anatolija Wołobujewa w Pierwszej Lidze na 20 zespołów. W kolejnym tłustym sezonie 1995/96 drużyna była trzecia. W 1996/97 – miejsce szóste (na 24), w 1997/98 – czwarte (na 22) i awans do 1/16 Pucharu Ukrainy, gdzie Stal Ałczewsk okazała się minimalnie gorsza od Metałurha Zaporoże ulegając w dwumeczu 0:1 (0:0 i 0:1). W 1998/99 roku drużyna zajmuje dopiero 9 miejsce w Pierwszej Lidze (na 20 zespołów) i przegrywa batalię o 1/8 finału pucharu z Metałurhiem Mariupol.
Sezon 1999/00 przynosi największy sukces w dziejach klubu, drugie miejsce na finiszu rozgrywek (w gronie 18 drużyn), co prawda awansu nie daje, jednak fakt, że pierwsze były rezerwy Dynama-2 Kijów sprawia, że klub po raz pierwszy w historii awansuje do Wyższej Lihi. W pucharze ponosi porażkę już w drugiej rundzie z CSKA Kijów, zaś rezerwy Stal-2 Ałczewsk po raz pierwszy awansują do Drugiej Lihi (grupa wschodnia, C). Pierwszy sezon w ekstraklasie nie spełnił jednak oczekiwanych nadziei. Debiut drużyna przegrała u siebie 1:2 z CSKA Kijów 12 lipca 2000 roku. Cały sezon zakończyła na przedostatnim, 13 miejscu, wyprzedając jedynie Nywę Tarnopol i spadła z ligi. W Pucharze Ukrainy przyszło Stali zaznać gorycz porażki w drugiej rundzie, kiedy lepszy okazał się trzecioligowy Sokił Złoczów.
W kolejnym sezonie spadkowicz zajmuje 6 miejsce (na 18) w Pierwszej Lidze i dochodzi do 1/8 finału krajowego pucharu, gdzie ulega Dynamu Kijów 0:2. Drużyna rezerw Stal-2 Alczewsk spada z Drugiej Lihi. W sezonie 2003/2004 Stal zajmuje 5 miejsce (na 18) w rozgrywkach Pierwszej Lihi i dochodzi do ćwierćfinału Pucharu Ukrainy, gdzie odpada po dwumeczu z Szachtarem Donieck (0:0 i 1:3).
Sezon 2004/05 to kolejny triumf drużyny z Ałczewska. Po raz pierwszy w historii drużyna wygrywa rozgrywki Pierwszej Lihi i z 77 punktami wyprzedza Arsenał Charków. Drugi w historii awans stał się faktem. W Pucharze Ukrainy drużyna odpada w trzeciej rundzie po porażce 1:2 z FK Dnipro. Pierwszy mecz w sezonie 2005/06 Stal przegrywa z kretesem w Doniecku z Metałurhiem 0:5. Na pierwsze punkty musiała czekać dopiero do czwartej kolejki i remisu 2:2 z Wołyniem Łuck, zaś w kolejnej wygrała 1:0 w Dniepropietrowsku, przy pustych trybunach zamkniętego dla kibiców stadionu FK Dnipro. Po sezonie 2006/07 klub znowu spada do Pierwszej Lihi. W związku z ciężką sytuacją finansową oraz niemożliwość przyjmowania meczów u siebie przez wojnę na Donbasie klub 3 lutego 2015 ogłosił o zawieszeniu występów w mistrzostwach Ukrainy.

</doc>
<doc id="206568" url="https://pl.wikipedia.org/wiki?curid=206568" title="Henryk Skorowski">
Henryk Skorowski

Henryk Skorowski (ur. 27 stycznia 1950 w Rumi) – teolog polski, duchowny katolicki, salezjanin (SDB), profesor, rektor Uniwersytetu Kardynała Stefana Wyszyńskiego w latach 2010–2012.
Salezjanin i duszpasterz.
Pochodzi z rodziny robotniczej. Śluby wieczyste w zgromadzeniu salezjańskim złożył 13 czerwca 1974. 8 czerwca 1976 przyjął w Lublinie święcenia kapłańskie z rąk biskupa Czesława Lewandowskiego. Po święceniach pracował jako wikariusz parafii Szczaniec w diecezji gorzowskiej (1976–1977), następnie był wikariuszem i duszpasterzem akademickim w Płocku. W latach 1988–1994 pełnił funkcję zastępcy przełożonego, a od 1994 przełożonego domu zakonnego w Łomiankach. Był zastępcą redaktora naczelnego czasopism „Saeculum Christianum” i „Seminare”.
Droga naukowa.
Studiował na Katolickim Uniwersytecie Lubelskim, gdzie w 1976 uzyskał tytuł magistra teologii. W 1979 został magistrem teologii moralnej w Akademii Teologii Katolickiej w Warszawie. W 1982 obronił z tej dziedziny doktorat, również na ATK. Wykładał w Wyższym Seminarium Duchownym Salezjańskim w Lądzie nad Wartą, od 1984 prowadził zajęcia na ATK. W 1990 habilitował się z socjologii i chrześcijańskich nauk społecznych. Od 1993 był profesorem nadzwyczajnym ATK w Warszawie, kierował Katedrą Historii Doktryn Społecznych oraz Studium Caritas przy ATK, później został profesorem Uniwersytetu Kardynała Stefana Wyszyńskiego. Prowadził ponadto zajęcia w Akademii Obrony Narodowej w Rembertowie.
W 2001 otrzymał Złoty Krzyż Zasługi. 2 października 2009, "za wybitne zasługi w działalności naukowo-dydaktycznej, za osiągnięcia w pracy duszpasterskiej" został odznaczony Krzyżem Kawalerskim Orderu Odrodzenia Polski. W 2021 odznaczony Krzyżem Oficerskim tego Orderu.
Od 2010 do końca sierpnia 2012 pełnił funkcję rektora Uniwersytetu Kardynała Stefana Wyszyńskiego w Warszawie.
Był publicystą Radia Maryja.
Publikacje.
Zajmuje się socjologią, politologią i katolicką nauką społeczną. Na jego dorobek naukowy składa się 14 monografii, 250 artykułów naukowych i referaty, m.in.:
Zainteresowania.
Miłośnik kultury kaszubskiej i rodzinnej Rumi. 

</doc>
<doc id="206569" url="https://pl.wikipedia.org/wiki?curid=206569" title="Punta del Este">
Punta del Este

Punta del Este – miejscowość w południowym Urugwaju, w departamencie Maldonado, położona na południe od miasta Maldonado oraz około 100 km na wschód od stolicy kraju Montevideo, nad Oceanem Atlantyckim. Popularna miejscowość uzdrowiskowa i turystyczna tego kraju. Zamieszkuje je 7,3 tys. stałych mieszkańców (2004).
Punta del Este położone jest na niewielkim półwyspie o tej samej nazwie. Jest on uznawany za umowną granicę między akwenem Rio de la Plata, a pełnymi wodami Oceanu Atlantyckiego. Zasadzono na nim lasy eukaliptusów, araukarii i mimozy, wśród których powstały liczne luksusowe miejsca.
W Punta del Este często miały miejsce konferencje Organizacji Państw Amerykańskich.
Znajduje się tu latarnia morska.

</doc>
<doc id="206571" url="https://pl.wikipedia.org/wiki?curid=206571" title="Joanna Kurowska">
Joanna Kurowska

Joanna Kurowska, właśc. Katarzyna Barbara Kurowska (ur. 25 listopada 1964 w Gdyni) – polska aktorka, artystka kabaretowa i piosenkarka.
Życiorys.
Wczesne lata.
Urodziła się w Gdyni, jest córką Ewy i Tadeusza Kurowskich. Jej ojciec pracował na wysokim stanowisku w Baltonie. Dorastała w tradycyjnym kaszubskim domu w Rumi, gdzie uczęszczała do Szkoły Podstawowej nr 1. Wychowywała się ze starszą siostrą Hanną (zm. 2020). Miała także brata, który zmarł jeszcze w dzieciństwie.
Ukończyła I Liceum Ogólnokształcące im. Króla Jana III Sobieskiego w Wejherowie. Po maturze studiowała na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, którą ukończyła w 1988. Tuż po rozpoczęciu studiów zaczęła występować jako Joanna.
Kariera.
W 1987 otrzymała nagrodę jury i nagrodę PAGART-u na VIII Przeglądzie Piosenki Aktorskiej we Wrocławiu. Po studiach przeniosła się do Warszawy, gdzie była związana z teatrami: Komedia (1988–1990, 2007-2010) i Nowym (1990–1995). Występowała też gościnnie w teatrach łódzkich: Studyjnym ’83 im. Juliana Tuwima (1987) i Powszechnym (1988), Lubuskim w Zielonej Górze (1991) oraz warszawskich: Scena Prezentacje (1992, 1993, 1995-1996), Na Woli (1996), Rampa (1997), Bajka (2007), 6. piętro (2011), Capitol (2015) i Gudejko (2015-2017). W sztuce Marcina Szczygielskiego "Kallas, opowieść o przyjaźni Kaliny Jędrusik i Violetty Villas" (2012) w reż. Dariusza Taraszkiewicza zagrała postać Kaliny Jędrusik.
Występowała w programie kabaretowym "Misz-masz" z Alicją Resich-Modlińską, talk-show "Wieczór z Alicją" oraz programie satyrycznym "Magazynio" z Cezarym Pazurą, Krzysztofem Jaroszyńskim i Stefanem Friedmannem. Powszechną popularność zyskała w 1993 dzięki roli Jagody Karwowskiej-Bonnet w serialu Jerzego Gruzy "Czterdziestolatek. 20 lat później". W latach 1999–2001 grała postać Jadwigi Graczyk w sitcomie "Graczykowie", powróciła do tej roli także na potrzeby kontynuacji serialu – "Graczykowie, czyli Buła i spóła" (2001–2002). W 2000 reprezentowała Rumię w Zjeździe Kaszubów w Helu. W 2004 na V Festiwalu Dobrego Humoru w Gdańsku zdobyła Błękitny Melonik Charliego dla najlepszej aktorki komediowej i otrzymała tytuł honorowego obywatela Rumi.
Od 2007 występuje w sitcomie "Świat według Kiepskich", początkowo została obsadzona w roli Grażynki Kokosińskiej, przyjaciółki Haliny Kiepskiej, a od 2013 gra Baśkę „Fokę” Kozłowską, żonę prezesa Andrzeja Kozłowskiego (Andrzej Gałła). W latach 2008–2009 występowała jako Krysia, matka Michała w serialu "Rodzina zastępcza plus". W 2008 uczestniczyła w trzeciej edycji polsatowskiego programu "Jak oni śpiewają". Występowała w programie TVN "Rozmowy w toku", goszcząc w odcinkach z tzw. serii "Babiniec", w których wraz z innymi znanymi kobietami doradzała kobietom w sprawach damsko-męskich.
W 2012 nagrała piosenki „Kochankowie z ulicy Kamiennej” i „Sącz bez ciebie” na potrzeby albumu pt. "Kochankowie z ulicy Kamiennej". Nagrała także duety z Wojciechem Mannem („Klub wesołego szampana”), Maciejem Miecznikowskim („Ta dziewczyna”) i Moniką Gruszczyńską („Ti voglio bene sai”). W 2013 była lektorem w programie "Fat Killers. Zabójcy tłuszczu" emitowanym na antenie telewizji Polsat oraz odcisnęła swoją dłoń na Promenadzie Gwiazd w Międzyzdrojach. W 2014 była lektorką pierwszej edycji programu "Gogglebox. Przed telewizorem". W 2019 wystąpiła na Festiwalu Polskiej Piosenki w Opolu, wykonując piosenkę „Jeszcze w zielone gramy” do tekstu Wojciecha Młynarskiego.
Życie prywatne.
W 1997 poślubiła dziennikarza sportowego Grzegorza Świątkiewicza (zm. 21 września 2014). Ma z nim córkę Zofię (ur. 3 marca 2001).

</doc>
<doc id="206572" url="https://pl.wikipedia.org/wiki?curid=206572" title="Syndrom chorego budynku">
Syndrom chorego budynku

Syndrom chorych budynków (SBS, z ) – zespół dolegliwości zdrowotnych związanych z przebywaniem w określonym budynku.
Wystąpienie przykrych dolegliwości związane jest głównie ze zbyt małą ilością świeżego powietrza w pomieszczeniu oraz z jego złą jakością. Źródłami zanieczyszczeń powietrza w pomieszczeniu mogą być organizmy żywe (np. produkty uboczne oddychania, pocenia się, grzyby), materiały budowlane i elementy wyposażenia wnętrz (np. rozpuszczalniki, impregnaty drewna, związki emitowane przez farby malarskie, azbest), systemy wentylacji i klimatyzacji (np. mikroorganizmy żyjące w nieczyszczonych przewodach wentylacyjnych), powietrze zewnętrzne (np. zanieczyszczenia chemiczne powietrza w dużych aglomeracjach miejskich) albo samo użytkowanie pomieszczeń (np. palenie tytoniu).
W 1984 roku Światowa Organizacja Zdrowia informowała, iż syndrom SBS występuje aż w 30% nowych i odnawianych budynków na świecie.
Jak pokazały doświadczenia NASA, symptomy SBS można złagodzić, umieszczając w pomieszczeniach odpowiednio dobrane rośliny doniczkowe.
Objawy SBS.
Do objawów SBS zalicza się:
i inne dolegliwości.

</doc>
<doc id="206573" url="https://pl.wikipedia.org/wiki?curid=206573" title="Invincible">
Invincible

Invincible może odnosić się do:

</doc>
<doc id="206574" url="https://pl.wikipedia.org/wiki?curid=206574" title="Morwa">
Morwa

Morwa ("Morus" L.) – rodzaj dużych krzewów lub niewielkich drzew liściastych z rodziny morwowatych ("Moraceae"). Obejmuje 13–19 gatunków. Centrum zróżnicowania rodzaju jest w Azji Wschodniej – w Chinach rośnie 10 gatunków rodzimych, z czego 5 jest endemitami tego kraju. Poza tym morwy rosną w południowej Azji (od Iranu po Indonezję), w Afryce w strefie międzyzwrotnikowej (w tropikach ograniczając się do obszarów górskich), we wschodniej i południowej części Ameryki Północnej oraz w zachodniej Ameryce Południowej (od Wenezueli po północno-zachodnią Argentynę. Jako rośliny introdukowane i zdziczałe rosną na różnych obszarach, zwłaszcza szeroko rozprzestrzeniona jest morwa biała "Morus alba", uprawiana i dziczejąca także w Polsce (błędnie wymieniane były także morwa czarna "M. nigra" i morwa czerwona "M. rubra" – mylone często z odmianami morwy białej o ciemno zabarwionych owocach). 
Morwy uprawiane są jako drzewa ozdobne, dostarczające jadalnych owoców, rośliny pokarmowe jedwabnika morwowego, lecznicze, dostarczające drewna i surowca do wyrobu papieru.
Systematyka.
Rodzaj należący do plemienia "Moreae", rodziny morwowatych ("Moraceae" Link), która wraz z siostrzanym kladem pokrzywowatymi należy do kladu różowych w obrębie okrytonasiennych.

</doc>
<doc id="206576" url="https://pl.wikipedia.org/wiki?curid=206576" title="Kolegiata Wniebowzięcia Najświętszej Maryi Panny w Głogowie">
Kolegiata Wniebowzięcia Najświętszej Maryi Panny w Głogowie

Kolegiata pw. Wniebowzięcia Najświętszej Maryi Panny w Głogowie – kościół położony na terenie parafii pw. Wniebowzięcia Najświętszej Marii Panny, diecezji zielonogórsko-gorzowskiej. Wznosi się nad najstarszą dzielnicą Głogowa – Ostrowem Tumskim. Obecnie jest odbudowywana po zniszczeniach II wojny światowej. Jest jedną z najstarszych świątyń Śląska i najstarszą świątynią kolegiacką na Śląsku. Jej początki sięgają pierwszych Piastów.
Historia.
Badania archeologiczne, prowadzone w latach 60. XX wieku pod kierunkiem prof. Tadeusza Kozaczewskiego, odsłoniły we wnętrzu kolegiaty pozostałości dwóch jednonawowych kamiennych świątyń, których budowę wiąże się z okresem panowania Bolesława Szczodrego i Bolesława Krzywoustego. W 1120 kościół został podniesiony do rangi kolegiaty przy okazji ufundowania przez księcia Wojsława głogowskiej kapituły kanoników. Do jej grona należał między innymi Jan z Głogowa, astronom, teolog i filozof, nauczyciel Mikołaja Kopernika. Do 1262 r. powstała późnoromańska bazylika o trzech nawach. Jej pozostałości widoczne są w murach kościelnych do dzisiaj (m.in. półkolumny łuku tęczowego, okna i detale w prezbiterium). W latach 1413–1466 kościół został gruntownie przebudowany w kształcie, który z niewielkimi zmianami dotrwał do dziś. Powstała wtedy gotycka trzynawowa hala z szeregiem kaplic. W XVIII w. nastąpiła barokizacja wnętrza. Neogotycka wieża o wys. 75 m wybudowana została w latach 1838–1842, po zawaleniu się starszej. Jej wierzchołek zdobi pozłacany, wysoki na 5 m krzyż.
W wyniku zniszczenia kolegiaty podczas II wojny światowej znajdujące się tutaj arcydzieło sztuki malarskiej pędzla Łukasza Cranacha Starszego z 1518 r. przedstawiające Maryję z Dzieciątkiem, czyli tzw. Madonnę Głogowską zostało wywiezione z Głogowa w 1943 r. do Wrocławia, następnie do Henrykowa, Lądka-Zdroju, skąd w 1945 r. zostało wzięte w depozyt przez rosyjskiego mjr. Mosiewa. Przez kolejne lata uważano go za zaginiony. Dopiero w 2003 r. okazało się, że dzieło to jest w posiadaniu Muzeum Puszkina w Moskwie.
W specjalnie wybudowanej krypcie, we wnętrzu kolegiaty, podziwiać można relikty romańskiej świątyni z XII wieku, pamiętającej być może obronę Głogowa w 1109 r.
Odbudowa.
Odbudowę kolegiaty rozpoczęto w roku 1988 z inicjatywy ks. prałata Ryszarda Dobrołowicza, proboszcza parafii pw. Najświętszej Marii Panny Królowej Polski na osiedlu Kopernik. W początkowym okresie prace prowadzone były głównie ze środków własnych, następnie z wykorzystaniem różnych dotacji i składek, m.in. ze strony Fundacji Współpracy Polsko-Niemieckiej. Pierwsza od czasu II wojny światowej msza odprawiona została w ostatnią niedzielę maja 1999. Brązowe drzwi do kolegiaty w Głogowie zrealizował Czesław Dźwigaj.
Odnowa Kolegiaty.
Odnowa trwa cały czas, do tej pory wykonano szereg prac remontowych, w tym naprawę murów części prezbiterium, aranżację tego wnętrza ze stylizowanymi filarami, wylane zostały podłoża nawiązujące do pierwotnej posadzki, krypta romańska została wystylizowana pod rezerwat archeologiczny, restaurowane są freski w kaplicach bocznych oraz sklepienie.
Wstawiono witraże, które zaprojektował Czesław Dźwigaj. W prezbiterium znajdują się trzy witraże:
Na lewo od prezbiterium, w kaplicy Maryjnej witraże przedstawiają wizerunki Matki Bożej z polskich sanktuariów, natomiast na wschodniej ścianie biskupa Wilhelma Plutę. W pozostałych oknach przeważają wizerunki świętych.
1 lipca 2006 roku można było usłyszeć po raz pierwszy trzy nowe dzwony. Florian, Barbara i Zofia odtworzyły specjalnie skomponowany interwał muzyczny Te Deum. Zamontowano je na wysokości pięćdziesięciu metrów, w miejscu gdzie kończy się kwadratowy korpus wieży kolegiackiej. Dzwony ważą około: Florian: 1500 kg, Barbara: 1000 kg, Zofia: 750 kg. Każdy dzwon wybija inny ton: największy ES’, średni F’, a najmniejszy G’.
27 września 2020 z okazji obchodów 900-lecia Kapituły Kolegiackiej, biskup Tadeusz Lityński przywrócił Kapitułę Kolegiacką w Głogowie. Z okazji 900-lecia Kapituła Kolegiacka zakupiła dzieło dra Łukasza Nawrockiego – naukową rekonstrukcję konserwatorską "Madonna z Dzieciątkiem", której oryginał pędzla Lucasa Cranacha Starszego został utracony w 1945 roku.
Droga św. Jakuba.
Przy kolegiacie łączą się dwa etapy szlaku pątniczego do grobu św. Jakuba w Santiago de Compostela w Hiszpanii: wielkopolski oraz dolnośląski.
Obok Kolegiaty znajduje się Ośrodek Duszpasterstwa Chorych. Opiekę nad nim sprawują Cisi Pracownicy Krzyża.

</doc>
<doc id="206580" url="https://pl.wikipedia.org/wiki?curid=206580" title="Wetlina">
Wetlina

Wetlina – wieś w Polsce położona w województwie podkarpackim, w powiecie leskim, w gminie Cisna. Leży nad potokiem Wetlina, na granicy Ciśniańsko-Wetlińskiego Parku Krajobrazowego z Bieszczadzkim Parkiem Narodowym, przy drodze wojewódzkiej nr 897.
Nazwa miejscowości pochodzi od rodzaju wierzby „wetlyny”. Wieś należała do posiadłości rodu Kmitów.
Wieś prawa wołoskiego w latach 1551-1600, położona w ziemi sanockiej województwa ruskiego. W latach 1975–1998 miejscowość administracyjnie należała do województwa krośnieńskiego.
Historia.
Wieś lokowana na prawie wołoskim. Do 1553 Wetliną władał Piotr Kmita Sobieński, a po jego śmierci – bezdzietna wdowa Barbara Kmita z Herburtów. Po śmierci Barbary w 1580 wieś przejął jej brat, Stanisław Herburt.
W połowie XIX wieku właścicielem posiadłości tabularnej Wetlina był Ksawery hr. Krasicki.
W okresie międzywojennym w miejscowości stacjonowała placówka Straży Granicznej I linii „Wetlina”.
25 września 1944 wieś została zajęta przez wojska radzieckie.
Do 1945 zamieszkana przez Bojków, od 1945 całkowicie wysiedlona w wyniku walk LWP z UPA, zasiedlana ponownie na przełomie lat 50/60 XX w. Pierwszymi nowymi osadnikami byli pracownicy leśni oraz oo. bernardyni.
Wieś położona jest nieopodal źródła Wetlinki, będącej prawobrzeżnym dopływem rzeki Solinki. Od zachodu i południa otoczona jest szczytami górskimi Jawornik, Paportna (1198 m n.p.m.), od północy ciągnie się Połonina Wetlińska ze szczytem Roh (1255 m n.p.m.).
W Wetlinie znajdowała się największa cerkiew w Karpatach – pięciokopułowa na planie krzyża. Dziś na jej miejscu znajduje się kościół rzymskokatolicki.
We wsi został ustanowiony pomnik żołnierzy WOP, którzy zginęli w walkach z oddziałami UPA.
Miejscowość jest siedzibą Stowarzyszenia Rozwoju Wetliny i Okolic, które w dolinie Wetlinki wytyczyło ścieżkę historyczną przebiegającą przez tereny nieistniejących wsi Jaworzec, Łuh i Zawój, otwartą 14 czerwca 2012. Od 2013 wydaje ono corocznie "Czasopismo Historyczno-Krajoznawcze „Bieszczady Odnalezione”", nawiązujące nazwą do wspomnianej wyżej ścieżki historycznej i zawierające m.in. kilkuczęściową monografię Wetliny czy opracowanie dziejów bieszczadzkich kolejek wąskotorowych. Redaktorem naczelnym pisma jest Zbigniew Maj. W gronie autorów zamieszczanych tekstów znajdują się m.in.: Andrzej Pelisiak, Piotr Kotowicz, Łukasz Bajda, Szymon Modrzejewski i Marcin Glinianowicz.
We wsi znajduje się rzymskokatolicki kościół drewniany pw. Miłosierdzia Bożego z 1979. W latach 2012–2017 obok świątyni drewnianej zbudowano murowany kościół pw. św. Jana Pawła II.
Turystyka.
Wetlina stanowi jedną z głównych bieszczadzkich baz turystycznych. Przez wieś biegnie nieczynny odcinek Bieszczadzkiej Kolejki Leśnej. W 2006 wokół Wetliny wytyczonych zostało ok. 20 km narciarskich tras biegowych. We wsi znajduje się Dom Wypoczynkowy PTTK, Schronisko Młodzieżowe oraz jeden hotel, wiele pensjonatów i kilka lokali gastronomicznych.
Do 2005 roku w Górnej Wetlinie odbywał się Festiwal Sztuk Różnych „Bieszczadzkie Anioły”. W 2006 roku przeniesiono go do Dołżycy k. Cisnej. W 2010 roku w Wetlinie, Ciśnie i Dołżycy zorganizowano pierwszą edycję Bieszczadzkich Spotkań ze Sztuką „Rozsypaniec”, będących kontynuacją festiwalu „Bieszczadzkie Anioły”.
Od 2003 roku w każde wakacje odbywa tu się Festiwal „Jazz w Starym Siole” (zazwyczaj ok. 6 koncertów), a od maja 2007 odbywa się festiwal muzyki reggae.
Demografia.
Cerkiew parafialna pw. św. Wielkiego Męczennika Dymitra (zbudowana w 1786), kolejna murowana pw. Chrystusa Króla (zbudowana w 1928)
Liczba wiernych:

</doc>
<doc id="206583" url="https://pl.wikipedia.org/wiki?curid=206583" title="Masaya (miasto)">
Masaya (miasto)

Masaya – miasto w Nikaragui, położone między jeziorami Managua i Nikaragua, u stóp wulkanu Masaya, na wschodnim brzegu jeziora Masaya. Leży w odległości około 45 km na południowy wschód od stolicy kraju Managui. Współrzędne geograficzne: . Ośrodek administracyjny departamentu Masaya. Czwarte pod względem ludności miasto Nikaragui. Ludność: 89,0 tys. mieszkańców (1995).
Stanowi ważny ośrodek miejski dla rolniczego zaplecza, wyspecjalizowanego w uprawie tytoniu. Ośrodek rzemiosła i turystyki.

</doc>
<doc id="206586" url="https://pl.wikipedia.org/wiki?curid=206586" title="Aleksander Omiljanowicz">
Aleksander Omiljanowicz

Aleksander Paweł Omiljanowicz (ur. 8 maja 1923 w Remieńkińi, zm. 6 kwietnia 2006 w Barczewie) – polski pisarz, funkcjonariusz aparatu bezpieczeństwa PRL.
Życiorys.
Syn Piotra i Bronisławy Omiljanowiczów. Był więźniem hitlerowskich obozów koncentracyjnych. W 1946 pełnił obowiązki szefa III sekcji do walki z bandytyzmem w suwalskim Urzędzie Bezpieczeństwa. Na podstawie jego dokumentów skazano na karę śmierci 4 osoby. Szef Powiatowego Urzędu Bezpieczeństwa Publicznego w Iławie i Nidzicy. Później pracował m.in. jako redaktor „Głosu Koszalińskiego”, „Gazety Białostockiej” i „Niwy”.
Autor wielu książek opisujących zdarzenia z II wojny światowej, a także powojenne walki partyzantów antykomunistycznych.
W 2005 sąd oddalił odwołanie się Omiljanowicza od wyroku skazującego go na 4,5 roku pozbawienia wolności za zbrodnie przeciwko ludności w latach 1946–1947. Sąd w Suwałkach uznał go za winnego „bezprawnego zatrzymywania, bicia i znęcania się nad członkami organizacji niepodległościowych, głównie ugrupowania Wolność i Niezawisłość”.
Proces sądowy wykazał również, że był on współpracownikiem sowieckiego wywiadu wojskowego Smiersz. Penetrował polskie podziemie, a także donosił na oficerów Wojska Polskiego o poglądach antysowieckich. Za swoją działalność miał pobierać pieniądze od Rosjan.
Od września 2005 odbywał karę więzienia w Białymstoku, po pogorszeniu stanu zdrowia w Barczewie. Ze względu na konieczność operacji onkologicznej uzyskał kilkumiesięczne zwolnienie, do więzienia wrócił w marcu 2006. Ubiegał się bezskutecznie o kasację wyroku i ułaskawienie prezydenta RP. Zmarł w kwietniu 2006 w zakładzie karnym w Barczewie koło Olsztyna.

</doc>
<doc id="206589" url="https://pl.wikipedia.org/wiki?curid=206589" title="Stanisław Lubomirski">
Stanisław Lubomirski



</doc>
<doc id="206592" url="https://pl.wikipedia.org/wiki?curid=206592" title="Smerek (szczyt)">
Smerek (szczyt)

Smerek (1222 m, inne źródło 1223 m) – szczyt w Bieszczadach Zachodnich w pobliżu wsi Smerek i Wetlina. Pod nazwą Smerek najczęściej jest opisywany na mapach i w przewodnikach. Na niektórych jednak mapach opisany jest pod nazwą Wysoka.
Położenie i topografia.
Smerek jest przedłużeniem na zachód grzbietu Połoniny Wetlińskiej. Granicą jest Przełęcz Mieczysława Orłowicza (1075 m n.p.m.), przez którą sąsiaduje on z Szarym Berdem. Na zachodzie grzbiet opiera się o doliny Wetliny i potoku Kindrat. Na północ odbiega z wierzchołka długi grzbiet, który między innymi poprzez Wysokie Berdo, Siwarnę, Połomę i Tołstą ciągnie się aż po Jezioro Solińskie, wcinając się pomiędzy doliny Sanu i Solinki. Zwornik usytuowany nieco na wschód wysyła ku północnemu wschodowi grzbiet Magurki opadający następnie do doliny Sanu, natomiast w kierunku południowym odchodzi ze szczytu ramię kulminujące w Stropie (1016 m n.p.m.). Północno-zachodnie stoki odwadnia Kindrat, dopływ Wetliny mający swoje źródło na zachód od wierzchołka Smereka, południowo-zachodnie zaś – Wetlina i jej spływające ze zboczy niewielkie dopływy. Na stoku północno-wschodnim położone są źródła potoków Hulski oraz Berdo.
Opis szczytu.
Do wysokości 1050–1100 m n.p.m. stoki są porośnięte lasem; wyżej występuje połonina. Smerek ma dwa wierzchołki. Oddzielone są trawiastym obniżeniem, które przez miejscową ludność nazywane było dawniej "Dołyną", zaś bardzo stromy północny stok Smereka – "Ścianą". Północny, wyższy wierzchołek jest oddalony o kilkadziesiąt metrów od południowego i występuje w nim tzw. szczelina tensyjna. Na udostępnionym dla turystów wierzchołku południowym znajduje się żelazny krzyż w miejscu, gdzie piorun zabił turystę. Krzyż powstał z inicjatywy proboszcza parafii w Cisnej w 1976 roku, dla uczczenia 600-lecia powstania Archidiecezji przemyskiej. Ze względu na zły stan techniczny krzyż został wymieniony. Nowy krzyż postawili mieszkańcy Wetliny, Smereka i Kalnicy 18 września 2018 roku. Instalacja ma upamiętniać rocznicę 100-lecia odzyskania przez Polskę niepodległości.
Połoniny znajdujące się na północnych stokach Smereka jeszcze do lat 40. XX wieku stanowiły własność Zgromadzenia Sióstr Miłosierdzia św. Wincentego à Paulo w Rajskiem.
Z rzadkich w Polsce gatunków roślin na Smereku rośnie turzyca skąpokwiatowa i groszek wschodniokarpacki.
Turystyka.
Smerek znajduje się na terenie Bieszczadzkiego Parku Narodowego (BdPN) i w pobliżu Ciśniańsko-Wetlińskiego Parku Krajobrazowego. Z połonin Smereka rozciągają się szerokie panoramy widokowe na oba te parki. Na szczycie dostępnym dla turystów stoi metalowy krzyż. Widać stąd Połoninę Wetlińską, pasmo graniczne z Wielką Rawką i Riabą Skałą, Pasmo Łopiennika i Durnej, Wysoki Dział z Wołosaniem a także miejscowości Wetlina oraz Smerek.
Połoniny i jeden ze szczytów są dostępne dla turystów poprzez dwie krótkie trasy od strony zachodniej – żółtym szlakiem od strony wsi Wetlina (łagodne podejście przez Przełęcz Orłowicza) oraz czerwonym szlakiem od strony wsi Smerek (podejście z połoniny stromymi schodami). Możliwe jest również dłuższe podejście czerwonym szlakiem od strony miejscowości Brzegi Górne (poprzez cały szlak Połoniny Wetlińskiej). Do czerwonego szlaku można dojść również od północnego-zachodu od Jaworca (czarnym szlakiem) oraz od północnego wschodu od Zatwarnicy (żółtym szlakiem).
Piesze szlaki turystyczne.
 Główny Szlak Beskidzki na odcinku wieś Smerek – góra Smerek – Przełęcz Orłowicza – Połonina Wetlińska – Brzegi Górne:
 Żółty szlak prowadzący do Przełęczy Orłowicza. Wetlina – Przełęcz Orłowicza – Suche Rzeki – Zatwarnica.

</doc>
<doc id="206595" url="https://pl.wikipedia.org/wiki?curid=206595" title="Matagalpa (miasto)">
Matagalpa (miasto)

Matagalpa – miasto w Nikaragui, główny ośrodek miejski środkowej części kraju. Ośrodek administracyjny departamentu Matagalpa. Ludność: 98,4 tys. mieszk. (2013).
Matagalpa położona jest w rolniczym okręgu uprawy kawy i hodowli zwierząt. W pobliżu znajdują się kopalnie złota. Jest to dość ważny ośrodek przemysłowy (przemysł spożywczy, chemiczny, odzieżowy i obuwniczy).
Matagalpa od roku 1924 jest siedzibą biskupa Diecezji Matagalpy. W mieście znajduje się stara katedra pod wezwaniem św. Piotra z okresu kolonialnego.

</doc>
<doc id="206597" url="https://pl.wikipedia.org/wiki?curid=206597" title="OODA">
OODA

Cykl OODA (ang. "Observe-Orient-Decide-Act" "Obserwacja-Orientacja-Decyzja-Akcja") to model adaptacyjnego cyklu podejmowania decyzji. Stanowi inspirację rozwoju doktryn armii amerykańskiej i coraz częściej pojawia się jako wzorzec myślenia strategicznego w nowoczesnym, silnie konkurencyjnym biznesie.
Koncepcję opracował John Boyd na przełomie lat 1970–1980.
Model ten wyróżnia 4 podstawowe obszary przetwarzania informacji, którymi są obserwacja, orientacja, decyzje i działania.
Procesy przetwarzania informacji we wszystkich czterech obszarach przeważnie zachodzą równolegle. Istotą OODA jest synchronizacja pomiędzy obserwacją i orientacją; pomiędzy orientacją, decyzją i działaniem; a wreszcie monitorowanie wpływu podejmowanych działań poprzez obserwacje. Sam Boyd przekonywał w swoim briefingu „The Essence of Winning and Losing”: "„Zwróćcie uwagę na to, w jaki sposób orientacja wpływa na obserwację, decyzje i akcje, z drugiej zaś strony sama jest kształtowana przez informacje zwrotne i inne zjawiska pojawiające się w naszym obszarze obserwacji. Zwróćcie też uwagę na to, w jaki sposób cała pętla (nie tylko orientacja) tworzy ciągły, wieloaspektowy, wzajemnie powiązany proces przewidywania, wyczuwania, korelowania i odrzucania”".
Fundamentalna strategia związana z praktycznym stosowaniem modelu OODA w walce, polega na stworzeniu mechanizmów pozwalających na działanie „wewnątrz” cyklu OODA przeciwnika. Tak właśnie walczyli amerykańscy piloci w Korei – reakcje przeciwnika na ich manewry były wolniejsze, i trwały dłużej niż czas potrzebny na ocenę sytuacji, zainicjowanie i wykonanie kolejnego manewru przez pilotów USA. Mechanizmami, które to umożliwiały były w tym przypadku sprawniejszy układ sterowania, lepiej zaprojektowany kokpit, skafander pilota pozwalający na ciaśniejsze skręty na większych szybkościach, a z czasem również inteligentne urządzenie radarowe do śledzenia manewrów przeciwnika.
Dzięki konsekwentnemu przenoszeniu przez Boyda modelu OODA na założenia konstrukcyjne kolejnych generacji myśliwców, USAF dysponowały bezwzględną przewagę w powietrzu (Air Superiority) praktycznie we wszystkich konfliktach zbrojnych, w których uczestniczyły. Wykorzystanie modelu OODA jest dziś bardzo szerokie. W siłach zbrojnych OODA została oficjalnie włączona do doktryny prowadzenia działań przez amerykańską piechotę morską (United States Marine Corps). OODA kształtuje dziś doktrynę wojny informacyjnej (Network Centric Warfare, Information Superiority) i architekturę systemów wspierających dowodzenie (C4I – Command, Control, Communication, Computer &amp; Intelligence). OODA zdobywa wreszcie coraz większą popularność jako podstawa strategii biznesowych.
O atrakcyjności modelu OODA decyduje jego adaptacyjność. OODA sprawdza się w środowisku o dużej zmienności i złożoności. Zainteresowanie cyklem Boyda w biznesie związane jest z poszukiwaniem strategii pozwalających skutecznie konkurować na rynkach, które cechują się właśnie dużą zmiennością, zwłaszcza tam gdzie produkty oferowane klientom stopniowo stają się usługami dostępnymi za pomocą kanałów elektronicznych, i gdzie niezmiernie trudno uzyskać trwałą przewagę konkurencyjną.
Podstawowymi umiejętnościami pozwalającymi na istnienie i rozwój organizacji na takich rynkach są: innowacyjność, szybkie dostosowywanie portfela usług do rynku i działań konkurencji, sprawne zarządzania relacjami z partnerami, a przede wszystkim zdolność do strategicznego manewrowania. Ta ostatnia umiejętność polega na utrzymaniu trwałej przewagi konkurencyjnej poprzez systematyczne budowanie przewagi chwilowej, i właśnie w kontekście tych umiejętności pojawia się w biznesie OODA, jako model referencyjny i narzędzie pozwalające na formułowanie strategii. OODA towarzyszy więc koncepcjom takim jak organizacja adaptacyjna czy też organizacja ucząca się (Adaptive Enterprise, Agile Enterprise, Learning Organization).
Organizacja staje się zdolna do „uprawiania” manewru strategicznego, jeżeli posiada narzędzia i mechanizmy pozwalające na uzyskiwanie lepszych od konkurencji wyników w następujących wymiarach:
Praktyczne zastosowanie OODA wymaga w pierwszym rzędzie analizy tego, jak organizacja realizuje poszczególne obszary cyklu, jak je synchronizuje i jaką w efekcie uzyskuje zdolność strategicznego manewrowania. Badając pod tym kątem procesy, narzędzia i zasoby organizacji, możemy następnie zidentyfikować, gdzie leżą główne ograniczenia oraz zaplanować zmiany architektury informacyjnej organizacji, które pozwolą uzyskać zdolność manewrowania gwarantującą organizacji przewagę konkurencyjną.
W kontekście pętli OODA nowego znaczenia nabierają strategie takie jak CRM, zarządzanie wiedzą, budowanie sieci wartości, czy outsourcing. Każdą z nich można rozważać w kontekście poprawy OODA – skrócenia cyklu, poprawy synchronizacji między obszarami, zwiększenia precyzji planowania i skuteczności w realizacji planów. Ważnym aspektem staje się poszerzanie obszaru decyzji i działań, w których organizacja jest w stanie działać „odruchowo” – ten właśnie obszar jest kluczowy dla zapewnienia wysokiej zdolności manewru strategicznego a w szczególności zdolności do manewrowania „wewnątrz cyklu” graczy stanowiących otoczenie konkurencyjne.
John Boyd nie zostawił po sobie wielu materiałów pisanych. Był praktykiem a swoje koncepcje i pomysły popularyzował przede wszystkim poprzez prowadzone briefingi, takie jak "Patterns of Conflicts" czy "The Essence of Winning and Loosing". Pod koniec życia opublikował 12 stronicowy esej "Destruction and Creation" – pracę poświęconą procesowi tworzenia i dezintegracji modeli koncepcyjnych w procesie poznawania i kształtowania rzeczywistości. Jego prace i pomysły podsumowuje strona internetowa „War, Chaos, and Business” ().

</doc>
<doc id="206600" url="https://pl.wikipedia.org/wiki?curid=206600" title="Bluefields">
Bluefields

Bluefields – miasto w Nikaragui, największy ośrodek miejski wschodniej części kraju, tzw. Wybrzeża Moskitów, położony u ujścia Escondido do Morza Karaibskiego. Ośrodek administracyjny regionu autonomicznego Atlántico Sur. Zamieszkuje je 33,7 tys. osób (1995).
Bluefields zostało założone w 1670 przez Anglików, stąd jego angielska nazwa, nietypowa w hiszpańskojęzycznej Nikaragui. Prawa miejskie otrzymało w 1903.
Miasto stanowi ważny port morski, przez który wywozi się główne towary eksportowe Nikaragui: banany i kawę. Miasto swój rozwój jako portu wywozowego zawdzięcza autostradzie, która łączy stolicę kraju Managuę z portem rzecznym w El Rama nad rzeką Escondido. Stąd towary są spławiane w dół rzeki 60 km aż do ujścia, gdzie leży Bluefields. Poza drogą wodną można się tutaj dostać jedynie samolotem.

</doc>
<doc id="206606" url="https://pl.wikipedia.org/wiki?curid=206606" title="Bitwa pod Manbidżem">
Bitwa pod Manbidżem

Bitwa pod Manbidżem – bitwa o władzę w Hrabstwie Edessy, która rozegrała się we wrześniu 1108 r.
Po przegranej pod Harran w 1104 r. Baldwin II dostał się do niewoli i został wykupiony na początku 1108 r. W tym czasie władzę w Edessie sprawował Tankred. Jednakże nie chciał on dobrowolnie przekazać hrabstwa Baldwinowi, zmuszając go do walki.
Do decydującego starcia doszło we wrześniu 1108 r. pod Manbidżem, gdzie połączone siły Baldwina, Joscelina i muzułmańskiego przywódcy Dżawalego starły się z wojskami Tankreda i wspierających go oddziałów seldżuckich. Bitwa, w której po obu stronach walczyli zarówno chrześcijanie, jak i muzułmanie, była bardzo zażarta i zakończyła się klęską Tankreda, który zmuszony był wycofać się z Edessy.

</doc>
<doc id="206610" url="https://pl.wikipedia.org/wiki?curid=206610" title="Chinandega (miasto)">
Chinandega (miasto)

Chinandega – miasto w Nikaragui, położone w północno-zachodniej części kraju, kilkanaście kilometrów od wybrzeża Oceanu Spokojnego. Współrzędne geograficzne: . Chinandega leży w departamencie Chinandega. Trzecie miasto w kraju pod względem liczby ludności, po Managui i León.
Miasto stanowi ważny ośrodek gospodarczy dla otaczającego go rolniczego okręgu uprawy bawełny, bananów i trzciny cukrowej. Dobrze rozwinięty przemysł przetwórstwa rolnego (m.in. zakłady bawełniane, cukrownie). Miasto posiada połączenie kolejowe z portem morskim i stolicą departamentu Corinto, największym nikaraguańskim portem na wybrzeżu pacyficznym.

</doc>
<doc id="206611" url="https://pl.wikipedia.org/wiki?curid=206611" title="Felaszowie">
Felaszowie

Felaszowie (), inaczej Falaszowie, Falasza – lud kuszycki, wywodzący się z Etiopii, obecnie w większości zamieszkujący Izrael. W większości są wyznawcami judaizmu, stąd zwani bywają "Czarnymi Żydami", choć niektórzy z nich wyznają chrześcijaństwo.
Felaszowie w Etiopii.
Felaszowie zamieszkiwali w Etiopii na północ od Jeziora Tana w dzisiejszej prowincji Begiemdyr i Semien (historycznie Gonder).
Wedle tradycji Felaszów są oni potomkami Menelika, według tradycji syna króla Salomona i królowej Saby (lub raczej potomkami towarzyszy czy wojowników Menelika), który przywiódł ich z Jerozolimy do Etiopii. Wedle innych opinii są potomkami więźniów Salmanasara V, który zburzył Samarię, lub uchodźcami ze zburzonej w 70 r. n.e. przez Rzymian Jerozolimy. Z kolei tradycja etiopska podaje, że od dawna przybywali do Etiopii żydowscy kapłani, którzy nawrócili cały kraj na judaizm. Gdy jednak przybył do nich biskup Frumencjusz przyjęli oni chrześcijaństwo, zaś stawiający opór wyznawcy dawnej religii zostali wygnani i osiedlili się nad jeziorem Tana. Wedle jednej z dziewiętnastowiecznych teorii mogą być oni potomkami jeńców wziętych przez króla Etiopii Kaleba w południowej Arabii, na początku VI w., gdzie istniało państwo Himjarytów, w którym władcy i część ludności przyjęła judaizm. Istnieje też wersja, że są potomkami garnizonu żydowskiego stacjonującego na Elefantynie, skąd wyruszyli ok. 399 p.n.e. Współcześnie przyjmuje się, że należą oni etnicznie do kuszyckiej ludności Ageu, a judaizm przyjęli z zewnątrz. Felaszowie nie znają Talmudu, swe prawo religijne opierają jedynie na Torze. Nie znali również hebrajskiego, w swej liturgii używając języka gyyz. Ich językiem codziennym był język kwara, należący do grupy języków kuszyckich, a nie semickich. Sami siebie nazywają "Bete Israel" („Dom Izraela”).
W XV w. ziemie Felaszów przyłączył do Etiopii cesarz Izaak, ale nadal pozostawały one zarzewiem buntu. W 1533 r. Felaszowie poparli walczącego przeciw Etiopii imama Ahmeda ibn Ibrahima al-Gaziego. Ostatecznie Felaszów podporządkował Etiopii cesarz Sertse Dyngyl w latach 80. XVI w. Dokonał tego poprzez wyprawy zbrojne i pertraktacje polityczne z ich ówczesnym władcą Goszenem. Ostatnimi większymi zrywami Felaszów przeciw władzy cesarzy Etiopii były rebelie prowadzone przez Gedeona w latach 20. XVII w. Od tego czasu grupa ta systematycznie traciła na znaczeniu. Na początku lat 70. XX w. liczebność Felaszów w Etiopii wynosiła (wg różnych źródeł) od 15 do 60 tysięcy.
Felaszowie trudnili się rolnictwem i rzemiosłem (garncarstwem, kowalstwem i in.). Mieszkali w okrągłych "tukulach", identycznych jak inne ludy etiopskie, od których nie wyróżniali się zupełnie ani rysami twarzy ani ubiorem. Wierzyli w moc amuletów, konieczność składania krwawych ofiar (ze zwierząt – ) z okazji urodzin dziecka, ślubu, święta religijnego, choroby itp. oraz możliwość przepowiadania przyszłości (najczęściej z jelit ofiarnych zwierząt). Praktykują obrzezanie. Nie uznają wielożeństwa i nie palą tytoniu.
Felaszowie w Izraelu.
W końcu 1984 roku Izrael rozpoczął planową akcję ewakuacji Felaszów z Etiopii. Rządem Izraela powodowały przede wszystkim względy humanitarne, w Etiopii panowała klęska głodu, było to również zgodne z polityką Izraela dotyczącą sprowadzania do Izraela Żydów z zagrożonych krajów, do tego dochodził również niepokój o malejącą liczbę imigracji z diaspory, co groziło niekorzystnymi zmianami w strukturze społecznej państwa. Felaszów transportowano drogą lotniczą, w wielkim pośpiechu – z obozów dla uchodźców na granicy sudańsko-etiopskiej. Operację Mojżesz, trwającą od listopada 1984 do stycznia 1985 zorganizowały Siły Obronne Izraela we współpracy z CIA, podczas jej trwania przewieziono ponad 7000 osób. Kolejne 800 osób trafiło do Izraela dzięki operacji Jozue. Kolejna wielka akcja imigracyjna miała miejsce w maju 1991, podczas trwającej w Etiopii wojny domowej, kiedy to w ramach "operacji Salomon" w ciągu zaledwie 36 godzin, przetransportowano do Izraela ponad 14,5 tysiąca Felaszów. W połowie lat 90. w Izraelu mieszkało ok. 60 tysięcy Felaszów.
Sytuacja Felaszów w Izraelu początkowo była dość niejasna, pojawiały się naciski ze strony kół ortodoksyjnych na przyjęcie przez nich judaizmu rabinicznego. Felasze po przybyciu do Izraela mieli wiele trudności związanych z integracją ze współczesnym społeczeństwem izraelskim. Wielu z nich jest bezrobotnymi lub wykonuje prace dające bardzo niski dochód, co zmusza wiele rodzin do korzystania z pomocy socjalnej. Szczególnym problemem jest poziom potrzebnego wykształcenia w nowoczesnym państwie (analfabetyzm jest w tej społeczności bardzo wysoki). Zdarzają się także zachowania rasistowskie ze strony społeczeństwa izraelskiego w stosunku do przybyłych z Etiopii. W 2003 władze Izraela zezwoliły na osiedlanie się Felaszom Mura, którzy w XIX w. przyjęli chrześcijaństwo. W 2010 rząd Izraela zgodził się na przyjęcie jeszcze 8000 Felaszów Mura.
W 2015 r. w Izraelu żyło ponad 135 tysięcy Żydów urodzonych w Etiopii lub o etiopskim pochodzeniu.
W 2005 w Rechowot powstało muzeum upamiętniające dziedzictwo i historię etiopskich Żydów.

</doc>
<doc id="206612" url="https://pl.wikipedia.org/wiki?curid=206612" title="Number Ones (album Michaela Jacksona)">
Number Ones (album Michaela Jacksona)

Number Ones – album Michaela Jacksona z 2003 roku zawierający największe przeboje artysty oraz premierową piosenkę zatytułowaną "One More Chance". W sumie płyta sprzedała się w nakładzie 12 milionów egzemplarzy na całym świecie.
W 2009 roku album zdobył dwie nagrody American Music Awards,w kategoriach ulubiony album pop/rock oraz soul/r’n’b.
Lista utworów.
Number Ones DVD.
Specjalna edycja DVD:

</doc>
<doc id="206613" url="https://pl.wikipedia.org/wiki?curid=206613" title="Bitwa pod Tall Danith">
Bitwa pod Tall Danith



</doc>
<doc id="206615" url="https://pl.wikipedia.org/wiki?curid=206615" title="Janusz Panasewicz">
Janusz Panasewicz

Janusz Panasewicz, właściwie Jan Panasewicz (ur. 18 stycznia 1956 w Lipsku) – polski wokalista rockowy, frontman zespołu Lady Pank, autor tekstów utworów muzycznych. Uznawany za jednego z najważniejszych polskich wokalistów rockowych.
Życiorys.
Urodził się w Lipsku, jest synem Tadeusza i Jadwigi Panasewiczów. Jego matka przez 40 lat śpiewała w chórze, a ojciec był naczelnikiem poczty. Ma dwóch braci: Józefa i Tomasza.
Absolwent szkoły podstawowej w Olecku. Będąc uczniem ósmej klasy, amatorsko śpiewał i grał na gitarze w przerwach lekcyjnych. Jako nastolatek dorabiał, grając na weselach w charakterze perkusisty.
W 1973 zajął szóste miejsce na Festiwalu Piosenki Radzieckiej w Zielonej Górze, na którym wykonał utwór „Bradziaga”. W 1975 zdał maturę w Zespole Szkół Budowlano-Geodezyjnych przy ul. Słonimskiej w Białymstoku. Równolegle uczęszczał do ZSM im. Ignacego Paderewskiego w Białymstoku, gdzie śpiewu uczył go Karol Olszewski. Z Białymstokiem był związany do końca nauki w szkole średniej, mieszkał tam przez kilka lat. Po ukończeniu szkoły średniej podjął pracę w Regionalnym Ośrodku Kultury „Mazury Garbate” w Olecku. W 1979 dołączył do zespołu Ogród Wyobraźni, jednak jeszcze tego samego roku zakończył z nim współpracę. Następnie, w trakcie odbywania zasadniczej służby wojskowej, śpiewał w zespole wojskowym Desant, którego siedziba mieściła się w Lublinie. W czerwcu 1981 uczestniczył jako laureat w Jubileuszowym XX Konkursie Piosenki Radzieckiej. Podczas trwania służby, za sprawą Andrzeja Mogielnickiego (z którego przyszłą żoną Urszulą śpiewał w Desancie), w 1982 trafił do grupy Lady Pank, której został wokalistą. Pierwszymi utworami, które zaśpiewał z Lady Pank, były: „Minus 10 w Rio” i „Tańcz głupia tańcz”. Po okresie protestów i odmowy śpiewania na Festiwalu Piosenki Żołnierskiej w Kołobrzegu z Desantem został karnie przeniesiony do jednostki wojskowej czołgowej w Sanoku. By uniknąć nieporozumień i mylenia go z Janem Borysewiczem, od czasu grania w Lady Pank posługuje się imieniem Janusz.
W pierwszej połowie lat 80. nagrał duet z Krystyną Prońko – „Firma ja i ty”. Utwór zadebiutował na Liście Przebojów Programu Trzeciego 5 stycznia 1985 i był pierwszym nagraniem artysty spoza repertuaru Lady Pank. W 1987 współtworzył projekt muzyczny Nasz Wspólny Świat, w którym nagrał partie wokalne do utworu „Stanie się cud” oraz wystąpił w serii koncertów charytatywnych. Został okrzyknięty wokalistą roku 1987 w rankingu tygodnika „Zarzewie” oraz zajął drugie miejsce w analogicznym plebiscycie organizowanym przez redakcję „Non Stop”.
W 1988 zadebiutował jako aktor epizodyczną rolą w "Oszołomieniu" Jerzego Sztwiertni. Poza tym wystąpił gościnnie w dwóch piosenkach („Brzydkie dzieci”, „Neapolitano”) na albumie Piotra Zandera pt. "Pora na seks".
Po powrocie do Polski, w 1994 reaktywował Lady Pank z Janem Borysewiczem. Tego samego roku ujawnił się jako autor tekstów na albumie "Nana". Od tamtego momentu jest autorem tekstów piosenek na kilku płytach Lady Pank, w tym słów do utworów: „Młode orły”, „Nie chcę litości”, „Na granicy”, „Znowu pada deszcz”, „Słońcem opętani”, „Mój świat bez ciebie” czy „Do Moniki L.”, kompozycji stanowiącej ilustrację muzyczną do filmu Marka Koterskiego "Ajlawju". W latach 90. m.in. nagrywał też z Robertem Gawlińskim („Choćby nie wiem co”) i występował gościnnie z Perfectem (koncertowe „Niewiele ci mogę dać”). W 1998 wykreował postać Antoniego, głównego bohatera filmu fabularnego Doroty Kędzierzawskiej "Nic". W 1999 wraz z innymi wykonawcami brał udział w nagraniu piosenki „Z kopyta kulig rwie”. 
Po 2000 kilkukrotnie zasiadł gościnnie w jury programu TVN "Zostań Gwiazdą". W 2004 nagrał w duecie z Kubą Molędą utwór „Już zawsze na zawsze” na potrzeby albumu pt. "Kubuś Puchatek – piosenki ze Stumilowego Lasu". 
W 2008 nagrał w duecie z Andrzejem Kraińskim z Kobranocki utwór „Jeżdżę na rezerwie”, który jednak nigdy nie doczekał się oficjalnego wydania. Również w 2008 premierowo zaprezentował swój pierwszy solowy singel – „Po co słowa”. 19 września nakładem QL Music wydał solowy album, zatytułowany po prostu "Panasewicz". Rok 2009 spędził głównie na promowaniu na koncertach swojego solowego debiutu, pierwszy występ z premierowym materiałem dał 23 stycznia w Regionalnym Ośrodku Kultury „Mazury Garbate” w Olecku. 27 marca otrzymał tytuł „zasłużony dla miasta Olecka”.
W 2011 wystąpił gościnnie w wielu nagraniach telewizyjnych (m.in. "Szymon Majewski Show", "Szansa na sukces" i "Po zmierzchu") oraz wziął udział w nagraniu utworu „Mazurski cud”, powstałego w ramach akcji „Mazury Cud Natury”, promującego region Mazur. Wiosną 2012 wziął udział w drugiej edycji programu "Bitwa na głosy", wraz ze swoją drużyną z Olecka zajął czwarte miejsce, odpadając w 7. odcinku. W 2013 nagrał utwór „Kura” na potrzeby projektu „Zwierzaki – faceci dla dzieci”. 25 marca 2014 wydał drugi solowy album pt. "Fotografie," do którego muzykę napisali John Porter oraz producent nagrań Jakub Galiński. W 2017 został jurorem piątej edycji programu talent show "Idol". 
23 sierpnia 2019 wystąpił jako gość Darii Zawiałow w ramach dziesiątej edycji trasy Męskie Granie. Nagrał z nią również utwór „Szarówka vol. 2”, który został umieszczony na reedycji albumu "Helsinki". W tym samym roku wziął udział w nagraniu utworu „Zaprowadź do piekła (Cayenne)” jako gość duetu Wac Toja n Matheo. 
Odznaczenia.
27 marca 2009 otrzymał tytuł „zasłużony dla miasta Olecka” i został odznaczony medalem. 20 lipca 2018, podczas 25. Przystanku Olecko, została odsłonięta ławka na której usadzona jest rzeźba Panasewicza. W uroczystym odsłonięciu pomnika brał udział sam artysta w towarzystwie rodziny oraz fanów. Pomnik stanowi formę wyróżnienia i podziękowania za całokształt twórczości muzyka, a także jedną z atrakcji turystycznych miasta.
Charakterystyka muzyczna i inspiracje.
W młodości słuchał zespołów The Beatles, Led Zeppelin, Pink Floyd, The Rolling Stones, UFO i Erica Claptona. Album "Led Zeppelin II" uważa za „najważniejszą płytę w życiu”. Cenił sobie również twórczość Wojciecha Młynarskiego i śpiewał poezję Konstantego Gałczyńskiego. 
W latach 80. XX w. zainteresował się grupami The Cars, The Cure i The Police.
Na pierwszym solowym albumie "Panasewicz" (2008) umieścił głównie liryczne ballady, ale też m.in. elementy muzyki irlandzkiej. 
Życie prywatne.
W 1980 ożenił się z Bogusławą Ossowską, z którą ma syna Wojciecha (ur. 1980). Po rozwodzie związał się z Ewą Smolarczyk, z którą ma synów-bliźniaków – Brunona i Juliusza (ur. 2007).
Pasjonat piłki nożnej. W 2009 był felietonistą „Magazynu Futbol”. Wielokrotnie występował w charakterze komentatora w programie "As Wywiadu" oraz programach kanału Polsat Sport. W 2018 został ekspertem telewizyjnym stacji Polsat Sport Premium, dla której komentuje spotkania piłkarskiej Ligi Mistrzów. Fanatyk FC Barcelony i kibic Legii Warszawa. Ceni sobie również Jagiellonię Białystok. W 2020 był gościem programu "Hejt Park w dobrym składzie", podczas którego udzielił odpowiedzi na wiele pytań dotyczących sportu. Prócz piłki nożnej lubuje się w koszykówce i łyżwiarstwie.
Kontrowersje.
9 czerwca 2007 na koncercie w Pruszczu Gdańskim, będąc w stanie nietrzeźwości (wskazano 1,8 promila alkoholu w jego krwi), rzucił butelką w 24-letnią fotoreporterkę. We wrześniu 2008 Sąd Rejonowy w Gdańsku ukarał go grzywną w wysokości 13 tys. zł na rzecz poszkodowanej i 3 tys. zł kosztów sądowych. W marcu 2009 gdański sąd rejonowy ukarał go także naganą za wulgarne zwracanie się do publiczności podczas tego samego koncertu.
W 2014 wystąpił nietrzeźwy podczas koncertu w Tarnobrzegu w ramach cyklu Lato z Radiem, na którym fałszował i mylił słowa własnych piosenek. Zachowanie wokalisty wywołało krytykę w mediach. Muzyk publicznie wystosował przeprosiny, a ostatecznie rzucił alkohol. Deklaruje się jako abstynent.
Filmografia.
Źródło:

</doc>
<doc id="206616" url="https://pl.wikipedia.org/wiki?curid=206616" title="Franciszek Ksawery Lubomirski">
Franciszek Ksawery Lubomirski

Ksawery Lubomirski, właśc. Franciszek Ksawery ks. Lubomirski z Lubomierza herbu Drużyna (ur. 1747, zm. 1819) – starosta sieciechowski, generał wojsk rosyjskich.
Był synem wojewody kijowskiego Stanisława Lubomirskiego. W 1772 dostał po ojcu starostwo sieciechowskie. Zgromadził duży majątek w południowo-wschodnim województwie kijowskim (9 miasteczek, 179 wsi i ponad 100 000 „dusz męskich”). Rezydował w Śmile.
Po I rozbiorze, około 1777 wstąpił do wojska rosyjskiego. W 1781 został brygadierem, a w 1783 generałem majorem. W 1787 sprzedał całą Smilańszczyznę (m.in. Śmiła i Szpoła) za 2 mln rubli księciu Grigorijowi Potiomkinowi.
Był trzykrotnie żonaty kolejno z Antoniną Potocką (córką wojewody kijowskiego Franciszka Salezego), Teofilą z Rzewuskich i Marią Lwowną Naryszkiną. Z pierwszą żoną miał dwie córki (Elżbietę i Klementynę), z drugą dwie córki (Amelię i Karolinę) i dwóch synów Konstantego i Eugeniusza, z trzecią także dwóch synów (Antoniego i Aleksandra).
W 1784 roku odznaczony Orderem św. Anny.

</doc>
<doc id="206622" url="https://pl.wikipedia.org/wiki?curid=206622" title="Wyszukiwarki internetowe">
Wyszukiwarki internetowe



</doc>
<doc id="206625" url="https://pl.wikipedia.org/wiki?curid=206625" title="Bitwa pod Sarmin">
Bitwa pod Sarmin

Bitwa pod Sarmin (albo pierwsza bitwa pod Tall Danis lub krócej bitwa pod Danis) – bitwa pomiędzy siłami antiocheńskimi i edessańskimi a wojskami Turków Seldżuckich, zakończona zwycięstwem chrześcijan. Miała miejsce 14 września 1115 roku, u stóp wzgórza Tall Danis, nieopodal miejscowości Sarmin.
Ofensywa turecka.
Korzystając z niezgody panującej w świecie muzułmańskim łacińscy władcy Antiochii i Edessy rozszerzyli swoje panowanie, podporządkowując sobie większą część Syrii północnej i tym samym stali się tam dominującą siłą. Seldżucki sułtan Mohammad Tapar, zręczny polityk, przywrócił swojemu państwu dawną siłę, zaprowadzając porządek na ziemiach dzisiejszego Iraku i Iranu oraz tłumiąc rebelię Arabów ze wschodniej pustyni w 1108 roku. Podporządkował też sobie kalifa Bagdadu Al-Mustazhira. Zaniepokojony łacińską ekspansją na Bliskim Wschodzie, postanowił wyprzeć chrześcijan z Syrii. Po kilku nieudanych kampaniach przeciwko łacinnikom, doszedł do wniosku, że wpierw musi podporządkować sobie lokalnych władców muzułmańskich, których wzajemne waśnie i niesubordynacja stanowiły dotychczas główne źródło wszystkich jego niepowodzeń. W lutym 1115 roku zapewnił sobie lojalność Mosulu, powierzając jego rządy nominalnie swemu synowi Masudowi, zaś faktycznie sprawującemu nad nim opiekę atabegowi Ak Sunkurowi al-Bursukiemu. Następnie wyprawił na zachód wielką armię pod dowództwem Bursuka Ibn Bursuka, namiestnika Hamadanu, do którego dołączyły wojska Tamiraka, emira Sindżaru oraz Dżujusz Bega, byłego namiestnika Mosulu.
Nie mniej od łacinników zaniepokoili się władcy muzułmańscy w Syrii. Ilghazi I Artukida, który poczuł się zagrożony, odnowił swój sojusz z Tughtakinem z Damaszku. Wierni sułtanowi pozostali tylko Munkizydzi z Szajzaru oraz emir Himsu Kirchan Ibn Karadża. Napadł on na wracającego z Damaszku Ilghaziego i wypuścił dopiero na skutek nacisków ze strony Tughtakina, nie chcąc popaść w konflikt z Damaszkiem. Artukida powrócił do swoich posiadłości w Mardinie, gdzie zaczął mobilizować wojska. Następnie wraz z oddziałami wymaszerował do Damaszku, połączyć się z wojskami Tughtakina. Tymczasem regent Aleppa eunuch Lulu, który dotychczas starał się zachować neutralność, postanowił dołączyć do opozycji wobec sułtana.
W tym czasie Roger z Antiochii zebrał swoje wojska i zajął pozycję obok Mostu Żelaznego, po drugiej stronie Orontesu. Zapewne rozumiejąc powagę sytuacji, nawiązał kontakt z Tughtakinem i jego sprzymierzeńcami, proponując by zawarli sojusz skierowany przeciwko sułtanowi. Wspólnie ustalili, że ich wojska spotkają się pod murami Apamei, stanowiącej doskonałe miejsce do obserwacji ruchów armii Bursuka w czasie jego przeprawy przez Eufrat i marszu do przyjaznego mu Szajzaru. Łacinnicy stawili się w sile około 2000 rycerzy i piechoty, zaś sprzymierzone z nimi wojska muzułmańskie liczyły 5000 ludzi.
Ibn Bursuk na czele swej wielkiej armii przemaszerował przez Al-Dżazirę, nie napotykając żadnego oporu. Planował założyć swoją bazę wypadową w Aleppo, ale gdy dowiedział się, że Lulu przeszedł na stronę nieprzyjaciół, którym przewodzi Tughtakin, skręcił na południe, aby zaatakować Damaszek. Przy pomocy emira Himsu napadł na Hamę, miasto podlegające Tughtakinowi, i złupił je doszczętnie. Następnie pomaszerował w kierunku należącej do łacinników twierdzy Kafartab. Bursuk prowadził tak silną armię, że wydanie mu bitwy byłoby zbyt ryzykowne, więc sprzymierzeni wodzowie chrześcijańscy i muzułmańscy zwrócili się o pomoc do króla Baldwina I z Jerozolimy i Ponsa z Trypolisu, którzy natychmiast udali się na północ. Król prowadził ze sobą 500 rycerzy i 1000 piechoty, natomiast hrabia – 200 rycerzy i 2000 piechoty. Połączyli się z oddziałami pod Apameą. Ibn Bursuk, który swoją bazę wypadową miał w Szajzarze, przezornie wycofał się do Al-Dżaziry. Jego fortel powiódł się w pełni. Uznawszy, że niebezpieczeństwo minęło, siły zebrane pod Apameą rozeszły się – muzułmanie udali się do swych włości, a Baldwin i Pons powrócili na południe. Wtedy Bursuk zawrócił i zdobył zamek Kafartab. Przestraszony tą nagłą ofensywą, Lulu z Aleppa skierował do niego list, w którym przepraszał za swe wcześniejsze przewinienia i deklarował wierność wobec sułtana. Bursuk wysłał oddziały Dżujusza Bega, aby zajęły dla niego Aleppo.
Roger nie miał czasu, żeby czekać na pomoc muzułmanów i łacinników z Jerozolimy i Trypolisu. Zwrócił się o pomoc do Baldwina z Hrabstwa Edessy, który niezwłocznie przybył, prowadząc oddziały o nieznanej liczebności, najpewniej mniejsze od wojsk antiocheńskich. Armia łacinników wymaszerowała 12 września 1115 roku, zabierając z Antiochii cząstkę Prawdziwego Krzyża i udała się w górę Orontesu, na południe, do Chastel Rouge. W tym samym czasie Bursuk posuwał się na północ, również wzdłuż rzeki, lecz nieco bardziej w głębi lądu. Żadna ze stron nic nie wiedziała o położeniu swojego przeciwnika.
Przebieg bitwy.
Do obozu łacinników w Chastel Rouge powrócił ze zwiadu rycerz imieniem Teodor Berneville, donosząc, że widział wojsko Ibn Bursuka, maszerujące przez las w kierunku wzgórza Tall Danis, w pobliżu miasteczka Sarmin. Rankiem 14 września, wojsko łacińskie pod wodzą Rogera i Baldwina niepostrzeżenie przekradło się przez dzielący je od owego lasu łańcuch wzgórz i zaczaiło się oddziały Bursuka. Jego armia maszerowała bez zachowania środków ostrożności, kolumna zwierząt jucznych szła w ariergardzie, a żołnierze właśnie się zatrzymywali, aby rozbić namioty na południowy postój. Część emirów ze swoimi wojskami udała się po żywność do okolicznych gospodarstw wiejskich, a inni poszli zająć twierdzę Buza'a. Kiedy łacinnicy znienacka uderzyli na niczego niespodziewającego się nieprzyjaciela, Ibn Bursuk nie miał przy sobie swoich najlepszych dowódców.
Nagłe natarcie połączonych hufców antiocheńskich i edessańskich kompletnie zaskoczyło muzułmanów. Łacinnicy wypadli spomiędzy drzew i w mgnieniu oka zaatakowali na wpół gotowy obóz. W wojsku tureckim zapanował zamęt. Ibn Bursuk daremnie usiłował zapobiec rozsypce swoich wojowników, a w pewnej chwili omal sam nie dostał się do niewoli. Wycofał się z kilkuset jeźdźcami na grzbiet Tall Danisu, skąd odpierał kolejne ataki łacinników. Gdy sytuacja stała się beznadziejna, wydostał się z pola bitwy i pogalopował na wschód. Jednak jego oddziały wciąż jeszcze walczyły. Emirowi Sindżaru Tamirakowi wiodło się z początku lepiej, odrzucił bowiem atak prawego skrzydła łacinników. Lecz kiedy przybył Gwidon Fresnel, senior Harencu, ze świeżymi posiłkami, wojownicy sindżarscy znaleźli się w kotle i tylko niektórym jeźdźcom udało się uciec. Z nastaniem nocy, niedobitki armii muzułmańskiej pędziły w nieładzie w kierunku Al-Dżaziry.
Następstwa bitwy.
Zwycięstwo pod Sarmin położyło kres próbom odzyskania Syrii przez sułtanów seldżuckich, a Mohammad Tapar pogodził się z myślą, że Antiochia należy teraz do łacinników. Ibn Bursuk zmarł kilka miesięcy później, skompromitowany i okryty wstydem. Odtąd ze wschodu groziło chrześcijanom już tylko niebezpieczeństwo ze strony niezależnych emirów tureckich, z których każdy usiłował za wszelką cenę powiększyć swoje terytorium. Oddziały antiocheńskie szybko odzyskały Kafartab, który Ibn Bursuk oddał Munkizydom. Potęga syryjskich łacinników poważnie zaniepokoiła władców Aleppa i Damaszku. Tughtakin zawarł pokój z sułtanem Mohammadem, ten jednak, pomny na niedawną klęskę, nie udzielił mu żadnej konkretnej pomocy. Rządzący w Aleppo eunuch Lulu był bezradny wobec silnej pozycji łacinników. Starał się nawiązać ściślejszy kontakt z Tughtakinem, ale po tym, jak zmienił stronę przed bitwą pod Sarmin, nikt mu już nie ufał. W maju 1117, Lulu został zamordowany przez własnych żołnierzy. Władzę nad Aleppo przejął inny eunuch, Ormianin Jaruktasz. Zabiegał on o względy Rogera, oddając mu twierdzę Al-Kubba, położoną na drodze z Aleppa do Damaszku. Nie spodobało się to zabójcom Lulu, którzy także i jego wkrótce uśmiercili. Ostatecznie kontrolę nad Aleppem przejął Ilghazi Artukida, który z pomocą Tughtakina umocnił swoją władzę w tym regionie. Zemścił się też na Kirchanie z Himsu za wcześniejsze wspieranie Ibn Bursuka, zmuszając go do złożenia rządów.
Kiedy muzułmanie byli zajęci kolejnymi intrygami i zmaganiami w walce o władzę, łacinnicy z Antiochii podbili tereny na północ od Aleppa, całkowicie odcinając miasto od Eufratu. Umocnili też swoją południową granicę, zdobywając zamek Al-Markab. Prestiż regenta Antiochii Rogera doszedł do szczytu. Jego pewność siebie zgubiła go potem w bitwie na Krwawym Polu.

</doc>
<doc id="206626" url="https://pl.wikipedia.org/wiki?curid=206626" title="Bitwa pod Hab">
Bitwa pod Hab

Bitwa pod Hab (znana także jako II bitwa pod Tall Danis) – bitwa mająca miejsce 14 sierpnia 1119, pomiędzy wojskami Królestwa Jerozolimy a siłami Artukidów, zakończona wygraną chrześcijan. Wynik starcia jest kwestią sporną, ponieważ muzułmanie przypisali zwycięstwo sobie. Niemniej jednak, łacinnikom udało się zatrzymać turecką ofensywę w północnej Syrii i ustabilizować sytuację w Księstwie Antiochii po porażce w bitwie na Krwawym Polu.
Sytuacja w Syrii po bitwie na Krwawym Polu.
Po bitwie na Krwawym Polu, zakończonej śmiercią Rogera, regenta Antiochii i większości jego rycerzy, sytuacja łacinników na północy stała się krytyczna. Król Jerozolimy, Baldwin II, który zmierzał do Syrii na czele pospiesznie zebranej armii, nic nie wiedział o tej klęsce. Ponure wieści doszły do niego dopiero w Laodycei. Król natychmiast zwiększył tempo marszu i dotarł do Antiochii w pierwszych dniach sierpnia. W ślad za nim podążał Pons z Trypolisu z własnymi wojskami. Zwycięzca spod Krwawego Pola, Ilghazi Artukida, dowiedział się o posiłkach dla chrześcijan i wysłał swoje oddziały, by zaatakowały Ponsa, lecz zostały one pokonane.
Po przybyciu do Antiochii, król musiał rozwiązać sprawę wybrania nowego władcy tego księstwa. Poległy Roger nie był właściwie księciem, ale regentem nieletniego Boemunda II, przebywającego w Italii. Z braku odpowiednich pretendentów do objęcia funkcji regenta, Baldwin II zdecydował się samemu zająć ten urząd. Gdy przejął władzę nad Antiochią, dokonał podziału dóbr lennych, które wakowały po śmierci tak wielu rycerzy w ostatniej bitwie. Wdowy po nich wydał za ludzi z własnego orszaku. Zdając sobie sprawę, że osłabione księstwo będzie mieć trudności z bronieniem własnych granic, część ziem antiocheńskich nadał rycerzom z Hrabstwa Edessy. Po załatwieniu tych spraw, zebrał swoje wojska i na czele armii liczącej 700 rycerzy i kilka tysięcy piechoty, wyruszył przeciwko muzułmanom.
W czasie, gdy łacinnicy zbierali siły w Antiochii, Ilghazi także nie próżnował. Do jego armii dołączyły wojska damasceńskie pod osobistym dowództwem Tughtakina, władcy Damaszku i wiernego sojusznika Artukidy. 11 sierpnia 1119 obaj wodzowie muzułmańscy przystąpili do działań ofensywnych przeciwko chrześcijanom, oblegając łacińskie twierdze na wschód od Orontesu i zdobywając zamek Al-Asarib. Baldwin II wyruszył mu na odsiecz, jednak nie zdążył przybyć tam na czas, a zwycięzcy muzułmanie przystąpili do oblężenia Zardany. Król skierował się wtedy na południe i 13 sierpnia stanął w Tall Danisie - miejscu, gdzie cztery lata temu Roger z Antiochii zwyciężył armię sułtana Mohammada Tapara w bitwie pod Sarmin. Kiedy usłyszał o upadku Zardany, postanowił wycofać się nieco w kierunku Antiochii. Ilghazi i Tughtakin, którzy wiedzieli o jego posunięciach, wyruszyli przeciwko niemu, mając nadzieję zaskoczyć rycerzy łacińskich podczas nocnego odpoczynku w wiosce Hab.
Przebieg bitwy.
Muzułmanie zawiedli się w swoich oczekiwaniach. Baldwin II był znacznie ostrożniejszy od Rogera i spodziewał się ataku. Kiedy w polu widzenia pojawił się nieprzyjaciel, jego armia była gotowa do boju. Ilghazi i Tughtakin uderzyli na łacinników i wywiązała się chaotyczna bitwa. Szale zwycięstwa na zmianę przechylały się raz na jedną, raz na drugą stronę, jednak prym wiedli chrześcijanie. Ich prawe skrzydło, pod wodzą Ponsa, natarło na wojska Tughtakina, ale choć zostało odparte, oddziały trypolitańskie nie złamały szyku. Walczący wśród nich Robert Trędowaty, dawny pan Zardany, pragnął odzyskać utraconą twierdzę. Przebił się przez żołnierzy z Himsu, jednak wpadł w zasadzkę i dostał się do niewoli. Prawe skrzydło łacinników znalazło się w ciężkiej sytuacji.
Tymczasem centrum i lewe skrzydło, dowodzone przez króla, dotrzymywało muzułmanom pola, zażarcie walcząc przeciwko oddziałom Ilghaziego. Baldwin przez cały czas trzymał część rycerzy w odwodzie i w decydującym momencie rzucił ich na wroga. Przełamał jego linie i wielu Turkmenów rzuciło się do ucieczki, jednakże główne siły pod wodzą Ilghaziego wycofały się nie łamiąc szyku. Siły Artukidy i Tughtakina zarządziły odwrót spod Tall Danisu, prowadząc ze sobą długą kolumnę jeńców, pochodzących głównie spośród oddziałów Ponsa i Roberta Trędowatego, który w czasie bitwy zbyt lekkomyślnie rzucił się na wroga. Z tego powodu, muzułmanie, którzy po powrocie Ilghaziego do Aleppa zostali uraczeni widokiem masowej rzezi pojmanych chrześcijan, uznali bitwę za kolejne zwycięstwo islamu. Początkowo tak samo sądzili mieszkańcy Antiochii, gdy dotarli do nich zbiegowie z hufca Ponsa i rozpuścili wśród łacinników wieści o klęsce. Jednakże wkrótce do miasta przybył królewski goniec, który złożył relacje z faktycznego wyniku bitwy.
Po bitwie.
Król Baldwin nie próbował ścigać muzułmanów. Po wysłaniu gońca do Antiochii, skierował się na południe, do Ma’arrat an-Numanu, oraz do Rusy, które odbił z rąk Munkizydów z Szajzaru, a następnie zawarł z nimi pokój. Łacinnicy odebrali muzułmanom wszystkie zdobyte przez nich twierdze, z wyjątkiem Al-Asaribu, Biredżiku i Zardany. Następnie armia powróciła do Antiochii, gdzie król spędził całą jesień na załatwianiu spraw administracyjnych. Do Jerozolimy wyruszył w grudniu. Chociaż był teraz regentem księstwa, nie mógł zaniedbywać swoich obowiązków królewskich na południu, dlatego powierzył Antiochię patriarsze Bernardowi. W Edessie natomiast osadził Joscelina z Courtenay, któremu w 1118 roku przyznał tytuł hrabiego.
Jakkolwiek wynik bitwy pod Hab może budzić wątpliwości, zwłaszcza z powodu rozbieżności w poglądach między kronikarzami łacińskimi a arabskimi, w ostatecznym rozrachunku było to strategiczne zwycięstwo chrześcijan. Ilghazi stracił szansę na zdobycie osłabionej Antiochii, do tego po bitwie jego wojska zaczęły się kurczyć. Tughtakin powrócił do Damaszku, mając tam do załatwienia własne sprawy, Munkizydzi z Szajzaru zawarli z Baldwinem II pokój, a większość zdobytych twierdz wróciła w ręce łacinników. Natomiast Turkmeni, stanowiący rdzeń całej armii zaczęli rozchodzić się do domów, niezadowoleni z powodu fiaska ostatniej wyprawy i źli na Ilghaziego, którego nie stać było na wypłacenie im zaległego żołdu. Do tego, Artukida zapadł w tym czasie na ciężką chorobę. Po powrocie do zdrowia, opuścił Aleppo i udał się do rodowych posiadłości w Mardinie.
Wielka kampania wojenna Ilghaziego nie przyniosła muzułmanom prawie żadnych korzyści, poza ogromnym sukcesem propagandowym, który podniósł morale w świecie islamu. Dodał otuchy okolicznym emirom tureckim, dotychczas broniącym się jedynie przed zakusami północnych łacinników, a chociaż natychmiastowa interwencja króla Baldwina II uratowała Księstwo Antiochii od zguby, ciężko było zastąpić rycerzy poległych na Krwawym Polu. Choć Ilghaziemu nie udało się należycie wykorzystać tego zwycięstwa, miało się to powieść w przyszłości innym władcom muzułmańskim, walczącymi z chrześcijanami w Syrii, takim jak Zengi czy Nur ad-Din.

</doc>
<doc id="206631" url="https://pl.wikipedia.org/wiki?curid=206631" title="Jan Maciaszek">
Jan Maciaszek

Jan Maciaszek (ur. 3 maja 1876 w Ostrowie Wielkopolskim, zm. 10 stycznia 1932 w Bydgoszczy) – prawnik, powstaniec wielkopolski, komisaryczny prezydent Bydgoszczy, kapitan Korpusu Sądowego Wojska Polskiego.
Życiorys.
Jan Maciaszek urodził się 3 maja 1876 roku w Ostrowie Wielkopolskim, w rodzinie Pawła, mistrza krawieckiego, i Marii z Śmiłowskich. Po ukończeniu szkoły ludowej uczył się w gimnazjum w Ostrowie, gdzie w 1896 r. zdał egzamin dojrzałości.
Studiował prawo na Uniwersytecie w Berlinie oraz działał w organizacji „Zet”. Po ukończeniu studiów zdał egzamin referendarski (1899) oraz asesorski (1904). W 1901 roku odbył obowiązkową, jednoroczną służbę wojskową w armii niemieckiej, w regimencie artylerii konnej w Poznaniu, uzyskując stopień podporucznika. Pracę zawodową rozpoczął jako adwokat w Rawiczu, a następnie w Lesznie.
Po wybuchu I wojny światowej, został powołany do armii niemieckiej i skierowany do okupowanej Łodzi, gdzie pełnił obowiązki zastępcy niemieckiego prezydenta policji. Przez pół roku był pierwszym prokuratorem wojskowym w Łodzi. Jeszcze przed wybuchem rewolucji listopadowej w Niemczech w 1918 roku został wysiany do Doniecka, gdzie kierował transportem mając pod swoją pieczą linię kolejową Charków-Taganrog.
Do Poznania, gdzie zamieszkał w 1917 roku, powrócił jeszcze przed wybuchem powstania wielkopolskiego. W listopadzie 1918 roku czynnie uczestniczył w ruchu polskim dążącym do przejęcia władzy w byłym zaborze pruskim. 6 grudnia 1918 roku został szefem Wydziału Bezpieczeństwa Publicznego Komisariatu Naczelnej Rady Ludowej w Poznaniu. Należał do głównych organizatorów Straży Ludowej w Wielkopolsce, formacji o charakterze porządkowo-policyjnym. Aktywnie uczestniczył w organizowaniu odsieczy dla oblężonego przez Ukraińców Lwowa.
28 grudnia 1918 roku stanął na czele polsko-niemieckiej Komendy Miasta Poznania i przez kilka dni faktycznie kierował wojskiem wielkopolskim. Po likwidacji tej Komendy w początkach 1919 roku został przewodniczącym Komisji Likwidacyjnej wszystkich nieliniowych instytucji, zakładów i składów, pozostałych po wojskach niemieckich.
W połowie stycznia 1919 roku nowo mianowany głównodowodzący Polskich Sił Zbrojnych byłego zaboru pruskiego gen. Józef Dowbor-Muśnicki postawił go na czele utworzonego szefostwa Aprowizacji, instytucji kierowniczej do spraw gospodarki wojskowej i uruchomienia przemysłu wojennego.
W październiku 1919 roku został pełnomocnikiem polskim przy niemieckim jeszcze magistracie bydgoskim. 15 października tego roku przybył do Bydgoszczy, by na miejscu przekonać się o stanie przygotowań do przejęcia miasta przez władze polskie.
14 stycznia 1920 roku Ministerstwo byłej Dzielnicy Pruskiej, na propozycję bydgoskiej Rady Ludowej, powołało go na stanowisko komisarza generalnego na miasto Bydgoszcz, odpowiedzialnego za przejęcie miasta od Niemców. Pełniąc tę funkcję, przejął 19 stycznia z rąk ostatniego niemieckiego burmistrza Hugo Wolffa, zwierzchnią władzę w Bydgoszczy. 20 stycznia 1920 roku rozpoczął faktyczne urzędowanie w mieście.
11 marca 1920 roku bydgoska Rada Miejska, wciąż jeszcze niemiecka, dokonała jednogłośnego wyboru Maciaszka na stanowisko prezydenta Bydgoszczy, jednak nie zatwierdził tego wyboru wojewoda poznański, wobec czego pozostał on prezydentem komisarycznym.
W czasie krótkiego pełnienia funkcji prezydenta przyczynił się znacznie do repolonizacji miasta i jego instytucji. Dzięki jego staraniom już w kwietniu 1920 roku włączono w granice Bydgoszczy 18 podmiejskich gmin, zamieszkanych w większości przez Polaków. Wiele uwagi poświęcił sprawom finansowym i gospodarce komunalnej. Rozpoczął budowę sieci wodociągowej i kanalizacyjnej na przedmieściach. Uratował dla Bydgoszczy Izbę Rzemieślniczą i Izbę Przemysłowo-Handlową, które zamierzano przenieść do innych miast. Dbał o budowę i rozwój szkolnictwa polskiego. Osobiście angażował się w sprawę obsady kierownictwa Teatru Miejskiego, powołując na dyrektora tej instytucji znaną aktorkę Wandę Siemaszkową oraz Biblioteki Miejskiej, powierzając jej dyrekturę dotychczasowemu pracownikowi lwowskiego Ossolineum doktorowi Witoldowi Bełzie.
Trudne warunki gospodarcze (recesja, bezrobocie, inflacja) i kłopoty z odniemczeniem administracji miejskiej sprawiły, że niesprawiedliwie obwiniano go za istniejący stan rzeczy. Oburzenie polskich mieszkańców Bydgoszczy budziły rugi Polaków z Rzeszy w 1921 roku. Doprowadziło to w dniach 16–20 czerwca 1921 roku do groźnych manifestacji ulicznych. Manifestanci zebrani na Starym Rynku wysłali delegację do magistratu z żądaniem natychmiastowego usunięcia urzędników narodowości niemieckiej, a w razie odmowy żądano usunięcia prezydenta Maciaszka. Przeciągające się rozmowy sprawiły, że tłum wdarł się do budynku i splądrował biura. Prezydenta wyprowadzono na ulicę, pobito i okradziono. Interweniowało wojsko, wezwane przez władze miejskie, które użyło broni; jedna osoba została zabita, a 9 osób odniosło rany.
W rezultacie tych zajść, z dniem 20 czerwca 1921 roku złożył rezygnację ze swego stanowiska, które zostało potwierdzone 4 lipca przez Ministerstwo byłej Dzielnicy Pruskiej. Ostatecznie magistrat Bydgoszczy wypłacił mu odszkodowanie w wysokości 700 tys. marek za „poniesiony uszczerbek na zdrowiu” oraz rzeczy zniszczone w czasie rozruchów.
Od czerwca 1921 roku nie uczestniczył już czynnie w życiu publicznym Bydgoszczy, poświęcając się adwokaturze i notariatowi. Prowadził do śmierci jedną z największych kancelarii w Bydgoszczy przy ul. Gdańskiej 6, zatrudniając przeszło 20 pracowników.
W 1922 roku został zweryfikowany w stopniu kapitana ze starszeństwem z 1 czerwca 1919 roku w korpusie oficerów rezerwy sądowych.
Zmarł 10 stycznia 1932 roku w Bydgoszczy po długiej i ciężkiej chorobie. Pochowany został na bydgoskim cmentarzu Nowofarnym. 11 stycznia 1932 roku Dziennik Bydgoski tak ocenił postać zmarłego właśnie prezydenta: "„Nie zawsze za czasów jego urzędowania godziliśmy się na wszystkie posunięcia ś.p. prezydenta Maciaszka, bo surowego mieliśmy w nim cenzora prawnego, to jednak przyznać musimy, iż był to mąż prawy, nieugięty, charakter nieskazitelny”"
Jan Maciaszek był żonaty z pochodzącą z Nakła n. Notecią Łucją z Gremczyńskich (1884–1947). Miał córkę Zofię, która wyszła za mąż za adwokata Bernarda Ciesielskiego w Bydgoszczy.
Upamiętnienie.
Na cześć Jana Maciaszka nazwano ulicę na bydgoskim Miedzyniu.

</doc>
<doc id="206635" url="https://pl.wikipedia.org/wiki?curid=206635" title="Historia Korei">
Historia Korei

Najstarsze dowody archeologiczne znalezione w prowincjach Hamgyŏng Północny, P'yŏngan Południowy, Gyeonggi oraz Chungcheong Północny i Chungcheong Południowy pokazują, że teren Półwyspu Koreańskiego ludzie zamieszkiwali już w paleolicie. Znalezione przedmioty podobne są do tych odkrytych w Mandżurii i Mongolii a także porównuje się je do kamiennych, drewnianych, a także wykonanych z kości narzędzi używanych przez północnoamerykańskie plemiona indiańskie.
Okres Dawnego Joseon (Gojoseon).
Z dawnych, klasycznych legend koreańskich można wyczytać, że pierwsze państwo, Gojoseon (고조선; 古朝鮮), założone zostało w 2333 p.n.e. przez Tanguna, syna Króla Niebios (Hwanunga) i ziemskiej kobiety, w południowej Mandżurii w dorzeczu rzek Liao He i Taedong-gang. Gojoseon uważane jest za pierwsze królestwo koreańskie. Pierwotnie nazwa brzmiała Joseon („Ziemia Porannej Ciszy”), lecz w późniejszym okresie historycy zaczęli nazywać ten okres Gojoseon lub Dawny Joseon w celu odróżnienia go od późniejszych Wiman Joseon i Gija Joseon. W roku 1122 p.n.e. chiński banita Jizi (Gija) poprowadził 5000 oddanych mu ludzi do górzystego półwyspu i założył królestwo zwane Gija Joseon. W późniejszym okresie królestwo to, podbite przez Wimana, zmieniło nazwę na Wiman Joseon i przetrwało do roku 108 p.n.e. Obecnie wszystkie te trzy okresy uznaje się za jeden: Gojoseon, w odróżnieniu od późniejszego dynastii Joseon.
Różne mniejsze państwa.
Po upadku Gojoseon na terenie Mandżurii i Półwyspu Koreańskiego powstało wiele małych państw. Na wschodnim wybrzeżu dzisiejszej Korei Północnej powstały Okjeo i Tongye, a w Mandżurii Buyeo i Goguryeo. W późniejszym okresie Okjeo, Tongye i Buyeo podbite zostały przez Goguryeo. W południowej części półwyspu istniały trzy konfederacje państw: Mahan, Jinhan i Byeonhan. Na podstawie "Księgi Późniejszych Hanów" przyjmuje się, że Mahan tworzyły 54 państwa, a Jinhan i Byeonhan po 14. Wśród tych państw w potęgę urosły Baekje w Mahanie i Silla w Jinhanie, a następnie stopniowo państwa te wchłonęły/podbiły pozostałe ziemie swych konfederacji. Byeonhan zmienił się w konfederację państw Gaya.
Pod chińskim panowaniem.
Po zwycięstwie cesarza Wu z dynastii Han nad państwem Wiman Joseon (108 p.n.e.) podzielono podbity kraj na cztery części: Lelang (樂浪, kor. Nangnang), Xuantu (玄菟, kor.: Hyeonto), Zhenfan (真番, kor.: Jinbeon) oraz Lintun (臨屯, kor.: Imdun). Niektóre źródła (jak np.: ) utrzymują, że istniała jeszcze piąta część zwana Canghai (滄海, kor.: Changhae). Administracje tych części trzymały militarną kontrolę nad dużą częścią Mandżurii oraz częścią północnej Korei. Niedługo po ustanowieniu tych części zostały one podbite przez konfederację królestw Mahan oraz Jinhan. W 82 p.n.e. zdobyto Zhenfan oraz Lintun, w 75 p.n.e. Xuantu. Przetrwała tylko część Lelang. Po upadku dynastii Han część obszarów kontrolowanych wcześniej przez Chińczyków oraz część południowej Mandżurii początkowo rządzona była przez klan Gongsun, następnie podbita przez królestwo Wei. Podczas panowania dynastii Jin Chińczycy byli ciągle obecni, ale ze względu na to, że militarnie dynastia ta była słaba, kontrolę nad obszarem przejęli Xianbei, protomongolscy nomadowie, tworząc swoje własne królestwo Yan. W 313 n.e. Goguryeo podbiło Lelang, czym zakończyło okres bezpośrednich rządów chińskich nad tą częścią Mandżurii. Goguryeo wyrastało na wielką potęgę militarną i gospodarczą tego obszaru.
We wszystkich częściach dowodzonych przez Chińczyków zaznaczył się wyraźnie wpływ bogatej kultury chińskiej. W szczególności wprowadzili oni szkoły konfucjańskie oraz pismo znakowe. Goguryeo wprowadziło pierwsze koreańskie szkoły konfucjańskie w IV w.
Trzy Królestwa.
"Zob. Trzy Królestwa Korei"
Trzy Królestwa Korei stanowiły Goguryeo (Koguryŏ), Baekje (Paekche) oraz Silla. Do 562 roku istniała jeszcze Gaya (Kaya), konfederacja sześciu państw zajmująca obszar wzdłuż większej części rzeki Naktong-gang. W 562 roku podbita została przez Sillę. Goguryeo zostało założone w roku 37 p.n.e. w południowej Mandżurii, a następnie rozszerzyło swe wpływy na teren Korei Północnej, zajmując tereny chińskiego okręgu w okolicach Pjongjangu w IV w. Królestwo przeżywało pełnię swojego rozkwitu w V w., kiedy okupowało Równiny Liaodong w Mandżurii i obszar dzisiejszego Seulu. W czasie panowania dynastii Sui w Chinach królestwo doświadczyło wielu ataków wojsk chińskich, co spowodowało znaczne osłabienie państwa. W 668 roku Goguryeo zostało podbite przez zjednoczone siły Silli i chińskiej dynastii Tang. Powstanie Baekje jest dyskutowane, wiadomo, że to królestwo, jak i Goguryeo, miały to samo podłoże językowe i etniczne oraz że zostało założone w południowo-zachodniej części Półwyspu Koreańskiego ze stolicą w Seulu przed IV w. Królestwo przeniosło swoją stolicę najpierw do Kongju, a następnie do Sabi (dziś to powiat Buyeo w prowincji Chungcheong Południowy w Korei Południowej). Wraz z nawiązaniem kontaktów z chińskimi południowymi dynastiami przenikała bogata kultura chińska. Baekje wywierało duży wpływ na Japonię, z którą posiadało przyjazne stosunki przez cały okres, wprowadzając tam między innymi buddyzm i pismo znakowe. W roku 660 Baekje zostało podbite przez połączone siły Silli i Tanga. Pozostałości po kulturze królestwa Silla, włączając w to unikatowe wyroby ze złota, pokazują wpływ nomadów z północnych stepów, co odróżnią tę kulturę od Goguryeo czy Baekje, gdzie większy nacisk wywierała kultura chińska. Silla powiększała swoje terytoria poprzez okupację rejonów wzdłuż rzeki Han oraz włączając królestwo Gaya w VI wieku. Goguryeo i Baekje odpowiedziało na to, łącząc swe siły. Aby zabezpieczyć się przed inwazją, Silla pogłębiła swoje stosunki z dynastią Tang. Dzięki temu, że dynastia ta uzyskała dostęp do Morza Żółtego, możliwe stały się częstsze kontakty uskuteczniane głównie droga morską. Dzięki temu sojuszowi Silla podbiła pozostałe dwa królestwa, a po usunięciu wojsk dynastii Tang z półwyspu zajęła tereny na południe od Pjongjangu.
Okres Balhae i Zjednoczonej Silli.
W 660 roku król Munmu z Silli nakazał swym armiom zaatakować Baekje. Generał Kim Yu Shin, wspomagany przez siły Tanga, pobił generała Ge Baeka i zajął Baekje. W 661 roku ruszył na Goguryeo, ale został pokonany. Król Munmu nakazał generałowi Kimowi zorganizowanie nowej kampanii w roku 667, a w 668 Goguryeo zostaje podbite. Okres od roku 668 do 935 często zwany jest Zjednoczoną Sillą. Państwo Balhae (渤海, chińskie Bóhǎi) powstało z dawnych ziem Goguryeo, a twórcą był Dae Joyeong. Balhae kontrolowało najbardziej na północ wysunięte ziemie Półwyspu Koreańskiego, część Mandżurii (bez półwyspu Liaodong) i rozchodziło się na obszary dzisiejszego rosyjskiego Kraju Nadmorskiego. Państwo to uważało siebie za spadkobiercę Goguryeo. Podkreślano także związki z Imperium Tang (np. poprzez stylizację stolicy). W czasie względnego spokoju i stabilizacji w regionie rozkwitała kultura Balhae, głównie w trakcie długich rządów trzeciego króla Mun Wanga (737–793). Podobnie jak w przypadku kultury Silli, duży wpływ wywierał buddyzm. Jednakże do X w. Balhae, przez uczestnictwo w wielu walkach, uległo osłabieniu i w 926 roku zostało podbite przez kitajską dynastię Liao. Nie zachowały się żadne zapiski z czasów Balhae, także Liao nie pozostawiło żadnych informacji o tym państwie. Część ziem wchłonęło Goryeo, wraz z nimi ludność oraz rodzinę królewską, ale także nie zarejestrowało żadnych historii. Samguk Sagi zawiera informację o Balhae, ale bez wiadomości o władcach. W XVIII wieku historyk Yu Deukgong jako pierwszy napisał studium państwa Balhae jako części historii Korei i wprowadził termin „Okres Północy i Południa” do określenia czasów kiedy Silla i Balhae istniały obok siebie.
Okres Goryeo.
Królestwo Goryeo (także "Koguryŏ", "Koryo") zostało założone w roku 918. W latach 935–936 było dominującą siłą w regionie. Nazwa Goryeo jest skróconą wersją Goguryeo, a także źródłem angielskiej, a następnie polskiej, nazwy państwa Korea. Państwo to istniało aż do roku 1392. Do tego czasu skodyfikowano prawa, a także utworzono urzędy. Rozpowszechnił się buddyzm. W roku 1231 Mongołowie dokonali ataku na Koreę i po 25 latach walk rodzina królewska poddała kraj i podpisała rozejm. Przez następne 100 lat w Goryeo panowali Mongołowie. W latach 40. XIII w. Imperium mongolskie gwałtownie chyliło się ku upadkowi ze względu na walki wewnętrzne w państwie. Król Gongmin uzyskał pewne prawa i zreformował rząd Goryeo. Jednymi z problemów jakimi musiał zająć się ten władca było pozbycie się promongolskich arystokratów i oficerów wojskowych, naprawienie stosunków pomiędzy buddystami a konfucjanistami oraz określenie zasięgu ziem królestwa. Dużym problemem byli także dobrze zorganizowani japońscy piraci, którzy coraz śmielej wdzierali się w głąb lądu. Rozwiązaniem ostatniego problemu zajął się generał Yi Seong-gye, który odparł ataki piratów w serii zwycięskich potyczek. Zwycięstwa te dały mu siłę a także spore wsparcie by w 1392 r. sięgnąć po koronę i zakończyć okres Goryeo.
Dynastia Joseon.
W 1392 koreański generał Yi Seong-gye został wysłany do Chin z kampanią przeciwko dynastii Ming, ale zamiast tego przyłączył się do Chińczyków i powrócił by obalić króla Goryeo i założyć nową dynastię. W 1394 roku dynastia Joseon przeniosła stolicę do "Hanseongu" (dawniej "Hanyang"; dziś Seul) i przyjęła konfucjanizm jako religię państwową, pozbawiając wpływów i siły buddyzmu. Podczas tego okresu wprowadzono w 1443 r. nowe pismo koreańskie hangeul. Joseon, jak zwana była tamtych czasach Korea, w latach 1592-1598 (wojna Imjin) prowadziło walki z najeźdźcami japońskimi. Dzięki admirałowi Yi Sun-sin inwazja Japończyków nie udała się. Po odparciu ataków Mandżurii w 1627 oraz 1636, dynastia związała się z imperium dynastii Qing. Korea utrzymywała stosunki handlowe z Japonią i wysyłała, od czasu do czasu, misje do stolicy Edo w Japonii. Europejczycy nie mogli handlować z koreańskimi portami aż do lat 80. XIX wieku. Polityka wewnętrzna kraju była nękana walkami o wpływy biurokratów konfucjańskich. Czyniono nieskuteczne wysiłki by przedstawić Korei zachodnią technologię poprzez misje jezuickie w Pekinie. Ludność obszarów wiejskich cierpiała głód i wyzysk, co stanowiło bodziec do masowych ucieczek z kraju do Mandżurii.
XIX wiek.
W XIX w. Korea próbowała kontrolować otwieranie się na handel z zagranicą i wpływ obcych. Jedną z dróg było zamykanie granic przed wszystkimi krajami prócz Chin. W 1853 r. Amerykanie na statku wojennym "USS South America" przez 10 dni wizytowali Busan i nawiązali dobre stosunki z lokalnymi władzami koreańskimi. W 1871 roku Stany Zjednoczone po raz pierwszy przeprowadziły akcję wojskową w Korei (wcześniej, w 1866 interwencję zbrojną przeprowadziła Francja). Gwałtownie unowocześniająca się Japonia zmusiła Koreę do otwarcia portów i zwyciężyła Imperium Qingów (Chiny), które głosiło niepodległość Korei w pierwszej wojnie chińsko-japońskiej (1894-1895). Na mocy traktatu z Shimonoseki (1895) Chiny ostatecznie zrzekły się zwierzchności i uznały niepodległość Korei. W 1897 r. Joseon zmieniło nazwę na "Daehan Jeguk" (Cesarstwo Koreańskie), a król Gojong został cesarzem Gojong.
XX wiek.
Korea nie była w stanie odeprzeć ataków Japończyków, z wyjątkiem walk partyzanckich w górach. 25 lipca 1905 roku, wskutek wojny rosyjsko-japońskiej (1904-1905), została protektoratem japońskim. W 1910 kraj został oficjalnie zajęty przez Japonię. Rozpoczął się długi okres okupacji. Wszelka działalność polityczna została zakazana, stopniowo kraj ulegał japonizacji. 1 marca 1919, po ogłoszeniu „deklaracji niepodległości”, wybuchły w Seulu antyjapońskie zamieszki. Ruch niepodległościowy został krwawo stłumiony przez japońskie wojsko i policję. Opór Koreańczyków przeciwko japońskim rządom organizował Koreański Rząd Tymczasowy w latach 1919-1945. Podczas II wojny światowej mężczyźni byli werbowani siłą do japońskiej armii (chociaż zdarzały się przypadki kolaboracji) lub do policji porządkowej. Jednak mimo wysiłków okupantów, Koreańczycy licznie dezerterowali. Jedną ze zbrodni jakie wyrządzono narodowi koreańskiemu było zmuszanie siłą przez Japończyków tysięcy kobiet do prostytucji (tzw. "ilbon wianbu", kor. 일본 위안부). Okupanci dopuszczali się również aktów ludobójstwa wobec ludności koreańskiej.
Na terenie Korei istniał ogólnokrajowy ruch oporu (szczególnie silna była komunistyczna partyzantka Kim Ir Sena). Istniał również koreański rząd na uchodźstwie z m.in. Li Syng Manem na czele.
Na Konferencji w Kairze w 1943 podjęto decyzję o przywróceniu Korei pełnej niepodległości. Okupacja japońska zakończyła się w 1945, wraz z wkroczeniem Armii Czerwonej od północy, zaś wojska amerykańskie zajęły południową część kraju. Wzdłuż 38 równoleżnika powstała linia demarkacyjna, która stała się przyczyną powojennego podziału półwyspu na dwa zwaśnione państwa koreańskie. 15 sierpnia 1948 w strefie amerykańskiej powstała Republika Korei (Korea Południowa) z Li Syng Manem jako prezydentem, zaś 9 września tegoż roku w strefie radzieckiej Koreańska Republika Ludowo-Demokratyczna (Korea Północna) z Kim Ir Senem na czele.
Sytuacja na Południu pozostawała głęboko niestabilna, a w 1948 na wyspie Czedżu wybuchło zbrojne powstanie. Li rozpoczął próbę stabilizacji kraju drogą likwidacji opozycji względem jego rządów – do więzień trafiło ponad 30 000 domniemanych komunistów i około 300 000 podejrzanych o sympatyzowanie z komunistami lub jakimikolwiek grupami opozycyjnymi. Destabilizacja Południa i coraz większa chęć Północy na zjednoczenie kraju doprowadziła w 1950 roku do inwazji wojsk KRLD na Południe. Siły Północy szybko pokonały szereg oddziałów Południa i zdobyły Seul. Rząd Południa zwrócił się o pomoc do ONZ, która zgodziła się wysłać do Korei oddziały wojskowe (głównie amerykańskie), wspierające odtąd siły południowe w walce z Północą. Interwencja oddziałów ONZ nie przyniosła spodziewanych rezultatów na skutek włączenia się do wojny Chin, które wsparły komunistów. Rozejm został podpisany w 1953 przez przedstawicieli Korei Północnej, Chin Ludowych oraz ONZ-etu. Nieobecność i brak podpisu przedstawiciela Korei Południowej stanowił przez długie lata pretekst dla KRLD do odmowy rozpoczęcia rozmów pokojowych z Południem, które dla Koreańczyków z Północy nie było stroną konfliktu.
Korea Południowa.
W 1953 Korea Południowa zawarła z USA układ o wzajemnej obronie, na którego mocy na jej terytorium do dziś stacjonują wojska amerykańskie. Po wycofaniu się wojsk północnokoreańskich z terenów Południa doszło do czystek skierowanych w stronę domniemanych komunistów (według komisji rządu Południa zabitych zostało co najmniej 100 000 ludzi lecz tamtejsze organizacje cywilne utrzymują, że liczba zabitych mogła wynosić nawet 1 200 000 ofiar). Władza w powojennym kraju w dalszym ciągu należała do Li Syng Mana. W 1960 roku doszło do masowych protestów studenckich przeciwko jego rządom, które coraz większej liczbie obywateli kojarzyły się z korupcją i brutalnymi metodami sprawowania władzy. Protesty te zmusiły Li do rezygnacji z urzędu. 16 maja 1961 roku armia dokonała zamachu stanu, na czele nowych władz wojskowych stanął generał Park Chung-hee. W 1963 objął on stanowisko prezydenta i na następnych 16 lat wprowadził ścisłą juntę wojskową, która limitowała prawa i wolności obywatelskie oraz dławiła ruchy opozycyjne. Rządzona przez juntę Korea Południowa była jednym z najbliższych sojuszników USA w Azji. Od 1965 wojska południowokoreańskie walczyły po stronie USA w wojnie wietnamskiej. Kolejna fala masowych protestów rozpoczęła się w 1974 roku, a opór społeczeństwa narastał, aż do chwili, gdy 26 października 1979 Park Chung-hee został zastrzelony przez szefa służb specjalnych. Po zamachu nowym prezydentem został Choi Kyu-ha, który z czasem rozpoczął liberalizację reżimu – uwolnił więźniów politycznych oraz zapowiedział serię reform instytucjonalnych. Za prezydentury Choi Kyu-ha nasiliły się protesty społeczne, zwłaszcza studenckie. W mieście Kwangju w 1980 wybuchło powstanie, które stłumiła armia (masakra w Kwangju). W ciągu 9 dniowych walk zginęło od 200 do 2000 osób, a ok. 1000 odniosło rany. Prezydent 16 sierpnia 1980 podał się do dymisji.
Skompromitowanego Choi Kyu-ha zastąpił szef wywiadu wojskowego, generał Chun Doo-hwan, który 27 sierpnia 1980 objął urząd prezydenta i sprawował władzę dyktatorską przez 7 lat. W okresie jego rządów doszło do wzmożonego rozwoju gospodarczego. W czerwcu 1987, Chun Doo-hwan oznajmił, że sam wyznaczy następnego prezydenta. Decyzja ta wywołała lawinę protestów społecznych w całym kraju. W Seulu studenci toczyli regularne bitwy z policją. W obliczu masowych demonstracji społecznych prezydent zmienił zdanie, godząc się na przeprowadzenie wyborów prezydenckich. Wybory wygrał generał Roh Tae-woo. Nowy prezydent zainicjował proces pojednania narodowego. Udało mu się pozyskać do współpracy jednego z liderów opozycji Kim Young-sama. W 1988 roku weszła w życie demokratyczna konstytucja i odbyły się demokratyczne wybory do parlamentu. Zmianom uległa też polityka zagraniczna Korei Południowej, z którą w 1990 roku stosunki dyplomatyczne nawiązały państwa Układu Warszawskiego, w tym ZSRR. Dwa lata później Korea Południowa nawiązała też stosunki z Chińską Republiką Ludową. W 1997 w wyborach prezydenckich zwyciężył Kim Dae-jung. Ogłosił on pomoc materialną dla Korei Północnej i rozpoczął próby pojednania i nawiązania współpracy gospodarczej i politycznej. W 2000 doszło do spotkania północnokoreańskiego przywódcy Kim Dzong Ila i prezydenta Kim Dae-junga, które zostało odebrane jako zapowiedź zjednoczenia w przyszłości obu krajów. Tzw. słoneczna polityka była podstawą rządów jego i jego następcy Roh Moo-hyuna, po czym została zarzucona przez kolejnego prezydenta, Lee Myung-baka.
Korea Północna.
Po zakończeniu wojny Kim Ir Sen rozpoczął wprowadzanie w życie idei dżucze. Sytuacja polityczno-gospodarcza KRLD pozostała skomplikowana ze względu na zachodzący rozłam radziecko-chiński i na skutek zerwania z polityką stalinizmu przez przywódcę ZSRR. ZSRR skrytykował KRLD za nieprzeprowadzenie procesu destalinizacji a protesty przeciwko stalinizmowi w Korei rozpoczęły się w samej partii rządzącej. Choć początkowo Kim obiecał przeprowadzić bardziej liberalne reformy, po pewnym czasie zarzucił ten pomysł a opozycja partyjna została usunięta z organów władzy. Na początku lat 60. rząd KRLD skrytykował zarówno przywódców radzieckich jak i chińskich, na co ZSRR zareagował odcięciem pomocy dla tego kraju.
W latach 80. Kim ożywił prowadzone od 1971 roku negocjacje z Koreą Południową i podpisał z Koreą Południową układ o pojednaniu i nieagresji. W latach 60. i 70., przy pomocy centralnie sterowanej ekonomii, Korei Północnej udawało się utrzymać względnie wysoki wzrost gospodarczy. Gospodarka północnokoreańska do późnych lat 70. była uznawana za silniejszą od południowokoreańskiej. Poważne kłopoty zaczęły się w latach 90., kiedy silnym ciosem okazał się rozpad ZSRR i związane z tym zerwanie strategicznych umów handlowych. Rozwiązanie ZSRR skłoniło KRLD do nieznacznej liberalizacji gospodarki. W 1991 roku z inicjatywy Kima powstała Specjalna Strefa Ekonomiczna Rajin-Sonbong znajdująca się przy granicy z Chinami i Rosją. Równocześnie Kim stale rozwijał armię która w 1992 roku liczyła już milion żołnierzy.
W lipcu 1994 Kim Ir Sen zmarł, a faktycznym przywódcą Korei Północnej stał się jego syn, Kim Dzong Il. Po objęciu przez niego funkcji przewodniczącego partii rozpoczął się kurs zmian ideologicznych a w maju 1998 roku po raz pierwszy poinformowano o doktrynie Songun, która później została oficjalnie przyjęta jako doktryna partyjna. W latach 90. rząd KRLD musiał zmierzyć się z klęską głodu, która ogarnęła kraj w latach 1995-1999. Kim, po coraz większych problemach żywnościowych, zwrócił się o pomoc do ONZ, która w 1998 roku przekazała Korei swoją pomoc, co w znacznej mierze przyczyniło się do zatrzymania klęski głodu. W 2009 roku rząd KRLD przyjął nową konstytucję, w której usunięto słowo „komunizm” (co stanowi część północnokoreańskiej polityki wycofania się z odwołań do tej ideologii). Kim Dzong Il rozwijał założoną przez jego ojca Specjalną Strefę Ekonomiczną Rajin-Sonbong, która według jego rządu miała od 1996 roku przyciągnąć inwestycje o wartości ponad 300 mln USD i stanowić dogodne miejsce lokaty kapitału a w 2002 roku rządy obu Korei utworzyły wspólny Obszar Przemysłowy Kaesŏng na terytorium Korei Północnej. Po śmierci Kim Dzong Ila (17 grudnia 2011) nowym przywódcą partii i państwa ogłoszony został jego syn Kim Dzong Un. Jeszcze przed objęciem władzy przez Dzong Una doszło do kilku incydentów na linii Północ-Południe które spowodowały ponowne pogorszenie się relacji.
Kwestia możliwego zjednoczenia kraju.
Władze obu krajów bardzo poważnie podchodzą do kwestii zjednoczenia. Szereg rozmów na temat zjednoczenia obu państw koreańskich miało już miejsce, żadna z nich nie przyniosła rozwiązania, głównie ze względu na różnice ideologiczne i polityczne. W świadomości Koreańczyków jednakże nie ginie myśl o kulturowej i narodowej bliskości obu państw, a wiele rodzin podzielonych jest sztuczną granicą. Należy zauważyć, że od czasu formalnego zakończenia wojny koreańskiej w 1953 obie Koree nie podpisały traktatu pokojowego, a więc oficjalnie są jeszcze w stanie wojny. Przeszkodą w ponownym zjednoczeniu może być także strach samych Koreańczyków przed potencjalnymi problemami, jakie mogą z tego wyniknąć. Obie Koree rozwijają się niezależnie, toteż ich gospodarka znajduje się na różnym poziomie.

</doc>
<doc id="206639" url="https://pl.wikipedia.org/wiki?curid=206639" title="Sułtanat Rumu">
Sułtanat Rumu

Sułtanat Rumu (tur. "Rüm") – państwo Seldżukidów istniejące w Anatolii w latach ok. 1081–1308
Historia Sułtanatu Rumu rozpoczyna się wraz z klęską Bizancjum w bitwie pod Manzikertem w 1071. W jej rezultacie luźno zorganizowani Turkmeni zajęli niemal całą Azję Mniejszą i jeden z Seldżukidów, Sulajman (1081–1086), syn Kutulmisza, wykorzystał sytuację i przejął nad nimi władzę, tworząc tym samym nowe państwo. Późniejsi Seldżukidzi musieli stawić czoło zarówno odrodzonemu Bizancjum, jak i rywalizującemu z sułtanatem państwem Daniszmendydów, z których to zmagań wyszli zwycięsko, czego ostatecznym potwierdzeniem była klęska zadana cesarzowi Manuelowi I (1143–1180) w bitwie pod Myriokefalon w 1176. Lata 1176–1243 to czas największego rozkwitu Sułtanatu Rumu, który poszerzył swoje terytorium i dzięki zdobyciu ważnych portów włączył się w przynoszący bogactwo nurt międzynarodowego handlu. Ten okres pomyślności został jednak brutalnie zakończony przez Mongołów, którzy w 1243 zadali armii sułtanatu druzgocącą klęskę pod Köse Dağ i zamienili go w swój protektorat. Dalsza dzieje Rumu to historia powolnej utraty kolejnych atrybutów niezależności na rzecz mongolskich Ilchanidów, którzy ostatecznie stracili zainteresowanie utrzymywaniem marionetkowych sułtanów.
Nazwa.
Wprawdzie greccy autorzy z XI wieku przypisują założycielowi państwa anatolijskich Seldzuków tytuł sułtana, ale musiało to odzwierciedlać jedynie nieformalne używanie tego tytułu przez jego turkmeńskich zwolenników. XII-wieczni autorzy nazywają władców Konyi częściej malikami niż sułtanami, trudno jednak stwierdzić jaka była relacja pomiędzy tymi dwoma tytułami. Z monet, inskrypcji oraz niektórych półoficjalnych dokumentów wiemy, że Kilidż Arslan II (1156 – 1192) nazywał siebie „Sułtanem Arabów i Adżam”, przy czym ten ostatni termin oznaczał w tym przypadku raczej Turków, niż Persów (jak to było w tradycyjnym, wcześniejszym użyciu) oraz „Sułtanem kraju Rum oraz Ormian, Franków i Syrii”. "Bilad ar-Rum" – „kraj Rzymian” (czyli Bizantyńczyków) to tradycyjna arabska nazwa Anatolii i wiemy, że także Seldżucy, przynajmniej w nieformalnym użyciu, nazywali swój kraj „Rum”, a samych siebie „Seldżukami Rumu” (pers. "Saldżughijan-e Rum") „w ten sposób w pewnym stopniu uważając się za dziedziców Bizantyńczyków w południowo-środkowej Anatolii”. Na niemal wszystkich posiadanych przez nas monetach władców Rumu używają oni tytułu sułtana, a zaledwie w kilku przypadkach tytułu malika.
Historia.
Narodziny i walka o przetrwanie.
Od lat czterdziestych XI wieku Turkmeni wyprawiali się w głąb bizantyńskiej Anatolii w poszukiwaniu łupów, czemu nie była w stanie przeciwdziałać nieruchliwa armia cesarstwa. Te grabieżcze rajdy doprowadziły do otwartej wojny, kiedy w roku 1071 cesarz Roman Diogenes (1066 – 1071) w celu zabezpieczenia granicy zdecydował się zająć fortece wokół jeziora Wan, a na swej drodze spotkał zdecydowaną mu w tym przeszkodziċ armię samego sułtana Wielkich Seldżuków, Alp Arslana (1063 – 1072). W ten sposób doszło do bitwy pod Manzikertem, w której armia Bizancjum poniosła druzgocącą klęskę, a jego cesarz dostał się do niewoli. Bezpośrednie skutki klęski nie były zbyt znaczące – Alp Arslan, dla którego głównym wrogiem byli Fatymidzi, wypuścił cesarza z niewoli po zagwarantowaniu sobie niewielkich cesji terytorium i odszedł na południe. Trzy czynniki zdecydowały o tym, że po bitwie pod Manzikertem Bizantyńczycy w przeciągu 10 lat utracili kontrolę nad niemal całą Anatolią. Pierwszym był charakter tureckich najeźdźców, którym w przeciwieństwie do tradycyjnych przeciwników cesarstwa, Arabów, bardzo odpowiadały surowe, zimowe warunki anatolijskiego płaskowyżu, przypominające ich rodzimą Azję Centralną. O ile zatem Arabowie najeżdżali Anatolię, a potem się z niej wycofywali, o tyle Turcy starali się uczynić z niej stały teren swojego koczowniczego życia. Zapewne jednak by się to im nie udało, gdyby nie drugi czynnik, którym były wojny domowe trapiące cesarstwo w latach 1071–1081, w wyniku których zamiast walczyć z Turkami kolejni pretendenci do tronu oddawali im kolejne terytoria w zamian za ich wojskowe usługi, a rząd centralny wycofywał kolejne oddziały do Konstantynopola w celu jego obrony. Po trzecie, kiedy Bizancjum skonsolidowało się wreszcie wokół Aleksego I Komnena (1081 – 1118) w roku 1081, to aż do roku 1094 musiało prowadzić ciężkie walki na zachodzie przeciwko kolejno Normanom, Pieczyngom i Kumanom, tak że do roku 1097 nie podjęło żadnej inicjatywy w celu odzyskania Azji Mniejszej. Na skutek tego w jej wnętrzu wyrosło całe pokolenie, które w swoim życiu nigdy nie zaznało władzy bizantyńskiego cesarza i w znacznej mierze było już sturkizowane.
Osiedlający się w Anatolii po bitwie pod Manzikertem Turkmeni byli prowadzeni przez cały szereg różnych wodzów plemiennych, z których część założyła eponimiczne dynastie, tak jak w przypadku najsłynniejszego z nich, Daniszmenda (zm. 1104), protoplasty Daniszmendydów. Rola Seldżukidów w tym okresie jest niejasna. Pierwsze wiarygodne źródło, które przekazuje nam jakieś informacje na temat aktywności Sulajmana (1081 – 1086), osoby tradycyjnie uważanej za założyciela Sułtanatu Rumu, pochodzi z roku 1074, kiedy to grupa syryjskich Turkmenów miała go wezwać do objęcia nad nimi przywództwa. Sulajman był synem Kutulmisza (zm. 1064), który niegdyś rzucił wyzwanie samemu Alp Arslanowi, co ostatecznie przypłacił życiem. Turkmeni widzieli w Sulajmanie swojego potencjalnego przywódcę bez wątpienia ze względu na prestiż jego rodu. W Syrii czterej synowie Kutulmisza w 1075 zostali pokonani przez miejscowego przywódcę Turkmenów Atsyza, jednak Sulajmanowi udało się uciec do Anatolii wraz ze swoim bratem Mansurem. W 1078 znajdujemy go w Nicei (tur. İznik), chociaż tradycyjnie przyjmuje się, że to miasto stało się stolicą państwa Sulajmana dopiero w roku 1081. Sulajman wspierał Nicefora Botaniatesa (1078 – 1081) w walce o bizantyński tron, później zaś miał zawrzeć układ z Aleksym Komnenem ustalający granicę pomiędzy cesarstwem a jego dominium na rzece Drakon (dzis. Kırkgeçit). Sułtan Malikszah (1072 – 1092) nie zamierzał bezczynnie przyglądać się jak jego niebezpieczni kuzyni tworzą niezależne państwo w Anatolii i wysłał przeciwko nim ekspedycję pod wodzą Bursuka, który zabił Mansura. Sulajman jednak przeżył i to w tym okresie niektóre źródła zaczynają używać w stosunku do niego tytułu „sułtan”. W grudniu 1084 udało mu się zdobyć Antiochię, jednak próby dalszej ekspansji na wschód doprowadziły do konfrontacji z rządzącym w Syrii bratem Malikszaha Tutuszem i starcie z jego armią w 1086 Sulajman przypłacił życiem.
Syn Sulajmana, Kilidż Arslan, stał się zakładnikiem na dworze Wielkich Seldżuków, i powrócił do Anatolii by dokonać restauracji sułtanatu dopiero po śmierci Malikszaha w 1092. Tymczasem w trakcie sześcioletniego bezkrólewia dominującą siłą w Anatolii stało się inne tureckie państwo, Daniszmendydzi, które zajmowało jej północną i wschodnią część, podczas gdy Seldżukidzi zajmowali część południową i zachodnią. Ci naturalni rywale sprzymierzyli się przeciwko I wyprawie krzyżowej, co nie zapobiegło ich klęsce w bitwie pod Doryleum w 1097, i utracie przez sułtanat stolicy oraz szeregu terytoriów wzdłuż wybrzeży Morza Egejskiego i Czarnego na rzecz Bizancjum. Wtedy to z konieczności Kilidż Arslan przeniósł stolicę sułtanatu do Konyi (greckie Ikonion), gdzie miała pozostać już do końca jego dziejów. Późniejsza ekspansja Kilidż Arslana na wschód, kosztem Daniszmendydów, doprowadziła go ostatecznie tak samo jak dziada i ojca do konfliktu z Wielkimi Seldżukami. W 1107 Kilidż Arslan zajął Mosul, rzucając tym samym wyzwanie Mohammadowi Taparowi (1105 – 1118), jednak jeszcze w tym samym roku zginął w bitwie nad rzeką Chabur.
Daniszmendydzi stali się teraz największą potęgą w Anatolii, a sułtanat został zredukowany do niewielkiego okręgu wokół Konyi, znajdującego się pod ich protektoratem. Na szczęście dla Rumu musieli oni także walczyċ z Bizancjum, które w latach 30. XII wieku przeszło do ofensywy. Ponadto po śmierci właściwego założyciela ich państwa, Kumusztakina (1104 – 1134), Daniszmendydzi stopniowo zaczęli pogrążaċ się w coraz głębszej anarchii. Ostatnie kilkanaście lat panowania Masuda (1116 – 1156), który doszedł do władzy dzięki pomocy Daniszmendydów, to ciągła ekspansja ich kosztem. O rosnącej sile anatolijskich Seldżuków świadczy nieudana próba zdobycia Konyi przez Manuela Komnena (1143 – 1180) w 1146 i pokonanie wojsk II krucjaty w drugiej bitwie pod Doryleum w 1147. Politykę ekspansji kosztem Daniszmendydów kontynuował syn Masuda, Kilidż Arslan II (1156 – 1192), który by zapewnić sobie spokój ze strony Bizancjum w 1161 formalnie uznał zwierzchność Manuela. W praktyce sułtan jednak nadal działał całkowicie niezależnie i jego zabór części północnej Anatolii sprowokował interwencję na korzyść Daniszmendydów władcy Syrii Nur ad-Dina (1146 – 1174). W 1173 Nur ad-Din zajął dawną stolicę Daniszmendydów, Sivas, jednak rok później zmarł, co pozwoliło Kilidż Arslanowi na odzyskanie utraconych posiadłości.
Wygnani ze swoich posiadłości Daniszmendydzi szukali pomocy w Konstantynopolu i w 1176 Manuel zorganizował wielką wyprawę skierowaną przeciwko stolicy Seldżuków. Na przełęczy w pobliżu Myriokefalon wpadł jednak w zasadzkę i poniósł ciężkie straty, tak że musiał zawrzeć pokój. Współcześni porównywali znaczenie tej bitwy do Manzikertu, nawet jeśli było w tym nieco przesady. W każdym razie „chociaż warunki Kilidż Arslana nie były zbyt twarde dla Manuela, klęska ta stanowiła punkt zwrotny w dziejach tego regionu, gdyż Cesarstwo utraciło wszelkie szanse odzyskania Anatolii”.
Rozkwit.
Kilidż Arslan II w roku 1178 zaanektował resztki państwa Daniszmendydów i swoim testamentem podzielił państwo pomiędzy dziewięciu synów, co doprowadziło do wojny domowej po jego śmierci w roku 1192. Trwała ona cztery lata, po niej zaś nastąpił około czterdziestoletni okres szczytowej pomyślności państwa. W 1207 sułtan Kaj Chusrau I (1204 – 1211) zdobył port Antalya na południowym wybrzeżu Anatolii, zaś jego syn Kajkawus (1211 – 1220) w 1214 port Synopa nad Morzem Czarnym. Dodatkowo kolejny sułtan, Kajkubad (1220 – 1237), założył Alanję nad Morzem Śródziemnym (na miejscu zdobytego przez siebie bizantyńskiego miasta Kalonoros). Porty te pozwoliły sułtanatowi włączyċ się w główny nurt rozwijającego się ówcześnie międzynarodowego handlu, co przyniosło mu ekonomiczny rozkwit. Budowa Alanyi przez Kajkubada była tylko częścią jego rozległego programu budownictwa – poza tym m.in. otoczył on nowymi murami Konyę i Sivas, w stolicy zbudował nowy meczet i sułtańską rezydencję, oraz wybudował swoje słynne pałace Kobadabad nad jeziorem Beyşehir i Kejkobadija w pobliżu Kayseri. Śmierć Kaj Chusrau I w walce z pierwszym cesarzem Nicei Teodorem Laskarysem (1204 – 1222) w roku 1211 była jedynym tragicznym wydarzeniem, które zakłócało ten sielankowy obraz. Nie miała ona jednak żadnych poważniejszych konsekwencji, a w następnych latach stosunki pomiędzy obu państwami układały się na ogół przyjaźnie.
Spokój sułtanatu zakłóciła inwazja Mongołów. Jej odpryski dotarły do niego już w 1230, kiedy jego wschodnie rubieże zaatakował chorezmszach Dżalal ad-Din (1220 – 1231), zmuszony do porzucenia swojego państwa przez Czyngis-chana (1206 – 1227). Sułtan zawarł wówczas przymierze z Ajjubidami i z ich pomocą pokonał armię Dżalal ad-Dina pod miejscowością Jasiczemen w pobliżu Erzincanu. Dżalal ad-Din zginął w następnym roku. W 1232 Mongołowie dokonali pierwszego rajdu na Anatolię pod dowództwem Bajdżu i by chronić swoich poddanych przed przyszłymi najazdami Kajkubad zgodził się płacić im trybut. Tymczasem do Anatolii zaczęła przybywaċ nowa fala tureckich imigrantów, uchodzących przed Mongołami. Niełatwo przystosowywali się oni do miejscowych warunków i w 1240 Kaj Chusrau II (1237 – 1246) musiał krwawo stłumiċ rewoltę ich mesjanistycznego przywódcy Baby Ishaka. To było jednak zaledwie preludium do mongolskiego najazdu, który nastąpił w 1243, kiedy to pod Köse Dağ Kaj Chusrau poniósł upokarzającą klęskę z ręki dowodzonych przez Bajdżu Mongołów.
Upadek.
Po bitwie pod Köse Dağ sułtanat stał się mongolskim protektoratem. Kiedy Kaj Chusrau II zmarł w roku 1246, pozostawiając po sobie trzech małoletnich synów, pomiędzy tureckim wielmożami popierającymi swych książęcych kandydatów wybuchły walki. Nie chodziło przy tym jedynie o władzę, ale także o wybór właściwej opcji w polityce międzynarodowej. Jedni uważali, że należy podporządkować się Mongołom, drudzy, że należy walczyċ o niezależność. Początkowo zwyciężyła ta druga partia, której nominalnym przywódcą był książę Izz ad-Din Kajkawus (1246 – 1261), syn Greczynki i wychowanek greckiego wyzwoleńca, który w celu przeciwstawienia się Mongołom zawarł sojusz z Cesarstwem Nicei. Tymczasem w 1256 na Bliski Wschód przybył Hulagu (1256 – 1265), brat Wielkiego Chana Mongke (1251 – 1259), który nakazał Bajdżu udanie się do Anatolii w celu znalezienia pastwisk dla żołnierzy swojej ogromnej armii, tym samym ignorując gwarancje udzielone sułtanom Rumu przez wcześniejszych mongolskich władców. Bajdżu nie chciał wojny, jednak Kajkawus zdecydował się dać odpór żądaniom Mongołów. Jego turecko-grecka armia została jednak bez trudu pokonana przez Mongołów w bitwie pod Akseraj w środkowej Anatolii.
Na czoło państwa wysunął się teraz Mu’in ad-Din Sulajman, zręczny polityk, który zdobył przychylność Bajdżu i został obdarzony wysokim tytułem szambelana ("hadżib") i strażnika pieczęci ("parwana"). Zwano go odtąd często Sulajmanem Parwaną. Na mocy układu z 1257 roku sułtanat uległ podziałowi pomiędzy Kajkawusa i jego brata Kilidż Arslana (1248 – 1265), co jednak okazało się rozwiązaniem tymczasowym, ponieważ po klęsce Mongołów pod Ajn Dżalut zmusili oni nielojalnego wobec nich Kajkawusa do ucieczki do Konstantynopola. Stamtąd intrygował on przeciwko nim, próbując zachęcić potężnego zwycięzcę spod Ajn Dżalut Bajbarsa (1260 – 1277) do inwazji na Anatolię i przywrócenia mu tronu. Tymczasem sułtanatem rządził Parwana, który w 1265 złożył nawet z tronu swojego nominalnego suzerena, wprowadzając na to miejsce jego nieletniego syna, bezwolną marionetkę w jego ręku. Niedługo potem Parawana popadł w konflikt z miejscowymi Mongołami i nawiązał kontakt z Bajbarsem, co doprowadziło do tego, że w 1277 sułtan Mameluków po pokonaniu Mongołów pod Elbistanem pojawił się w Anatolii. Miejscowi Turcy nie poparli go jednak – Parwana ostatecznie wysłał tylko list. Bajbars wycofał się, a Mongołowie skazali Parwanę na śmierć.
W ostatnim okresie swojego panowania seldżuccy sułtani odgrywali coraz mniejszą rolę w porównaniu do Ilchanidów, którzy często przybywali do Anatolii osobiście, gdyż ich ulubionym miejscem obozowania było Ala-Tagh na wschód od jeziora Wan, gdzie zostało koronowanych kilku ilchanów. Sułtani znajdowali się także w coraz większym cieniu mongolskich namiestników, wśród których znajdował się przyszły ilchan Gajchatu (1291 – 1295). Przy tym by jeszcze bardziej osłabić władzę Seldżuków Mongołowie często dzielili Rum pomiędzy kilku sułtanów. Do decydującej zmiany doszło gdy w 1299 ilchan Ghazan (1295 – 1304) stłumił rewoltę wywołaną w Anatolii przez generała Sulemisza i ożenił Kajkubada III (1284, 1293 – 1294, 1301 – 1303) z mongolską księżniczką, tylko po to by niedługo potem z powodu jego niesubordynacji uwięzić go w Isfahanie. „Drugie panowanie Masuda II (1302 – 1308) jest dla nas niemal całkowicie zakryte; ostatnia moneta wybita w imieniu seldżuckiego sułtana została wyemitowana w roku jego akcesji. Później, tak samo jak w innych regionach ilchanatu, Mongołowie zdecydowali że nie potrzebują już utrzymywać lokalnych dynastii jako źródła legitymizacji. Seldżukidzi Rumu znikają z kart historii w niemal całkowitym milczeniu”.

</doc>
<doc id="206640" url="https://pl.wikipedia.org/wiki?curid=206640" title="Amboise">
Amboise

Amboise (wym. []) – miasto i gmina we Francji, w Regionie Centralnym, w departamencie Indre i Loara. Miasto jest położone w dolinie Loary, słynie z zamku, rezydencji królewskiej, oraz pamiątek po Leonardo da Vinci. 
Historia.
Rezydencja królewska.
Zamek w Amboise pełnił funkcję rezydencji królewskiej, kiedy w czasie wojny stuletniej władcy opuścili swoją dotychczasową siedzibę i przenieśli się wraz z dworem do Amboise. Jednak mnogość rezydencji pozostających w gestii króla sprawiła, że z czasem zamek zaczął podupadać, tracąc swoją pozycję na rzecz innych rezydencji m.in. w Chambord i Fontainebleau. Doszło do tego, że zamek zaczął pełnić funkcję więzienia. A dzisiaj zamek to muzeum odwiedzane tłumnie przez turystów przebywających w mieście. 
Leonardo da Vinci.
Jednym z najznamienitszych mieszkańców miasta był Leonardo da Vinci. Od 1516 Leonardo zamieszkał w rezydencji darowanej mu przez króla Franciszka I. Mistrz przybył do miasta na zaproszenie króla. Spędził tutaj intensywnie 3 ostatnie lata swojego życia, pracując między innymi nad połączeniem rezydencji królewskich drogą wodną, uregulowaniem Loary. Zmarł 2 maja 1519 w swoim domu w wieku 67 lat, a szczątki jego pochowano w kościele kolegialnym na zamku. Obecnie w domu mieści się muzeum poświęcone wielkiemu artyście.
Tumult w Amboise.
W marcu 1560 miał tu miejsce tzw. Tumult w Amboise, nieudana próba zamachu stanu zorganizowana przez Ludwika de Condé. Celem spisku było przejęcie kontroli nad 16-letnim, chorym na gruźlicę królem Franciszkiem II i wyeliminowanie Gwizjuszy. Wykorzystano niezadowolenie rozpuszczonych żołnierzy, przeważnie szlachty protestanckiej, choć w spisku brali udział także katolicy. Gdy dwór królewski dowiedział się o spisku zmienił miejsce pobytu z Blois na zamek w Amboise, który był łatwiejszy do obrony. 17 marca 1560 roku z inspiracji Franciszka de Guise aresztowano spiskowców przybywających grupkami do Amboise pod dowództwem Jean de Barry, pana de La Renaudie, hugenoty. Spiskowcy zostali powieszeni na wielkim balkonie zamku lub jego blankach, wrzuceni do Loary w workach, zdekapitowani lub poćwiartowani. Tumult w Amboise zapowiadał wojny religijne we Francji.
Edykt z Amboise.
W 1563 w Amboise zawarto pokój i wydano edykt tolerancyjny, który dał Francji cztery lata wytchnienia w trakcie wojen religijnych.
Demografia.
Według danych na rok 2008 miasto liczyło 12 757 mieszkańców, a gęstość zaludnienia wynosiła 313 osób/km².

</doc>
<doc id="206641" url="https://pl.wikipedia.org/wiki?curid=206641" title="Sułtanat Ar Rumu">
Sułtanat Ar Rumu



</doc>
<doc id="206644" url="https://pl.wikipedia.org/wiki?curid=206644" title="Sułtanat Ar-Rumu">
Sułtanat Ar-Rumu



</doc>
<doc id="206645" url="https://pl.wikipedia.org/wiki?curid=206645" title="Christian Wirth">
Christian Wirth

Christian Wirth (ur. 24 listopada 1885 w Oberbalzheim, zm. 26 maja 1944 w rejonie Koziny) – niemiecki policjant, nazista, SS-Sturmbannführer, inspektor „ośrodków eutanazji” akcji T4, komendant obozu zagłady w Bełżcu, a następnie inspektor obozów zagłady akcji „Reinhardt”, jeden z głównych wykonawców Zagłady Żydów.
Był wieloletnim funkcjonariuszem niemieckiej policji kryminalnej, weteranem I wojny światowej i zdeklarowanym zwolennikiem narodowego socjalizmu. Jako inspektor „ośrodków eutanazji” był jednym z głównych wykonawców programu eksterminacji osób chorych psychicznie i niepełnosprawnych umysłowo, który realizowano w nazistowskich Niemczech od jesieni 1939 roku. W grudniu 1941 roku został przeniesiony do okupowanej Polski, aby wziąć udział w eksterminacji Żydów. Jako komendant pierwszego obozu zagłady w Generalnym Gubernatorstwie opracował i wdrożył mechanizm uśmiercania ofiar oraz reguły postępowania z żydowskimi więźniami. Ze względu na swą brutalność i nieobliczalny charakter budził strach nawet wśród niemieckich esesmanów i strażników z formacji SS-Wachmannschaften. Doświadczenia zdobyte w Bełżcu wdrożył w pozostałych obozach zagłady akcji „Reinhardt”, których inspektorem był od sierpnia 1942 roku. Jednocześnie od grudnia 1942 roku był komendantem obozu pracy na tzw. "Flugplatzu" w Lublinie.
We wrześniu 1943 roku, gdy akcja „Reinhardt” dobiegała końca, został przeniesiony na wybrzeże Adriatyku. Osiem miesięcy później został zabity przez jugosłowiańskich partyzantów w okolicach Koziny pod Triestem.
Młodość.
Urodził się w wiosce Oberbalzheim w Górnej Szwabii (w tym czasie część Królestwa Wirtembergii), w rodzinie wyznania protestanckiego. Edukację zakończył w wieku 14 lat, po czym zatrudnił się jako czeladnik stolarski w firmie drzewnej braci Bühler. W latach 1905–1907 odbył zasadniczą służbę wojskową w 123. pułku grenadierów w Ulm. Po krótkiej przerwie zaciągnął się do wojska na kolejne dwa lata, służąc tym razem w charakterze instruktora.
W 1910 roku odszedł do rezerwy i wstąpił w szeregi policji. W tym samym roku zawarł związek małżeński z Marią Bantel, z którą miał dwóch synów: Eugena (ur. 1911) i Kurta (ur. 1922).
Początkowo jako umundurowany funkcjonariusz Schutzpolizei pełnił służbę w Heilbronn i Stuttgarcie-Cannstatt. W 1913 roku został przeniesiony do Kriminalpolizei w Stuttgarcie. Od tego momentu pracował w charakterze ubranego po cywilnemu detektywa policyjnego.
W październiku 1914 roku, dwa miesiące po wybuchu I wojny światowej, zaciągnął się ochotniczo do armii niemieckiej. W latach 1914–1917 walczył na froncie zachodnim w szeregach 246. rezerwowego pułku piechoty. Uczestniczył m.in. w II bitwie pod Ypres. W uznaniu frontowych zasług został odznaczony ośmioma medalami, w tym Krzyżem Żelaznym I i II klasy oraz wirtemberskim Orderem Zasługi Wojskowej. Awansował także do rangi "Offiziersstellvertreter" (odpowiednik starszego chorążego). Był dwukrotnie ranny. Pod koniec 1917 roku został przeniesiony do Stuttgartu, gdzie odpowiadał odtąd za ochronę ośrodka zaopatrzeniowego 119. pułku piechoty. Zyskał uznanie przełożonych, gdy uniemożliwił bojownikom Związku Spartakusa przejęcie broni i amunicji z pułkowych magazynów. 
Robin O’Neil podaje, że wieść o zawarciu rozejmu w Compiègne wywarła na Wircie tak wstrząsające wrażenie, że usiłował popełnić samobójstwo, czemu zdołała jednak zapobiec jego matka.
Zaangażowanie w ruch nazistowski.
Po demobilizacji ponownie podjął pracę w policji kryminalnej. W 1923 roku awansował na szefa Urzędu II Kripo w Stuttgarcie ("Dienststelle II"), jednostki policyjnej odpowiedzialnej za prowadzenie spraw dotyczących kradzieży, rabunków i wymuszeń. Cieszył się opinią energicznego i skutecznego śledczego, umiejącego rozwiązywać skomplikowane sprawy kryminalne. Znany był jednocześnie z surowości wobec podwładnych i brutalnego traktowania przesłuchiwanych. Jego bezwzględne metody wzbudziły nawet zainteresowanie wirtemberskiego Landtagu. W 1932 roku został awansowany do stopnia inspektora kryminalnego ("Kriminalinspektor"). W latach 30. uczęszczał na kursy Interpolu w Szwajcarii.
W 1922 roku wstąpił do NSDAP, lecz odszedł z partii po nieudanym puczu monachijskim (1923). Przez pewien czas był członkiem nacjonalistyczno-konserwatywnej DNVP. W 1931 roku ponownie wstąpił w szeregi NSDAP. Dwa lata później został również członkiem SA. O’Neil utrzymuje, że fakt ten nie przeszkodził mu podejmować ostrych interwencji policyjnych wobec nazistów oskarżonych o przestępstwa kryminalne. Miał nawet jakoby doprowadzić do uwolnienia pewnej liczby osób, które SA nielegalnie przetrzymywała w swoich „dzikich obozach koncentracyjnych”.
W 1937 roku został zwerbowany jako tajny informator przez Służbę Bezpieczeństwa Reichsführera SS (SD). Jego zadaniem było informowanie o nastrojach wśród funkcjonariuszy policji i członków NSDAP. Rok później został mianowany komendantem 5. komisariatu w Stuttgarcie. Jednostka ta była odpowiedzialna za prowadzenie spraw dotyczących najcięższych przestępstw, w tym morderstw. Wirthowi powierzano również sprawy dotyczące korupcji wśród funkcjonariuszy policji. Na początku 1939 roku otrzymał awans do stopnia komisarza policji kryminalnej ("Kriminalkommissar"). W latach 1939–1940 był przewodniczącym policyjnego sądu dyscyplinarnego w Stuttgarcie.
W 1939 roku został oddelegowany do Wiednia, gdzie powierzono mu „obowiązki policyjne natury politycznej”. W jego aktach znalazła się wtedy zaszyfrowana adnotacja: „do dyspozycji Führera”. Później został skierowany do Ołomuńca w Protektoracie Czech i Moraw, jako członek personelu urzędu komendanta SD i policji bezpieczeństwa w Pradze. Jego zadaniem było zorganizowanie struktur policji kryminalnej na okupowanym obszarze. 1 października 1939 roku wstąpił w szeregi SS, otrzymując numer członkowski 345 464 i stopień SS-Obersturmführera.
II wojna światowa.
Udział w akcji T4.
Jesienią 1939 roku Wirth został przydzielony do personelu akcji T4, czyli programu eksterminacji osób chorych psychicznie i niepełnosprawnych umysłowo. Nie są do końca jasne przyczyny, dla których wybrano go do udziału w tej ściśle tajnej operacji. Być może wzięto pod uwagę fakt, iż w ciągu dotychczasowej kariery wyrobił sobie opinię sprawnego organizatora i bezwzględnego funkcjonariusza.
Początkowo pełnił służbę w Grafeneck w rodzimej Wirtembergii, gdzie zorganizował jedno z pierwszych „centrów eutanazji”. Stamtąd szybko przeniesiono go do Brandenburga. Wziął udział w pierwszych eksperymentach z gazowaniem ofiar przy użyciu tlenku węgla, które przeprowadzono w Brandenburgu w grudniu 1939 roku lub w styczniu 1940 roku. Później, będąc formalnie dyrektorem administracyjnym, nadzorował budowę komory gazowej w ośrodku na zamku Hartheim w Austrii. W maju 1940 roku został inspektorem wszystkich „centrów eutanazji”. Tym samym wedle słów Patrici Heberer stał się „najwyższej rangi administratorem” oraz „specjalistą od rozwiązywania problemów” w ramach akcji T4.
Na nowym stanowisku zapewniał biurokratyczną obsługę akcji eksterminacyjnej oraz dbał o bezpieczeństwo „ośrodków eutanazji” i ich odpowiedni kamuflaż. Jego zadaniem było także zapewnienie sprawnego i niezakłóconego przebiegu procesu eksterminacji. Między innymi konsekwentnie kładł nacisk, aby ofiary do ostatniej chwili były nieświadome oczekującego ich losu. Zajmował się ponadto sprawami personalnymi, co było istotne w kontekście spadającego w szybkim tempie poziomu dyscypliny wśród personelu T4. Szybko stał się znany z niezwykle surowego stosunku do podwładnych. Bezwzględnie tępił zarówno przypadki korupcji, jak i „słabości”, przez którą rozumiał niechęć do uczestnictwa w mordowaniu pacjentów. Franz Stangl, późniejszy komendant obozów zagłady w Sobiborze i Treblince, który poznał Wirtha w czasie służby w Hartheim, wspominał:
Doświadczenia z akcji T4 zostały później wykorzystane przez Wirtha podczas służby w obozach zagłady w okupowanej Polsce.
Według Jicchaka Arada w połowie 1941 roku Wirth uczestniczył w mordowaniu osób psychicznie chorych na ziemiach polskich wcielonych do Rzeszy.
Bełżec.
Prawdopodobnie jesienią 1941 roku na najwyższych szczeblach hitlerowskiego reżimu zaczęła krystalizować się koncepcja „ostatecznego rozwiązania kwestii żydowskiej” poprzez fizyczną eksterminację. Istotną rolę w procesie decyzyjnym odgrywał dowódca SS i policji na dystrykt lubelski, SS-Brigadeführer Odilo Globocnik, który liczył, że „usunięcie” Żydów umożliwi realizację jego planów całkowitego zniemczenia dystryktu lubelskiego. We wrześniu 1941 roku Globocnik porozumiał się z szefami Kancelarii Führera, Philippem Bouhlerem i Viktorem Brackiem, w sprawie oddelegowania na Lubelszczyznę grupy weteranów akcji T4. 13 października spotkał się natomiast w Kętrzynie z Reichsführerem-SS Heinrichem Himmlerem i SS-Obergruppenführerem Friedrichem Wilhelmem Krügerem – prawdopodobnie, aby omówić planowane operacje wysiedleńcze i osiedleńcze w dystrykcie lubelskim oraz kwestie związane z eksterminacją Żydów. 1 listopada w Bełżcu rozpoczęto budowę pierwszego obozu śmierci w Generalnym Gubernatorstwie.
Zadanie uruchomienia obozu i kierowania prowadzoną w nim eksterminacją Żydów powierzono Christianowi Wirthowi. Prawdopodobnie podejmując decyzję w tej sprawie, przełożeni wzięli pod uwagę cechy jego charakteru, a także doświadczenia, które nabył w czasie akcji T4. Zdaniem Roberta Kuwałka nie jest wykluczone, że decyzja o skierowaniu Wirtha na Lubelszczyznę zapadła już we wrześniu 1941 roku, podczas rozmów Globocnika z szefami Kancelarii Führera.
22 grudnia 1941 roku Wirth po raz pierwszy pojawił się w Bełżcu. W tym czasie budowa obozu nie była jeszcze zakończona. Na początku stycznia 1942 roku powrócił na krótko do Niemiec, aby zrekrutować członków personelu obozowego. Pierwszych dziesięciu, swoich byłych podwładnych z akcji T4, sprowadził z „ośrodka eutanazji” w Bernburgu. Z relacji świadków wynika, że Wirth podczas pobytu w Bełżcu chodził ubrany w zielony mundur kapitana policji, prawdopodobnie ze względu na fakt, że w tym czasie w policji posiadał wyższy stopień niż w SS. Zamieszkał poza terenem obozu, w murowanym domu przy ul. Lwowskiej, który uprzednio należał do Polskich Kolei Państwowych. W tym samym budynku urządzono również obozową komendanturę.
Obóz zagłady w Bełżcu rozpoczął działalność 17 marca 1942 roku, wraz z przybyciem pierwszych transportów z Lublina i Lwowa. Dla niemieckich nazistów stał się swoistym „laboratorium” ludobójstwa, gdyż uzyskane tam doświadczenia zostały później wykorzystane w innych obozach śmierci. Zasady i procedury, które regulowały funkcjonowanie obozu, a w szczególności proces uśmiercania ofiar i postępowanie z więźniami, wypracowano, zastosowano i udoskonalono w obecności i pod ścisłym nadzorem Wirtha. Najważniejsze spośród nich przedstawiały się następująco:
Wirth zaprowadził w Bełżcu „system niesamowitego terroru”. Był postrachem nie tylko żydowskich więźniów, lecz także niemieckich esesmanów i strażników z formacji SS-Wachmannschaften. Świadomi tego faktu byli nawet polscy mieszkańcy Bełżca. Nie rozstawał się z pejczem, a jego swoistym znakiem rozpoznawczym był skrajnie wulgarny język. Wymagał od swych podwładnych absolutnego posłuszeństwa, a na każdą oznakę odstępstwa lub zawahania przy wykonaniu rozkazu reagował stekiem obelg i gróźb. Z furią miał także reagować na zabiegi niektórych esesmanów, którzy usiłowali uzyskać przeniesienie i w ten sposób uniknąć udziału w masowym mordzie. Osobom, które mu się naraziły, wyznaczał szczególnie upokarzające lub obciążające psychicznie zadania, na przykład rozstrzeliwanie Żydów niezdolnych, by dojść o własnych siłach do komór gazowych. Tego typu egzekucje uznawał zresztą za „próbę wytrzymałości” i wymagał od wszystkich esesmanów, by rotacyjnie w nich uczestniczyli. Zdarzało się, że swoich niemieckich podwładnych, nie wyłączając oficerów, bił pięścią lub pejczem, a nawet groził im pistoletem. Zdaniem Michaela Tregenzy jest jednak mało prawdopodobne, aby był zdolny posunąć się do pozasądowej egzekucji innego Niemca, stąd należy postrzegać owe groźby raczej jako kolejną formę zastraszania podwładnych. Podobnych skrupułów nie miał natomiast wobec wachmanów obwinionych o rozmaite wykroczenia przeciw obozowej dyscyplinie. Do zestawu kar stosowanych przez Wirtha należało w takich wypadkach: uwięzienie w karcerze, chłosta, rozstrzelanie.
W efekcie wśród swych niemieckich podwładnych Wirth był znany jako „Dziki Christian” ("Christian der Wilde") lub „Christian Okrutny” ("Christian der Grausame"). Wachmani ochrzcili go natomiast przydomkiem "Stuka", gdyż rzucał się na nich bez ostrzeżenia, krzycząc i bijąc na oślep pejczem, co budziło skojarzenie ze słynnym niemieckim bombowcem nurkującym. Werner Dubois w okrucieństwie i gwałtowności Wirtha był skłonny dopatrywać się wręcz objawów choroby psychicznej. Franz Suchomel oceniał natomiast, że jego brutalność była tak wielka, że „można ją porównać z perwersją”. Dodawał jednocześnie:
Inny esesman, Erich Bauer, opisywał Wirtha następującymi słowami:
Zażyłe relacje towarzyskie Wirth utrzymywał jedynie z najbliższymi współpracownikami: swoim zastępcą Gottfriedem Schwarzem i adiutantem Josefem Oberhauserem. Owa zażyłość nie chroniła jednak przed jego atakami furii. Po wojnie Oberhauser zeznał, że gdy dwukrotnie odważył się poprosić o przeniesienie, Wirth wpadł we wściekłość i zaczął mu wygrażać pejczem.
W kwietniu 1942 roku udał się do nowo powstającego obozu zagłady w Sobiborze, aby nadzorować jego uruchomienie i wziąć udział w pierwszych „eksperymentalnych” gazowaniach. W połowie kwietnia tegoż roku niespodziewanie opuścił Bełżec, nie informując o tym dowódcy SS i policji na dystrykt lubelski. Przyczyny jego wyjazdu nie są do końca jasne. Prawdopodobnie wezwano go do Berlina, aby przekazać mu nowe rozkazy. W czasie pobytu w Niemczech udał się na kilka dni do Stuttgartu, aby spotkać się z rodziną. Po jego wyjeździe nie otrzymała ona od niego już nigdy żadnej wiadomości. Nieobecność Wirtha w połączeniu z odesłaniem części niemieckiego personelu do Sobiboru spowodowała przejściowe wstrzymanie akcji eksterminacyjnej. Po powrocie do Bełżca dokonał gruntownej reorganizacji obozu, której elementem była budowa nowych, większych komór gazowych. Stanowisko komendanta piastował do końca lipca 1942 roku. Z obliczeń Roberta Kuwałka wynika, że w tym czasie zgładzono w Bełżcu ponad 120 tys. Żydów.
Podczas śledztwa w sprawie zbrodni popełnionych w Bełżcu, które toczyło się w Niemczech Zachodnich na przełomie lat 50. i 60., byli członkowie obozowego personelu kładli w swych zeznaniach duży nacisk na brutalność i nieobliczalność Wirtha. Utrzymywali, że zaprowadził w Bełżcu rządy terroru, w obliczu których jakikolwiek sprzeciw był niemożliwy, gdyż wiązałby się z narażeniem życia. Owa strategia obrony okazała się skuteczna. W styczniu 1964 roku sąd krajowy w Monachium umorzył postępowanie przeciwko siedmiu z ośmiu oskarżonych w procesie załogi Bełżca, uznając że podczas służby w obozie działali oni w subiektywnym poczuciu przymusu.
Inspektor obozów zagłady.
Latem 1942 roku, w związku z koniecznością przyspieszenia tempa eksterminacji, Wirth został przeniesiony do Lublina i mianowany inspektorem wszystkich obozów zagłady, które utworzono w ramach akcji „Reinhardt” (niem. "Inspekteur der SS-Sonderkommandos „Aktion Reinhardt”"). Nowe stanowisko objął z dniem 1 sierpnia. Razem z nim do Lublina udał się Oberhauser. Biuro nowego inspektoratu ulokowano w budynku przy ul. Spokojnej 1, w którym mieścił się także sztab akcji „Reinhardt”. Na stanowisku komendanta obozu w Bełżcu Wirtha zastąpił jego przyjaciel z czasów przedwojennych, Gottlieb Hering.
Pierwszym zadaniem Wirtha było opanowanie sytuacji w obozie zagłady w Treblince, który pogrążył się w chaosie na skutek niekompetencji komendanta Irmfrieda Eberla. Pod koniec sierpnia Wirth przybył do Treblinki i pozostał tam przez trzy tygodnie. Dokonał gruntownej reorganizacji obozu, dzieląc go na odgrodzone od siebie strefy. Zarządził budowę wielu nowych budynków i obiektów, w tym rampy kolejowej oraz nowych, większych komór gazowych. W tym samym czasie jeden z masowych grobów przekształcono w tzw. lazaret, w którym mordowano Żydów niezdolnych dojść o własnych siłach do komór gazowych. Wirth codziennie przeprowadzał odprawy, podczas których udzielał szczegółowych instrukcji esesmanom z obozowej załogi i wyznaczał im konkretne zadania. Na „strzelca” w „lazarecie” wyznaczył Williego Mentza, a jako że ten nie miał doświadczenia w posługiwaniu się bronią, najpierw sam wykonał kilka egzekucji, aby zademonstrować metodę mordowania strzałem w potylicę. Franz Suchomel wspominał, że podczas pobytu w Treblince Wirth wielokrotnie zarządzał egzekucje żydowskich więźniów. Pewnego razu, aby zademonstrować swoją władzę, miał nakazać rozstrzelanie dziesięciu Polaków, w tym dziesięcioletniego chłopca oraz rolników pracujących w polu, których pod zarzutem „spekulacji” zatrzymano nieopodal obozu. Wywierał także ogromną presję na podległych mu esesmanów, nalegając między innymi, aby sami rozstrzeliwali Żydów, zamiast wyręczać się wachmanami. Nakazał ponadto, aby wszyscy Niemcy nosili w czasie służby pejcze i bili nimi tak, „żeby ludzie podskakiwali”. Po jednej ze szczególnie ostrych scysji z Wirthem samobójstwo popełnił podoficer SS Erwin Kaina. Zakończywszy reorganizację Wirth opuścił Treblinkę, stanowisko komendanta przekazując Franzowi Stanglowi. Ten ostatni pytany po wojnie, czy żydowskie ofiary można było mordować w sposób, który przynosiłby im mniej cierpienia i poniżenia, odpowiedział:
Wirth dopilnował, aby rozwiązania które wypracował i wdrożył w Bełżcu, zostały zastosowane także w Sobiborze i Treblince. Wielokrotnie przeprowadzał inspekcje w podległych sobie ośrodkach zagłady. Każdorazowo wywoływały one popłoch wśród obozowego personelu, który aby zademonstrować gorliwość ze zdwojoną brutalnością traktował wtedy żydowskich więźniów. Towarzyszył także wysokim rangą nazistom: Heinrichowi Himmlerowi, Adolfowi Eichmannowi, Dietrichowi Allersowi, Wernerowi Blankenburgowi, gdy przeprowadzali inspekcje w obozach akcji „Reinhardt”. 19 sierpnia 1942 roku towarzyszył Kurtowi Gersteinowi i Wilhelmowi Pfannenstielowi, którzy wizytowali Bełżec i byli świadkami likwidacji żydowskiego transportu przybyłego ze Lwowa. Był bezpośrednim przełożonym esesmanów – weteranów T4, których Kancelaria Führera wydelegowała do udziału w akcji „Reinhardt”. Do jego kompetencji należało m.in. przenoszenie ich pomiędzy poszczególnymi obozami.
Po pewnym czasie Wirth przejął także nadzór nad obozami pracy stworzonymi przez Odilo Globocnika w dystrykcie lubelskim. Szczególną rolę odgrywał wśród nich obóz na tzw. starym lotnisku w Lublinie ("Flugplatz"), w którym gromadzono i sortowano mienie zrabowane ofiarom akcji „Reinhardt”. Większość badaczy przyjmuje, że Wirth był jego komendantem od marca 1943 roku, aczkolwiek wiele wskazuje, że już od grudnia 1942 roku miał decydujący wpływ na jego funkcjonowanie. Globocnik powierzył mu kontrolę nad "Flugplatzem", gdyż liczył, że jako sprawny i brutalny administrator doprowadzi do szybkiego rozdysponowania składowanego tam mienia, a następnie przystosuje obóz do prowadzenia działalności produkcyjnej na rzecz należących do SS spółek Deutsche Ausrüstungswerke (DAW) i Ostindustrie. Wirth wspierany przez Globocnika zasadniczo uniezależnił obóz pracy od obozu koncentracyjnego na Majdanku i gruntownie go zreorganizował. Doprowadził do wzniesienia nowych baraków i warsztatów pracy oraz obozowego szpitala. Obok istniejącego już obozu kobiecego zorganizował obóz męski. Szybko stał się także postrachem więźniów, którzy nazywali go „Majorem” lub „Dziadkiem”. Świadkowie wspominali, że miał w zwyczaju jeździć konno po obozie i katować więźniów pejczem uwieńczonym kawałkiem drutu kolczastego. Osobiście wybierał więźniów, którzy jego zdaniem pracowali zbyt wolno lub niewłaściwie, a następnie asystował przy wymierzaniu im kar. Gdy w maju 1943 roku w jednym z obozowych magazynów wybuchł pożar, w odwecie prawdopodobnie polecił rozstrzelać całe więźniarskie komando. Pewnego razu miał zmusić grupę Żydów, aby gołymi rękami zbierali gorącą smołę. Ponadto w okresie jego rządów kontynuowano zapoczątkowaną już wcześniej praktykę gazowania „wyselekcjonowanych” więźniów w obozowej komorze dezynfekcyjnej. Prawdopodobnie w procederze tym uczestniczył Lorenz Hackenholt, uprzednio kierownik komór gazowych w obozie w Bełżcu.
W związku z nowymi obowiązkami Wirth przeprowadził się do dwupiętrowej willi przy ul. Chełmskiej. Żył tam w komfortowych warunkach, które jeden ze świadków porównał do „najlepszego hotelu”. Stangl przypuszczał, że Wirth na szeroką skalę uczestniczył w malwersacjach żydowskiego mienia, a zrabowane złoto i kosztowności przekazywał swym przełożonym z Kancelarii Führera, pomijając sztab Globocnika. Według Wojciecha Lenarczyka Wirth ograniczył kradzieże pożydowskiego mienia, których dopuszczali się członkowie załogi obozu na "Flugplatzu", co jednak nie zwalnia go automatycznie z podejrzeń o korupcję.
W czerwcu 1943 roku, w uznaniu zasług położonych w czasie akcji „Reinhardt”, został awansowany do stopnia SS-Sturmbannführera. Wcześniej, w styczniu tegoż roku, otrzymał awans do stopnia majora policji.
W latach 1942–43 w ośrodkach zagłady w Bełżcu, Sobiborze i Treblince oraz w obozie koncentracyjnym na Majdanku zgładzono około 1,5 mln Żydów, w większości będących obywatelami polskimi. Według Jicchaka Arada „Wirth miał większy wpływ na codzienne życie i cierpienia więźniów w obozach akcji »Reinhardt«, niż którykolwiek inny komendant”. Dariusz Libionka ocenia natomiast, że odegrał „najbardziej złowrogą rolę w eksterminacji polskich Żydów” i był „jednym z największych zbrodniarzy nazistowskich”.
Służba w Trieście.
20 września 1943 roku został przeniesiony na wybrzeże Adriatyku. Razem z nim do Triestu udali się wtedy m.in. Oberhauser i Stangl. Stanął na czele specjalnej jednostki o nazwie SS-Einsatzkommando R ("Einsatz R"), złożonej w większości z weteranów akcji „Reinhardt”. Jej zadaniem była likwidacja miejscowych Żydów oraz walka z jugosłowiańską i włoską partyzantką. W nieczynnej łuskarni ryżu Risiera di San Sabba w Trieście podwładni Wirtha urządzili obóz przejściowy, w którym przetrzymywano, torturowano i mordowano Żydów oraz osoby podejrzewane o współpracę z ruchem oporu. Liczbę jego ofiar szacuje się na co najmniej 3 tys. osób.
26 maja 1944 roku został zabity w potyczce pod Erpelle (ob. Kozina) nieopodal Triestu. Według najbardziej prawdopodobnej wersji zginął od kul jugosłowiańskich partyzantów, którzy urządzili zasadzkę na jego samochód, gdy udawał się na inspekcję pododdziału "Einsatz R" w Fiume. Niemniej Stangl w wywiadzie dla Gity Sereny podzielił się przypuszczeniem, że Wirth został zabity przez swoich podkomendnych. W odwecie za jego śmierć Niemcy spalili słoweńskie wsie Beka i Ocizla.
Został pochowany na cmentarzu wojskowym pod Opiciną. Między 1957 a 1961 rokiem jego szczątki ekshumowano i przeniesiono na niemiecki cmentarz wojenny w Costermano (grób nr 716). Na tym samym cmentarzu spoczęli także inni uczestnicy akcji „Reinhardt” zabici w czasie służby we Włoszech, w tym komendant Sobiboru Franz Reichleitner i zastępca komendanta Bełżca Gottfried Schwarz. Na skutek protestów społeczności międzynarodowej nazwisko Wirtha i innych zbrodniarzy zostało po pewnym czasie usunięte z rejestrów i skute z nagrobków. Niemniej ich groby stały się obiektem czci dla środowisk neonazistowskich i neofaszystowskich.
Odznaczenia.
W trakcie służby wojskowej i policyjnej uzyskał następujące odznaczenia:

</doc>
<doc id="206651" url="https://pl.wikipedia.org/wiki?curid=206651" title="MP 5">
MP 5



</doc>
<doc id="206652" url="https://pl.wikipedia.org/wiki?curid=206652" title="Regmaglipt">
Regmaglipt

Regmaglipt – okrągławe zagłębienie w meteorycie niedużej głębokości. Powstaje ono w wyniku ablacji materii meteoroidu w trakcie jego przelatywania przez warstwy atmosfery.
W czasie przelotu przez atmosferę Ziemi, prędkość ciała meteoroidowego ulega silnemu wyhamowaniu. Wyzwolona w tym procesie energia zmienia się w ciepło, co doprowadza do obtapiania zewnętrznych części ciała i parowania substancji, czyli zjawiska ablacji. Opór cząsteczek powietrza może doprowadzić do sytuacji, gdy opóźnienie obiektu spada do zera i ustala się jego prędkość znacznie mniejsza od prędkości, z jaką ciało weszło do atmosfery. Obszar, w którym to następuje, nosi nazwę obszaru zatrzymania. Prędkość ciała może być na tyle mała, że znacznie zredukowana siła oporu (zależna od prędkości) powoduje wydzielanie się mniejszej ilości ciepła. Może to spowodować zgaśnięcie ciała i rozpoczęcie procesu chłodzenia. Wtedy właśnie mogą utworzyć się regmaglipty.

</doc>
<doc id="206653" url="https://pl.wikipedia.org/wiki?curid=206653" title="ORP Wicher (1950)">
ORP Wicher (1950)

ORP Wicher (II) – polski niszczyciel radzieckiego projektu 30bis (typu "Smiełyj" / ozn. NATO "Skoryi"), w służbie polskiej Marynarki Wojennej w latach 1958–1974. Był drugim okrętem o tej nazwie, po niszczycielu z 1930.
Historia.
Zbudowany w stoczni im. A.A. Żdanowa w Leningradzie pod numerem stoczniowym S-603. Stępkę położono 30 marca 1949 roku, a okręt wodowano 26 września 1950 roku.
Do radzieckiej służby wszedł 28 stycznia 1951 pod nazwą „Skoryj”. 29 czerwca 1958 roku został przekazany Polskiej Marynarce Wojennej przez ZSRR – najpierw wydzierżawiony, a w 1965 roku odkupiony. Wchodził w skład 7 Dywizjonu Niszczycieli na Oksywiu. Brał udział w wizytach kurtuazyjnych, m.in. w Portsmouth. W 1968 roku odwiedził aż trzy porty: Rostock, Rotterdam i Helsinki. Od 1970 roku używano go w charakterze bazy pływającej dla 9. Flotylli Obrony Wybrzeża na Helu. Wycofany ostatecznie ze służby pod koniec 1974 roku, został pozbawiony uzbrojenia i wyposażenia, a następnie zatopiony w pobliżu portu na Helu jako element falochronu. Kolejno nosił numery burtowe: 54 i (od 1960 roku) 274.
Polskie niszczyciele tego typu: ORP „Grom” – ORP Wicher
Wizyty zagraniczne:
Dowódcy:

</doc>
<doc id="206655" url="https://pl.wikipedia.org/wiki?curid=206655" title="JFK">
JFK

JFK to:

</doc>
<doc id="206656" url="https://pl.wikipedia.org/wiki?curid=206656" title="Dselect">
Dselect

dselect to program komputerowy stworzony dla dystrybucji systemu operacyjnego GNU/Linux Debian stanowiący nakładkę na podstawowy system zarządzania pakietami dpkg. Powstał w celu ułatwienia instalacji i usuwania pakietów instalacyjnych DEB.
Program oferuje interfejs tekstowy umożliwiający wybór, instalację i usuwanie pakietów. Zapewnia rozwiązywanie zależności i konfliktów pomiędzy pakietami. Obecnie zalecaną metodą zarządzania pakietami w dystrybucji Debian jest mechanizm APT.

</doc>
<doc id="206658" url="https://pl.wikipedia.org/wiki?curid=206658" title="Legato">
Legato

Legato () – sposób artykulacji w grze na instrumentach muzycznych, w której kolejne dźwięki są grane płynnie, bez najmniejszych przerw między nimi. W ten sposób tworzy się kilkunastonutowe „potoki” dźwięku, w których nie sposób jednoznacznie wyodrębnić pojedynczych dźwięków. W naturalny sposób legato zamyka się we frazie. Przeciwieństwem tego sposobu artykulacji jest staccato (), pośrednie zaś sposoby artykulacji określa się jako non-legato oraz mezzo staccato.

</doc>
<doc id="206659" url="https://pl.wikipedia.org/wiki?curid=206659" title="Ekoturystyka">
Ekoturystyka

Ekoturystyka – ruch turystyczny, którego głównym celem jest zachowanie trwałego, zrównoważonego rozwoju zasobów i walorów turystycznych poprzez: integrację działalności turystycznej z celami ochrony przyrody oraz życiem społeczno-gospodarczym, kształtowanie nowych postaw i zachowań turystów i organizatorów ruchu turystycznego, bazowanie na potencjale społecznym i gospodarczym danego obszaru.
Ekoturystyka kładzie szczególny nacisk na:
Według Dominiki Zaręby, autorki pierwszej w Polsce książki o ekoturystyce („Ekoturystyka”, 2000, IV wydanie 2020, PWN) ekoturystyka stanowi rdzeń koncepcji turystyki zrównoważonej. Jest „najczystszą” formą podróżowania przyjaznego środowisku, ponieważ odbywa się zwykle na obszarach o najwyższych walorach przyrodniczych i krajobrazowych, bezpośrednio przyczynia się do ochrony środowiska naturalnego i kulturowego tych regionów, a jej uczestnikami są ludzie o dużej świadomości ekologicznej i wrażliwości przyrodniczej. Dominika Zaręba wyodrębnia trzy najważniejsze cechy ekoturystyki wyróżniające ją spośród innych form podróżowania:
Przełomowym wydarzeniem był rok 2002, ogłoszony Międzynarodowym Rokiem Ekoturystyki przez UNEP i Światową Organizację Turystyki (UNWTO). Podczas międzynarodowej konferencji w mieście Quebec w Kanadzie sformułowano Deklarację o Ekoturystyce z Quebecu ("Quebec Declaration on Ecotourism", 2002).

</doc>
<doc id="206661" url="https://pl.wikipedia.org/wiki?curid=206661" title="Chodów">
Chodów

4 miejscowości w Polsce: 

</doc>
<doc id="206662" url="https://pl.wikipedia.org/wiki?curid=206662" title="Klasa czystości wody">
Klasa czystości wody



</doc>
<doc id="206663" url="https://pl.wikipedia.org/wiki?curid=206663" title="Wojciech Wierzejski">
Wojciech Wierzejski

Wojciech Wierzejski (ur. 6 września 1976 w Białej Podlaskiej) – polski polityk, poseł do Parlamentu Europejskiego w latach 2004–2005, poseł na Sejm V kadencji, w 2009 pełniący obowiązki prezesa Ligi Polskich Rodzin.
Życiorys.
Wykształcenie i działalność zawodowa.
Uczęszczał do I Liceum Ogólnokształcącego w Białej Podlaskiej. Ukończył studia z zakresu filozofii na Uniwersytecie Warszawskim. Studiował także ekonomię w SGH w Warszawie oraz prawo na UAM, ale żadnego z tych kierunków nie ukończył. Później ukończył studia podyplomowe z rolnictwa w Szkole Głównej Gospodarstwa Wiejskiego i studia z nauk o polityce w Collegium Civitas. W 2012 na podstawie napisanej pod kierunkiem Zbigniewa Stawrowskiego rozprawy pt. "Etyka w polityce. Neoarystotelizm Alasdaira MacIntyre’a jako odpowiedź na kryzys postoświeceniowej filozofii moralnej i politycznej" uzyskał stopień doktora nauk społecznych w Instytucie Studiów Politycznych Polskiej Akademii Nauk.
W 2001 był zastępcą, a następnie redaktorem naczelnym „Myśli Polskiej”. W latach 2008–2009 był redaktorem naczelnym kwartalnika „Polityka Narodowa”. Jest autorem m.in. książek "Zamach na cywilizację" oraz "Naród, młodzież, idea".
Został nauczycielem akademickim na Uniwersytecie Kardynała Stefana Wyszyńskiego w Warszawie oraz prezesem zarządu Fundacji Centrum Rozwoju Społecznego i Obywatelskiego.
Działalność polityczna.
W 1993 wstąpił do Młodzieży Wszechpolskiej, w latach 1995–1997 był sekretarzem, a od 1999 do 2000 prezesem rady naczelnej tej organizacji.
Działał w Stronnictwie Narodowym, w okresie 1996–2001 zasiadał w jego zarządzie głównym. W 2001 został członkiem Stronnictwa Narodowo-Demokratycznego i powstałej z jego przekształcenia Ligi Polskich Rodzin, zajmował kierownicze stanowiska we władzach tej partii. W wyborach parlamentarnych w 2001 bez powodzenia kandydował do Sejmu z listy LPR w okręgu kieleckim (otrzymał 5259 głosów). Od 2002 do 2004 był radnym sejmiku i wicemarszałkiem województwa mazowieckiego. W 2004, otrzymawszy 46 198 głosów, został wybrany z warszawskiej listy LPR na posła do Parlamentu Europejskiego, w którym zasiadał w Komisji Konstytucyjnej oraz był zastępcą członka Komisji Edukacji i Kultury.
W 2005 uzyskał mandat posła na Sejm V kadencji w okręgu chełmskim, w związku z czym przestał być eurodeputowanym. W wyborach samorządowych w 2006 kandydował na urząd prezydenta Warszawy. W pierwszej turze wyborów uzyskał poparcie 0,34% wyborców (1468 głosów), zajmując 7. miejsce spośród dziesięciu kandydatów.
W trakcie sprawowania mandatu radnego, eurodeputowanego i posła krytycznie wypowiadał się o osobach orientacji homoseksualnej i działalności organizacji LGBT. W 2004 „ze względów higienicznych” odmówił podania ręki organizatorom Parady Równości. Jego działania i wypowiedzi były krytykowane, m.in. przez polskie oddziały Amnesty International i Human Rights Watch, które oceniały je jako nawołujące do łamania praw człowieka.
W przedterminowych wyborach parlamentarnych w 2007 bez powodzenia kandydował do Sejmu. 6 marca 2009 przejął obowiązki prezesa Ligi Polskich Rodzin, po rezygnacji Mirosława Orzechowskiego. 19 kwietnia tego samego roku zrezygnował z zasiadania w zarządzie partii, pozostał w radzie politycznej LPR (do 2021). Był w 2009 kandydatem KW Libertas w wyborach do Parlamentu Europejskiego; ugrupowanie to nie przekroczyło progu wyborczego. Wojciech Wierzejski, startując z pierwszego miejsca z okręgu wyborczego Kraków, otrzymał 3772 głosy. W późniejszych latach krytykował dalsze działania Młodzieży Wszechpolskiej, zarzucając jej tendencje nacjonalistyczne.

</doc>
<doc id="206664" url="https://pl.wikipedia.org/wiki?curid=206664" title="Lepidopterofauna">
Lepidopterofauna

Lepidopterofauna - ogół gatunków motyli zamieszkujących określony obszar geograficzny, rodzaj środowiska (biotop) lub żyjących w określonym okresie geologicznym.

</doc>
<doc id="206665" url="https://pl.wikipedia.org/wiki?curid=206665" title="Księstwo pomorskie">
Księstwo pomorskie

Księstwo pomorskie (, ) – historyczne państwo na wybrzeżu Bałtyku. Władzę w nim sprawowali książęta pomorscy z dynastii Gryfitów. Okresowo lenno polskie, duńskie, a następnie księstwo Świętego Cesarstwa Rzymskiego. We wczesnym średniowieczu językiem używanym na tych ziemiach był język pomorski. Od późnego średniowiecza na Pomorzu Zachodnim przeważał język niemiecki, choć język pomorski (kaszubski) zachował się częściowo na Pomorzu Słupskim do czasów współczesnych. Zazwyczaj przez „księstwo pomorskie” rozumie się księstwa Gryfitów obejmujące Pomorze Zachodnie, choć istniały też księstwa na Pomorzu Wschodnim.
Historia.
Pomorzanie do XII w..
Nie wiadomo, czy przed XII w. na terenie Pomorza Zachodniego istniało jednolite państwo, chociaż kroniki wspominają książąt. Wymieniany jest gród Wineta jako duży ośrodek handlowy istniejący do XI wieku. W końcu X wieku Pomorze Zachodnie na wschód od Odry należało przejściowo do państwa Polan po podboju dokonanym przez Mieszka I. W roku 1000 Bolesław I Chrobry ustanowił biskupstwo w Kołobrzegu, ale przetrwało ono tylko 7 lat. Według kroniki Galla Anonima panowanie nad Pomorzem stracił król Bolesław II Szczodry. Jednak według innych źródeł panowanie Polan na tym terenie zakończyło się już około 1018 roku. W 1046 cesarz rozstrzygał spór polsko-czesko-pomorski, w którym po raz pierwszy wzmiankowany jest książę pomorski – Siemyśl i występujący jako władca mu równoważny – książę polski – Kazimierz Odnowiciel. Od 1185 roku księstwo pomorskie pozostawało pod dominacją duńską.
Od powstania księstw pomorskich do XVII wieku.
W wyniku trzech kampanii wojskowych w 1116, 1119 i 1121 całe Pomorze zostało ponownie opanowane i podporządkowane przez polskiego księcia Bolesława Krzywoustego i podzielone na cztery części: Pomorze Gdańskie z Gdańskiem znalazło się pod bezpośrednią kontrolą Polski, w której książę Bolesław ustanowił swojego namiestnika; księstwo słupskie ze Słupskiem i Sławnem stało się polskim lennem rządzonym przez księcia Racibora, a Pomorze Zachodnie z Kamieniem, Kołobrzegiem i Białogardem – polskim lennem rządzonym przez księcia Warcisława. To właśnie w tym czasie Księstwo Pomorskie było najbardziej związane z Polską. 
Warcisław I, książę Pomorza Zachodniego został protoplastą dynastii Gryfitów rządzących księstwem do roku 1637.
Bolesław Krzywousty wysłał na Pomorze misję chrystianizacyjną licząc na włączenie tych terenów pod oddziaływanie Polski. Wbrew jego oczekiwaniom na Pomorze wraz z biskupem Ottonem z Bamberg zaczęła napływać ludność niemiecka: księża, zakonnicy, a wraz z nimi handlarze i w końcu koloniści. Zaczęli oni zajmować najważniejsze stanowiska kościelne i funkcje państwowe. 
Książętom udało się zebrać różne terytoria po obu stronach rzeki Odry i dlatego w różnych okresach byli wasalami Polski, Saksonii, Danii, Brandenburgii, od XIII w. niezależnymi książętami Świętego Cesarstwa Rzymskiego (jako tacy mogli uczestniczyć w Sejmie Rzeszy). Podlegająca władzy książąt pomorskich ziemia bytowsko-lęborska leżała poza granicami Cesarstwa, stanowiła natomiast lenno polskie.
Księstwo było okresowo podzielone na dzielnice ze stolicami w Kamieniu, Bardzie ("Barth"), Darłowie, Dyminie ("Demmin"), Wołogoszczy ("Wolgast"). Od XIV w. ustalił się podział na księstwo szczecińskie i księstwo słupsko-wołogoskie. Okresowo niezależne było też margrabstwo Nowogardu.
Potomkowie Racibora I rządzili księstwem słupsko-sławieńskim aż do roku 1238. Potem region ten stał się terenem rywalizacji książąt Pomorza Zachodniego, Wschodniego, Rugii i Brandenburgii.
W 1348 Barnim III Wielki został uznany za bezpośredniego lennika cesarza.
W 1456 (za panowania Warcisława IX) powstał Uniwersytet w Greifswaldzie – pierwszy uniwersytet w księstwie, najstarszy uniwersytet na całym Pomorzu i jeden z najstarszych w krajach nadbałtyckich i w Europie Środkowej.
Wyspa Rugia (Rana) została podbita przez Duńczyków w roku 1168, a książę Jaromir I dał początek dynastii książąt rugijskich rządzących księstwem jako wasale królów duńskich do roku 1325. Potem księstwo rugijskie przypadło dynastii Gryfitów. Formalnie zostało włączone do księstwa pomorskiego w 1478.
Po reformie Rzeszy księstwo pomorskie weszło początkowo w skład okręgu saskiego, a następnie – górnosaskiego.
W 1248 oddzielnym księstwem Rzeszy zostało biskupstwo kamieńskie z siedzibą w Kołobrzegu. W latach 1570–1637 było w rękach książąt pomorskich. Istniało formalnie do 1650 roku.
Podziały księstwa.
Księstwo uległo licznym podziałom. Zjednoczone było do 1160 i w latach: 1264-1295, 1478-1531, 1625-1637. Dzielnicowe księstwa to:
Sejm.
Co najmniej od XIV wieku na Pomorzu zwoływano sejm stanowy ("Landtag"), którego kompetencje zmieniały się z upływem czasu. Składał się on z czterech tzw. kurii: duchowieństwa, szlachty, miast i księcia jako jednej z kurii. Każda z kurii obradowała oddzielnie, a do podjęcia uchwały wymagana była zgoda każdej z nich. Książę mógł wyrazić swój sprzeciw wobec uchwały poprzez "replikę", na którą stany odpowiadały "dupliką", po której mogła nastąpić książęca "tryplika". Ze względu na podziały księstwa, obok sejmu powszechnego ("Gemeine Landtag") funkcjonowały także sejmy dzielnicowe.
Upadek księstwa.
Ostatni męski przedstawiciel Gryfitów – książę Bogusław XIV zmarł w 1637 roku. W okresie jego rządów państwo narażone było na skutki wojny trzydziestoletniej – było okupowane przez cesarskie wojska Wallensteina, a następnie znalazło się pod protektoratem Szwecji. Państwo ostatecznie upadło w wyniku pokoju westfalskiego z 1648 (do udziału w negocjacjach zostali dopuszczeni również pomorscy dyplomaci), który podzielił je na dwie strefy: zachodnią – szwedzką (ze Szczecinem) oraz wschodnią – brandenburską (ze Słupskiem).
Ostatnią przedstawicielką dynastii Gryfitów była księżna słupska Anna de Croÿ, córka Bogusława XIII. Zmarła w 1660 r.

</doc>
<doc id="206666" url="https://pl.wikipedia.org/wiki?curid=206666" title="Ministerstwo Sportu i Turystyki (Polska)">
Ministerstwo Sportu i Turystyki (Polska)

Ministerstwo Sportu i Turystyki (MSiT) – polskie ministerstwo obsługujące ministra właściwego do spraw dwóch działów administracji rządowej: kultura fizyczna oraz turystyka istniejącej w latach 2005–2021 i od 26 października 2021.
W zakres spraw zaliczanych do działu kultura fizyczna, zgodnie z ustawą z dnia 4 września 1997 o działach administracji rządowej (), wchodzą: kultura fizyczna, rekreacja i rehabilitacja ruchowa, sport dzieci i młodzieży, sport kwalifikowany oraz sport osób niepełnosprawnych. Do głównych zadań ministra należą rozwój sportu powszechnego i wyczynowego oraz nadzór nad wszystkimi związkami sportowymi. Rozporządzeniem Rady Ministrów z 27 października 2021 przekształcono ministerstwo poprzez włączenie do niego z Ministerstwa Rozwoju i Technologii komórek organizacyjnych obsługujących dział administracji rządowej turystyka i pracowników obsługujących ten dział z mocą od 26 października 2021.
Siedziba ministerstwa znajduje się w pałacu Blanka przy ul. Senatorskiej 14 w Warszawie.
Struktura organizacyjna.
W skład ministerstwa wchodzi Gabinet Polityczny Ministra oraz następujące jednostki organizacyjne:
Historia.
Pierwszym w Polsce organem publicznym związanym ze sportem była Naczelna Rada Wychowania Fizycznego i Przysposobienia Wojskowego, utworzona przy Ministerstwie Wyznań Religijnych i Oświecenia Publicznego rozporządzeniem Rady Ministrów z 25 kwietnia 1925 (). Organ ten zlikwidowano 28 stycznia 1927, tworząc tego samego dnia w jego miejsce Państwowy Urząd Wychowania Fizycznego i Przysposobienia Wojskowego, który miał za zadanie koordynować działalność urzędów państwowych i organizacji społecznych w zakresie podnoszenia kultury fizycznej oraz przysposobienia wojskowego i podlegał Ministerstwu Spraw Wojskowych. Dyrektorami Urzędu byli Juliusz Ulrych (1927–1929), Władysław Kiliński (1929–1935), Józef Olszyna-Wilczyński (1935–1937) oraz Kazimierz Sawicki (1938–1939). Ministerstwo Wyznań i Oświecenia w tym czasie również zajmowało się kwestią wychowania fizycznego w szkołach.
Dekretem z 16 stycznia 1946 PUWFiPW został utworzony na nowo (). Kierował nim Tadeusz Kuchar, który od lutego 1948 szefował powołanemu w miejsce PUWFiPW Głównemu Urzędowi Kultury Fizycznej. Od grudnia 1949 centralnym organem administracji państwowej ds. sportu był Główny Komitet Kultury Fizycznej, zajmujący się kulturą fizyczną, sportem i turystyką. Kierowali nim kolejno Lucjan Motyka (w latach 1949–1950 jako dyrektor, w latach 1950–1951 jako przewodniczący), Józef Faruga (1951–1952) i Włodzimierz Reczek (1952–1960). Nadzorowany przez Prezesa Rady Ministrów GKKF w 1960 został przemianowany na Główny Komitet Kultury Fizycznej i Turystyki (przewodzili mu w latach 1960–1973 Reczek i w latach 1973–1978 Bolesław Kapitan).
W 1973 utworzono Polską Federację Sportu, którą do likwidacji w 1978 kierował Marian Renke, a której GKKFiT przekazał część swoich zadań. Statutowym celem organizacji był rozwój sportu kwalifikowanego. W 1978 z zakresu działań Komitetu wyłączono turystykę, a w jej miejsce wpisano sport. GKKFiT podzielony został na Główny Komitet Kultury Fizycznej i Sportu (z Renkem jako przewodniczącym) oraz na Główny Komitet Turystyki. W 1985 obie struktury ponownie połączono w Główny Komitet Kultury Fizycznej i Turystyki, którym do 1987 kierował Kapitan. W latach 1987–1990 urząd funkcjonował pod szyldem Komitetu do Spraw Młodzieży i Kultury Fizycznej, a przewodniczył mu Aleksander Kwaśniewski (w latach 1985–1989 równolegle pełnił urząd ministra-członka Rady Ministrów). Po rezygnacji Kwaśniewskiego od 18 czerwca 1990 p.o. przewodniczącego Komitetu był Zygmunt Lenkiewicz. W 1991 powstał Urząd Kultury Fizycznej i Turystyki (szefowali mu kolejno Zygmunt Lenkiewicz, Michał Bidas, Zygmunt Zalewski, Marek Paszucha, od 1993 do 1997 Stanisław Stefan Paszczyk i w latach 1997–2000 Jacek Dębski). Po kolejnych reorganizacjach, 20 stycznia 2000 utworzony został Urząd Kultury Fizycznej i Sportu (przewodniczącymi byli w 2000 Dębski, po nim do 2001 Mieczysław Nowicki, którego zastąpił Adam Giersz). Urząd działał do 30 czerwca 2002.
Już wcześniej rozwiązywanie zagadnień z zakresu kultury fizycznej w społeczeństwie przeniesiono do Ministerstwa Edukacji Narodowej i Sportu pod kierownictwem Krystyny Łybackiej. W rzeczywistości jednak władztwo nad sportem, zwłaszcza wyczynowym, przejęła utworzona wówczas Polska Konfederacja Sportu. Jej pierwszym prezesem został Giersz (pełnił tę funkcję do końca roku), którego w styczniu 2003 zastąpił Andrzej Kraśnicki.
W lipcu 2005 rozwiązano PKS, wyłączono sport z zakresu obowiązków resortu edukacji i utworzono Ministerstwo Sportu (działało od 1 września 2005, zgodnie z rozporządzeniem Rady Ministrów z dnia 23 sierpnia 2005 w sprawie utworzenia Ministerstwa Sportu). Pracownicy Polskiej Konfederacji Sportu z dniem wejścia w życie ustawy o sporcie kwalifikowanym z 29 lipca 2005 stali się pracownikami urzędu obsługującego ministra właściwego do spraw kultury fizycznej i sportu.
23 lipca 2007 włączono do zakresu działań resortu dział turystyki (którym poprzednio zajmowało się Ministerstwo Gospodarki) i odtąd funkcjonował on jako Ministerstwo Sportu i Turystyki.
19 listopada 2019 z mocą obowiązującą od dnia 15 listopada 2019 weszło w życie rozporządzenie Rady Ministrów z dnia 19 listopada 2019 r. w sprawie utworzenia Ministerstwa Sportu, natomiast dział turystyka oraz pracowników obsługujących sprawy tego działu zostały rozporządzeniem Rady Ministrów z dnia 19 listopada 2019 r. w sprawie utworzenia Ministerstwa Rozwoju włączone w kompetencje Ministerstwa Rozwoju. 1 marca 2021 weszło w życie rozporządzenie Rady Ministrów z dnia 10 lutego 2021 r. w sprawie zniesienia Ministerstwa Sportu, które z dniem wejścia w życie zlikwidowało Ministerstwo Sportu. 26 października 2021 Ministerstwo Sportu weszło w życie rozporządzenie Rady Ministrów z dnia 25 października 2021 r. w sprawie utworzenia Ministerstwa Sportu. Tego samego dnia Prezydent Andrzej Duda powołał Kamila Bortniczuka na urząd ministra sportu i turystyki. Rozporządzeniem Rady Ministrów z 27 października 2021 przekształcono Ministerstwo Sportu w Ministerstwo Sportu i Turystyki poprzez włączenie do niego z Ministerstwa Rozwoju i Technologii komórek organizacyjnych obsługujących dział administracji rządowej turystyka i pracowników obsługujących ten dział z mocą od 26 października 2021.

</doc>
<doc id="206667" url="https://pl.wikipedia.org/wiki?curid=206667" title="Nawóz mineralny">
Nawóz mineralny



</doc>
<doc id="206671" url="https://pl.wikipedia.org/wiki?curid=206671" title="Nawóz naturalny">
Nawóz naturalny

Nawóz naturalny – nawóz pochodzenia zwierzęcego, tj. obornik, gnojówka i gnojowica oraz guano. 
Zawiera niezbędne dla roślin składniki pokarmowe w postaci związków organicznych.
Pojęcie to dotyczy także nawozów mineralnych naturalnego pochodzenia, np. kopalnych fosforytów lub mączek skalnych. Nawozy te wykorzystywane są w rolnictwie ekologicznym. 
Cechą nawozów naturalnych jest posiadanie kompleksu pierwiastków potrzebnych roślinom, w zależności jednak od ilości zawartej w nich substancji organicznej, pierwiastki te mogą być bezpośrednio pobierane przez rośliny dopiero po mineralizacji związków organicznych, procesie, który zachodzi dzięki mikroorganizmom glebowym. Mineralizacja zachodzi stopniowo, dlatego działanie tych nawozów jest długotrwałe, przez co oddziałują korzystnie na rośliny o długim okresie wegetacji, np. na ziemniak czy burak. 
Nawozy naturalne są źródłem próchnicy, dlatego ich stosowanie polepsza właściwości fizyczne, chemiczne i biologiczne gleby oraz wzbogaca jej mikroflorę. Nawozy te wymagają wprowadzenia do gleby np. za pomocą pługa.

</doc>
<doc id="206672" url="https://pl.wikipedia.org/wiki?curid=206672" title="Golice (województwo mazowieckie)">
Golice (województwo mazowieckie)

Golice – wieś w Polsce położona w województwie mazowieckim, w powiecie siedleckim, w gminie Siedlce. Leży 5 km na północny wschód od centrum Siedlec. 
Wieś szlachecka "Golica" położona była w drugiej połowie XVI wieku w ziemi łukowskiej województwa lubelskiego. 
W roku 1836 dobra Golic oddzielono od dóbr rządowych Siedlec i nadano je majorowi Janowi Puszczynowi. 
W latach 1954–1958 wieś należała i była siedzibą władz gromady Golice, po jej zniesieniu w gromadzie Żabokliki. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Maksymiliana Marii Kolbego w Siedlcach.
W Golicach znajduje się Zespół Oświatowy. Przebiega tędy droga powiatowa Siedlce–Korczew i droga powiatowa do Błogoszczy.

</doc>
<doc id="206678" url="https://pl.wikipedia.org/wiki?curid=206678" title="Medal za Zasługi dla Straży Granicznej">
Medal za Zasługi dla Straży Granicznej

Medal za Zasługi dla Straży Granicznej – polskie odznaczenie cywilne, nadawane przez ministra właściwego do spraw wewnętrznych za wybitne zasługi dla Straży Granicznej.
Medal za Zasługi dla Straży Granicznej został ustanowiony ustawą z dnia 8 października 2004 roku. Medal podzielony jest na trzy stopnie:
Zasady nadawania.
Medal może być nadany obywatelowi polskiemu lub cudzoziemcowi, który:
Medal nadaje się również funkcjonariuszowi lub pracownikowi Straży Granicznej, który swoją nienaganną służbą lub pracą przyczynił się do zwiększenia sprawności działania lub podniesienia poziomu wyposażenia technicznego Straży Granicznej.
Medal nadawany jest przez ministra właściwego do spraw wewnętrznych na wniosek Komendanta Głównego Straży Granicznej. Osoba wyróżniona otrzymuje odznakę Medalu i legitymację potwierdzającą jego nadanie. Medal tego samego stopnia może być nadany tej samej osobie tylko raz, a osobie raz wyróżnionej nie nadaje się dalszych Medali w stopniu niższym od posiadanego. Może być nadany również pośmiertnie.
Opis odznaki.
Odznaką Medalu za Zasługi dla Straży Granicznej jest okrągły medal o średnicy 35 mm, na awersie obramowany wieńcem z liści laurowych i dębowych. W środku medalu na awersie umieszczony jest czteroramienny krzyż maltański zakończony na rogach ramion kulkami, które znajdują się poza obrębem medalu. Ramiona krzyża pokryte są zieloną emalią. W środku krzyża znajduje się wizerunek orła według wzoru godła RP. Wizerunek orła osadzony jest na tle słupa granicznego, którego pasy są emaliowane w kolorze białym i czerwonym, a kontury w kolorze szarym. Na rewersie medalu znajduje się wypukły kontur przedstawiający zarys granic Polski, z umieszczonym wewnątrz napisem: ZA ZASŁUGI DLA STRAŻY GRANICZNEJ. Obramowanie ramion krzyża, jak również pozostała część awersu odznaki oraz jej odwrotna strona, w zależności od stopnia Medalu, są złocone, srebrzone albo patynowane na brązowo.
Odznaka Medalu jest zawieszona na zielonej wstążce szerokości 35 mm. Przez środek wstążki przebiega biało-czerwono-biały pasek szerokości 15 mm.
Medal nosi się na lewej stronie piersi w kolejności za odznaczeniami państwowymi.

</doc>
<doc id="206679" url="https://pl.wikipedia.org/wiki?curid=206679" title="Krzysztof Siemion">
Krzysztof Siemion

Krzysztof Siemion (ur. 1 lutego 1966 w Ratoszynie Pierwszym) – polski sztangista, srebrny medalista olimpijski i brązowy medalista mistrzostw świata.
Kariera.
Największy sukces w karierze osiągnął w 1992 roku, kiedy zdobył srebrny medal podczas igrzysk olimpijskich w Barcelonie. Osiągnął tam wynik 370 kg w dwuboju (165 kg + 205 kg). Wyprzedził go reprezentant Grecji Piros Dimas, który miał ten sam wynik i tę samą wagę ciała, lecz złoto przyznano Dimasowi, gdyż uwzględniono kolejność bojów wykonywanych w podrzucie. Na rozgrywanych pięć lat później mistrzostwach świata w Chiang Mai zajął trzecie miejsce, przegrywając tylko z rodakiem, Andrzejem Cofalikiem i Turkiem Dursunem Sevinçem. Ponadto zdobył srebrne medale na mistrzostwach Europy w Szekszárd (1992) i mistrzostwach Europy w Sofii (1993) oraz brązowy podczas mistrzostw Europy w Aalborgu (1990). W 2000 roku wystartował na igrzyskach olimpijskich w Sydney, zajmując czwartą pozycję (380 kg: 167,5 kg + 212,5 kg). Walkę o podium przegrał tam z Gruzinem Giorgim Asanidze o 10 kg. Brał również udział w igrzyskach w Seulu w 1988 roku, gdzie rywalizację zakończył na piątej pozycji (357,5 kg: 162,5 kg + 195 kg).
Mistrz Polski w latach 1989, 1990 i 1993. Wszystkie medale zdobył w wadze lekkociężkiej - 82,5 i 85 kg.
Był zawodnikiem Odry Opole i Budowlanych Opole.

</doc>
<doc id="206680" url="https://pl.wikipedia.org/wiki?curid=206680" title="Stok Lacki">
Stok Lacki

Stok Lacki – wieś w Polsce położona w województwie mazowieckim, w powiecie siedleckim, w gminie Siedlce. Leży nad Helenką. 
W latach 1975–1998 miejscowość administracyjnie należała do województwa siedleckiego.
Miejscowość położona 5 km od centrum Siedlec. Przez wieś przebiega droga wojewódzka nr 698 Siedlce – Łosice – Konstantynów – Terespol i droga powiatowa do Olszanki w powiecie łosickim.
W Stoku Lackim znajduje się Zespół Oświatowy im. Jana Pawła II. W październiku 2008 została oddana do użytku pierwsza na terenie gminy Siedlce pełnowymiarowa sala gimnastyczna. W październiku 2006 roku miejscowość odwiedził ówczesny wicemarszałek Senatu Maciej Płażyński, który spotkał się z uczniami miejscowego gimnazjum. W Stoku Lackim znajdują się również Specjalny Ośrodek Szkolno-Wychowawczy oraz Powiatowa Poradnia Psychologiczno-Pedagogiczna. 
Wierni Kościoła rzymskokatolickiego należą do parafii św. Mikołaja w Pruszynie oraz do parafii pw. Miłosierdzia Bożego w Siedlcach.

</doc>
<doc id="206681" url="https://pl.wikipedia.org/wiki?curid=206681" title="Mauser M 57">
Mauser M 57



</doc>
<doc id="206682" url="https://pl.wikipedia.org/wiki?curid=206682" title="Jean-Baptiste Carpeaux">
Jean-Baptiste Carpeaux

Jean-Baptiste Carpeaux (ur. 11 maja 1827 w Valenciennes, zm. 12 października 1875 w Courbevoie) – francuski rzeźbiarz.
Życiorys.
Pochodził z rodziny rzemieślniczej, syn kamieniarza. Początkowo uczył się rzeźby w pracowni Rude'a. Podczas pobytu w Rzymie wielki wpływ wywarły na nim dzieła Michała Anioła. Po powrocie do Paryża stał się jednym z najbardziej cenionych artystów epoki. 
Wykonał wiele dekoracyjnych grup rzeźbiarskich, ale sławę przyniosła mu płaskorzeźba "Taniec" (1868). W 1865 Charles Garnier zamówił u Carpeaux do budowanego przez siebie opéra Garnier w Paryżu jedną z czterech rzeźb zdobiących fasadę; artysta skomponował swoje dzieło jako niezależny od ściany obraz, przechodząc od półplastycznego reliefu do pełnoplastycznej rzeźby.

</doc>
<doc id="206686" url="https://pl.wikipedia.org/wiki?curid=206686" title="Sosialistisk Venstreparti">
Sosialistisk Venstreparti

Sosialistisk Venstreparti (SV) – lewicowa partia norweska założona w 1975 roku.
Partia należy do Sojuszu Nordyckiej Zielonej Lewicy.
Partia powstała w 1975, po rozpadzie partii Sosialistisk Valgforbund. Od lat 60. do lat 80. polityka SV zakładała zbliżenie z państwami z bloku wschodniego, oraz opowiadali się za wyjściem Norwegii z NATO.
Najlepszy okres dla partii nadszedł w okresie 2005–2013, kiedy partia znajdowała się w rządzie Jensa Stoltenberga.
Podczas wyborów parlamentarnych w 2017 partia uzyskała 6,0% głosów, dzięki czemu uzyskała 11 miejsc w parlamencie. W 2021 roku partia otrzymała 7,6% głosów, zyskując 13 miejsc w parlamencie.

</doc>
<doc id="206687" url="https://pl.wikipedia.org/wiki?curid=206687" title="Grubale">
Grubale

Grubale – wieś w Polsce położona w województwie mazowieckim, w powiecie siedleckim, w gminie Siedlce. Leży 9 km na wschód od centrum Siedlec. 
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Mikołaja w Pruszynie.
W Grubalach znajduje się świetlica. Przez Grubale przebiega droga powiatowa Stok Lacki - Cielemęc.

</doc>
<doc id="206693" url="https://pl.wikipedia.org/wiki?curid=206693" title="XOOPS">
XOOPS

XOOPS (od ang. "extensible object-oriented portal system") – system CMS, czyli aplikacja ułatwiającą tworzenie portalu internetowego. XOOPS może być zainstalowany na serwerze WWW, który daje możliwość interpretacji języka PHP (np. Apache), wymagany jest także system bazodanowy MySQL (obecnie jedyny obsługiwany).
System ten został udostępniony na licencji GNU General Public License (GPL), czyli można go używać, modyfikować oraz rozpowszechniać nie ponosząc żadnych opłat, przy czym wszelkie zmodyfikowane wersje muszą również być udostępnianie na licencji GPL.
System XOOPS ma budowę modułową i aby móc utworzyć funkcjonalny system należy pobrać potrzebne dla danej instalacji moduły. Przykładowe moduły to: News, Forum, Download, Web Links, MyAlbum, extCal. XOOPS umożliwia także integrację ze skryptami IPB, SMF, LifeType, WordPress.
Prawidłowa wymowa słowa XOOPS powinna odpowiadać angielskim zasadom, dlatego powinno się wymawiać ją jako [zoo'ps].

</doc>
<doc id="206697" url="https://pl.wikipedia.org/wiki?curid=206697" title="Kościół Najświętszej Maryi Panny Królowej Różańca Świętego w Boronowie">
Kościół Najświętszej Maryi Panny Królowej Różańca Świętego w Boronowie

Kościół NMP Królowej Różańca świętego w Boronowie (skrótowo Kościół Matki Boskiej Różańcowej) – drewniany kościół z 1611 roku położony na terenie miejscowości Boronów w dekanacie Woźniki, w diecezji gliwickiej, siedziba parafii NMP Królowej Różańca Świętego.
Historia.
Pierwszy kościół w miejscowości według podania miał istnieć już w średniowieczu. Prawdopodobnie była to jednak kaplica leśna, jak wspominają kroniki. Drewniany kościół w miejscowości Boronów wybudowany został w roku 1611, a jego fundatorem był Andrzej Dzierżanowski.
Kościół leży wraz z kilkoma innymi kościołami ziemi lublinieckiej na Szlaku Architektury Drewnianej. Jest to najstarszy drewniany kościół na Śląski na takim planie.
Architektura i wyposażenie.
Kościół jest orientowany, zbudowany na rzucie krzyża greckiego. Jest to najstarszy drewniany kościół na Śląsku na takim planie.
Nastawa ołtarza głównego składa się z dwóch kondygnacji – na pierwszej zawieszony jest obraz MB Różańcowej, na drugiej natomiast mniejszy obraz św. Andrzeja, który w XVII był patronem kościoła. Po obu stronach obrazu MB Różańcowej znajdują się dwie rzeźby: św. Wojciecha i św. Stanisława. W nawie głównej, po obu stronach ołtarza znajdują się stalle z XVII wieku. Wcześniej stalle znajdowały się także w nawach bocznych.
Większość obiektów sakralnych znajdujących się obecnie w kościele pochodzi z XVII i XVIII wieku. Poza ołtarzem głównym z początku XVII wieku, w kościele znajdują się jeszcze cztery ołtarze boczne, ulokowane w południowej i w północnej nawach bocznych:
Ołtarz św. Anny i ołtarz czterech św. Janów: św. Jana Chrzciciela, św. Jana Nepomucena, św. Jana Ewangelisty oraz św. Jana Sarkandra tworzą osobną przestrzeń, odgrodzoną od reszty kościoła żelazną kratą, tworząc kaplicę św. Anny. Na kracie znajduje się krucyfiks z Chrystusem, który według miejscowych podań przymyka oczy, aby zamknąć je w dniu końca świata. Inna legenda odnosi się do jego cudownych właściwości. Głosi ona, że pod tym krzyżem złożone zostało ciało utopionej w pobliskim stawie dziewczynki, która dzięki modlitwom ożyła. Wdzięczni parafianie mieli wówczas przenieść krzyż do centralnej części, na chór, ten jednakże w ciągu nocy powrócił na stare miejsce.
W kaplicy tej tradycyjnie w czasie wielkiej soboty umieszczony zostaje symboliczny grób Jezusa, przy którym wartę trzymają strażacy. Przy ołtarzu św. Anny umieszczona została też figura świętego Floriana. Natomiast przy ołtarzu Niepokalanego Poczęcia Najświętszej Marii Panny corocznie budowana jest symboliczna stajenka betlejemska. W obu nawach bocznych umieszczone są konfesjonały.
W nawie głównej przy ławkach zamocowano przy pomocy uchwytów 15 feretronów, pochodzących z połowy XVIII wieku. Wykorzystywane były podczas procesji Bractwa Różańcowego. Na ich awersach znajdują się płaskorzeźby tajemnic różańcowych, natomiast na rewersach umieszczone są płaskorzeźby świętych z zakonu Dominikanów, za sprawą których najprawdopodobniej rozpowszechniony został we wsi kult MB Różańcowej.
Na chórze znajdują się organy z roku 1853 oraz zawieszony pod nimi herb rodu Hohenlohe-Ingelfingen. Przedstawiciele tego rodu byli w XIX wieku i na początku XX wieku właścicielami Boronowa.
Do lat 70. XX wieku kościół ozdabiała także bogata polichromia na jego ścianach, jednakże w wyniku renowacji została ona zamalowana. W części wschodniej nad ołtarzem znajdują się dwa witraże z roku 1890 przedstawiające św. Andrzeja i św. Jadwigę Śląską.
W części zachodniej znajduje się 20-metrowa dzwonnica. Pierwszy dzwon, zawieszony na niej, ufundowany został przez syna Andrzeja Dzierżanowskiego, Aleksandra Ernesta, w roku 1638, drugi, mniejszy zawieszony został w roku 1824.
Cmentarz.
Wokół kościoła rozciąga się cmentarz z drewnianym płotem oraz brama cmentarna z XVII wieku. Większość grobów pochodzi z czasów powojennych, jednakże znajduje się też na nim kilka grobów z lat 20. i 30. XX wieku. W najstarszym grobie, z 1855, ulokowanym w pobliżu bramy cmentarnej, pochowany został kuratus Emil Schabon.
W roku 1993 przy cmentarzu otwarta została kaplica przedpogrzebowa.

</doc>
<doc id="206698" url="https://pl.wikipedia.org/wiki?curid=206698" title="Battlefield">
Battlefield

W Wielkiej Brytanii:

</doc>
<doc id="206699" url="https://pl.wikipedia.org/wiki?curid=206699" title="Wiliam Gienrichowicz Fisher">
Wiliam Gienrichowicz Fisher



</doc>
<doc id="206702" url="https://pl.wikipedia.org/wiki?curid=206702" title="Walking in My Shoes">
Walking in My Shoes

Walking in My Shoes – singel grupy Depeche Mode promujący album Songs of Faith and Devotion. Został również na 2 płycie kompilacji The Singles 86→98. Wersja singlowa różni się od oryginalnej brudniejszym dźwiękiem, szczególnie perkusji podczas zwrotek oraz krótszym intrem. Teledysk zrealizował Anton Corbijn. Ujęcia z nagimi kobietami zostały na potrzeby MTV zastąpione ujęciem zespołu w pozycji stojącej. B-Sidem został utwór "My Joy".

</doc>
<doc id="206707" url="https://pl.wikipedia.org/wiki?curid=206707" title="Stealware">
Stealware

Stealware – rodzaj programu komputerowego, którego celem jest okradanie nieświadomego użytkownika.
Programy tego typu śledzą działania użytkownika w systemie i w przypadku stwierdzenia próby płatności za pośrednictwem Internetu podmieniają numer konta, na które zostaną wpłacone pieniądze. Instalacja tego typu programów odbywa się bez wiedzy i zgody użytkownika za pomocą odpowiednio spreparowanych wirusów komputerowych, robaków komputerowych, programów P2P lub stron WWW wykorzystujących błędy w przeglądarkach internetowych.

</doc>
<doc id="206708" url="https://pl.wikipedia.org/wiki?curid=206708" title="Anatolij Wołobujew">
Anatolij Wołobujew

Anatolij Iwanowycz Wołobujew, ukr. Анатолій Іванович Волобуєв, ros. Анатолий Иванович Волобуев, "Anatolij Iwanowicz Wołobujew" (ur. 16 stycznia 1958 w Woroszyłowsku w obwodzie ługańskim) - ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Swoją karierę piłkarską Wołobujew rozpoczynał w roku 1964. Jego pierwszym trenerem był N. Garibow. Piłkarz występował w pięciu klubach, występujących w niższych ligach ZSRR, były to: Komunarec Komunarsk, Szachtar Kadijewka, Horyń Równe, Kołos Pawłohrad i Mziuri Gali z Gruzji.
Kariera trenerska.
W 1983 już jako trener związał się z klubem z Ałczewska (do 1992 Komunarsk), przemianowanym w 1989 roku na Stal. Zespół trenował do końca 2000. W 2002 ponownie objął stanowisko głównego trenera, funkcje którego pełnił do końca sezonu 2005/2006). Z klubem z miasta koło Ługańska wywalczył dwa awanse do pierwszej ligi, w 2000 i 2005 roku. W maju 2006 zdecydował zrezygnować ze stanowiska trenera klubu, którym kierował 18 lat i zostać wiceprezesem. Potem był zaproszony do klubu Zoria Ługańsk na stanowisko wiceprezesa klubu, a w marcu 2008 objął stanowisko głównego trenera klubu, funkcje które pełnił do maja 2009, kiedy został zwolniony.
17 października 2009 ponownie przyszedł do Stali, w której pełni funkcje trenera konsultanta. 5 listopada 2009 kolejny raz objął stanowisko głównego trenera. 13 czerwca 2013 roku po tym jak Prezes klubu ogłosił o rezygnacji z uzyskanego awansu do Premier-lihi podał się do dymisji. 20 czerwca 2013 w klubie odbyła się rotacja - na stanowisko głównego trenera Stali Ałczewsk awansował Wadym Płotnykow, a Wołobujew został dyrektorem sportowym klubu.
Wołobujew posiada wyższe wykształcenie pedagogiczne i trenerskie. Jest żonaty, ma jedną córkę Marinę.

</doc>
<doc id="206709" url="https://pl.wikipedia.org/wiki?curid=206709" title="Life with Louie">
Life with Louie



</doc>
<doc id="206710" url="https://pl.wikipedia.org/wiki?curid=206710" title="Topórek">
Topórek

Topórek – wieś w Polsce położona w województwie mazowieckim, w powiecie siedleckim, w gminie Siedlce. Położona 3 km od centrum Siedlec. 
W latach 1975–1998 miejscowość administracyjnie należała do województwa siedleckiego.
Przez Topórek przebiega droga powiatowa Żabokliki - Jagodna.
Wierni Kościoła rzymskokatolickiego należą do parafii św. Maksymiliana Marii Kolbego w Siedlcach.

</doc>
<doc id="206712" url="https://pl.wikipedia.org/wiki?curid=206712" title="Amadou &amp; Mariam">
Amadou &amp; Mariam

Amadou &amp; Mariam – duet muzyczny z Mali, który tworzą Mariam Doumbia (śpiew; ur. 15 kwietnia 1958 w Bamako) oraz Amadou Bagayoko (gitara i śpiew; ur. 24 października 1954 również w Bamako). Mariam i Amadou są niewidomi, poznali się w instytucie dla niewidomych w latach 70. i tam odkryli swoją wspólną pasję – muzykę.
Amadou początkowo grał w grupie muzycznej Les Ambassadeurs du Motel, a później rozwijał własną karierę solową. W 1980 Amadou i Mariam wzięli ślub. W połowie lat 80. postanowili założyć własny zespół, który wykonuje do dziś interesującą muzyczną mieszankę, określaną niekiedy mianem funky-afro-blues. W 1986 przeprowadzili się do Wybrzeża Kości Słoniowej, gdzie nagrali kilka kaset. Stali się wówczas prawdziwymi gwiazdami ze swojej ojczyźnie, a później w całej Afryce Zachodniej. Pod koniec lat 90. udali się na podbój Europy. Nagrana w Paryżu płyta "Sou Ni Tile" przyniosła im dużą popularność we Francji. Od tego czasu Amadou &amp; Mariam pojawiają się na festiwalach muzycznych na całym świecie.
W 2003 rozpoczęli współpracę z Manu Chao, który był producentem ich albumu "Dimanche à Bamako" z 2004. W 2008 duet nagrał bardzo dobrze przyjęty na całym świecie album "Welcome to Mali", w którym, oprócz afrykańskiej muzyki można usłyszeć bogactwo eklektycznych brzmień oscylujących wokół popu i muzyki elektronicznej.

</doc>
<doc id="206714" url="https://pl.wikipedia.org/wiki?curid=206714" title="Ziołolecznictwo">
Ziołolecznictwo

Ziołolecznictwo (fitoterapia, fitofarmakologia) – dział medycyny i farmakologii zajmujący się wytwarzaniem leków ziołowych z naturalnych bądź przetworzonych surowców uzyskiwanych z roślin leczniczych oraz ich stosowaniem w profilaktyce i terapii chorób. Pojęcie to jest również używane dla określenia gałęzi medycyny alternatywnej zajmującej się leczeniem preparatami roślinnymi.
Ziołolecznictwo zajmuje się poznaniem właściwości roślin leczniczych, w tym:
Fitoterapia wiąże się również z poszukiwaniem nowych leków roślinnych oraz odkrywaniem nowych zastosowań fitoterapeutycznych znanych już roślin leczniczych (np. na podstawie danych etnofarmakologicznych).
Ziołolecznictwo jest bardzo rozpowszechnione wśród nieuprzemysłowionych społeczeństw. Jest głównym składnikiem wszystkich tradycyjnych systemów medycznych (medycyny ludowej), przede wszystkim ze względu na niski koszt pozyskania surowców leczniczych oraz ich naturalne występowanie.
Historia.
Starożytność.
Pierwsze wiadomości o ziołolecznictwie znajdują się w dokumentach historycznych Babilonii i Asyrii z okresu ok. 2000 lat p.n.e. Wśród roślin leczniczych wymieniano już wówczas: rumianek, lulek, szafran, piołun, lukrecję gładką, babkę, nagietek, fenkuł włoski i inne.
Jednak za kolebkę wiedzy lekarskiej uważany jest starożytny Egipt. Źródłem wiedzy o stanie lecznictwa egipskiego są napisy i rysunki zachowane na budowlach, odnalezione na papirusach oraz dzieła starożytnych pisarzy: Herodota i Pliniusza Starszego.
W starożytnym Egipcie lecznictwem zajmowali się kapłani. Przy świątyniach uprawiano rośliny lecznicze, a leki były sporządzane w specjalnych komnatach, według ściśle ustalonych przepisów. O lecznictwie egipskim najwięcej wiadomości przekazuje papirus Ebersa, zawierający około 900 recept różnych leków. Wśród surowców pochodzenia roślinnego (były też pochodzenia zwierzęcego) wymieniano: jałowiec jako lek moczopędny, korę granatowca jako środek przeciwrobaczy, bylicę piołun jako lek zwiększający łaknienie. Poza tym wymieniane były: tatarak zwyczajny, mięta pieprzowa, lulek czarny, mirra, mak polny, aloes i wiele innych.
Na kontynencie europejskim ogólną wiedzę medyczną zapoczątkowali starożytni Grecy, którzy przejęli wiele z kultur egipskiej i egejskiej. Rozkwit nauk przypadał na V i IV wiek p.n.e. Lecznictwo w Grecji związane było z kultem religijnym i początkowo skupiało się w świątyniach. Stopniowo eliminowano z niego pierwiastki magiczne i teurgiczne, nadając mu coraz bardziej świecki charakter. Z upływem czasu rozwinęły się także specjalizacje ludzi zajmujących się sporządzaniem leków. Pojawili się farmakopole, odpowiedzialni za przyrządzanie leków i rizotomowie zajmujący się szukaniem, zbieraniem i przygotowywaniem ziół. Zioła były sprzedawane lekarzom i pacjentom w składach zwanych po grecku "apotheke". Od tego słowa wywodzi się dzisiejsze słowo "apteka".
Średniowiecze.
W czasach średniowiecza, rozwój ziołolecznictwa kontynuowany był w chrześcijańskich klasztorach w ramach tradycji zakonnej, szczególnie benedyktyńskiej. Zioła były uprawiane w ogródkach przyklasztornych. Rozwinęła się wtedy sztuka prowadzenia bardzo obszernych i bogato ilustrowanych zielników będących swoistymi katalogami roślin leczniczych.
Ziołolecznictwo w medycynie tradycyjnej.
Ziołolecznictwo jest również praktykowane przez osoby zajmujące się medycyną tradycyjną i komplementarną. Tak rozumiana fitoterapia czerpie swoją wiedzę z wielu tradycji:
Zwolennicy ziołolecznictwa związanego z medycyną tradycyjną twierdzą, że medycyna konwencjonalna jest bardziej efektywna w sytuacjach zagrożenia, gdy czas odgrywa bardzo ważną rolę. Natomiast odpowiednie i konsekwentne leczenie ziołami może pomóc pacjentowi zatrzymać rozwój przewlekłej choroby, wesprzeć system immunologiczny. Ich zdaniem, celem terapii ziołami jest przede wszystkim profilaktyka.
Fitoterapia związana z medycyną tradycyjną jest przedmiotem kontrowersji z powodu nieuznawania jej przez część środowiska naukowego. Spowodowane jest to między innymi niską jakością i małą wiarygodnością literatury na ten temat, podającej często informacje nie zweryfikowane przez medycynę opartą na faktach, a niejednokrotnie nawet sprzeczne ze sobą. W szczególności chodzi tu o pierwotne źródła wiążące działanie lecznicze z domniemanymi nadnaturalnymi siłami i zjawiskami: astrologią, intuicją, snami, „duchami roślin”, itp.
Zgodnie z Cancer Research UK, „nie ma obecnie żadnych mocnych dowodów na to, że leki ziołowe mogą zapobiegać lub leczyć raka”.

</doc>
<doc id="206716" url="https://pl.wikipedia.org/wiki?curid=206716" title="Jagodnia">
Jagodnia

Jagodnia (do 2012 "Jagodna") – wieś w Polsce położona w województwie mazowieckim, w powiecie siedleckim, w gminie Siedlce.
W latach 1975–1998 miejscowość administracyjnie należała do województwa siedleckiego. 1 stycznia 2012 nastąpiła zmiana urzędowej nazwy wsi z Jagodna na Jagodnia.
Wieś jest położona 6 km na północ od centrum Siedlec. Przez Jagodnię przebiega droga powiatowa do Żaboklik.
Wierni Kościoła rzymskokatolickiego należą do parafii św. Maksymiliana Marii Kolbego w Siedlcach.

</doc>
<doc id="206717" url="https://pl.wikipedia.org/wiki?curid=206717" title="Mariam Doumbia">
Mariam Doumbia



</doc>
<doc id="206719" url="https://pl.wikipedia.org/wiki?curid=206719" title="Amadou Bagayoko">
Amadou Bagayoko



</doc>
<doc id="206720" url="https://pl.wikipedia.org/wiki?curid=206720" title="Kołodziej">
Kołodziej

Kołodziej, stelmach (z niem. "Stellmacher") – rzemieślnik zajmujący się wyrobem drewnianych wozów i kół.
Po zbudowaniu drewnianej części wozu przekazywano go do okucia kowalowi (który wykonywał części metalowe).

</doc>
<doc id="206721" url="https://pl.wikipedia.org/wiki?curid=206721" title="Pablopavo">
Pablopavo



</doc>
<doc id="206722" url="https://pl.wikipedia.org/wiki?curid=206722" title="Żabokliki (powiat siedlecki)">
Żabokliki (powiat siedlecki)

Żabokliki – wieś w Polsce położona w województwie mazowieckim, w powiecie siedleckim, w gminie Siedlce, Leży nad Helenką. 
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość należała administracyjnie do województwa siedleckiego.
Wierni Kościoła rzymskokatolickiego należą do parafii św. Maksymiliana Marii Kolbego w Siedlcach.
Miejscowość położona 3 km na północny wschód od centrum Siedlec. Przez wieś przebiega droga powiatowa Siedlce - Korczew i droga do Topórka.

</doc>
<doc id="206723" url="https://pl.wikipedia.org/wiki?curid=206723" title="Eric C. Radcliffe">
Eric C. Radcliffe



</doc>
<doc id="206726" url="https://pl.wikipedia.org/wiki?curid=206726" title="Ałczewsk">
Ałczewsk

Ałczewsk () – miasto na południowo-wschodniej Ukrainie, w obwodzie ługańskim, w Donieckim Zagłębiu Węglowym, oddalone 45 km od Ługańska. Stacja kolejowa.
Od 1961 miasto trzy razy zmieniało nazwy. Od 1931 do 1961 nazywało się Woroszyłowśk (Ворошиловск), później do 1991 Kommunarśk (Коммунарск), od 1991 nazywa się Ałczewsk.
Historia.
Miasto zostało założone w 1895 jako miejscowość mieszkalna dla pracowników tutejszej huty żelaza, przy węźle kolejowym Juriewka na kolei Jekatierińskiej.
W 1930 roku zaczęto wydawać gazetę.
Największa ekspansja mieszkańców miała miejsce w latach 50. i 60. XX wieku, kiedy miasto stało się jednym z największych centrów przemysłowych okręgu donieckiego. Obecnie w hucie żelaza wytapia się jedną czwartą surówki w obwodzie.
Od 1991 w granicach Ukrainy.
Do 1997 r. istniały tutaj dwie wyższe uczelnie (№ 40 i № 81) oraz technikum przemysłowe – metalurgiczne. W maju 1997 r. wyższe uczelnie № 81 zostało zlikwidowano.
Obecny Ałczewsk to duży ośrodek kulturalny i naukowy. Główne gałęzie przemysłu: metalurgia (huta żelaza), koksownia, materiałów budowlanych, elektromechaniczny, lekki i spożywczy. W Ałczewsku ma siedzibę klub piłkarski Stal, grający w sezonie 2005/2006 w Wyszczej Lidze. Od 2014 roku znajduje się pod kontrolą Ługańskiej Republiki Ludowej.

</doc>
<doc id="206729" url="https://pl.wikipedia.org/wiki?curid=206729" title="Biała flota w Polsce">
Biała flota w Polsce

Biała flota – pojęcie określające małe statki pasażerskie żeglugi przybrzeżnej lub śródlądowej realizujące następujące zadania:
Określenie to używane jest również w Niemczech (niem. "Weiße Flotte") i występuje w nazwach kilku armatorów śródlądowych uprawiających ten sam typ żeglugi, choć nie jest tak jednoznacznie rozpoznawalne jak w Polsce.
Początki białej floty (1927–1939).
Pierwszym polskim statkiem przeznaczonym do żeglugi turystyczno-wycieczkowej był parowiec SS „Gdańsk” zbudowany w stoczni w Gdańsku. 19 czerwca 1927 roku w Tczewie w obecności ministra Eugeniusza Kwiatkowskiego oraz żony i córek Marszałka Polski Józefa Piłsudskiego podniesiono na nim polską banderę. Statek ten w odróżnieniu od innych jednostek marynarki handlowej, których kadłuby malowano na czarno, był całkowicie biały. W swój pierwszy rejs wyszedł tego samego dnia do Gdyni. Miesiąc później dołączył do niego bliźniaczy SS „Gdynia”. Oba statki powstały dzięki zamówieniu rządowemu i miały być narzędziem do propagowania turystyki morskiej wśród obywateli Rzeczypospolitej. Wcześniej urlopowicze korzystali z okazjonalnie przystosowanych łodzi rybackich oraz statków gdańskich. Następnie dokupiono stary bocznokołowiec „Hanka” i rok później zbudowane w Wielkiej Brytanii mniejsze parowce nazwane na cześć córek marszałka „Jadwiga” oraz „Wanda”. Wszystkie te statki na wzór pierwszego „Gdańska” były pomalowane na biało, dlatego też w 1928 roku po raz pierwszy zostały nazwane "białą flotą". Do dziś ten termin jest dla Polaków synonimem przybrzeżnej żeglugi turystycznej.
Największe jednostki „Gdańsk” i „Gdynia” rozpoczęły rejsy po całym Bałtyku docierając nawet do Norwegii, mniejsze „Wanda” i „Jadwiga” od 1 lipca 1928 roku rozpoczęły regularne rejsy po Zatoce Gdańskiej oraz na liniach do Helu i Gdańska, najstarsza „Hanka” musiała się zadowolić najkrótszymi rejsami do przystani w Orłowie. Ta ostatnia jednostka nie pozostawało długo w służbie, bo już w 1931 roku została oddana na złom.
Podróże białą flotą cieszyły się ogromnym zainteresowaniem, z tego też względu dokupiono wycieczkowe motorówki portowe: „Jaś”, „Małgosia”, „Rekin”, „Delfin”, „Gryf”. Powstało też polskie prywatne przedsiębiorstwo "Vistula", które uruchomiło linię na trasie Warszawa–Tczew–Gdańsk–Gdynia obsługiwaną przez parowiec „Carmen” (również pomalowany na biało). Większe okręty flagowe („Gdynia”, „Gdańsk”) zawijały w tym czasie m.in.: do: Kopenhagi, Visby, portów Bornholmu, Rygi, Tallinna, Helsinek oraz Sztokholmu. Pod koniec lat trzydziestych co roku biała flota przewoziła ponad 250 tysięcy pasażerów.
Wojenna zagłada białej floty.
Pod koniec sierpnia 1939 roku „Gdynia” i „Gdańsk” zostały zmobilizowane jako okręty–bazy dla flotylli pomocniczych trałowców. Niestety oba statki nie dostały wojennego kamuflażu ani uzbrojenia obronnego. Już 2 września obie jednostki zostały zbombardowane przez niemieckie bombowce nurkujące Ju 87 Stuka w okolicach portu w Jastarni. „Gdynia” otrzymała cztery trafienia (trzy w bezpośredniej bliskości, jedno w śródokręcie), które rozerwały małą jednostkę. Zginęło od 35 do 70 ludzi wraz z kapitanem ż.w. Stanisławem Kosko. Na domiar złego do rozbitków otworzyły jeszcze ogień niemieckie samoloty. Podczas tego nalotu uszkodzeniu uległ bliźniaczy „Gdańsk”. Wobec bezcelowości oraz niemożliwości jakichkolwiek napraw, dwa dni później statek ten został zatopiony przez swoją załogę. „Wandę” również zatopiła własna załoga w celu zablokowania wejścia do ówczesnego Basenu Prezydenta w gdyńskim porcie. Reszta białej floty została przejęta przez okupanta i służyła mu jako holowniki lub motorówki.
Kontynuacja tradycji białej floty.
Po zakończeniu II wojny światowej ocalałe jednostki rewindykowano z Niemiec, a zatopioną we wrześniu 1939 roku „Wandę” wydobyto i poddano remontowi. W roku 1946 powstało przedsiębiorstwo armatorskie Żegluga Gdańska, który przejęła tradycje przedwojennej białej floty. W 1948 roku oba statki noszące imiona córek Piłsudskiego przemianowano odpowiednio: „Jadwigę” na „Annę”, a „Wandę” na „Barbarę”. 26 lipca 1949 roku „Anna” uległa kolizji z tureckim statkiem i zatonęła z 11 osobami. Niedługo potem wydobyto tę jednostkę zmieniając nazwę na „Halina”, a następnie na „Zofia”. Obie już bez nieszczęśliwych wypadków przetrwały do połowy lat sześćdziesiątych XX wieku wraz z motorówkami „Jasiem” i „Małgosią”.
Resztę taboru białej floty zwiększono doraźnie przebudowanymi statkami lub okrętami wojennymi. Powstały w ten sposób: „Olimpia”, „Wanda”, „Julia”, „Panna Wodna” oraz „Piast”. Klimatu do uprawiania turystyki morskiej nie było, a sama żegluga odbywała się jedynie po Zatoce Gdańskiej i Zalewie Szczecińskim. W roku 1956 decyzją ministra żeglugi powstał – przez połączenie dwóch ekspozytur działających na zachodnim wybrzeżu Żeglugi Gdańskiej – drugi armator Żegluga Szczecińska.
Na wodach Szczecina eksploatowane były, poza przedwojennymi, także statki poniemieckie, z których istotniejszą rolę odegrały „Diana” (ex- „Preussen”, przed wojną pływający po Zalewie Wiślanym), eksploatowana do roku 1961 oraz „Telimena” („ex- Borussia”, zbudowana w 1906 r.), która pływała po wymianie silnika parowego na wysokoprężny aż do lat siedemdziesiątych XX w. jako ostatni ze starych statków pasażerskich na polskim wybrzeżu. W 1960 roku sprowadzono z Węgier dwie jednostki („Juliszka” i „Margitka”), które w latach 1960–1963 funkcjonowały jako tramwaje wodne w Szczecinie, a następnie zostały przejęte przez Żeglugę Szczecińską. „Margitkę” w 1971 roku zakupiły władze miasta Kruszwica i tamtejszy oddział PTTK. Po remoncie i przemianowaniu na „Rusałka” statek rozpoczął rejsy wycieczkowe po jeziorze Gopło.
Dopiero w latach sześćdziesiątych zbudowano długą serię statków dwóch typów przeznaczonych do żeglugi wycieczkowej przybrzeżnej. Pierwsze z nich określone zostały jako typ Sz-600, kształt kadłuba oparty był na projekcie niemieckich trałowców, statki miały po dwie śruby i po dwa silniki „Wola” o łącznej mocy 600 KM. Prototypem serii była „Lilla Weneda”, kolejne nosiły również nazwy z utworów literackich Juliusza Słowackiego, a potem również Adama Mickiewicza: „Roza Weneda”, „Balladyna”, „Alina”, „Ellenai”, „Judyta”, „Laura”, „Aldona”, „Maryla”, i „Grażyna”. Kolejne statki tej serii, najpierw „Anna” i „Dorota”, a potem dalsze – „Joanna”, „Natalia”, „Monika”, „Helena”, „Salomea”, i „Ewa” należały już do typu Sz-390 i miały słabsze, ale bardziej ekonomiczne silniki „Skoda” o łącznej mocy 390 KM. Z jednostek tych, uważanych za jedne z najładniejszych konstrukcyjnie statków żeglugi przybrzeżnej w Europie, wyróżniała się „Ewa,” przystosowana do roli jednostki reprezentacyjnej (dla mniejszej ilości pasażerów, za to o lepszych warunkach w części pasażerskiej, m.in. ze specjalną werandą), na której wysoko postawieni oficjalni goście PRL odbywali wycieczki po polskich portach.
Kolejną serią były mniejsze statki typu PP-120: „Magda”, „Jagna”, „Balbina”, „Regina”, „Olga”, „Fafik” i „Filutek,” które mogły przewozić do 200 osób. Były wyposażone w silniki „Puck” o mocy 120 KM i miały jedną śrubę. Ich cechą charakterystyczną była duża nadbudówka (pokład słoneczny był na jej dachu) i okrągła rufa. Obie wymienione serie statków zbudowała Stocznia Rzeczna w Gdańsku.
Jeszcze jedną serią statków były budowane w Stoczni Rzecznej w Tczewie, a później również w Stoczni Rzecznej w Gdańsku, jednostki projektowane na wody śródlądowe, typu SJD (Statek Jeziorowy Duży). Były one wyraźnie niższe od statków z Pleniewa, gdyż budowane były z myślą o przechodzeniu pod mostami, stąd żartobliwe określenie „patelnie” albo „naleśniki”. Miały jedną śrubę i silnik „Skoda” o mocy 190 KM. Pięć z nich trafiło na Wielkie Jeziora Mazurskie („Śniardwy”, „Mamry”, „Roś”, „Tałty” i „Bełdany”), pięć do Trójmiasta („Małgorzata”, „Danuta”, „Marta”, „Elżbieta” i „Anita”) a jeden („Agata”, od 2005 r. noszący nazwę „Daria”) do Szczecina.
Natomiast największym statkiem polskiej Białej Floty była zbudowana w 1967 r. w stoczni „Wisła” „Halka”, statek o wyporności 470 ton, przeznaczony – z uwagi na zanurzenie wynoszące 2,5 m – wyłącznie na Zatokę Gdańską i mieszczący 350 pasażerów (na morskich wodach przybrzeżnych, na Zatoce Gdańskiej nawet 500). Statek taki powstał tylko jeden.
W 1965 r. Stocznia Rzeczna w Gdańsku zbudowała pierwszy polski wodolot o nazwie „Zryw-1”, zaprojektowany przez Lecha Kobylińskiego. Eksploatowany między Szczecinem i Świnoujściem, jako prototyp okazał się jednak nieco awaryjny i zrezygnowano z budowy kolejnych. Wodolot został następnie przejęty przez Marynarkę Wojenną i używany był dla jej potrzeb na trasie Gdynia – Hel. Natomiast w ZSRR kupiono następnie w celu odbywania tzw. rejsów zalewowo-zatokowych dwa rodzaje wodolotów: typu „Rakieta” i „Kometa”. Jednostki te utrzymywały regularne połączenia wahadłowe pomiędzy Trójmiastem a Helem oraz Szczecinem a Świnoujściem.
Swoje miejsce w historii Białej Floty ma też Ustka na środkowym wybrzeżu. Przed II wojną światową zawijał do Stolpmuende statek spacerowy „Hela”. Po wojnie zawijała do usteckiego portu także „Wanda”. W latach 1960–2000 w sezonie letnim z portu usteckiego wypływały w krótkie rejsy na Bałtyk co najmniej dwa statki typu „Lilla Weneda” – ms „Natalia” i ms „Helena”, a także dwa katamarany typu „Szmaragd” (w tym m/s „Opal”). Po roku 1989 w rejsy spacerowe po Bałtyku z turystami z głębi lądu zaczęli wychodzić m.in. usteccy rybacy na odpowiednio przebudowanych i przystosowanych do tego celu rybackich kutrach. Podejmowano także próby organizacji sezonowego, regularnego połączenia z duńską wyspą Bornholm, do której pływał krótko wyczarterowany w Norwegii katamaran „Salten”. Jedną z nowszych inicjatyw na tym polu było zatrudnienie na trasie na Bornholm sporego statku spacerowego „Lady Assa”. Z portu w Kołobrzegu w krótkie rejsy po Bałtyku wypływała w latach 60. i 70. „Dorota” (typu „Lilla Weneda”).
Lata 1975–1985 były okresem świetności wyżej wymienionych armatorów. Czas ten też ugruntował pojęcie białej floty jako przybrzeżnej żeglugi pasażerskiej. Właśnie w tym okresie wybudowano ostatnie cztery jednostki dla Żeglugi Gdańskiej – katamarany: „Szmaragd” (obecnie: „Rubin”), „Opal”, „Szafir” oraz „Agat”.
Po roku 1985 nastąpił kryzys w tego typu żegludze. Pogłębił się on jeszcze po 1989 roku. Na rynek weszli obcy armatorzy, Polacy z opóźnieniem zareagowali na inne oczekiwania pasażerów i realia nowych warunków ekonomicznych. Między innymi w 1997 Żegluga Szczecińska przekazała swój tabor koncentrując się tylko na przewozach w żegludze śródlądowej. W obecnej chwili pozostał tylko jeden spadkobierca przedwojennej białej floty – Żegluga Gdańska, ale z tym terminem będzie kojarzony każdy statek pasażerski żeglugi przybrzeżnej i śródlądowej (mały wycieczkowiec, wodolot, prom, tramwaj wodny). W 2008 roku kilka statków Żeglugi Gdańskiej wyczarterowały: Zarząd Transportu Miejskiego w Gdyni i Gdańsku i uruchomiły połączenia na trasach: Gdynia-Jastarnia, Gdynia-Hel, Sopot-Hel i Gdańsk-Hel funkcjonujące jako tramwaje wodne.

</doc>
<doc id="206731" url="https://pl.wikipedia.org/wiki?curid=206731" title="Fitoterapia">
Fitoterapia



</doc>
<doc id="206733" url="https://pl.wikipedia.org/wiki?curid=206733" title="Królewna Śnieżka i siedmiu krasnoludków (film)">
Królewna Śnieżka i siedmiu krasnoludków (film)

Królewna Śnieżka i siedmiu krasnoludków () – amerykański pełnometrażowy film animowany z 1937 wyprodukowany przez wytwórnię Walta Disneya i oparty na baśni braci Grimm.
Film uważany jest za jedną z najpopularniejszych produkcji Walta Disneya. Choć był reklamowany przez wytwórnię jako pierwszy pełnometrażowy film animowany, w rzeczywistości był pierwszą amerykańską produkcją tego typu, po wymienianych ośmiu innych, z których jako pierwszy nakręcono w Argentynie ("Peludópolis" z 1931).
Film został wydany w Polsce w wydaniu specjalnym na kasetach wideo i płytach DVD dzięki firmie Imperial Entertainment 2001 roku. CD Projekt wydał film na Blu-Ray z drugą wersją dubbingu (wykonaną w 2009 roku). Film wyemitowany w telewizji na kanałach: Telewizja Polsat, Puls 2, Disney Channel.
Produkcja.
Prace nad produkcją filmu rozpoczęto wiosną 1934, kiedy Walt Disney ogłosił realizację kolorowego filmu animowanego, będącego ekranizacją baśni braci Grimm. Nad filmem pracowało ponad 750 artystów, którzy wykonali w sumie ok. miliona rysunków, z czego w filmie wykorzystano ponad 250 tys. z nich. W czasie prac nad filmem chemicy na podstawie specjalnej formuły przygotowali podstawowe kolory, które mieszali z 1500 innych kolorów i odcieni. W filmie po raz pierwszy została doceniona kamera z szerokim obiektywem, którą wynaleźli, skonstruowali i udoskonalili technicy ze studia Walta Disneya. Dzięki temu animowane sceny nabrały cech trójwymiarowości, a postacie drugoplanowe również mogły być filmowane wieloplanowo.
Pomimo nieprzychylnej prasy, po niemal czterech latach ukończono prace nad filmem. Premiera "Królewny Śnieżki i siedmiu krasnoludków" odbyła się 21 grudnia 1937. Pierwszy pokaz filmu w polskiej wersji językowej miał miejsce 5 października 1938 w warszawskim kinie Palladium, tego samego dnia trafiła do kin w kilku innych miastach. Za reżyserię polskiego dubbingu odpowiadał Ryszard Ordyński.
Film przyniósł ogromne wpływy i po uwzględnieniu inflacji jest 10. najbardziej dochodową produkcją filmową. Akademia Filmowa w Hollywood przyznała filmowi specjalną nagrodę za rok 1939, a złotą statuetkę Oscara i jej siedem miniaturowych kopii wręczyła Waltowi Disneyowi dziewięcioletnia Shirley Temple.
Fabuła.
W baśniowej krainie mieszka piękna dziewczyna, nazywana Śnieżką. Pewnego dnia spotyka królewicza Floriana, w którym zakochuje się z wzajemnością. Macocha Śnieżki jest zazdrosna o piękno dziewczyny, dlatego każe jej nosić łachmany i wykonywać najgorsze prace. Oczekując pochwał, codziennie pyta magicznego zwierciadła o to, kto jest najpiękniejszy w świecie. Gdy pewnego dnia słyszy, że to Śnieżka jest najpiękniejsza, wpada w gniew, dlatego wysyła nadwornego myśliwego Humberta, aby zabił dziewczynę w lesie.
Myśliwy daruje życie Śnieżce i każe jej uciec w głąb lasu. Dziewczyna zaprzyjaźnia się ze zwierzętami, z których pomocą znajduje kryjówkę w małej chatce, której mieszkańcami okazuje się siedmiu krasnoludków pracujących w kopalni: Mędrek, Wesołek, Apsik, Gapcio, Gburek, Nieśmiałek i Śpioszek. Po powrocie do domu zastają Śnieżkę, a poznawszy jej historię, zgadzają się udzielić jej schronienia w chatce.
Królowa, dowiedziawszy się od zwierciadła, że Śnieżka wciąż żyje, wpada w szał i postanawia samodzielnie zgładzić dziewczynę. Za sprawą magicznego napoju przekształca się w garbatą wiedźmę i zatruwa jedno z jabłek, z którym udaje się do chatki krasnoludków, by wręczyć je Śnieżce. Dziewczyna kosztuje owoc, po czym zapada w sen. Krasnoludki odkrywają zwłoki Śnieżki, po czym ruszają w pościg za wiedźmą, która ginie wskutek upadku w otchłań. Chcąc uszanować urodę Śnieżki, krasnoludki organizują dziewczynie pochówek w kryształowym sarkofagu.
Pewnego dnia do lasu dociera Florian, który pocałunkiem wybudza Śnieżkę. Para żyje długo i szczęśliwie.
Wersja polska.
Za reżyserię polskiej wersji językowej filmu odpowiadał Ryszard Ordyński, który przy tłumaczeniu dialogów i tekstów piosenek współpracował z Marianem Hemarem. Nagrania zrealizowano w Warszawie, wzięli w nich udział m.in. Maria Modzelewska, Leokadia Pancewiczowa, Seweryna Broniszówna, Janusz Strachocki i Stefan Jaracz. Konsultacji polskim twórcom udzielił Stuart Buchanan, współpracownik Walta Disneya, który użyczył głosu łowczemu leśniczemu w oryginalnej wersji językowej filmu.
Pierwsza wersja polska jest prawdopodobnie najstarszym zachowanym polskim dubbingiem. Została nagrana w pierwszej połowie 1938. Pełna dokumentacja zaginęła podczas II wojny światowej, a odkryciu twórców dubbingu przysłużyli się internauci, biografowie i eksperci od kina międzywojennego.
W listopadzie 1938 wytwórnia Syrena Electro wydała album zawierający instrumentalne wersje piosenek ze ścieżki dźwiękowej do filmu.
Od sierpnia 1992 roku, ITI dystrybuowało starą wersję dubbingową ponownie w kinach. Film znalazł się w pierwszej dziesiątce najbardziej oglądanych filmów w polskich kinach z 1992, zajmując 8 miejsce.
Pierwsza wersja.
Wersja polska: Polska Spółka Synchronizacyjna
Reżyseria: Ryszard Ordyński
Dialogi i teksty piosenek: Marian Hemar
Kierownictwo produkcji: Zygmunt Bryl
Wystąpili m.in.:
Piosenki wykonali:
Druga wersja.
W 2009 wydała została odświeżona wersja filmu z nowo nagranym dubbingiem w języku polskim.
Wersja polska: Sun Studio A/S Oddział w Polsce
Reżyseria: Waldemar Modestowicz
Dialogi: Joanna Serafińska
Kierownictwo muzyczne: Agnieszka Tomicka
Teksty piosenek: Marian Hemar
Dźwięk i montaż: Filip Krzemień
Kierownictwo produkcji:
Zgranie: Shepperton International
Opieka artystyczna: Michał Wojnarowski – Disney Poland
W wersji polskiej udział wzięli:
Piosenki wykonali:
Chór w składzie: Agata Dąbrowska, Aneta Figiel, Magdalena Tul, Adam Krylik, Krzysztof Pietrzak, Michał Rudaś, Jakub Szydłowski

</doc>
<doc id="206734" url="https://pl.wikipedia.org/wiki?curid=206734" title="Cyfra kontrolna">
Cyfra kontrolna



</doc>
<doc id="206735" url="https://pl.wikipedia.org/wiki?curid=206735" title="Ezop">
Ezop

Ezop (gr. "Aisopos") – grecki bajkopisarz pochodzący z Frygii w Azji Mniejszej. Przyjmuje się, że żył w VI wieku p.n.e., za panowania Krezusa, według tradycji był niewolnikiem Jadmosa z Samos. Postać na wpół legendarna, o której życiu i twórczości mało wiadomo. Daty jego urodzin i śmierci nie są znane. 
Uważany jest za twórcę bajki zwierzęcej, czyli takiej, w której bohaterami są zwierzęta (aczkolwiek pierwszą znaną bajkę tego typu – „Jastrząb i słowik” – stworzył (czy spisał) Hezjod), oraz moralizującej i satyrycznej. Z początku bajki nie były uznawane za typowe utwory dla dzieci, lecz dla dorosłych. W swoich bajkach wyśmiewał ludzi, ukazując ich pod postaciami zwierząt. Z pozoru zabawne, pisane prozą bajki Ezopa zawierały gorzką prawdę i głęboką mądrość. Urzekły one nawet Sokratesa, który podczas pobytu w więzieniu doszedł – według Platona (Plat. Fed. IVB) – do przekonania, że „poeta, jeśli ma być poetą, powinien przypowieści spisywać a nie myśli, choćby sam nie był bajarzem; dlatego, mając pod ręką i znając na pamięć bajki Ezopa, ułożyłem je wierszami”. Z próbek tych nic się nie zachowało, prawdopodobnie było to literackie zmyślenie Platona, niemniej dowodzi wielkiej popularności Ezopa
Nie zachował się oryginalny zbiór jego utworów, ani ich adaptacja dokonana przez Demetriusza z Faleronu (IV/III wiek p.n.e.). Znane są przede wszystkim z przeróbek wierszowanych Fedrusa i Babriosa.
Na początku XIV w. zebrał przypisane mu bajki Maksym Planudes. Do literatury polskiej wprowadził go Biernat z Lublina. W dużej mierze z Ezopa zaczerpnął treść swoich utworów XVII-wieczny francuski bajkopisarz Jean de La Fontaine. 

</doc>
<doc id="206737" url="https://pl.wikipedia.org/wiki?curid=206737" title="Wieża ciśnień w Svaneke">
Wieża ciśnień w Svaneke

Wieża ciśnień w Svaneke – wieża ciśnień (duń. "vandtårn") znajdująca się w Svaneke, małej portowej miejscowości na Bornholmie, zbudowana w 1952 roku. Została zaprojektowana przez duńskiego architekta Jørna Utzona (1918–2008) – twórcę projektu słynnego budynku Opery w Sydney. Jest zbudowana z betonu, ma wysokość 29 metrów, a zbiornik o pojemności 120 m³ jest umieszczony na trzech pochylonych betonowych podporach. Jej oryginalny wygląd nawiązujący do kształtu znaków nawigacyjnych budził na początku kontrowersje i protesty, ale obecnie wieża ta stanowi jedną z atrakcji turystycznych wyspy.
Wizerunek tej budowli umieszczono na rewersie okolicznościowej monety 20-koronowej, wydanej przez duński bank narodowy w 2004 roku.

</doc>
<doc id="206738" url="https://pl.wikipedia.org/wiki?curid=206738" title="PM-63 RAK">
PM-63 RAK



</doc>
<doc id="206740" url="https://pl.wikipedia.org/wiki?curid=206740" title="Walka klas">
Walka klas

Walka klas – pojęcie utworzone przez François Guizota, francuskiego polityka XIX wieku, zaadaptowane przez Karola Marksa.
Definicja.
Geneza walki klas.
Pojęcie to dotyczy problemów i starć w społeczeństwach rozumianych jako podzielone na klasy społeczne. Według Marksa, wszelkie społeczeństwa dotychczasowe opierały się na przeciwieństwie klas uciskających i klas uciskanych (zob. materializm historyczny i teorie przeciwieństw). To, co działo się we Francji po klęsce Wiosny Ludów, było dla Marksa typowym przykładem takiej walki, o czym świadczy jego tekst z 1850 roku, pt. "Walki klasowe we Francji, 1848–1850".
W wyniku rewolucji przemysłowej, adepci pojęcia widzą powstanie klasy robotniczej, a wraz z jej powstaniem narodzenie zjawiska walki klas. „Praca proletariuszy zatraciła, na skutek rozpowszechnienia maszyn i podziału pracy, wszelkie cechy samodzielności, a wraz z tym wszelki powab dla robotników”, twierdzi Marks. Dodaje też, że robotnicy stali się towarem w rękach burżuazji, a „wydatki na robotnika ograniczają się zatem niemal wyłącznie do środków żywności, niezbędnych do jego utrzymania i przedłużenia jego gatunku”.
W tych tezach robotnicy rozpoznają się jako odrębna klasa społeczna, mimo że konkurencja między nimi jest czynnikiem osłabiającym świadomość klasową. Burżuazja natomiast „znajduje się w ciągłej walce: z początku przeciwko arystokracji, później przeciw częściom samej burżuazji, których interesy popadają w sprzeczność z postępem przemysłu”; jako broni, paradoksalnie, używa często robotników.
Zakończenie walki klas.
Walka klas jest, według marksistów, motorem historii i zakończyć się winna rewolucją światową proletariuszy (idea rewolucji światowej była bliska Lwowi Trockiemu, podczas gdy Józef Stalin wierzył w sens rewolucji w jednym kraju). Jej skutkiem ma być przejęcie środków produkcji i zagospodarowanie ich w sposób egalitarny.
Według Stalina po rewolucji walka klas bynajmniej nie ustaje, ale nasila się. Znaczy to, że posiadacze środków produkcji i beneficjenci dawnego porządku kontynuują walkę, ale innymi metodami, np. używając sabotażu. Stalinowska teoria nasilającej się walki klas była teoretycznym usprawiedliwieniem terroru wymierzonego często w członków partii komunistycznej.
Sposób zakończenia walki klas i kwestia powszechności rewolucji proletariackiej należały do najważniejszych przyczyn konfliktu Stalina i Trockiego.
Współczesne konflikty klasowe.
Współcześnie termin "walka klas" używany jest nie tylko przez marksistów, ale również m.in. przez członków ruchów feministycznych oraz przez przedstawicieli organizacji walczących o ochronę środowiska. Niektórzy badacze, wywodzący się z tych drugich środowisk, twierdzą jednak, że teoria walki klas nie jest zdolna zdać sprawy z faktycznej zawiłości stosunków w społeczeństwie określonym jako postindustrialne (m.in. Murray Bookchin). Jeśli chodzi o argumenty za interpretowaniem problemów w kontekście opresji kapitału, należy wspomnieć o wykupowaniu przez bogate kraje «prawa do zanieczyszczania» od krajów biednych. Ten proceder zwalnia ich od konieczności inwestowania w poszukiwanie alternatywnych technik niezanieczyszczających, a krajom biednym odbiera się szansę na rozwój przemysłowy – walka klas w tym kontekście nabiera szerszego, międzynarodowego znaczenia, opiera się ona jednak na zasadzie dominacji kapitału i jest, w sensie paradoksalnym, motorem historii.
Dominacja kobiet jest często widziana jako jedna z konsekwencji walki klas. Pierre Bourdieu jest autorem analizy analogii między walką klas a opresją kobiet ("La domination masculine", 1998). Walka klas jest jednak jego zdaniem tworem pozbawionym istoty i, jako taka, nie jest ona motorem historii. To zjawisko nie ma więc miejsca na poziomie bardzo ogólnym – między właścicielami i proletariuszami, ale na poziomie codziennym, jako wielość walk między pewnymi osobami w pozycji dominującej i pewnymi osobami w pozycji zdominowanej. Walka klas w dzisiejszym społeczeństwie jest więc, według Bourdieu, bardziej symboliczna niż ekonomiczna i polega między innymi na walce o język.
Z drugiej strony analizy wielu współczesnych organizacji marksistowskich wskazują na dalszy ciąg walki klas w tradycyjnym rozumieniu, z tą różnicą, iż konflikt interesów między siłą roboczą a wielkim kapitałem może być na różne sposoby kamuflowany, zwłaszcza w krajach rozwiniętych z silnym sektorem usługowym. Wskazują one na to, że w wielu regionach świata sytuacja robotników nie zmieniła się w porównaniu z XIX wiekiem, zaś wykorzystywanie cudzej pracy do zdobywania fortuny jest nadal powszechną praktyką. Tego typu analizy prezentuje przede wszystkim Międzynarodowa Tendencja Marksistowska.

</doc>
<doc id="206741" url="https://pl.wikipedia.org/wiki?curid=206741" title="PM-84 Glauberyt">
PM-84 Glauberyt



</doc>
<doc id="206742" url="https://pl.wikipedia.org/wiki?curid=206742" title="Rebirthing">
Rebirthing

Rebirthing (w skrócie RB) – metoda oddechowa polegająca na oddychaniu świadomym, pogłębionym, rytmicznym i połączonym. Głęboki naturalny wdech jest wykonywany intencjonalnie, aktywnie, natomiast wydech jest spontanicznym, nie forsowanym wypuszczeniem powietrza. Angielskie słowo "Rebirthing" znaczy "odradzanie". Rebirther to z definicji Nauczyciel Oddychania i innych technik pomocniczych rebirthingu. Metoda jest rozpowszechniana na zachodzie, począwszy od USA, przez jej odkrywcę Leonarda Orra od 1974 r. Aktualnie szacuje się, że liczy kilkanaście milionów aktywnych uczestników na całym świecie.
Korzenie rebirthingu.
W Polsce pionierką rebirthingu była aktorka i publicystka Lucyna Winnicka, na której zaproszenie w 1979 r. po raz pierwszy przyjechał Leonard Orr.

</doc>
<doc id="206744" url="https://pl.wikipedia.org/wiki?curid=206744" title="Retroakcja">
Retroakcja

Retroakcja ("retroaktywność") – cecha norm prawnych mających moc wsteczną (działanie prawa wstecz). W Polsce cechę tę wiąże się z paremią "lex retro non agit."
Pojęcie działania prawa wstecz.
Kwestia obowiązywania prawa w czasie powstaje wtedy, gdy w społeczności wykształca się organ stanowiący normy prawne, który sam jest związany w swej działalności tymi normami. Dopóki prawo ma charakter deklaratoryjny – utrwalający ustalone zwyczaje – nie pojawia się problem retroaktywności, a w zasadzie szerszy problem: norm intertemporalnych.
Mówienie o wstecznej mocy obowiązującej jest tworzeniem pewnej fikcji. Skoro przepis prawa jest regułą wskazującą należny sposób postępowania i ma on być impulsem powodującym, że adresaci norm będą zachowywać się zgodnie z jego postanowieniami, automatycznie nasuwa się wniosek, że ustawodawca nie może dać impulsu do czegoś, co już miało miejsce w przeszłości. Możliwa jest jednak nowa ocena zdarzeń z przeszłości, czyli możliwe jest ustalenie reguły prawnej nakazującej wiązanie innych niż dotychczas skutków prawnych ze zdarzeniami z przeszłości. Pojęcie retroaktywności nie oznacza więc wstecznej mocy obowiązującej nowej ustawy, a jedynie wiązanie od chwili wejścia jej w życie innych skutków prawnych ze zdarzeniami, które miały miejsce przed jej wejściem w życie.
Przedstawione wyżej określenie nie uwzględnia sytuacji prawnych rozciągniętych w czasie. Sytuacje prawne, to znaczy stosunki prawne i prawa podmiotowe przechodzą fazę, w której następuje ich kształtowanie – można ją nazwać dynamiczną – takim momentem w przypadku umowy najmu będzie moment zawarcia tej umowy; i fazę, w której trwają w ustalonym kształcie – statuują się – w przypadku umowy najmu będzie to okres jej wykonywania. W związku z tym rozróżniono w nauce prawa dwa przypadki uregulowania problemu intertemporalności w odniesieniu do stosunków prawnych rozciągniętych w czasie:
W tym drugim przypadku mamy do czynienia z bezpośrednim stosowaniem prawa, a nie retroaktywnością. Jakkolwiek część doktryny uważa, w odniesieniu do stosunków zobowiązaniowych również w tym drugim przypadku mamy do czynienia z retroaktywnością, ponieważ treść stosunku prawnego jest ściśle związana ze zdarzeniem prawnym powołującym go do życia i nie może być zmieniona przez nową ustawę bez jej retroaktywności.
Działanie prawa wstecz to dokonywanie nowej oceny prawnej zaszłych już zdarzeń, także takich, które do tej pory nie miały znaczenia prawnego. Może to polegać na zmianie, uchyleniu lub ustanowieniu określonych obowiązków lub praw z powołaniem się na zaszłości sprzed wydania ustawy. Tak rozumiana retroaktywność jest przedmiotem krytyki i jej dotyczy zakaz wyrażony w paremii "lex retro non agit".
Zakres zakazu działania prawa wstecz.
Zakaz działania prawa wstecz może opierać się na różnych uzasadnieniach. Pierwszym uzasadnieniem było ujmowanie prawa jako regulatora przyszłych zachowań prawnych, co oznacza, że prawo nie może oceniać na nowo tego, co już miało miejsce. Innym motywem zakazu retroakcji jest ochrona praw nabytych (jeśli ktoś nabył określone prawo, nie może to ulec zmianie). Zakaz retroakcji może mieć także swoje uzasadnienie w teorii umowy społecznej Johna Locke'a, który wychodził z założenia, że ludzie są z natury wolni od obcej władzy, a dążą do stworzenia państwa, aby zapewnić sobie przyjemne życie po usunięciu niedostatków życia w stanie naturalnym. Przez włączenie się do społeczności jednostka ma zapewnić sobie bezpieczeństwo. W tych warunkach wyłączona jest władza absolutna i samowolna, oraz rządzenie bez stałych praw. Ludzie nie rezygnowaliby z naturalnej wolności, gdyby nie uzyskali w zamian bezpieczeństwa życia, wolności i majątku, a to zapewnia im stałość i niezmienność prawa. Zakaz retroaktywności ma chronić zaufanie obywateli do państwa.
Współcześnie zakaz retroaktywności wyprowadza się z uznawania wartości pewności prawa. Adresaci norm prawnych muszą mieć określone podstawy do planowania swoich działań prawnych, a jedną z tych determinant jest istniejący porządek prawny. Pewność prawa staje się tu wartością w systemie prawa i od miejsca tej wartości w hierarchii wartości systemu prawa zależy zakres zakazu retroaktywności. Pewność prawa nie jest jedyną wartością w systemie prawa, co oznacza, że zakaz działania prawa wstecz nie jest absolutny. Nowa ustawa może pogarszać sytuację adresatów albo ją polepszać. W każdym z tych wypadków, gdy normy prawne odnoszą się tylko do zdarzeń zaistniałych po wejściu w życie nowej ustawy, różnicują sytuację adresatów, to znaczy inna jest sytuacja adresatów, którzy np. popełnili ten sam czyn przestępny, w zależności od tego, kiedy czyn ten został popełniony, co z kolei jest sprzeczne z zasadą równości, która stanowi inną wartość w systemie prawnym.
Najbardziej dotkliwa dla adresatów jest sytuacja, gdy od momentu wejścia w życie ustawy z ich zachowaniem nie są już wiązane negatywne skutki prawne, np. dany czyn przestaje być przestępstwem. Przy absolutnym stosowaniu zakazu działania prawa wstecz osoba, która popełniła ten czyn przed wejściem w życie nowej ustawy, zostanie ukarana, zaś ta, która popełniła go po wejściu tej ustawy w życie, nie, choćby oba czyny zostały wykryte w tym samym czasie już po wejściu w życie nowej ustawy. Stąd wynika najważniejsze ograniczenie zakazu retroakcji – powinien on być stosowany wyłącznie do zmian niekorzystnych.
Zasada niedziałania prawa wstecz w Polsce.
W polskim ustawodawstwie zasada nieretroaktywności w zakresie, w jakim pokrywała się ona z zasadą "nullum crimen nulla poena sine lege", zawarta była w art. 98 ust. 2 Konstytucji marcowej z 1921 roku, jak i w art. 68 ust. 4 Konstytucji kwietniowej z 1935 roku. Omawiana zasada nie była wyrażona w Konstytucji z 1952 roku, ale w okresie PRL jej obowiązywanie wywodzono z art. 1 kodeksu karnego zarówno z 1932 r., jak i z 1969 r., a po 1989 r. z konstytucyjnej zasady demokratycznego państwa prawnego.
W Konstytucji z 1997 roku zasada nieretroaktywności została wyrażona jedynie w dziedzinie prawa karnego, w art. 42 stanowiącym, że "Odpowiedzialności karnej podlega ten tylko, kto dopuścił się czynu zabronionego pod groźbą kary przez ustawę obowiązującą w czasie jego popełnienia. Zasada ta nie stoi na przeszkodzie ukaraniu za czyn, który w czasie jego popełnienia stanowił przestępstwo w myśl prawa międzynarodowego". W innych dziedzinach zasada ta nie została wyrażona wprost.
Art. 5 ustawy z dnia 20 lipca 2000 r. o ogłaszaniu aktów normatywnych i niektórych innych aktów prawnych daje możliwość „nadania aktowi normatywnemu wstecznej mocy obowiązującej, jeżeli zasady demokratycznego państwa prawnego nie stoją temu na przeszkodzie”. Artykuł ten pozostaje jednak w systemowym związku z poprzedzającą go regulacją art. 4 ust. 1 i 2 tej ustawy, co powoduje, że to na organie, który chce ustanowić akt, ciąży obowiązek wskazania uzasadnienia (wynikającego z ważnego interesu państwa) dla swojego działania oraz wykazania, że żadna z zasad demokratycznego państwa prawnego nie stoi temu działaniu na przeszkodzie. Zgodnie z orzeczeniami Trybunału Konstytucyjnego i poglądami doktryny, moc wsteczna nie może być nadana rozporządzeniu ani aktowi prawa miejscowego.
Odnośnie do zasady niedziałania prawa wstecz materiałem poznawczym są corocznie aktualizowane „Wypowiedzi Trybunału Konstytucyjnego dotyczące zagadnień związanych z procesem legislacyjnym”.

</doc>
<doc id="206747" url="https://pl.wikipedia.org/wiki?curid=206747" title="Daahir Rayaale Kaahin">
Daahir Rayaale Kaahin

Dahir Riyale Kahin, som. Daahir Riyaale Kaahin (ur. 1952), somalilandzki polityk, prezydent tego kraju od 5 maja 2002 do 27 lipca 2010.
Pracował w dyplomacji somalijskiej, m.in. jako ambasador w Dżibuti. Zajmował się również biznesem. Od 1997 był wiceprezydentem nieuznawanego państwa Somaliland. Po śmierci prezydenta Ibrahima Egala (maj 2002) został jego następcą. W kwietniu 2003 został zatwierdzony na stanowisku szefa państwa w wyborach powszechnych. Pokonał w nich różnicą zaledwie 80 głosów Ahmeda M. Mahamouda Silanyo.
W czerwcu 2010 po raz drugi wziął udział w wyborach prezydenckich. Zdobył w nich 33,2% głosów poparcia. Tym razem zajął drugie miejsce, przegrywając ze swoim dawnym rywalem, Ahmedem M. Mahamoudem Silanyo (49,6%), który 27 lipca 2010 został zaprzysiężony na stanowisku szefa państwa.
Jest przywódcą Zjednoczonej Demokratycznej Partii Ludowej (Ururka Dimuqraadiga Umada Bahawday).

</doc>
<doc id="206749" url="https://pl.wikipedia.org/wiki?curid=206749" title="Prezydenci Somalilandu">
Prezydenci Somalilandu

Prezydent Somalilandu jest jednocześnie szefem rządu tego kraju, nieuznawanego na arenie międzynarodowej. Do tej pory tę funkcję pełniło pięciu prezydentów. 

</doc>
<doc id="206750" url="https://pl.wikipedia.org/wiki?curid=206750" title="Język somalijski">
Język somalijski

Język somalijski – język z grupy języków kuszyckich rodziny afroazjatyckiej, jeden z języków urzędowych Somalii oraz Somalilandu. Używany jest też przez mniejszości narodowe we wschodniej Etiopii, Dżibuti oraz Kenii.
Szacunkowo liczba posługujących się nim wynosi 14 mln osób.
Alfabet.
Alfabet somalijski jest zapisywany literami alfabetu łacińskiego, choć kolejność liter odpowiada kolejności w alfabecie arabskim:
', B, T, J, X, KH, D, R, S, SH, DH, C, G, F, Q, K, L, M, N, W, H, Y, A, E, I, O, U.

</doc>
<doc id="206751" url="https://pl.wikipedia.org/wiki?curid=206751" title="Lista lotów międzyplanetarnych">
Lista lotów międzyplanetarnych

Chronologiczna lista sond kosmicznych i teleskopów kosmicznych, które opuściły orbitę okołoziemską (z wyłączeniem obiektów na orbicie okołoksiężycowej i lądujących na Księżycu) niezależnie od celów i zadań ich misji. Uwzględniono także nieudane próby startów sond międzyplanetarnych. Nie uwzględniono górnych stopni rakiet nośnych, które osiągnęły orbitę heliocentryczną.
Lista przedstawia też planowane przyszłe misje sond kosmicznych i teleskopów umieszczonych na orbicie heliocentrycznej. Daty zaplanowanych startów ulegają często zmianom. Misje mogą też zostać z różnych powodów anulowane.
Kolorem szarym zaznaczone są misje zakończone niepowodzeniem, które nie wykonały żadnego z głównych zaplanowanych zadań. Przyczyną mógł być nieudany start rakiety nośnej lub awaria podczas dalszych etapów misji.
Wszystkie daty podane są według czasu uniwersalnego (UTC).
Grubą czcionką oznaczono nazwy misji, które obecnie nadal trwają.
Dla misji, które po nieudanym starcie nie otrzymały oficjalnej nazwy, w nawiasie kwadratowym podano nazwę programu i oznaczenie konstrukcyjne sondy, np. [Mars 1M No. 1] oznacza sondę o oznaczeniu 1M No. 1 realizowaną w ramach programu Mars.
Flagą oznaczono państwo, które było właścicielem sondy lub teleskopu. Dla misji Europejskiej Agencji Kosmicznej użyto logo .

</doc>
<doc id="206755" url="https://pl.wikipedia.org/wiki?curid=206755" title="Flaga Somalilandu">
Flaga Somalilandu

Flaga Somalilandu ma kształt prostokąta z trzema poziomymi pasami w kolorach: górny zielony z białym tekstem szahady w języku arabskim, środkowy biały z czarną gwiazdą, a dolny czerwony. Ma ona proporcje 2:1. Flagę wprowadzono 14 października 1996, zastępując wcześniejszą flagę z zielonym dyskiem pośrodku.
Symbolika.
Szahada, czyli muzułmańskie wyznanie wiary, jest symbolem islamu. Zielony pas na fladze symbolizuje dobrobyt i pomyślność, biały oznacza pokój, a czerwony – krew przelaną w walce o wyzwolenie. Czarna pięcioramienna gwiazda symbolizuje Somalijczyków żyjących w pięciu krajach Rogu Afryki, a zarazem koniec marzeń o ich zjednoczeniu.
Ponadto, kolory flagi Somalilandu to barwy panarabskie.

</doc>
<doc id="206757" url="https://pl.wikipedia.org/wiki?curid=206757" title="Przemysław Wejaman">
Przemysław Wejaman



</doc>
<doc id="206760" url="https://pl.wikipedia.org/wiki?curid=206760" title="Endoszkielet">
Endoszkielet



</doc>
<doc id="206762" url="https://pl.wikipedia.org/wiki?curid=206762" title="Egzoszkielet">
Egzoszkielet



</doc>
<doc id="206764" url="https://pl.wikipedia.org/wiki?curid=206764" title="Hydroszkielet">
Hydroszkielet

Hydroszkielet (szkielet hydrostatyczny) – płyn zawarty w jamie ciała otoczonej przez mięśnie. Występuje u licznych bezkręgowców o miękkich ciałach, np. parzydełkowców, płazińców, nicieni, pierścienic, szkarłupni, mięczaków – tworząc system ze szkieletem zewnętrznym. Pełni funkcję szkieletu, gdyż ciśnienie hydrostatyczne płynu ustrojowego napierając na ściany jam utrzymuje ich sztywność pozwalającą na podpieranie mięśni. Siła kurczących się tkanek powoduje wzrost ciśnienia płynu, co umożliwia wykonywanie ruchów. Przy poruszaniu się zwierząt o budowie metamerycznej poszczególne odcinki ciała zyskują pewną niezależność, dlatego w wypadku zranienia nadal są zdolne do poruszania się, mimo że płyn ze zranionego segmentu wycieknie. Szkielet hydrostatyczny występuje także w prąciu ssaków (ciała jamiste).

</doc>
<doc id="206765" url="https://pl.wikipedia.org/wiki?curid=206765" title="Emishi">
Emishi

 – nazwa starożytnej grupy etnicznej ludności zamieszkującej północno-wschodnią część japońskiej wyspy Honshū oraz wyspę Hokkaidō ("Ezochi").
Historia.
Na temat ich pochodzenia są różne i często sprzeczne teorie pomimo wielu już obecnie badań archeologicznych, antropologicznych, językoznawczych czy genetycznych. Uzyskane dane w tych dziedzinach pochodzą jednak z różnych okresów, a o regionie północno-wschodnim wiadomo niewiele. Dostępna już wiedza o językach/dialektach prehistorycznych i ich rozprzestrzenianiu się na wyspach jest również trudna do odniesienia do prehistorii.
Prawdopodobnie przodkowie dzisiejszych Japończyków przybywali (już ok. 20 tys. lat temu) na wyspy z różnych kierunków wraz z przedstawicielami różnych kultur neolitycznych. Następowały także migracje lokalne i wypieranie jednych plemion przez kolejne.
Na początku okresu Nara (710–784/794), gdy zbudowano ówczesną stolicę kraju Heijō-kyō, zasięg krainy Yamato był ograniczony do utworzonego w ramach reformy Taika w 645 roku regionu Kinai. W dążeniu do poszerzenia swoich wpływów władze Yamato zawarły sojusze z wodzami odległych krain leżących, według obecnego nazewnictwa, na wyspie Kyūshū i na nizinie Kantō ("Kantō-heiya"). W rezultacie tych zabiegów wodzowie ci zostali włączeni do hierarchii dworskiej Yamato. Podporządkowanie ludności zamieszkującej na północ od Kantō (obecny region Tōhoku, wówczas Michinoku) wówczas nie powiodło się. Ludy tam zamieszkujące zaczęto nazywać "Emishi" lub "Ezo". 
Słowem "Emishi" w okresie Nara określano w dokumentach dworu ludzi żyjących na północy, poza zasięgiem państwa. Nie był to ani etnonim, ani termin odnoszący się do sposobu życia. Był to termin administracyjny, obejmujący wszystkich, bez względu na język czy pochodzenie. 
Zakłada się, że "Emishi", którzy uprawiali ryż, mówili po japońsku, ale nazwy miejscowości w języku ajnuskim, które przetrwały od Niigaty i Fukushimy na północ, wskazują, że "Emishi" posługiwali się językiem Ajnów (Enchiw). Czasem też słowo "Ezo" jest kojarzone z "Ainu", ale odróżniano też etnicznie "Ezo" i "Emishi".

</doc>
<doc id="206766" url="https://pl.wikipedia.org/wiki?curid=206766" title="Robaki">
Robaki

Robaki (Vermes) – w zoologii, przestarzały termin określający wyróżniany dawniej w systematyce organizmów typ bezkręgowców, który zawierał robaki płaskie (płazińce) i robaki obłe (obleńce), a także wstężniaki i pierścienice. W większości przypadków są to pasożyty, np. tasiemce, owsiki, glisty ludzkie, czy pijawki. 
Obecnie grupa ta nie jest uważana za takson. Współcześnie nazwa „robaki” używana jest w zoologii nie w sensie jednostki systematycznej, lecz w odniesieniu do zespołu dość odległych systematycznie grup bezkręgowców, różniących się często najważniejszymi cechami taksonomicznymi. Dla odróżnienia od przestarzałej nazwy używa się określeń „robakopodobne”, „robakokształtne” itp.
W języku potocznym słowem „robaki” lub „robactwo” określa się wszystkie bezkręgowce o obłych kształtach i miękkim ciele o długości większej niż szerokość, np. larwy owadów takie jak czerw lub pędrak, a nawet wszystkie drobne bezkręgowce, zwłaszcza pasożytnicze lub szczególnie dokuczliwe, w tym owady biegające (np. prusak, karaluch).
Naukowej nazwy Vermes użył po raz pierwszy Karol Linneusz w "Systema Naturae", w randze gromady. Jean-Baptiste Lamarck zaliczył ją do bezkręgowców (Invertebrata). Do Vermes zaliczali oni zwierzęta bezkręgowe o dwubocznej symetrii ciała i kształcie przeważnie mniej lub bardziej wydłużonym, o narządach wydalniczych typu protonefrydium lub metanefrydium i ośrodkowym układzie nerwowym złożonym z grzbietowego zwoju mózgowego, od którego odchodzą podłużne pnie nerwowe brzuszne. Robaki nie mają odnóży właściwych, a tzw. robaczkowy ruch zawdzięczają skurczom i rozkurczom wora powłokowo-mięśniowego (wora skórnomięśniowego). 

</doc>
<doc id="206768" url="https://pl.wikipedia.org/wiki?curid=206768" title="Szkielet hydrostatyczny">
Szkielet hydrostatyczny



</doc>
<doc id="206774" url="https://pl.wikipedia.org/wiki?curid=206774" title="Trambus">
Trambus

Trambus – atrapa tramwaju na podwoziu samochodu ciężarowego. Trambus od 2003 roku jeździ w Łodzi jako autobus linii A na trasie, która obecnie wiedzie od Manufaktury, przez Plac Wolności, ulicę Piotrkowską do Galerii Łódzkiej. Opisywany pojazd jest repliką zabytkowego tramwaju Herbrand zbudowaną na podwoziu Volvo.
Nieco inne pojazdy o napędzie elektrycznym jeżdżą po łódzkiej Manufakturze i jej okolicach. Nazywane są one Manufakturobusami. Właściwie są to mikrobusy z zasilaniem akumulatorowym. 
Słowo "trambus" zostało użyte na określenie autobusu miejskiego w encyklopedii „Samochody od A do Z”, WKŁ, Warszawa 1961, gdzie podjęta została próba usystematyzowania nazewnictwa różnych rodzajów autobusów.

</doc>
<doc id="206777" url="https://pl.wikipedia.org/wiki?curid=206777" title="Piętrobus">
Piętrobus



</doc>
<doc id="206782" url="https://pl.wikipedia.org/wiki?curid=206782" title="Czerwień">
Czerwień



</doc>
<doc id="206784" url="https://pl.wikipedia.org/wiki?curid=206784" title="Zieleń">
Zieleń



</doc>
<doc id="206785" url="https://pl.wikipedia.org/wiki?curid=206785" title="Lucian Freud">
Lucian Freud

Lucian Freud (ur. 8 grudnia 1922 w Berlinie, zm. 20 lipca 2011 w Londynie) – brytyjski malarz, pochodzenia żydowskiego; wnuk Sigmunda Freuda.
Życiorys.
Urodził się jako syn Ernesta Freuda i Lucie Brasch. Freud wraz z rodziną emigrował z Niemiec do Wielkiej Brytanii w 1931. Brytyjskie obywatelstwo uzyskał w 1939. Uczęszczał do kilku szkół artystycznych. Ożenił się w 1948 z Kathleen Epstein, później kolejno w 1957 z Caroline Blackwood i Jane Willoughby. Jedną z jego córek jest Esther Freud, pisarka brytyjska.
Oficjalnie miał 14 dzieci, w tym dwoje z pierwszą żoną, pozostałe z kochankami.
Jego obraz "Benefits Supervisor Sleeping" przedstawiający kobiecy akt osiągnął 13 maja 2008 r. na aukcji w domu aukcyjnym Christie’s rekordową cenę za obraz żyjącego artysty – 33,6 mln dolarów. Nabył go rosyjski miliarder Roman Abramowicz.
Styl.
W swoich obrazach eksperymentował z surrealizmem, był też luźno związany z ruchem neoromantycznym, ostatecznie ustalił jednak swoją tożsamość artystyczną jako skrupulatny malarz-realista akcentujący wrażenie wyobcowania i samotności. W późnych latach 50. ślady pędzla artysty nabrały charakteru przestrzennego, wraz z tym jak zaczął konstruować twarz i ciało modela kładąc nacisk na jego kształt i strukturę (ma to szczególne znaczenie w kobiecych aktach). Mimo eksperymentów z płaszczyzną obrazów, paleta barw artysty pozostała wyciszona, nienasycona.
Dzieła powstałe w latach 70. to głównie: cykl obrazów przedstawiających jego matkę, seria aktów, na których przestawione są córki autora, Bella i Esther oraz pejzaże miejskie widziane z okna pracowni. Lata 80. i 90. zostały zarejestrowane jako okres powstawania dzieł o dużym skomplikowaniu układów.
W latach 90. powstawała jego biografia, ale Freud ostatecznie zapłacił jej autorowi za to, by jej nie wydawał. Stronił od wywiadów i innych kontaktów z mediami.

</doc>
<doc id="206786" url="https://pl.wikipedia.org/wiki?curid=206786" title="I&quot;s">
I&quot;s

I"s (jap. "アイズ" – "aizu") – manga autorstwa Masakuzu Katsury, wydawana w Japonii na łamach „Shūkan Shōnen Jump” w latach 1997-1999, składająca się z piętnastu tomów. Jest połączeniem dramatu i romansu dla młodzieży, zawierającym elementy ecchi.
Tytuł jest sam w sobie zagadką i może zostać odczytany jako „kilka i”. Wiąże się to z przyjętą przez autora regułą nazywania najważniejszych postaci imionami zaczynającymi się na literę „i” (Ichitaka, Iori, Itsuki, Izumi). Wiąże się z tym również fakt, iż parę Ichitaka-Iori ta druga zwykła była określać Drużyną I"s. Również zeszyt, jaki dziewczyna przeznaczyła do notowania ich wspólnych pomysłów otrzymał z jej inicjatywy tytuł I"s. Z drugiej strony „アイズ” zapisane jest za pomocą sylabariusza katakana, czyli alfabetem do zapisywania wyrazów pochodzenia obcego, a czytane jako „aizu”. Można je tłumaczyć jako „oczy” (ang. „eyes”).
Na podstawie mangi nakręcono dwie serie OVA: dwuodcinkową "I"s" w 2002 roku oraz sześcioodcinkową "I"s Pure", której pierwsza część ukazała się w grudniu 2005 roku. Ta druga seria została wydana również w Polsce przez Anime Virtual, pierwsza część zawierająca odcinki od 1 do 4 ukazała się 23 listopada 2006.
Fabuła.
Głównym bohaterem mangi jest Ichitaka Seto, zakochany w szkolnej koleżance, Iori Yoshizuki, nie potrafiący jednak powiedzieć jej, co do niej czuje. Spowodowane jest to pewnym wydarzeniem z przeszłości: w szkole podstawowej Ichitaka został paskudnie potraktowany przez dziewczynę, w której był zakochany. Wydarzenie to spowodowało, że od tego czasu ma trudności z wyrażaniem uczuć, ponieważ boi się ponownego odrzucenia i upokorzenia. Mimo to wciąż i wciąż planuje, jak wyznać Iori swoje uczucie. Ichitaka jest coraz bardziej zdenerwowany sytuacją, ponieważ zawsze, kiedy jest bliski osiągnięcia celu, ktoś lub coś nieświadomie krzyżuje mu szyki. Sprawa dodatkowo komplikuje się, kiedy ze Stanów Zjednoczonych wraca do Japonii szkolna przyjaciółka Ichitaki, Itsuki Akiba. Itsuki wyraźnie daje do zrozumienia Ichitace, że nie uważa go tylko za przyjaciela z czasów szkolnych. W miłosnych rozterkach Ichitakę wspiera jego przyjaciel, Teratani Yasumasa – przez większość uważany za erotomana, jest jednak zawsze lojalny wobec Ichitaki i stara się pomóc mu w rozwiązaniu jego problemów – doradzając mu, wspierając, bądź angażując sytuacje, dające Ichitace okazję do wyznania Iori swoich uczuć. Seto jest wspierany też przez swoich przyjaciół ze szkoły.

</doc>
<doc id="206788" url="https://pl.wikipedia.org/wiki?curid=206788" title="I''s">
I''s



</doc>
<doc id="206789" url="https://pl.wikipedia.org/wiki?curid=206789" title="Emishe">
Emishe



</doc>
<doc id="206791" url="https://pl.wikipedia.org/wiki?curid=206791" title="Mickey Rourke">
Mickey Rourke

Mickey Rourke, właśc. Philip Andre Rourke Jr. (ur. 16 września 1952 w Schenectady) – amerykański aktor i scenarzysta, także bokser.
Życiorys.
Wczesne lata.
Urodził się w Schenectady w stanie Nowy Jork w konserwatywnej rodzinie rzymskokatolickiej o korzeniach irlandzko-francuskich i niemieckich jako jedno z trojga dzieci Ann Rourke i dozorcy Philipa Andre Rourke’a Sr., który amatorsko trenował kulturystykę. Miał starszą siostrę Patty i brata Joeya (ur. 26 czerwca 1954, zm. 6 października 2004 na raka płuca). Kiedy miał sześć lat, jego ojciec opuścił rodzinę. Miał siedem lat, gdy jego matka wyprowadziła się wraz z trójką dzieci z domu i wyjechała do Liberty City, dzielnicy w północno-zachodnim Miami na Florydzie. W 1963 wyszła ponownie za mąż za Gene’a Addisa, policjanta i ojca pięciu synów z poprzedniego małżeństwa, z którym później się rozwiodła.
Boks amatorski.
Mickey uczył się samoobrony w Boys Club of Miami, należał do klubu bokserskiego Gritty. W wieku dwunastu lat wygrał swój pierwszy pojedynek bokserski w wadze do 118 funtów. W latach 1968–1971 jako bokser amator stoczył cztery zwycięskie walki, w 1971 zdobył Złote Rękawice na Florydzie, jednak doznał dwóch kontuzji i zrezygnował z dalszej kariery na ringu.
Początki kariery aktorskiej.
W 1971, jako uczeń w Miami Beach Senior High School w Miami Beach na Florydzie, Rourke grał niewielką rolę aktorską w szkolnym przedstawieniu "The Serpent". Do tej samej szkoły uczęszczał także aktor Andy García, występujący wraz z Rourke w drużynie baseballowej pod kierunkiem trenera J. Stanleya „Skipa” Bertmana. Wkrótce po tym, jak tymczasowo zrezygnował z boksu, przyjaciel z Uniwersytetu Miami opowiedział mu o sztuce Jeana Geneta "Ścisły nadzór", którą reżyserował i o tym, jak mężczyzna grający rolę Zielonookiego zrezygnował, Rourke wieku 19 lat dostał tę rolę i natychmiast zafascynował się aktorstwem. Pożyczył 400 dol. od swojej siostry, zamieszkał w Greenwich Village, nowojorskiej dzielnicy artystów i pracował gdzie się dało, żeby opłacić kurs aktorski Lee Strasberg Institute. Dorabiał później przy parkowaniu samochodów i kopaniu rowów, po raz pierwszy zetknął się z narkotykami paląc marihuanę. Dzień przed egzaminem do Actors Studio trenerka aktorstwa Sandra Seacat zmotywowała Rourke’a do odnalezienia ojca, z którym był w separacji przez ponad dwadzieścia lat. Rok potem ojciec zapił się na śmierć. Podczas swojego występu w talk-show "Za drzwiami Actors Studio", gospodarz James Lipton ujawnił, że Rourke został wybrany do Actors Studio w swoim pierwszym przesłuchaniu, które według Elii Kazana było „najlepszym przesłuchaniem od trzydziestu lat”.
W 1978 przeniósł się do Los Angeles i zadebiutował na dużym ekranie jako szeregowiec Reese w komedii wojennej Stevena Spielberga "1941" (1979) u boku Dana Aykroyda i Johna Belushiego. Potem wystąpił w teledramacie ABC "Miasto w strachu" ("City in Fear", 1980) w roli maniakalnego zabójcy, z udziałem Perry’ego Kinga, westernie Michaela Cimino "Brama nieba" ("Heaven's Gate", 1980) z Jeffem Bridgesem, Johnem Hurtem, Krisem Kristoffersonem, Christopherem Walkenem, Isabelle Huppert i Terrym O’Quinnem, dramacie telewizyjnym CBS "Gwałt i małżeństwo: Sprawa Rideout" ("Rape And Marriage – The Rideout Case", 1980) z Lindą Hamilton, jako mąż oskarżony o zabójstwo żony oraz dreszczowcu "Żar ciała" ("Body Heat", 1980), jako młody piromaniak u boku Kathleen Turner i Williama Hurta. Rola Boogiego w tragikomedii Barry’ego Levinsona "Diner" (1982) przyniosła mu nagrodę krytyków w Chicago i National Society of Film Critics.
Niedługo potem znalazł się na planie dramatu Francisa Forda Coppoli "Rumble Fish" (1983), wraz z innymi, wówczas jeszcze nieznanymi aktorami – Nicolasem Cage’em, Mattem Dillonem, Laurence’em Fishburne’em i Diane Lane, gdzie zagrał rolę outsidera, którego idealizują podrostki z prowincjonalnego miasteczka. Swój występ w portrecie włosko-amerykańskiej mafii "Papież Greenwich Village" ("The Pope of Greenwich Village", 1984), u boku Erica Robertsa i Daryl Hannah, zadedykował zmarłemu aktorowi Jamesowi Haydenowi (1953-1983). Wystąpił potem w ambitnym dramacie Nicolasa Roega "Eureka" (1984) z Gene’em Hackmanem, Rutgerem Hauerem i Theresą Russell, co nie wzbogaciło jednak jego wizerunku. Stworzył fascynujący portret ostatniego sprawiedliwego w świecie moralnego upadku, przedwcześnie posiwiałego, brutalnego i egoistycznego policjanta wywodzącego się z polskiej emigracji, samotnie walczącego w Chińskiej Dzielnicy z wszechpotężną mafią, w dramacie kryminalnym Michaela Cimino "Rok smoka" ("Year of the Dragon", 1985). Rozgłos przyniosła mu rola eleganckiego i nowoczesnego biznesmena szukającego na próżno sensu życia w perwersji wyzbytej miłości, w kontrowersyjnym melodramacie Adriana Lyne "9 1/2 tygodnia" ("Nine 1/2 Weeks", 1986) z Kim Basinger o niszczącym związku erotycznym dwojga ludzi. W mrocznym thrillerze Alana Parkera "Harry Angel" (1987) zagrał prywatnego detektywa podejmującego się odnalezienia muzyka jazzowego, uprowadzonego z kliniki psychiatrycznej. Za kreację alkoholika-pisarza zakochanego w pijaczce (Faye Dunaway) w dramacie "Ćma barowa" ("Barfly", 1987) był nominowany do nagrody Independent Spirit Awards.
Był na okładkach magazynów takich jak „Vanity Fair”, „Ekran”, „Esquire”, „Film”, „GQ”, „Interview” i „Entertainment Weekly”.
W 1988 zadebiutował jako scenarzysta melodramatu sportowego "Swój chłopak" ("Homeboy", 1988), gdzie także zagrał główną rolę starzejącego się boksera Johnny’ego Walkera uzależnionego od alkoholu. Rok później wywołał kontrowersje w Irlandii, gdy ujawniono, że część swoich wpływów za odtwarzaną rolę Franciszka z Asyżu w filmie "Franciszek" ("Francesco", 1989) przekazał na finansową pomoc dla IRA; dwóch członków Parlamentu Brytyjskiego domagało się zakazu wprowadzania jego filmów w Anglii. Za postać bezwzględnego kryminalisty w dramacie kryminalnym Michaela Cimino "Godziny rozpaczy" ("Desperate Hours", 1990) i rolę enigmatycznego milionera w melodramacie "Dzika Orchidea" ("Wild Orchid", 1990) otrzymał nominację do Złotej Maliny dla najgorszego aktora.
Zawodowa kariera bokserska.
W 1991 Rourke zdecydował, że musi wrócić do boksu. Debiutancką walkę stoczył w War Memorial Auditorium w Fort Lauderdale na Florydzie, gdzie przeciwnikiem był Steve Powell. Walka zakończyła się jednogłośnym zwycięstwem Rourke (punktacja 38–37, 38–37, 39–37), po walce Mickey stwierdził: „Nie widzę dla siebie przyszłości w zawodowym boksie, ale robię to, bo dobrze się bawię”. W latach 1991–1994 stoczył 8 walk na zawodowym ringu, z sześcioma zwycięstwami (cztery przez nokaut) i dwoma remisami. Walczył na arenie międzynarodowej w krajach, w tym w Hiszpanii, Japonii i Niemczech. Podczas swojej kariery bokserskiej Rourke doznał wielu kontuzji, w tym złamanego nosa, palców u nóg i żeber, rozszczepionego języka i ściśniętej kości policzkowej. Cierpiał również na utratę pamięci krótkotrwałej. Ostatnią walkę Rourke stoczył 8 września 1994, przeciwnikiem był Sean Gibbons, walka zakończyła się remisem. Ogólny bilans walk na zawodowym ringu: 8 stoczonych walk, 2 remisy, 6 zwycięstw (5 KOs).
6 zwycięstw (4 nokauty, 2 przez decyzję) – 0 porażek, 2 remisy
Powrót do aktorstwa.
Kandydował do roli agenta FBI Jacka Crawforda w "Milczeniu owiec" (1991) i boksera Butcha Coolidge’a w "Pulp Fiction" (1994). Nakręcił rolę w "Cienkiej czerwonej linii" (1998), która ostatecznie została wycięta; podziękowano mu w napisach końcowych. W połowie lat 90. w jego karierze nastąpił kryzys – po kłótniach z reżyserami, aktorami i menedżerami nie otrzymywał większych ról i z wielkiej willi przeniósł się do małego mieszkanka. W przetrwaniu pomogli mu najbliżsi przyjaciele, łożąc na jego utrzymanie. Po kryzysie, jaki przeszedł, chciał odratować swoją karierę filmową. Pomógł mu w tym Robert Rodriguez, angażując do roli Billy’ego w dreszczowcu "" ("Once Upon a Time in Mexico", 2003), a następnie obsadzając w głównej roli Marva w dramacie kryminalnym Franka Millera/Rodrigueza/Quentina Tarantino " " ("Sin City", 2005), za którą otrzymał nagrodę Saturna, nagrodę krytyków w Chicago, nagrodę irlandzkiej publiczności i Online Film Critics Society Award.
Na Festiwalu Filmowym w Wenecji w 2008 film "Zapaśnik" ("The Wrestler", 2008) otrzymał nagrodę dla najlepszego filmu, a grający w nim główną rolę Rourke został powszechnie uznany za najlepszego aktora, mimo iż ze względu na regulamin nie otrzymał oficjalnej nagrody. Na festiwalu doszło do skandalu – przewodniczący jury, Wim Wenders, tuż po wręczeniu nagród skrytykował zasady festiwalu, według których nie można temu samemu filmowi przyznać nagród za najlepszy film i dla najlepszego aktora. W styczniu 2009 Rourke został nominowany do Oscara jako najlepszy aktor pierwszoplanowy za rolę w "Zapaśniku". W tym samym miesiącu odebrał Złoty Glob dla najlepszego aktora w filmie dramatycznym. Quentin Tarantino chciał obsadzić go w "Bękartach wojny" (2009), ostatecznie zrezygnował z tego pomysłu.
Życie osobiste.
Spotykał się z Terry Farrell. Był dwukrotnie żonaty. 31 stycznia 1981 ożenił się z aktorką Debrą Feuer. W 1989 doszło do rozwodu. 26 stycznia 1992 poślubił modelkę i aktorkę Carré Otis, rozwiedli się w 1995. W 2009 związał się z o 33 lata młodszą rosyjską modelką Anastassiją Makarenko.

</doc>
<doc id="206792" url="https://pl.wikipedia.org/wiki?curid=206792" title="Renderware">
Renderware



</doc>
<doc id="206794" url="https://pl.wikipedia.org/wiki?curid=206794" title="Wembley Stadium">
Wembley Stadium



</doc>
<doc id="206795" url="https://pl.wikipedia.org/wiki?curid=206795" title="Czerń">
Czerń



</doc>
<doc id="206797" url="https://pl.wikipedia.org/wiki?curid=206797" title="MESSENGER (sonda kosmiczna)">
MESSENGER (sonda kosmiczna)

MESSENGER "posłaniec", skrótowiec pełnej nazwy: "Mercury Surface, Space Environment, Geochemistry and Ranging" – sonda kosmiczna amerykańskiej agencji NASA, której celem było badanie planety Merkury. Była to pierwsza misja poświęcona tej planecie od czasu Marinera 10, tj. od 33 lat. Sonda wystrzelona została 3 sierpnia 2004 roku.
Sonda została zaprojektowana w celu zbadania charakterystyki i środowiska Merkurego z orbity wokółplanetarnej. Jej zadaniem było poznanie chemicznych właściwości powierzchni planety, historii geologicznej, natury pola magnetycznego, wielkości i stanu jądra oraz natury egzosfery i magnetosfery planetarnej.
Misja orbitalna sondy przewidziana była na jeden rok ziemski (4 lata merkuriańskie), jednak dwukrotnie ją przedłużano. Ostatecznie zakończyła się 30 kwietnia 2015 roku uderzeniem statku w powierzchnię planety.
Misję MESSENGER-a ma uzupełnić, planowana na lata 2018–2028, misja BepiColombo, będąca zarazem pierwszą wspólną misją agencji kosmicznych ESA i JAXA.
Budowa i działanie.
Szkielet sondy był zbudowany z epoksydów grafitowych, co zapewniało lekkość i wytrzymałość konstrukcji.
Dwa panele ogniw słonecznych dostarczały 385-485 W mocy podczas lotu i 640 W na orbicie Merkurego. Ładowały one akumulator Ni-MH, będący źródłem energii elektrycznej dla statku.
Statkiem zarządzały dwa niezależne, zintegrowane moduły elektroniczne, w których skład wchodziły komputery RAD6000, odporne na promieniowanie. Każdy moduł zawierał po dwa procesory: główny, taktowany z częstotliwością 25 MHz, i zapasowy, taktowany z częstotliwością 10 MHz. Do przechowywania danych służyły dwa dyski typu SSD, każdy o pojemności 1 GB. Komputer pokładowy pobierał, kompresował i zapisywał na nich zdjęcia i dane z instrumentów naukowych, sortował je, a najważniejsze informacje przesyłał w pierwszej kolejności na Ziemię. Operatorzy misji mogli również sami decydować, które dane i w jakiej kolejności chcą pobierać.
System określania pozycji statku używał szukaczy gwiazd oraz zespołu czterech żyroskopów i czterech przyspieszeniomierzy. Jako układ zapasowy służyło sześć wykrywaczy Słońca. Położenie statku zmieniane było za pomocą czterech żyroskopów lub silniczkami o małym ciągu.
MESSENGER odbierał komendy z Ziemi i nadawał dane przez anteny pasma X z fazowaniem (polaryzacja kołowa).
Sonda wymagała specjalnej ochrony przed promieniowaniem słonecznym, szczególnie intensywnym w sąsiedztwie Merkurego – natężenie promieniowania słonecznego jest tam 11 razy większe niż na Ziemi, a temperatura powierzchni Merkurego sięga 450 °C. Wszystkie systemy były utrzymywane w temperaturze pokojowej dzięki okryciu jednej całej strony statku ceramiczną osłoną odporną na wysokie temperatury. Wymagała ona, aby sonda była zwrócona do Słońca zawsze osłoniętą stroną.
Historia misji.
Przebieg misji (według czasu UTC).
Całkowity koszt misji wyniósł około 446 milionów USD. W sumie tej zawarty jest koszt budowy sondy i jej instrumentów naukowych, rakiety nośnej oraz koszty operacyjne podczas całej misji.

</doc>
<doc id="206801" url="https://pl.wikipedia.org/wiki?curid=206801" title="Impreza szantowa">
Impreza szantowa



</doc>
<doc id="206802" url="https://pl.wikipedia.org/wiki?curid=206802" title="Węzłówka dziobowa">
Węzłówka dziobowa

Węzłówka dziobowa - element konstrukcyjny jednostki pływającej o drewnianej konstrukcji szkieletowej (zobacz: szkielet żaglowca) wzmacniający połączenie stępki ze stewą dziobową.

</doc>
<doc id="206806" url="https://pl.wikipedia.org/wiki?curid=206806" title="Aberracja komatyczna">
Aberracja komatyczna



</doc>
<doc id="206807" url="https://pl.wikipedia.org/wiki?curid=206807" title="Most Tolerancji">
Most Tolerancji

Most Tolerancji – most na Odrze w Głogowie w województwie dolnośląskim łączący ulicę "Brama Brzostowska" przebiegającą między Starym Miastem a Zamkiem Książąt Głogowskich z ulicą "Kamienna Droga" na Ostrowie Tumskim. W roku 2005 otrzymał obecną nazwę. Wcześniej nieoficjalnie nazywano go "Różowym Mostem".
Historia.
Do roku 1916 istniał w tym miejscu drewniany most zwodzony. W roku 1917 oddano do użytku stalowy Most Hindenburga ("Hindenburgbrücke"), który został zniszczony podczas II wojny światowej w 1945 roku. Pod koniec lat 40. most wybudowano od nowa. Zawsze był stalowo-szary. Pod koniec lat 90. Andrzej Leszek Szczypień wpadł na pomysł, aby pomalować jego przęsła na inny kolor i zaproponował lokalnej telewizji TV Głogów przeprowadzenie plebiscytu. Do głosowania wybrał pięć projektów kolorystycznych, każdy w trzech odcieniach: wrzosowo-różowy (pomysł jego córki Nataszy) oraz żółty w trzech odcieniach, niebieski w trzech odcieniach, czerwony w trzech odcieniach i zielony w trzech odcieniach sporządzonych przez głogowskiego artystę Zygmunta Stachurę. W głosowaniu przeprowadzonym przez lokalną telewizję TV Głogów głogowianie wybrali kolor wrzosowo-różowy. Zarząd Miasta Głogowa ostatecznie przyjął dwa odcienie koloru wrzosowego.
Figura Jana Nepomucena.
13 kwietnia 2003 roku z inicjatywy członków Towarzystwa Ziemi Głogowskiej oraz Bractwa św. Jana Nepomucena odsłonięto na moście figurę św. Jana Nepomucena. Figurę z piaskowca wykonał Dariusz Maściuch dodając stalową głowę, guziki i krzyż. W 1,5 metrowym postumencie umieszczono stalową tubę z dokumentami z epoki. W tym miejscu do 1945 roku stała figura świętego z 1705 roku, która zaginęła w 1945 roku. Ponieważ przypuszczano, że została strącona do rzeki 8 września 2001 roku nurkowie prowadzili poszukiwania w nurcie rzeki. Udało im się odnaleźć postument, ale nie udało się go wydobyć. Bezowocne poszukiwania prowadzono również w 2014 roku. 

</doc>
<doc id="206811" url="https://pl.wikipedia.org/wiki?curid=206811" title="Odwilż (historia)">
Odwilż (historia)

Odwilż () – pojęcie publicystyczne z zakresu polityki oznaczające złagodzenie represyjnej polityki władz w krajach rządzonych przez monopartie komunistyczne. Nazwa pochodzi od powieści Ilji Erenburga opublikowanej w 1954 roku pod tytułem "Odwilż".
Odwilż w ZSRR.
W Związku Radzieckim odwilż łączy się z osobą pierwszego sekretarza KPZR Nikity Chruszczowa, który podczas XX Zjazdu KPZR wygłosił referat "O kulcie jednostki i jego następstwach", będący potępieniem polityki Józefa Stalina. Osłabła cenzura i represje, bardziej swobodnie rozwijała się kultura. Choć na zrewoltowanych Węgrzech Sowieci stłumili bunt bardzo brutalnie, to w relacjach z Zachodem Chruszczow chciał wprowadzić w życie model pokojowej koegzystencji. Jako pierwszy przywódca radziecki odwiedził USA (Camp David 1957). Partnerem Chruszczowa był prezydent USA Dwight Eisenhower, lecz sprawa zestrzelenia samolotu szpiegowskiego Lockheed U-2 stała się pretekstem do zerwania przyjacielskich stosunków. Pomimo zniesienia słynnego paragrafu 58 kodeksu karnego RFSRR (o działalności kontrrewolucyjnej) i rehabilitacji części ofiar Stalina, Chruszczow i jego następcy nie naruszyli potężnego aparatu terroru, który nadal krwawo rozprawiał się z rzeczywistymi bądź urojonymi wrogami socjalizmu.
Odwilż w Polsce.
W historii Polski mianem odwilży określane są lata 1953–1957. Po śmierci Stalina w 1953 roku partia zliberalizowała kurs, zrezygnowała z popierania socrealizmu w sztuce, w ramach amnestii wypuszczono wielu więźniów politycznych. W 1954 roku nadawane przez Radio Wolna Europa audycje "Za kulisami partii i bezpieki" Józefa Światło przyczyniły się do znacznych zmian w aparacie bezpieczeństwa. Latem 1955 w Warszawie odbył się V Światowy Festiwal Młodzieży i Studentów, który wbrew intencjom organizatorów przyczynił się do otwarcia społeczeństwa na świat. W sierpniu 1955 roku ukazał się "Poemat dla dorosłych" Adama Ważyka, który wywołał dyskusję o realiach społeczno-ekonomicznych w ówczesnej Polsce. Podobną reakcję wywoływały artykuły w „Po prostu”, głównym czasopiśmie młodych działaczy dążących do zmian w Polsce. Dochodziło do tego niezadowolenie z sytuacji materialnej ogółu społeczeństwa i przywilejów członków władzy.
W marcu 1956 w Moskwie zmarł Bolesław Bierut, a do Polski dotarł tajny referat Chruszczowa na temat zbrodni stalinowskich. W aparacie władzy ujawniły się podziały (natolińczycy i puławianie). Nastąpiły napięcia społeczne, największe w czerwcu 1956 w związku z wydarzeniami poznańskimi, gdy władza krwawo stłumiła strajki i protesty robotników. W październiku doszło do zmian w kierownictwie partii. Najwyższe stanowisko I sekretarza PZPR po ustąpieniu Edwarda Ochaba objął Władysław Gomułka, za czasów stalinowskich więziony. Gomułka zdobył niekwestionowaną popularność wśród społeczeństwa, które oczekiwało od niego przeprowadzenia wielu reform. Potępiono niektóre ze zbrodni okresu stalinowskiego w Polsce, który nazwano „okresem błędów i wypaczeń”, a jednym z symboli odwilży stało się wypuszczenie z więzienia kardynała Stefana Wyszyńskiego. Społeczeństwo polskie masowo również reagowało na powstanie węgierskie, zbrojnie stłumione przez Armię Radziecką. Podobnej interwencji obawiano się w Polsce, jednak została ona wstrzymana po wizycie Chruszczowa. 
Proces demokratyzowania socjalizmu został jednak zahamowany przez Gomułkę już w 1957 roku. Owocem odwilży było nasycenie reżimowej propagandy sloganami nacjonalistycznymi, pogorszenie relacji z Kościołem i powszechne rozczarowanie. Jak pisze Jacek Kuroń: „Po Budapeszcie miejsce komunistycznej wiary zajął geopolityczny lęk. Ideologią uzasadniającą PRL-owski porządek stał się strach przed sowieckimi czołgami”.

</doc>
<doc id="206813" url="https://pl.wikipedia.org/wiki?curid=206813" title="Generator funkcji">
Generator funkcji

Generator funkcji – nieliniowy układ diodowo-rezystorowy, zamieniający sygnał wejściowy X na jego funkcję Y(X). Oblicza np. kwadrat liczby X. Jest jednym z podstawowych elementów komputera analogowego.
Składa się z grupy ograniczników napięcia o coraz wyższym napięciu. Próg i nachylenie każdego ogranicznika ustawia się potencjometrami wieloobrotowymi. 

</doc>
<doc id="206814" url="https://pl.wikipedia.org/wiki?curid=206814" title="Podział administracyjny Nikaragui">
Podział administracyjny Nikaragui

Podział administracyjny Nikaragui obejmuje 15 departamentów ("departamentos") i 2 regiony autonomiczne ("región autónoma"). Niższym stopniem podziału są gminy ("municipios"), których wydzielonych jest 152.
Regiony autonomiczne (wspólnoty autonomiczne) wzorowane są na modelu hiszpańskim. Obejmują one obszary kraju położone we wschodniej części kraju, gdzie występuje mniejszość angielskojęzyczna. Zostały one wprowadzone w 1986 w miejsce rozwiązanego 16. departamentu Zelaya. Na czele tych regionów stoi gubernator i rada regionalna.
Regiony i strefy specjalne.
W 1982 powołano wyższy stopień podziału administracyjnego, który obejmował zgrupowania departamentów. Wydzielono wówczas 6 regionów i 3 strefy specjalne. Mimo to departamenty są nadal uznawane za podstawową jednostkę podziału administracyjnego Nikaragui.
Strefy.
Ponadto Nikaragua podzielona jest nieoficjalnie na trzy strefy geograficzne:

</doc>
<doc id="206816" url="https://pl.wikipedia.org/wiki?curid=206816" title="Saturacja hemoglobiny">
Saturacja hemoglobiny

Saturacja hemoglobiny (SpO2) – jest to stopień wysycenia hemoglobiny tlenem. U człowieka prawidłowa saturacja hemoglobiny jest większa niż 95%. Saturacja może się zmniejszać na skutek braku lub utrudnienia prawidłowej wentylacji płuc, blokady pęcherzykowo-włośniczkowej, zablokowania cząsteczek hemoglobiny przez tlenek węgla lub też zmniejszeniem ciśnienia parcjalnego tlenu we wdychanym powietrzu. Do bezinwazyjnego, ciągłego pomiaru nasycenia hemoglobiny tlenem służy pulsoksymetr.

</doc>
<doc id="206817" url="https://pl.wikipedia.org/wiki?curid=206817" title="Kocioł okrętowy">
Kocioł okrętowy

Kocioł okrętowy – rodzaj kotła parowego, urządzenie wytwarzające parę zasilającą urządzenia na statku. 
Do głównych elementów kotła zalicza się:
Kotły dzielą się na główne i pomocnicze.
Kocioł główny.
Kocioł główny w pierwszej kolejności zasila parowy silnik napędowy główny jednostki pływającej. Opalany jest przeważnie olejem opałowym, choć w przeszłości stosowało się inne paliwa (np. węgiel). Kotły główne dzielą się pod względem ciśnienia roboczego na:
Woda zasilająca kocioł przed dostarczeniem jej do kotła jest oczyszczana i podgrzewana. Podobnie postępuje się z paliwem, które uzyskać musi gęstość umożliwiającą najefektywniejsze rozpylenie go w nad palnikami. Niezbędne do spalania powietrze dostarczane jest instalacją nawiewną.
Kocioł pomocniczy.
Kocioł pomocniczy wytwarza parę do celów innych niż napędzanie silnika głównego, a może to być np: ogrzewanie pomieszczeń, ogrzewanie ładunku, zasilanie wymienników ciepła, czyszczenie zbiorników, itp. Wytwarzają parę o ciśnieniu do 12 at. Wśród kotłów pomocniczych, ze względu na konstrukcję, wyróżnia się następujące grupy:
Zjawisko "cofnięcia płomienia".
W pierwszych konstrukcjach kotłów okrętowych (do okresu międzywojennego) opalanych olejem opałowym istniało niebezpieczeństwo "cofnięcia płomienia", czyli wyrzutu płonącego paliwa do kotłowni i maszynowni, które mogło zabić ich obsady.
Zjawisko to wynikało z tego, że początkowo kotły te (i maszynownie) były konstruowane na wzór kotłów opalanych węglem. W kotłach tych (opalanych węglem) powietrze potrzebne do spalania pochodziło z kotłowni (do kotłów dostawało się poprzez otwarte drzwiczki do dostarczania węgla i osobne otwory). W przypadku konieczności spalania większej ilości paliwa w celu osiągnięcia większej mocy maszyn (np. na okrętach wojennych) wprowadzono kotłownie "nadciśnieniowe", które były szczelne (wchodziło się do nich poprzez specjalne śluzy), gdzie w razie potrzeby zwiększano ciśnienie powietrza dostarczanego przez specjalne wentylatory o dużej mocy. Po wprowadzeniu oleju napędowego kotły opalane tym paliwem miały specjalne otwory i tak samo pobierały powietrze z kotłowni "nadciśnieniowej", a ilość dostarczanego oleju regulowano sterując ciśnieniem paliwa w rurach dopływowych.
Okazało się jednak, że w sytuacji, kiedy ciśnienie powietrza w kotłowni gwałtownie spadało (np. po przebiciu jej ścian przez pocisk, zniszczeniu wentylatorów), ciśnienie dostarczanego paliwa powodowało wyrzut płonącego paliwa przez otwory do dostarczania powietrza (w przypadku kotłów opalanych węglem nie mogło dojść do wyrzutu).
Płonące paliwo zazwyczaj zabijało załogę maszynowni. W niektórych sytuacjach, kiedy pocisk trafiał bezpośrednio w kocioł, dochodziło do jego eksplozji i wyrzutu pary wodnej do kotłowni/maszynowni. W takiej sytuacja para wodna tłumiła płomienie, ale załoga i tak ginęła od gorącej pary wodnej.
Zjawisko "cofnięcia płomienia" zostało wyeliminowane w okrętach konstruowanych od lat 1930, kiedy wprowadzono kotły zamknięte, do których powietrze było dostarczane osobnymi rurami tak, że nie było potrzebne zwiększanie ciśnienia powietrza w całej maszynowni.

</doc>
<doc id="206819" url="https://pl.wikipedia.org/wiki?curid=206819" title="Potencjometr wieloobrotowy">
Potencjometr wieloobrotowy



</doc>
<doc id="206822" url="https://pl.wikipedia.org/wiki?curid=206822" title="Cartago (miasto w Kostaryce)">
Cartago (miasto w Kostaryce)

 
Cartago – miasto w Kostaryce, położone w środkowej części kraju, u stóp wulkanu Irazú (3432 m n.p.m.), w odległości 22 km od stolicy kraju San José. Jest ośrodkiem administracyjnym prowincji Cartago. Ludność: 156 600 mieszkańców.
Cartago, założone w 1563 przez hiszpańskiego zdobywcę Juana Vasqueza de Coronado, jest najstarszym miastem kraju i zarazem jego pierwszą stolicą. Funkcję tę Cartago pełniło do 1823. Ze względu na swoje położenie w strefie sejsmicznej miasto zostało dwukrotnie (1841, 1910) zniszczone przez trzęsienie ziemi i wybuch wulkanu Irazú.
Miasto ma bardzo dobre położenie komunikacyjne. Przebiega przez nie Droga Panamerykańska. Położona jest przy głównej linii kolejowej łączące stolicę kraju San José z głównym portem morskim kraju Limón. Stanowi ono główny ośrodek handlowy i przemysłowy w najlepiej rozwiniętym okręgu rolniczym kraju. Rozwinął się tu zatem głównie przemysł spożywczy, ale także cementowy. Znajduje się duży targ zwierzęcy.
W mieście godna obejrzenia jest zabytkowa katedra Nuestra Señora de los Angeles.

</doc>
<doc id="206823" url="https://pl.wikipedia.org/wiki?curid=206823" title="Departament (Nikaragua)">
Departament (Nikaragua)



</doc>
<doc id="206830" url="https://pl.wikipedia.org/wiki?curid=206830" title="Thun">
Thun

Thun (fr. "Thoune") – miasto i gmina (niem. "Einwohnergemeinde") w Szwajcarii, w kantonie Berno, w regionie administracyjnym Oberland, siedziba administracyjna okręgu Thun. Usytuowane nad rzeką Aare wpadającą do jeziora Thunersee. Miasto nazywane jest "Bramą do Berner Oberland".
Znane z najstarszej w Europie panoramy miejskiej wykonanej w latach 1809–1814 przez Marquarda Wochera o wymiarach: wysokość 7,5 m, długość 38,3 m i powierzchnia 287,25 m². Panorama wystawiona jest w neogotyckiej rotundzie zbudowanej specjalnie w tym celu w latach 60 XX wieku w parku miejskim. Innymi obiektami turystycznymi są: górujący nad miastem zamek z XII w. z muzeum historycznym, XVI-wieczny ratusz i miejskie Muzeum Sztuki "(Kunstmuseum Thun)" z ekspozycją szwajcarskiej sztuki nowoczesnej.
Demografia.
W Thun mieszka 43 476 osób. W 2020 roku 14,2% populacji gminy stanowiły osoby urodzone poza Szwajcarią.
Historia.
Pierwsza udokumentowana wzmianka o Thun pochodzi z VII-wiecznej Kroniki Fredegara. We wczesnym średniowieczu znajdowała się tutaj osada przy przeprawie przez rzekę Aare z kościołem i fortem na wzgórzu. Pod koniec XII wieku Bertold V, książę Zähringen zbudował zamek w miejscu fortu. W 1218 roku po bezdzietnej śmierci Bertolda V miasto odziedziczyli hrabiowie z Kyburga.
W XV i XVI wieku w Thun rozwijało się prężnie rzemiosło i handel. Miasto stało się regionalnym centrum targowym. W środku miasta powstał nowy ratusz z domem handlowym na parterze, a przed nim utworzono duży plac targowy. W XVII i XVIII wieku miasto nadal się rozwijało i podejmowano pierwsze próby wprowadzenia przemysłu. Po najeździe francuskim Thun był stolicą kantonu Oberland, który istniał od 1798 do 1802 roku. Po 1835 roku wraz z budową hoteli i pensjonatów oraz otwarciem statków parowych na jeziorze Thunersee miasto stało się popularnym ośrodkiem turystycznym.
Sport.
Z miasta wywodzi się klub piłkarski FC Thun, debiutujący w Lidze Mistrzów w sezonie 2005/2006. Znajduje się tutaj stadion Lachen Stadion.
Współpraca.
Miejscowości partnerskie:
Transport.
Przez teren miasta przebiega autostrada A6 oraz drogi główne nr 6 i nr 221. Znajduje się tutaj stacja kolejowa Thun oraz lotnisko Thun.

</doc>
<doc id="206831" url="https://pl.wikipedia.org/wiki?curid=206831" title="The Ultimate Collection (album Michaela Jacksona)">
The Ultimate Collection (album Michaela Jacksona)

The Ultimate Collection – limitowane wydawnictwo, zawierające zbiór muzyki Michaela Jacksona, składające się z czterech płyt CD oraz jednej DVD. Sprzedaż albumu wyniosła 250 tys. sprzedanych egzemplarzy.
Informacje o albumie.
Większość znajdujących się na płycie utworów pochodzi z okresu szczytu kariery Jacksona, z pięciu głównych albumów "Off the Wall", "Thriller", "Bad", "Dangerous oraz ". Set zawiera również pierwsze oficjalne wydanie dem do utworów takich jak „P.Y.T. (Pretty Young Thing)” czy „Shake Your Body Down to the Ground”, oraz rarytasy w postaci „We Are Here to Change the World”, „Cheater” i „Monkey Business” (z sesji do "Bad" i "Dangerous"), a także oryginalne demo „We Are the World”, na którym Jackson śpiewa solo. Set zawiera także trzy nowe utwory, „Beautiful Girl”, „The Way You Love Me”, i „We've Had Enough”, każdy autorstwa Jacksona.
Piąty dysk to DVD z zapisem koncertu z trasy "Dangerous" w Bukareszcie, nadanego przez HBO w 1992.
Lista utworów.
Dysk piąty (DVD).
Dangerous Tour w Bukareszcie, Rumunia w 1992.

</doc>
<doc id="206832" url="https://pl.wikipedia.org/wiki?curid=206832" title="Kościół św. Mikołaja w Głogowie">
Kościół św. Mikołaja w Głogowie

Kościół św. Mikołaja – historyczny kościół parafialny pod wezwaniem św. Mikołaja, który był najważniejszą świątynią lewobrzeżnego Głogowa.
Z przeprowadzonych we wnętrzu badań archeologicznych wynika, że kościół wybudowano jeszcze w latach 30. i 40. XIII wieku. Powstał jako późnoromańska, trójnawowa bazylika na planie podłużnym. W pierwszej kolejności zbudowano prezbiterium wraz z przegrodą z łuku tęczowego. W następnej kolejności wzniesiono korpus nawowy, począwszy od ścian naw bocznych oraz absyd. Nawę boczną północną zamknięto od wschodu półkolistą absydą (szerokość nawy północnej - 4 m). Nawa boczną południową zamknięto absydą wewnątrz półkolistą, na zewnątrz wieloboczną (szerokość - 4,5 m). Długość naw wynosiła 24 m, natomiast szerokość nawy głównej i prezbiterium 8,3 m. Po wielkim pożarze miasta w 1291 roku świątynię odbudowano, jednak już w stylu gotyckim. Nowe prezbiterium wzniesiono wydłużone oraz zamknięto wielobocznie. Wybudowano również trzy pary filarów wielobocznych. Wnętrze przykryte zostało sklepieniem żebrowym opartym na wspornikach, utrzymywanych przez łęki przyporowe i przypory. Absydy naw boczny zastąpione zostały kaplicami prostokątnymi. Od zachodu wybudowano wieżę z bocznymi aneksami, stanowiącymi przedłużenie naw bocznych. U jej podstawy znajduje się gotycki portal, a w nim popiersie patrona kościoła – św. Mikołaja. Po kolejnym pożarze, w roku 1642, wnętrze otrzymało wystrój barokowy. W 1758 roku dobudowano górną kondygnację wieży. 
Kościół został zniszczony w 1945 i odtąd pozostaje ruiną, poddawaną okresowo pracom zabezpieczającym. Obecnie ruiny kościoła zachowały gotycką bryłę wraz z przebudowami z okresu średniowiecza oraz wieków późniejszych. Zachowały się także gotyckie mury obwodowe, część gotyckich i barokowych sklepień, północna arkada międzynawowa oraz częściowo zniszczona wieża. Po zabezpieczeniu wieża stanowić ma pomnik – symbol zniszczeń Głogowa podczas II wojny światowej, zaś nawa zaadaptowana zostanie na amfiteatr.
Historia.
Najważniejsza świątynia mieszkańców lewobrzeżnego Głogowa. Pierwotnie kościół Św. Mikołaja był bazyliką romańską, której budowę rozpoczęto w 1230 roku. Nieszczęśliwym zbiegiem okoliczności uległa zniszczeniu w wyniku wielkiego pożaru, który nawiedził miasto w 1291 roku. Na fundamentach świątyni romańskiej powstał kościół gotycki.
W 1332 przy kościele powołana do życia została szkoła (autonomiczna w stosunku do szkoły kolegiackiej), siłą sprawczą zostali zamożni mieszczanie.
Konflikty religijne rozgrywające się na terenach Europy i Śląska w XVI w. nie ominęły Głogowa. W wyniku starć fara została przejęta w 1581 roku przez protestantów. Po ok. 100 latach kościół ostatecznie wraca do rąk kościoła katolickiego, jednak nie bez uszczerbku. W wyniku wojny trzydziestoletniej uległ sporym uszkodzeniom, co przyczyniło się do trwającej 21 lat odbudowy. Kolejny raz kościół został zniszczony w 1758 w trakcie wojen śląskich. Ruiny świątyni były wówczas wykorzystywane jako magazyn mąki i soli. W czasie II wojny światowej kościół ucierpiał w wyniku ostrzału, a następnie uległ pożarowi. Do dzisiaj pozostaje w stanie ruiny.
Kalendarium.
rozbieżności źródłowe budowy kościoła gotyckiego obejmują okres ok. 100 lat
Plany odbudowy.
Po zakończeniu procesu badań archeologiczno-architektonicznych mających na celu jak największe rozpoznanie świątyni, prowadzone będą starania w związku z odbudową. Przewidziana odbudowa ma być częściowa, tak aby wnętrze kościoła mogło spełniać funkcję ekspozycyjną.

</doc>
<doc id="206833" url="https://pl.wikipedia.org/wiki?curid=206833" title="Racjonalista">
Racjonalista



</doc>
<doc id="206835" url="https://pl.wikipedia.org/wiki?curid=206835" title="Racjonalizm światopoglądowy">
Racjonalizm światopoglądowy

Racjonalizm światopoglądowy "ratio" – rozum; "rationalis" – rozumny, rozsądny – światopogląd i postawa, zakładające:
Racjonalizm ukształtował się w oświeceniowej Francji i wiązany jest z takimi postaciami jak Jean d’Alembert, Voltaire czy Nicolas de Condorcet. Od tamtego czasu, racjonalizm jest też ruchem filozoficzno-światopoglądowym (ruch racjonalistyczny).
Światopogląd.
Światopogląd racjonalistyczny ma wiele wspólnego ze świeckim humanizmem, choć odróżnia go od niego nacisk na stosowanie w każdych okolicznościach własnego rozumu i odrzucanie wielu dogmatów obecnych w klasycznym humanizmie – takich jak choćby antropocentryczny punkt widzenia, będący podstawą etyki humanistycznej.
Racjonalizm jest raczej bliższy sceptycyzmowi – odrzucając wszelkie dogmaty ideologiczne, oprócz wiary w potęgę nieskrępowanego, logicznego myślenia oraz możliwości rozumnego poznawania świata. Światopogląd ten bazuje na jak najbardziej konsekwentnym stosowaniu logicznego i racjonalnego myślenia w każdej dziedzinie powiązanej z poznawaniem i opisywaniem świata (kiedy poznanie jest celem lub środkiem) – bazuje na przekonaniu, że takowe poznanie jest jedynym sposobem mogącym prowadzić do pozyskania rzetelnej wiedzy o rzeczywistości.
Racjonalista przyjmuje pewne paradygmaty stanowiące podstawy nauk przyrodniczych i nauk ścisłych oraz niektórych nauk humanistycznych związanych z człowiekiem i społeczeństwem, lecz o ile te paradygmaty nie są uzasadnione z punktu widzenia zupełnego i skrajnego sceptycyzmu, o tyle mają pewne uzasadnienie empiryczne – są zasadne przy pewnych podstawowych metafizycznych założeniach materializmu takich jak założenie o istnieniu rzeczywistego materialnego świata kierującego się możliwymi do zbadania zasadami. Jednak wobec paradygmatów racjonalista nie jest bezkrytyczny i nie uznaje ich w sposób dogmatyczny, gdyż stanowią one podstawę wielu nauk, ale mogą ulec weryfikacji i zmianom.
Światopogląd racjonalistyczny, w przeciwieństwie do filozoficznego racjonalizmu, za główne kryterium i źródło poznania świata stawia metodologię naukową, rozum i zmysły (doświadczenia empiryczne).
Racjonalizm ostro sprzeciwia się akceptowaniu pseudonauki, a także paranauki oraz wszelkim dogmatom ustanawianym bez potwierdzenia (naukowego lub empirycznego). Nie uznaje także pozbawionego wątpliwości i bezkrytycznego akceptowania autorytetów.
W racjonalizmie nie ma ani autorytetów, ani dogmatów mówiących z góry o tym, co należy uznawać za racjonalne.
O tym, co racjonalne, decyduje własna ocena racjonalisty na podstawie zebranego i całego „materiału dowodowego”, czyli posiadanej wiedzy, a także merytoryczna ocena innych ludzi – racjonalną jest najbardziej „prawdopodobna” (w sensie jak najmniejszego rozmijania się z prawdą i stanem rzeczywistym) hipoteza lub teoria, a najbardziej zbliżony do prawdy jest pogląd najlepiej logicznie uzasadniony oraz sprawdzony empirycznie lub przy pomocy naukowej metodologii. Jeśli dany pogląd można uzasadnić i uzasadnienie to broni się w polemikach oraz przed krytyką i nie ma w nim błędów merytorycznych (a więc broni się tak, jak muszą się obronić teorie naukowe, choć ścisłość nie musi być aż tak duża) to jest on racjonalny. Chociaż każdy pogląd racjonalisty może ulec zmianie, to im lepiej sprawdzona jest dana hipoteza, tym mniejsze są szanse na jej podważenie, a więc jest ona bardziej trwała.
Dlatego racjonaliści najbardziej sobie cenią dobrze sprawdzone informacje i teorie naukowe (na przykład potwierdzone przez wielu niezależnych badaczy), a odrzucają te niesprawdzone lub negatywnie zweryfikowane.
Odrzucenie polega tu – w przypadku niesprawdzonych lub słabo sprawdzonych hipotez – nie na negacji, lecz na braku zaufania do takiego poglądu, nieprzyjmowaniu go.
Racjonalizm nie odrzuca emocji, uczuć, chęci – ale traktuje je jako dopełnienie intelektu, ważną część ludzkiej natury.
Cytat Edgara Morina i Anne Brigitte Kern:
"„Prawdziwa racjonalność jest otwarta na dialog ze stawiającą opór rzeczywistością. Ruchem wahadłowym funkcjonuje ona nieustannie między logiką a doświadczeniem empirycznym; jest owocem uargumentowanej debaty, a nie właściwością systemu idei. Rozum ignorujący istnienia, subiektywność uczuciowość, życie – jest irracjonalny. Trzeba zdawać sobie sprawę z wagi mitu, uczucia, miłości, skruchy, które powinno się traktować racjonalnie.”"
Naczelne hasło racjonalistów:
Etyka.
Najważniejszą normą etyczną jest w tak pojmowanym racjonalizmie rozum. Rozum jest tutaj narzędziem służącym, wraz z informacjami, wiedzą, emocjami i doświadczeniem jako czymś na czym operuje, poznaniu, ocenie i wyborze akceptowanych norm moralnych. W etyce racjonalistycznej występuje pewna swoboda, ale jest ona ograniczona – przez rozum, logikę, naukę, wiedzę, wrażliwość oraz społeczeństwo w którym się osoba znajduje (poprzez jego wpływ, ale także poprzez naukę – czy to od rodziców, czy też w szkole). To odróżnia etykę racjonalizmu od relatywizmu moralnego.
Racjonalista nie przyjmuje etyki objawionej (antynaturalistycznej) ani „moralnych praw natury” – skłania się raczej w kierunku etyki naturalistycznej, czyli wywodzenia zasad moralnych z rozumnego i naukowego podejścia do obserwacji empirycznych (nauki przyrodnicze i ew. społeczne).
Racjonalista zauważa, że niektóre normy moralne powstają na zasadzie przekazania ich przez rodziców lub poprzez mechanizm empatii czy też altruizmu lub wynikają z innych wspólnych dla większości osobników naszego gatunku cech psychiki, ale jednocześnie stara się te normy dodatkowo podbudować racjonalnym wyjaśnieniem potrzeb ich zachowywania (na podstawie wniosków wynikających z własnych chęci, dążeń, celów, obserwacji, ale nie bazujących wyłącznie na egoizmie, lecz raczej na zauważaniu swojej roli i swojego miejsca w świecie i społeczeństwie).
Racjonalizm popiera większość podstawowych norm etycznych charakterystycznych dla większości ludzkości – jednak popiera nie ze względu na tradycję lub pochodzenie czy też wyłącznie rachunek zysków i strat i pragmatyzm albo emocje i uczucia, ale głównie ze względu na wiele argumentów przemawiających za ich zachowaniem – argumentów mających za podstawę wiedzę oraz wrażliwość.
Racjonalizm sam w sobie nie potępia innych norm etycznych ani systemów ideologicznych, światopoglądowych czy religijnych – charakteryzuje się najczęściej tolerancją i neutralnym do nich podejściem, ale sprzeciwia się ich odgórnemu narzucaniu i brakowi tolerancji wobec poglądów jednostki. Jedyne narzucane odgórnie normy, jakie toleruje, dotyczą prawa, czyli zasad regulujących wspólne życie w społeczeństwie, przy czym racjonalizm popiera ideę państwa demokratycznego i światopoglądowo neutralnego.
Poza tym racjonalizm powiązany jest nadzwyczaj często z afirmacją liberalizmu. „Żyj i daj żyć innym” jest uznawane za racjonalne hasło, które przywraca każdej jednostce przysługujące jej prawa człowieka, choć nie tamuje jej też drogi do zrzeszania się we wspólnotach. W związku z powyższym, racjonalista za główne kryterium moralności uznaje zazwyczaj krzywdę, bądź jej brak (bądź też cierpienie, czy jego brak). Skoro sprzeciwia się on dogmatom (w tym religijnym), nie jest jednak przychylnie nastawiony np. do kultury islamskiej, w której kobiety nie mają niemal żadnych praw. Według światopoglądu racjonalistycznego, nie ma obiektywnych podstaw do tego, aby kobieta była traktowana gorzej, niż mężczyzna. Będzie zatem zwolennikiem przywrócenia praw muzułmankom, choć z pewnością duża ich część pogodziła się ze swoim gorszym losem. Jest to kwestia dość kontrowersyjna, ponieważ rozchodzi się tutaj o wewnętrzne sprzeczności; racjonalista respektuje bowiem prawa człowieka, w tym prawo do wyznawania dowolnej religii; w chwili jednak, gdy zbiór przekonań religijnych, czy ideologicznych, odmawia ludziom innych praw, sytuacja jest zarazem paradoksalna, ale i dość prosta. Najbardziej racjonalnym stanowiskiem wydaje się być „brak tolerancji dla nietolerancji”.
Kontrowersje.
Racjonalizm bywa utożsamiany z filozofią oświecenia i odrzucany jako światopogląd anachroniczny przez środowiska religijne z jednej i postmodernistyczne z drugiej strony. Współczesny racjonalizm nie jest jednak tożsamy z racjonalizmem oświeceniowym, ma w nim tylko swoje historyczne korzenie (sięgające wcześniej także do antycznej Grecji). Współczesny racjonalizm opiera się głównie na myśli Bertranda Russella oraz Karla Poppera.
Racjonalizm bywa postrzegany jako antyreligijny. Racjonalizm nie jest krytyczny wobec wszelkich aspektów religii, tylko wobec jej konkretnych elementów dogmatycznych. Racjonalizm nie musi być natomiast sprzeczny z poglądami ateistycznymi, agnostycznymi i naturalistycznymi..
Często racjonaliści bywają oskarżani o to, że przywłaszczają sobie racjonalność zachowania i przekonań . Bierze się to jednak z nieporozumienia pojęciowego i mylenia „racjonalizmu” z „racjonalnością”. O ile „racjonalność” jest pojęciem dotyczącym metody, o tyle „racjonalizm” to pojęcie dotyczące idei. Racjonaliści nie zaprzeczają, że większość ludzi w bardzo wielu sprawach zachowuje się racjonalnie, i nie uważają, że tylko racjonaliści mają wyłączność na racjonalne zachowania. Racjonalizm jest jednak ideą kompleksowej racjonalności. 
Racjonalnymi mogą być także działania i przekonania, które związane są z nieracjonalnymi postawami czy przekonaniami. Na przykład hitlerowskie obozy zagłady były bardziej racjonalnym środkiem prowadzącym do zagłady Żydów niż np. zbiorowe egzekucje. W wyniku mylenia racjonalności prakseologicznej z postawą i filozofią racjonalistyczną jest możliwe uważanie "Holocaustu" za naturalną konsekwencję Oświecenia (np. Zygmunt Bauman).
Krytyka.
Krytycy zarzucają racjonalistom, iż pomimo ich negatywnego nastawienia do wierzeń i apriorycznych założeń, sami podzielają niektóre z nich, w szczególności wiarę w to, że świat jest poznawalny rozumowo, wiarę w metodologię naukową jako najlepszy sposób poznawania rzeczywistości.
Często zarzuca się racjonalistom wiarę w naukowe uzasadnienie własnego światopoglądu oraz zastąpienie wiary w Boga wiarą w rozum. Współczesny racjonalizm nie jest jednak związany z tego rodzaju poglądami lub są one marginalne. Naukowo uzasadniane są teorie i twierdzenia naukowe, zaś racjonalizm jest ideologią, która, w przeciwieństwie do fideizmu, czy intuicjonizmu, zakłada zasadę konsekwentnego stosowania racjonalności – przy rozwiązywaniu problemów, kształtowaniu poglądów, podejmowaniu decyzji itd. Racjonalność z kolei, ze względów prakseologicznych, opiera się głównie na nauce i metodologii naukowej. Współcześni racjonaliści nie wierzą w rozum tak jak np. fideiści czy mistycy wierzą w Boga. Racjonalizm odrzuca bowiem absolutyzację rozumu i jest immanentnie związany z krytycyzmem i sceptycyzmem poznawczym.

</doc>
<doc id="206836" url="https://pl.wikipedia.org/wiki?curid=206836" title="Tosteer">
Tosteer

Tosteer – zespół rockowy, tworzony przez muzyków z Łodzi i Tuszyna. Początkowo zespół grał bluesa pod nazwą "Toster Band".
22 września 2003 roku ukazał się debiutancki album "Testosterone". Zespół otrzymał także w tym samym roku dwie nominacje do Fryderyków w kategoriach: Nowa twarz fonografii i Album roku (rock). W roku 2003 zespół wystąpił w roli supportu przed Dave'em Gahanem w katowickim Spodku, przed Placebo w Warszawie, a także przed Budgie w Łodzi.

</doc>
<doc id="206838" url="https://pl.wikipedia.org/wiki?curid=206838" title="ORP Kujawiak (okręt podwodny typu M-XV)">
ORP Kujawiak (okręt podwodny typu M-XV)



</doc>
<doc id="206840" url="https://pl.wikipedia.org/wiki?curid=206840" title="The Essential Michael Jackson">
The Essential Michael Jackson

The Essential Michael Jackson – album kompilacyjny największych przebojów amerykańskiego piosenkarza pop Michaela Jacksona z lipca 2005 roku.

</doc>
<doc id="206842" url="https://pl.wikipedia.org/wiki?curid=206842" title="Steven Wilson">
Steven Wilson

Steven John Wilson (ur. 3 listopada 1967 w Kingston upon Thames) – brytyjski muzyk, kompozytor, multiinstrumentalista, wokalista i producent muzyczny. Jego zainteresowania muzyczne sięgają od wszelkich odmian rocka i popu w ramach formacji Porcupine Tree oraz Blackfield, przez uduchowione piosenki projektu No-Man po eksperymentalną elektronikę, awangardowy jazz i ambient, z których znane są jego solowe projekty.
Już w bardzo wczesnej młodości eksperymentował z brzmieniem i różnymi technikami nagraniowymi, korzystając z prymitywnego studia nagraniowego oraz sprzętu (m.in. efektów brzmieniowych) przygotowywanego przez jego ojca – elektryka. Już w wieku kilku lat pobierał lekcje gry na gitarze z woli rodziców, ale tylko przez krótki czas z powodu jego niechęci do gitary. Tymczasem już w wieku około 10 lat sam poprosił rodziców o kupno gitary elektrycznej, a mając lat kilkanaście występował z zespołami "Karma", "Pride Of Passion" i "Altamont".
Pod koniec lat 80. XX w. założył z wokalistą Timem Bownessem zespół No-Man (początkowo "No-Man Is An Island") i eksperymentował solowo w ramach projektu Porcupine Tree, składającego się z wyimaginowanych członków. Początkowo jako słowa piosenek wykorzystywał psychodeliczne wiersze przyjaciela Alana Duffy’ego. Po 1993 roku Porcupine Tree stał się pełnym zespołem. W 2004 ukazała się pierwsza płyta grupy Blackfield, utworzonej przez Wilsona z izraelskim muzykiem Awiwem Gefenem.
Stylistyka muzyki Wilsona jest bardzo zróżnicowana, obejmując część spektrum rocka, ambient, trip hop, muzyka elektroniczna, pop a nawet metalu. Wilson nagrał łącznie w różnych składach, przez kilkanaście lat, blisko setkę płyt długogrających i wyprodukował kilkadziesiąt albumów utrzymanych w rozmaitych konwencjach muzycznych.

</doc>
<doc id="206847" url="https://pl.wikipedia.org/wiki?curid=206847" title="Pałac Republiki">
Pałac Republiki

Pałac Republiki (niem. "Palast der Republik") – zburzony w końcu dekady 2000-2010 gmach położony niegdyś w Berlinie (okręg Mitte) nad brzegiem Szprewy na Schlossplatz (w latach 1951–1994 "Marx-Engels-Platz") znajdujący się obok Katedry Berlińskiej, w miejscu zburzonego zamku berlińskiego. Pałac Republiki pełnił funkcję siedziby Izby Ludowej, parlamentu Niemieckiej Republiki Demokratycznej (NRD). Budynek uroczyście otwarto 23 kwietnia 1976, a dwa dni później udostępniono go zwykłym obywatelom. W latach 1976–1990 odwiedzało go przeciętnie 12 tysięcy osób dziennie a rocznie – 5 milionów. Pałac Republiki uważany był w tamtych latach za budynek niezwykle nowoczesny. Porównywano go m.in. do paryskiego Centre Georges Pompidou i do sztokholmskiego Kulturhuset. Obiekt rozebrano w latach 2006–2008, aby odbudować zamek berliński.
Charakterystyka.
Pałac Republiki był wielofunkcyjny. Znajdowały się tam trzy restauracje ("Spreerestaurant", "Palastrestaurant", "Lindenrestaurant"), galeria sztuki, teatr (250 miejsc), sala kongresowa (5000 miejsc) o wysokości 18 metrów i szerokości 67 metrów (gdzie odbywały się zjazdy partyjne oraz koncerty), sala plenarna obrad parlamentu (786 miejsc, z czego 250 na galerii) wraz z sześcioma salami konferencyjnymi, poczta, dyskoteka, bary i kręgielnia. W hallu głównym znajdowały się pomarańczowe, skórzane kanapy oraz rzeźba kwiatu o wysokości 5 metrów. Tę ostatnią wykonali Reginald Richter oraz Richard Wilhelm. Na ścianach trzech restauracji zawieszone były gobeliny.
Budynek miał kilka pseudonimów nadanych mu przez mieszkańców Berlina Wschodniego:
Historia.
Budowa.
Został skonstruowany w latach 1973–1976 z przezroczystymi brązowo opalizującymi elewacjami. W 1976 Izba Ludowa (Volkskammer) została przeniesiona do Pałacu Republiki. Został on zbudowany na miejscu starego Zamku w Berlinie ("Berliner Stadtschloß"), uszkodzonego w czasie II wojny światowej, ale ostatecznie zburzonego przez niemieckich komunistów w 1950 jako symbol pruskiego imperializmu. Głównym architektem Pałacu Republiki był profesor Heinz Graffunder (1926-1994). Przy projektowaniu Pałacu Republiki współpracowali z nim Karl-Ernst Swora, Wolf-Rüdiger Eisentraut, Heinz Aust, Manfred Prasser, Günter Kunert. Pałac Republiki miał 180 metrów długości, 85 metrów szerokości, 32 metry wysokości.
Funkcjonowanie.
W Pałacu Republiki odbywały się koncerty krajowych i zagranicznych piosenkarzy. Występowali w nim m.in.: Udo Lindenberg, Harry Belafonte, Mireille Mathieu, Katja Ebstein, Miriam Makeba, Carlos Santana, Czesław Niemen, Dean Reed czy Rio Reiser. Znani artyści NRD (m.in.: Willi Sitte, Walther Womacka, Wolfgang Mattheuer) wystawiali w galerii Pałacu Republiki swoje prace. W gmachu odbyły się też zjazdy SED (1976, 1981, 1986), obrady FDJ oraz uroczysty bankiet z okazji 40 rocznicy NRD. W budynku gościło wielu polityków np.: Jaser Arafat, Indira Gandhi, Helmut Kohl, Michaił Gorbaczow, Wojciech Jaruzelski czy Leonid Breżniew. Przed Pałacem Republiki odbywały się uroczystości państwowe z udziałem reprezentacyjnych oddziałów armii NRD.
W październiku 1983 w Pałacu Republiki doszło do skandalu. Piosenkarz z RFN Udo Lindenberg podczas koncertu zaśpiewał swoją znaną piosenkę „Sonderzug nach Pankow”, która ośmieszała przywódcę NRD Ericha Honeckera i której zgodnie z ustaleniami przed koncertem miał nie wykonywać.
Pałac Republiki stał się widownią przełomowych wydarzeń o znaczeniu historycznym. W tym budynku 5 kwietnia 1990 zebrał się ostatni (a pierwszy demokratycznie wybrany) parlament NRD. Tego samego dnia podjęto uchwałę o wyborze Sabine Bergmann-Pohl na przewodniczącą parlamentu, a zarazem głowę państwa, zaś 12 kwietnia został powołany pierwszy rząd niekomunistyczny. Na jego czele stanął Lothar de Maizière, polityk wschodnioniemieckiej CDU. 23 sierpnia 1990 Izba Ludowa NRD podjęła historyczną uchwałę o zjednoczeniu Niemiec. 3 października 1990 dwa państwa niemieckie połączyły się i historia Pałacu Republiki jako siedziby parlamentu zakończyła się, choć pojawiały się głosy o umieszczeniu w nim parlamentu zjednoczonych Niemiec. Plany te upadły w związku z faktem, iż w budynek wybudowany był z materiałów zawierających rakotwórczy azbest.
19 września 1990 Izba Ludowa NRD zadecydowała o zamknięciu budynku dla zwykłych obywateli z powodu dużego nasycenia rakotwórczym azbestem. Od października 1990 aż do II poł. 1998 Pałac Republiki był nieużywany, równocześnie zachowując swój wygląd zewnętrzny i wewnętrzny z czasów NRD. Zdemontowano jedynie godło NRD, które znajdowało się na fasadzie budynku z przodu. 21 listopada 1997 polityk postkomunistycznej PDS Gregor Gysi wywiesił z dachu Pałacu Republiki transparent zawierający hasła protestu przeciwko pojawiającym się stopniowo planom wyburzenia gmachu. Rok później, w listopadzie 1998 przystąpiono do usuwania azbestu i wyposażenia budynku. W efekcie tych prac, trwających kilka lat, Pałac Republiki został w znacznym stopniu uwolniony od azbestu, ale jednocześnie zamienił się w ruinę. W listopadzie 2003, parlament niemiecki ostatecznie postanowił wyburzyć budynek Pałacu Republiki i na jego miejscu pozostawić plac zieleni do czasu rekonstrukcji Berliner Stadtschloss. W lecie 2003 gmach otwarto dla turystów. W latach 2003–2005 Pałac Republiki tymczasowo pełnił funkcję centrum kulturalnego, w którym miały miejsce m.in.:
Palast der Republik stał się artystyczną inspiracją dla wielu współczesnych artystów takich jak Tacita Dean, Ryuji Miyamoto, Caroline von Grone i inni.
Rozbiórka obiektu.
Plany wyburzenia Pałacu Republiki wzbudziły niemałe kontrowersje. Obroną gmachu przed rozbiórką zajmowało się specjalne stowarzyszenie „Verein zur Erhaltung des Palastes der Republik”. Przeciw zburzeniu budynku wypowiadały się też takie znane osoby jak niemiecki aktor Daniel Brühl czy amerykańska aktorka Sandra Bullock. W styczniu 2006 w Berlinie odbyła się demonstracja przeciwko wyburzeniu budynku. Prace rozbiórkowe rozpoczęły się 6 lutego 2006 roku i miały zakończyć się już w 2007, ale z uwagi na pewne problemy natury technicznej (odkrycie trującego azbestu w niektórych miejscach gmachu, którego nie wykryto przy pracach w latach 1998–2003) termin zakończenia prac rozbiórkowych przesunięto na koniec 2008. Koszt rozbiórki oblicza się na ok. 12 milionów euro. Likwidacja Pałacu Republiki oznacza konieczność usunięcia m.in.:
W 2006 Irina Enders zrealizowała film dokumentalny „Altlastpalast” dokumentujący ostatnie 6 miesięcy istnienia Pałacu Republiki, dyskusję o jego wyburzeniu oraz rekonstrukcji Zamku Berlińskiego.
2 grudnia 2008 oficjalnie zakończono rozbiórkę Pałacu Republiki. Na jego miejscu został odbudowany zamek Hohenzollernów, który stał tu do 1950 roku.

</doc>
<doc id="206848" url="https://pl.wikipedia.org/wiki?curid=206848" title="Eugeniusz Hoinka">
Eugeniusz Hoinka

Eugeniusz Hoinka - polski polityk lokalny, pierwszy polski burmistrz Głogowa po II wojnie światowej, w okresie 10 maja 1945 - 24 września 1945.
Po przejęciu przez Polskę Dolnego Śląska w 1945 r, władze Jarocina na własną rękę objęły patronat nad Głogowem. 5 marca 1945 r. do Głogowa przybyła pierwsza grupa zwiadowcza skierowana przez partyjne i miejskie władze Jarocina. W jej skład wchodzili: Leon Kaczmarek (starosta jarociński), Roch Roszczak (inspektor szkolny) oraz Eugeniusz Hoinka (urzędnik skarbowy, wytypowany na burmistrza Głogowa). Po odnalezieniu Pełnomocnika Rządu RP w Nosocicach, uzgodniono przejęcie stanowiska burmistrza przez Hoinkę. 
Hoinka powrócił do Jarocina, gdzie starał się zebrać chętnych do osiedlenia się w Głogowie. Mimo że miasto było w 95% zniszczone, udało mu się zebrać grupę 21 ochotników, która przybyła do Głogowa 9 maja 1945. 10 maja o godzinie 10.30 Hoinka oficjalnie przejął władzę nad miastem.
Oprócz burmistrza Hoinki w pierwszym Zarządzie Miejskim byli wiceburmistrz - Adam Królak, sekretarz - Czesław Zawieja, kierownik biura ewidencji - Stanisława Piotrowska, kasjer - Izabela Horbanowicz, kierownik referatu aprowizacji - Stanisław Wyrzykowski, kierownik referatu gospodarczego - Wacław Horbanowicz i sekretarka - Irena Główna. Podział funkcji był jednak tylko teoretyczny, jako że każdy wykonywał wówczas wszystkie niezbędne czynności. Początkowo siedzibą Zarządu były zabudowania gospodarcze we wsi Krzepów, 28 maja 1945 przeniósł się zaś do wyremontowanego budynku przy ul. Królewskiej (obecnie Jedności Robotniczej), w którym obecnie mieści się I Liceum Ogólnokształcące w Głogowie.
Hoinka ogłosił się Prezydentem Miasta, uważając, że Głogów jest miastem wydzielonym, niezależnym od władz powiatu głogowskiego. W związku z tym odmówił on przyjmowania od władz powiatowych kartek żywnościowych, co pozbawiło Głogów na kilka miesięcy przydziałów żywności. Hoinka wprowadził również "podatek od szabru" - każdy mieszkaniec Głogowa złapany na szabrowaniu musiał dostarczyć do Zarządu Miejskiego pewną liczbę dachówek.
Z inicjatywy Zarządu Miasta zorganizowano wówczas w Głogowie kilka pierwszych zakładów rzemieślniczych. Ich kierownikami byli polscy osadnicy, pracowali w nich zaś w zamian za żywność Niemcy. W związku ze zniszczeniem mostów na Odrze, zorganizowano przeprawę przez rzekę łodzią, później zaś promem. Przejęto również od władz radzieckich szpital.
6 października 1945 Hoinka został aresztowany. Na stanowisku burmistrza zastąpił go 18 października Władysław Fryszczyszyn. Hoince zarzucono m.in. nadużycia w związku ze sprzedażą do Jarocina urządzeń Gazowni Miejskiej. Ostatecznie, 6 września 1946 r., został on uwolniony od zarzutów i uniewinniony. 27 listopada 1946 Hoinka został jednym z sześciu członków Wydziału Powiatowego, organu wykonawczego Powiatowej Rady Narodowej. Potem do emerytury pracował w instytucjach finansowych w Głogowie i Zielonej Górze.

</doc>
<doc id="206850" url="https://pl.wikipedia.org/wiki?curid=206850" title="Tofifest">
Tofifest

Międzynarodowy Festiwal Filmowy Tofifest – odbywający się cyklicznie w Toruniu festiwal filmowy prezentujący kino niezależne.
Historia.
Pierwszym toruńskim festiwalem kina niezależnego był "Ogólnopolski Festiwal Filmowy OFF" (pomysłodawcami byli Monika Weychert-Waluszko i Marek Nowak), który odbył się w 2002 roku i miał bardzo bogaty program łączący różne środowiska off-kina. Nawiązywał on do comiesięcznych spotkań x!-muza organizowanych przez Monikę Weychert-Waluszko, od 2000 roku w Domu Muz. Po konflikcie w Domu Muz i zwolnieniu Weychert kontynuowanie pomysłu na festiwal offowy zlecono Katarzynie Jaworskiej.
Toruński Offowy Festiwal Filmowy TOFFI 2003.
Rok później, w grudniu 2003, odbył się pierwszy "Toruński Offowy Festiwal Filmowy TOFFI". Zaprezentowano na nim 95 filmów, głównie polskiej twórczości amatorskiej i studenckiej, a także pokazy specjalne filmów profesjonalnych. Główną nagrodę, przyznawaną przez widzów, otrzymał film "Motór" w reżyserii Wiesława Palucha.
Toruński Festiwal Filmu Niezależnego TOFFI 2004.
W drugiej edycji, która odbyła się w dniach 15-17 października 2004 pod nazwą "Toruński Festiwal Filmu Niezależnego TOFFI", wprowadzono jury złożone z profesjonalnych filmowców, przyznające nagrodę o nazwie OFFIK. Jury w składzie Małgorzata Foremniak, Maciej Dominiak, Waldemar Dziki, Bartek Fukiet oraz Romuald Pokojski główną nagrodę przyznało filmowi "Krew z nosa", w reżyserii Dominika Matwiejczyka. Na festiwalu przyznawano także nominacje do OFFSkarów.
Międzynarodowy Toruń Film Festival TOFFI 2005.
W 2005 roku po raz kolejny zmieniono nazwę festiwalu na "Międzynarodowy Toruń Film Festival TOFFI". Zmieniła się także formuła, zrezygnowano z filmów amatorskich, w konkursie brały udział zarówno filmy polskie, jak i zagraniczne. Główną nagrodę, Złotego Anioła, zdobył film "Ugór" w reżyserii Dominika Matwiejczyka. Wśród nagrodzonych filmów znalazł się także "Diabeł" Tomasza Szafrańskiego, któremu przyznano nagrodę "Złotego Manekina" dla filmu najbardziej wysmakowanego plastycznie oraz "Flisaka" nagrodę Prezydenta Torunia dla najlepszej produkcji stworzonej przez filmowca z Kujaw i Pomorza.
International Torun Film Festival TOFFI 2006.
Na "International Torun Film Festival TOFFI", który odbył się w dniach 18-22 października 2006, zorganizowano dwa osobne konkursy dla filmów pełnometrażowych i krótkometrażowych. Złotego Anioła dla filmu pełnometrażowego otrzymał amerykański film "We Go Way Back" w reżyserii Lynn Shelton, zaś dla krótkometrażowego "Emilka płacze" Rafała Kapelińskiego. Rafał Kapeliński za film "Emilka płacze" otrzymał również nagrodę "Flisaka". Nagrodę specjalną jury, a także nagrodę krytyki im. Zygmunta Kałużyńskiego otrzymał słoweński film "Odgrobadogroba" Jana Cvitkoviča.
International Film Festival TOFIFEST 2007.
"International Film Festival TOFIFEST" odbył się w listopadzie 2007 roku. Złotego Anioła dla filmu pełnometrażowego, a także nagrodę publiczności otrzymał brytyjski film "Hallam Foe" w reżyserii Davida Mackenzie. Specjalną nagrodą jury wyróżniło również brytyjski "Marc of Cain" Marca Mundena.
W kategorii filmów krótkometrażowych Złotego Anioła otrzymał Bartosz Konopka za film "Trójka do wzięcia", a nagrodę specjalną – rumuński reżyser Radu Jude za film "Lampa z kapturkiem".
Nagrodę krytyki im. Zygmunta Kałużyńskiego otrzymał nowozelandzki "Orzeł kontra rekin" w reżyserii Taiki Waititi, a Flisaka – Łukasz Karwowski za film "Południe-Północ".
Międzynarodowy Festiwal Filmowy Tofifest 2008.
Międzynarodowy Festiwal Filmowy Tofifest odbył się w dniach 5-11 lipca 2008. Organizacji festiwalu w sezonie wakacyjnym towarzyszyły imprezy plenerowe, odbywające się w przestrzeni miejskiej. Wśród nich znalazł się występ Boban i Marko Marković Orkestar jako uzupełnienie pokazu filmu "Gucza! Pojedynek na trąbki". Oprócz dotychczasowych międzynarodowych konkursów na najlepszy film pełnometrażowy i krótkometrażowy zorganizowano dwa nowe konkursy: konkurs na najlepszy polski film fabularny oraz konkurs "FORWARD!" dla najlepszego filmu fabularnego przełamującego schematy.
Nagrody:
Międzynarodowy Festiwal Filmowy Tofifest 2009.
Festiwal trwał od 26 czerwca do 3 lipca. 7 edycja odbywała się pod hasłem: „"Filmy są dla ludzi"”. Wśród najważniejszych punktów programu znalazły się: przegląd kina szwajcarskiego i specjalna retrospektywa Alaina Tannera, spaghetti westerny, przegląd filmów Michaela Haneke, Nowego Kina z Kosowa i Albanii, a także pasmo „Polskie Kino Kobiet” z przeglądem filmów Barbary Sass. W trakcie festiwalu nastąpiło uhonorowanie tablicą pamiątkową pochodzącej z Torunia Heleny Grossówny. Festiwal zaprezentował też przegląd jej najwybitniejszych kreacji filmowych. Festiwal odwiedziły takie gwiazdy jak: Janusz Gajos, Agnieszka Grochowska, Krzysztof Zanussi czy Małgorzata Kożuchowska.
Jury przyznało wyróżnienia specjalne filmowi krótko i pełnometrażowemu. W 2009 roku otrzymały je: "Wrong Rosary" Mahmuta Fazila Coskuna (Turcja) oraz Please say something Davida O’Reilly’ego (Irlandia). Nagrody w poszczególnych kategoriach w ramach konkursu filmów pełnometrażowych otrzymali również: Xawery Żuławski (reżyseria), Nanni Moretti (scenariusz), Isabelle Huppert (aktorka), Nadir Saribacak (aktor), Marian Prokop (zdjęcia) i Manuel Munoz (montaż). W konkursie krótkometrażowym nagrody w poszczególnych kategoriach przyznano: Runarowi Runarssonowi (reżyseria), Peterowi Bessonowi (scenariusz), Aisling Lotus (aktorka), Benowi Whismanowi (aktor), Lol Crawley (zdjęcia), Erhan Acar (montaż). Specjalny Złoty Anioł za „"wkład w sztukę aktorską i niepokorność twórczą"” trafił w ręce Janusza Gajosa.
Międzynarodowy Festiwal Filmowy Tofifest 2010.
VIII Międzynarodowy Festiwal Filmowy Tofifest odbywał się od 26 czerwca do 2 lipca. Od tego roku najważniejszym konkursem festiwalu jest "ON AIR", prezentujący debiuty i drugie filmy pełnometrażowe reżyserów z całego świata. Hasło edycji brzmiało: „"Bo każdy ma w sobie bunt"”. Do najważniejszych pasm 8 edycji imprezy należały: retrospektywa Costa-Gavrasa pasmo filmów kampowych z przeglądem filmów Kena Russella oraz przegląd kinematografii gruzińskiej. Festiwal oferował też wiele innych atrakcji, do których należały: pasma edukacyjne i klubowe, koncert "IDŹ POD PRĄD" z muzyką filmową na Rynku Staromiejskim (O.S.T.R., Dezerter, Dick4Dick i "Mosquito"), kolejna odsłona Instytutu B61, kino plenerowe w scenerii toruńskiej Starówki oraz filmy z Bydgoszczy i Torunia w sekcji „"Lokalizacje"”. Wśród zaproszonych z całego świata gości znaleźli się m.in.: Julia Jentsch, Shirin Neshat, Bogusław Linda, Anna Polony, czy Wojciech Smarzowski.
Wśród laureatów znalazła się także Orsolyia Toth (Węgry), która otrzymała specjalne wyróżnienie za wybitną kreację aktorską w filmie "Women without Men" i Bobbie Paunescu (Rumunia) z wyróżnieniem dla najlepszego reżysera. Wyróżnienie Jury otrzymał film "Altiplano" (Belgia/Niemcy/Holandia) w reżyserii Petera Brossensa i Jessiki Woodworth. Nagroda Publiczności trafiła w ręce Salome Aleksi za film "Felicita" (Gruzja). Nagrodę Specjalną Jury otrzymał film "Marysina Polana" Grzegorza Zaricznego (Polska). Statuetkami Specjalnych Złotych Aniołów uhonorowani zostali Julia Jentsch i Bogusław Linda.
Międzynarodowy Festiwal Filmowy Tofifest 2011.
IX Międzynarodowy Festiwal Filmowy Tofifest odbył się w Toruniu w dniach 25 czerwca – 1 lipca 2011 roku . Hasło edycji brzmiało: "„Daj się zarazić!”" . Filmy w konkursie głównym ON AIR oceniało jury w składzie: Dagur Kari (reżyser i scenarzysta), Borys Lankosz (reżyser, aktor i scenarzysta), Paweł Sala (reżyser) Tadeusz Sobolewski (krytyk filmowy) i Marta Żmuda-Trzebiatowska (aktorka). Natomiast w skład jury konkursu SHORTCUT weszli: urodzony w Toruniu reżyser i scenarzysta Rafał Kapeliński, reżyserka i scenarzystka Katarzyna Klimkiewicz oraz dyrektorka artystyczna Międzynarodowego Festiwalu Filmowego Kino Pavasaris w Wilnie Santa Ligeviciute.
Międzynarodowy Festiwal Filmowy Tofifest 2012.
X Międzynarodowy Festiwal Filmowy Tofifest odbył się w Toruniu w dniach 20 - 26 października 2012 roku. W programie festiwalu poza pokazami konkursowymi znalazły się min.: retrospektywy kina austriackiego, filipińskiego i węgierskiego oraz przegląd filmów bojowniczki o prawa hinduskich kobiet i ikony ambitnego kina indyjskiego Smity Patil. Jury konkursu głównego ON AIR: Zbigniew Zamachowski, Bodo Kox, rumuńska reżyserka Anca Damian, francuska reżyserka Rachel Lang oraz filmoznawca Piotr Kletowski.

</doc>
<doc id="206852" url="https://pl.wikipedia.org/wiki?curid=206852" title="Polskie Stowarzyszenie Racjonalistów">
Polskie Stowarzyszenie Racjonalistów

Polskie Stowarzyszenie Racjonalistów (PSR) – stowarzyszenie o charakterze filozoficzno-naukowym, światopoglądowym i etycznym zrzeszające osoby o światopoglądzie racjonalistycznym. Powstało w oparciu o społeczność wirtualną zgromadzoną wokół portalu Racjonalista.pl. Stowarzyszenie założył i pierwszym prezesem był Mariusz Agnosiewicz. PSR zostało wpisane do KRS 6 lipca 2005 roku.
PSR jest członkiem Polskiej Federacji Humanistycznej oraz IHEYO. W grudniu 2010 roku Stowarzyszenie liczyło około 230 członków.
W latach 2005–2006 powstaniu Stowarzyszenia towarzyszyło wiele trudności stawianych przez administrację publiczną. 26 kwietnia 2005 złożono wniosek o rejestrację w KRS, który początkowo został częściowo uznany, po czym 23 listopada 2005 sąd odmówił rejestracji w efekcie protestu złożonego przez Urząd Miejski we Wrocławiu, jednak po wygranej apelacji Stowarzyszenie zostało ostatecznie wpisane do rejestru 10 listopada 2006.
Cele.
Zgodnie ze statutem Stowarzyszenia jego celami są:
Struktura organizacyjna.
PSR ma typową strukturę organizacyjną dla stowarzyszeń ogólnokrajowych. Na szczeblu centralnym organem reprezentacji jest Zarząd Główny, organem kontroli Główna Komisja Rewizyjna. Inne ciała statutowe to Główny Sąd Koleżeński oraz Rzecznik Etyki Członkowskiej. Na szczeblu lokalnym można powoływać nieposiadające własnej osobowości prawnej oddziały i ośrodki. W kwietniu 2012 istniały oddziały: dolnośląski, krakowski, szczeciński, warszawski i poznański.
Oprócz tego w ramach Stowarzyszenia funkcjonuje pozastatutowy Komitet Honorowy, do którego należeli lub należą:
Działalność.
Stowarzyszenie prowadzi szereg różnego rodzaju działań związanych ze swoimi celami statutowymi. Są to m.in.:
Ogólnopolskie Zjazdy Racjonalistów i Wolnomyślicieli/Festiwal Racjonalistyczny.
Począwszy od 2006 r. Stowarzyszenie organizuje dorocznie Ogólnopolskie Zjazdy Racjonalistów i Wolnomyślicieli, w których uczestniczą przedstawiciele organizacji i ruchów racjonalistycznych, pro-laickich i wolnomyślicielskich. W 2008 r. impreza zmieniła nazwę na „Festiwal Racjonalistyczny”.
Lista Zjazdów/Festiwali:
Nagrody Racjonalista Roku.
Stowarzyszenie przyznaje nagrodę o powyższej nazwie. Nagrodą honoruje się osoby lub grupy osób, które poprzez swoją pracę lub postawę przyczyniają się do upowszechnienia postaw zdroworozsądkowych, sceptycznych i racjonalistycznych. Nagrody przyznano po raz pierwszy w 2006 r.
Lista nagrodzonych:
Patronaty.
PSR patronowało publikacjom książkowym:

</doc>
<doc id="206853" url="https://pl.wikipedia.org/wiki?curid=206853" title="PSR">
PSR



</doc>
<doc id="206854" url="https://pl.wikipedia.org/wiki?curid=206854" title="No-Man">
No-Man

No-Man – brytyjski zespół muzyczny, grający muzykę z pogranicza rocka, jazzu i elektronicznego popu, założony pod koniec lat 80. XX wieku. Do grupy należeli Steven Wilson – instrumentalista, producent i wokalista, znany m.in. z zespołu Porcupine Tree oraz wokalista Tim Bowness. Do 1994 skład uzupełniał skrzypek Ben Coleman.
Historia.
Początkowo zespół używał również nazw: "No-Man Is An Island" oraz "No-Man Is An Island Except The Isle Of Man". Pierwszy raz zwrócił na siebie uwagę wczesnymi singlami – "Colours" (1990) i "Days in the Trees" (1991). Magazyn Melody Maker określił ich wówczas mianem "Być może najważniejszej angielskiej grupy od czasu The Smiths". Druga fala popularności No-Man nadeszła wraz z albumem "Returning Jesus", do dziś uznawanym za największe osiągnięcie duetu.
No-Man współpracował z takimi muzykami jak Robert Fripp i Pat Mastelotto znanymi z grupy King Crimson (album "Flowermouth" i "Schoolyard Ghosts") oraz saksofonistą jazzowym i flecistą Theo Travisem.

</doc>
<doc id="206856" url="https://pl.wikipedia.org/wiki?curid=206856" title="No Man">
No Man



</doc>
<doc id="206859" url="https://pl.wikipedia.org/wiki?curid=206859" title="Przemieszczenie">
Przemieszczenie



</doc>
<doc id="206860" url="https://pl.wikipedia.org/wiki?curid=206860" title="Destylacja prosta">
Destylacja prosta

Destylacja prosta, destylacja różniczkowa, destylacja kotłowa – destylacja polegająca na jednorazowym odparowaniu i skropleniu cieczy. Jest to proces okresowy, w którym para powstająca w czasie wrzenia cieczy, zawierająca więcej związków niskowrzących, jest natychmiast odprowadzana z przestrzeni parowania. Powoduje to stopniowe zmiany składu układu gaz-ciecz, czyli obu współistniejących faz. Wskutek zmian składu pary odbierane są frakcje destylatu o różnej temperaturze wrzenia. Metoda nie umożliwia odzyskania składników w postaci czystej. Jest stosowana w przypadkach, gdy ich składniki znacząco różnią się lotnością. 
Do grupy destylacji prostych bywa zaliczana destylacja równowagowa, która jest procesem ciągłym, ale prowadzi do rozdzielenia mieszaniny na tylko dwie frakcje o różnej lotności (pogon i destylat). 
Sprawność rozdzielania składników metodami destylacji kotłowej i rzutowej można zwiększyć stosując wielokrotne powtórzenia procesu (destylacja wielostopniowa), jednak bardziej korzystne jest ich zastępowanie ciągłymi procesami rektyfikacji.
Podstawy fizykochemiczne.
Efektywność rozdzielania mieszanin ciekłych (roztworów) zależy od względnych lotności ich składników, a pośrednio od wielkości sił oddziaływań międzycząsteczkowych w cieczy. Wpływa to na kształt i wielkość obszarów współistnienia w stanie równowagi pary i cieczy (szerokość tak zwanej rybki układów zeotropowych), w tym na wielkość różnic między składem obu faz w różnych temperaturach, możliwość tworzenia azeotropów, heterozeotropów, heteroazeotropów lub innych układów o ograniczonej mieszalności cieczy. 
W przypadku układów dwuskładnikowych AB przebieg destylacji może być przedstawiany z wykorzystaniem wykresów fazowych równowagi ciecz–para w układzie współrzędnych temperatura ("T") – udział molowy (np. "x"B). Destylacja cieczy o określonej wartości xB rozpoczyna się w temperaturze, w której linia składu przecina linię temperatur wrzenia (dolna granica „rybki”). W tej temperaturze powstaje pierwszy pęcherzyk pary, która jest bogatsza od cieczy w składnik bardziej lotny (np. B) lub bardziej lotny dodatni azeotrop. Ten skład określa punkt przecięcia izotermy z górną granicą „rybki”, czyli krzywą pary nasyconej.
W chwili odprowadzenia z kolby do chłodnicy pierwszej porcji pary zaczyna się zmniejszać zawartość lotniejszego składnika (B) we wrzącej cieczy. Równocześnie wzrasta temperatura wrzenia roztworu. Zawartość B w kolejnych porcjach pary jest również coraz mniejsza. Prowadząc destylację można odpływające z chłodnicy porcje kondensatu (frakcje) kierować do odrębnych odbieralników, notując zakres temperatur wrzenia.
Aparatura.
Destylacja prosta jest jednym z najstarszych procesów przeróbczych mających zastosowanie w alchemii. Naczynie do jej prowadzenia nazywano dawniej alembikiem.
We współczesnych laboratoriach destylowana ciecz jest ogrzewana do wrzenia w kolbie z nasadką lub specjalnej kolbie destylacyjnej. Powstająca para nasycona jest kierowana stąd wprost do chłodnicy, w której się skrapla. W przemyśle stosowane są kotły i skraplacze o różnej konstrukcji. 
Kondensat, wypływający z chłodnicy w czasie destylacji w różnych zakresach temperatury wrzenia (frakcje), jest gromadzony w osobnych naczyniach. W laboratoriach odbieralniki są łączone z chłodnicą za pośrednictwem tak zwanej krówki. Kondensaty dwufazowe (na przykład warstwa wodna i organiczna), znacznie różniące się chemicznym składem, są rozdzielane przy pomocy rozdzielaczy laboratoryjnych lub przemysłowych separatorów, analogicznych do stosowanych w procesach ekstrakcji.

</doc>
<doc id="206863" url="https://pl.wikipedia.org/wiki?curid=206863" title="Rektyfikat">
Rektyfikat



</doc>
<doc id="206865" url="https://pl.wikipedia.org/wiki?curid=206865" title="Katastrofa w nadfiolecie">
Katastrofa w nadfiolecie



</doc>
<doc id="206867" url="https://pl.wikipedia.org/wiki?curid=206867" title="Plac Poczdamski">
Plac Poczdamski

Plac Poczdamski (niem. "Potsdamer Platz") – jeden z największych i najruchliwszych placów w centralnym Berlinie, w dzielnicach Mitte oraz Tiergarten, w okręgu administracyjnym Mitte. Nazwa pochodzi od niemieckiego miasta Poczdam.
Historia.
Lata wczesne.
Dwukrotnie w prawie trzystuletniej historii placu przebiegały przez niego mury graniczne. Plac powstał jako rozstaje dróg przed nieistniejącą już Bramą Poczdamską ("Potsdamer Tor") należącą do zbudowanego w latach 1734–1737 berlińskiego muru celnego i akcyzowego. Po likwidacji tego muru stał się wraz z położonym po jego sąsiedniej stronie ośmiokątnym Leipziger Platz rodzajem podwójnego placu. W 1838 przy placu zbudowano dworzec końcowy drugiej w Niemczech i pierwszej w Prusach kolei, w 1902 stację pierwszej linii berlińskiego metra, zaś w 1936 – S-Bahn.
W latach 20. oraz 30. był jednym z najruchliwszych placów w całej Europie. Szczyt sławy przypadł na lata 20., kiedy to wraz z Alexanderplatz, centra te stanowiły serce berlińskiego życia nocnego. W 1924 na placu zamontowano pierwszą w Niemczech (i w Europie) sygnalizację świetlną.
II wojna światowa.
Jak było w przypadku całego Berlina, tak i wiele budynków wokół placu Poczdamskiego zostało kompletnie zniszczone przez ataki bombowe i ostrzały z ciężkiej artylerii w czasie II wojny światowej. Kiedy pod koniec wojny postanowiono podzielić miasto na sektory okupowane przez aliantów, plac stał się miejscem, gdzie ścierały się granice stref: amerykańska, brytyjska i radziecka.
Choć wiele budynków nadawało się do łatwej rekonstrukcji, ze względu na niekorzystne w nowych warunkach położenie zdecydowano się na ich wyburzenie. Pusty areał łącznie z okolicznymi ulicami określano teraz jako plac Poczdamski, choć początkowo nazwa dotyczyła samego skrzyżowania.
Po 1945.
W czasie zimnej wojny w latach 50., doszło do ograniczenia transportu między sektorami radzieckim (Berlin Wschodni) a sektorami zachodnimi (Berlin Zachodni). Ponieważ nie można było już swobodnie podróżować między dwiema częściami miasta, plac Poczdamski przestał być ważnym i strategicznym miejscem dla berlińczyków. Po wzniesieniu 13 sierpnia 1961 Muru Berlińskiego plac Poczdamski został podzielony na dwie części. Spowodowało to, zupełne wyludnienie tej części miasta.
Opustoszały i podzielony teren stał się jednym z symboli podzielonego miasta, co znalazło swoje odbicie m.in. w filmie "Niebo nad Berlinem" w reżyserii Wima Wendersa z 1987, gdzie główny bohater wędruje po Berlinie, nie mogąc znaleźć placu Poczdamskiego.
Po 1990.
Po zburzeniu Muru Berlińskiego w 1989, Roger Waters 21 lipca 1990 roku wystawił gigantyczny darmowy koncert pod tytułem "The Wall" (pol. „Mur”) w celu uczczenia końca podziału na RFN i NRD. Koncert miał miejsce na pustym placu Poczdamskim. Wśród słuchaczy koncertu, znalazło się wiele gwiazd filmowych i muzycznych.
Po 1990 roku, ponownie skupiono uwagę na placu, ponieważ był on atrakcyjnym miejscem, położonym blisko centrum miasta. Senat Berlina zdecydował podzielić teren, na którym znajdował się plac na cztery części. Każda z nich została sprzedana innemu inwestorowi, na których miano zbudować nowoczesne budynki. W tym czasie plac Poczdamski stał się największym placem budowy w całej Europie. Pawilon zwany Infobox stanowił pierwszy tymczasowy budynek wzniesiony na terenie wokół placu.
Największa z czterech działek została kupiona przez firmę Daimler-Benz (obecnie nosi ona nazwę Daimler AG), która wynajęła Renzo Piano, autora planu urbanistycznego placu do zaprojektowania kilku budynków. Pojedyncze budynki były projektowane przez wielu indywidualnych architektów zgodnie z planem zabudowy (m.in. Richard Rogers, Arata Isozaki). Obecnie ta cześć wraz z "Potsdamer Platz Nr. 1" zaprojektowaną przez Hansa Kolhoffa, jest siedzibą biur, mieszkań i sklepów.
Drugą co do wielkości działkę kupiła firma Sony, która zbudowała tam swoją nową europejską siedzibę główną. "Sony Center" zaprojektowane przez Helmuta Jahna, jest imponującą konstrukcją monolityczną o elewacji ze szkła i stali. Obecnie "Sony Center" jest jednym z przykładów nowoczesnej architektury w Berlinie. Oprócz siedziby firmy, w Sony Center znajduje się kino trójwymiarowe oraz liczne butiki i restauracje. W kompleks Sony Center została wbudowana pozostałość po dawnym Hotelu Esplanade. W tym celu przesunięto o 75 metrów zabytkową Salę Cesarską.
Cały projekt jest przez niektórych krytykowany i nie wszyscy podzielają opinie o pożytecznym zaplanowaniu placu. Niemniej jednak plac Poczdamski codziennie odwiedza blisko 70 000 gości, co jest dla krytyków wielkim zaskoczeniem i dowodem osiągnięcia sukcesu przez plac. Plac Poczdamski jest obecnie jednym z punktów wycieczkowych oraz centralnym punktem, gdzie berlińczycy dokonują zakupów. Plac Poczdamski to również główne centrum rozrywkowe Berlina, w trzech kinach które się tam znajdują, jest łącznie około czterdzieści ekranów, na których wyświetlane są filmy, wielki telebim, gdzie transmitowane są najważniejsze imprezy kulturalno-rozrywkowe, akademia filmowa oraz Muzeum Filmu.
Centralną część Sony Center stanowi przykryty dachem otwarty plac. Dach ten jest charakterystycznym symbolem obecnego placu Poczdamskiego. Oświetlenie dachu Sony Center powstało z projektu paryskiego artysty Yanna Kersalé’a. Jego celem było wyróżnienie tej spektakularnej konstrukcji ze stali, szkła i materiału. Gra świateł rozpoczyna się kolorem białym jako przedłużenie dnia i dalej poprzez cyjan do magenty, co obrazować ma zachód słońca. Dach zmienia nieprzerwanie barwę w mniej więcej 21-sekundowej sekwencji aż do późnej nocy.
Pod powierzchnią placu obok istniejącej stacji kolei miejskiej S-Bahn zbudowano podziemną stację kolejową Berlin Potsdamer Platz, otwartą 28 maja 2006 oraz stację metra dla planowanej linii Adenauerplatz–Weißensee.

</doc>
<doc id="206869" url="https://pl.wikipedia.org/wiki?curid=206869" title="Alfred Deakin">
Alfred Deakin

Alfred Deakin (ur. 3 sierpnia 1856 w Melbourne, zm. 7 października 1919 tamże) – australijski polityk i prawnik, drugi premier Australii (funkcję tę pełnił trzykrotnie, w latach 1903–1904, 1905–1908 i 1909–1910).
Życiorys.
Młodość i działalność w okresie kolonialnym.
Ukończył studia prawnicze na uniwersytecie w Melbourne, ale sławę zdobył jako dziennikarz piszący wpływowego dziennika „The Age”. W 1879 został wybrany do stanowego parlamentu Wiktorii i w latach 1883–1890 służył jako szef kilku ministerstw. Zostałby zapewne premierem Wiktorii, ale od 1890 poświęcił się sprawie zjednoczenia wszystkich stanów Australii w jednolite państwo (do momentu federacji wszystkie stany Australii funkcjonowały jako niezależne kolonie Anglii). Uważany był za intelektualnego przywódcę ruchu federacyjnego.
W 1900 udał się do Londynu aby przekonać parlament brytyjski do nadania Australii niepodległości. Sam Deakin uważał się za „niezależnego australijskiego Brytyjczyka”, był zdania, że Australia powinna istnieć jako niezależne państwo, ale całkowicie lojalne wobec korony brytyjskiej.
Po zjednoczeniu Australii.
Po zjednoczeniu Australii w 1901 został wybrany do parlamentu federalnego gdzie objął funkcję prokuratora generalnego. W 1903 po rezygnacji Bartona został drugim premierem Australii jako szef rządu mniejszościowego. W 1904 zrezygnował pod presją Partii Pracy, która stanowiła większość w parlamencie, ale już rok później ponownie został premierem po kilku nieudanych próbach sformowania stabilnego rządu przez partię laburzystowską.
W latach 1905–1908 pod jego rządami parlament federalny ustanowił większość podstaw prawnych dzisiejszego Związku Australijskiego. W 1908 partia laburzystowska ponownie zmusiła Deakina do dymisji, ale już rok później, po sformowaniu koalicji z konserwatywnymi partiami zasiadającymi w parlamencie, udało mu się odzyskać tę funkcję i stworzyć pierwszy w dziejach Australii rząd większościowy. Niemniej już w 1910 koalicja przegrała wybory i większość w parlamencie została przejęta przez Partię Pracy a Deakin ostatecznie już odszedł z funkcji szefa rządu.
W 1913 złożył mandat poselski i wycofał się z życia publicznego, głównie w związku z pogarszającym się stanem psychicznym (zapewne z powodu choroby Alzheimera), zmarł w 1919 w wieku zaledwie 63 lat.
Deakin był bardzo płodnym i popularnym publicystą, jego anonimowe komentarze polityczne pojawiały się w londyńskiej gazecie „Morning Post” nawet kiedy sprawował on funkcję premiera. Cieszył się ogólnym szacunkiem przez całą swoją karierę polityczną, znanym był pod przezwiskiem „Affable Alfred” („uprzejmy, układny Alfred”).

</doc>
<doc id="206871" url="https://pl.wikipedia.org/wiki?curid=206871" title="Czerwony Ratusz w Berlinie">
Czerwony Ratusz w Berlinie

Czerwony Ratusz w Berlinie (niem. "Rotes Rathaus in Berlin") – ratusz w Berlinie, w dzielnicy Mitte, neorenesansowy, wzniesiony w latach 1861–1869; siedziba burmistrza Berlina i rządu kraju związkowego Berlin.
Nazwa budynku pochodzi od koloru fasady oraz czerwonej cegły, z której został zbudowany. Ratusz powstał między rokiem 1861 a 1869 w stylu północnowłoskiego późnego renesansu. Autorem projektu architektonicznego i wykonawczego był Hermann Friedrich Wäsemann. Architektura wieży ratusza przypomina wieże katedry Notre-Dame w Laon we Francji.
Przez większość czasu był siedzibą lokalnych władz i spełniał funkcję ratusza miejskiego. Podczas zimnej wojny i po rekonstrukcji budynku w latach 50. do stanu oryginalnego był siedzibą władz miejskich Berlina Wschodniego. Po Zjednoczeniu Niemiec oraz zjednoczeniu administracji miasta stał się oficjalnie siedzibą władz całego Berlina.

</doc>
<doc id="206873" url="https://pl.wikipedia.org/wiki?curid=206873" title="Berliner Rathaus">
Berliner Rathaus



</doc>
<doc id="206874" url="https://pl.wikipedia.org/wiki?curid=206874" title="Czerwony Ratusz">
Czerwony Ratusz



</doc>
<doc id="206878" url="https://pl.wikipedia.org/wiki?curid=206878" title="Motorynka">
Motorynka

Motorynka – zminiaturyzowany motorower, przeznaczony dla młodzieży, do kierowania którym wymagane jest prawo jazdy kategorii AM.
Spotyka się także zminiaturyzowane motocykle – mini bike, które nazywane są również motorynkami.

</doc>
<doc id="206882" url="https://pl.wikipedia.org/wiki?curid=206882" title="Sanal Edamaruku">
Sanal Edamaruku

Sanal Edamaruku (ur. 1955 w Thodupuzha w stanie Kerala) – indyjski działacz ruchu wolnomyślicielsko-racjonalistycznego. Syn Josepha.
Stoi na czele jednej z największych i najprężniejszych organizacji racjonalistycznych na świecie – „Indian Rationalist Association” (Delhi). Jest także prezesem federacji „Rationalist International”. Zorganizował trzy międzynarodowe konferencje racjonalistyczne (1995, 2000, 2002). Jest wyśmienitym mówcą, miał wykłady w wielu krajach Zachodu. Napisał kilka książek i dziesiątki artykułów tłumaczonych na wiele języków. Jego działalność krzewiąca kulturę rozumu w otoczeniu radykalnie niesprzyjającym, ukierunkowana przede wszystkim na indyjskie wsie, spowodowała tam „cichą rewolucję” mentalną ludności.

</doc>
<doc id="206883" url="https://pl.wikipedia.org/wiki?curid=206883" title="Pinata">
Pinata



</doc>
<doc id="206884" url="https://pl.wikipedia.org/wiki?curid=206884" title="Paul Kurtz">
Paul Kurtz

Paul Kurtz (ur. 21 grudnia 1925 w Newark, New Jersey, zm. 20 października 2012 w Amherst, Nowy Jork) – amerykański filozof, czołowy działacz ruchu wolnomyślicielsko-racjonalistycznego, organizator, wydawca oraz intelektualista.
Emerytowany profesor filozofii Uniwersytetu Stanowego Nowy Jork w Buffalo, założyciel i były przewodniczący Committee for the Scientific Investigation of Claims of the Paranormal (CSICOP), Council for Secular Humanism, Center for Inquiry oraz największego wydawnictwa świeckiego humanizmu – Prometheus Books. Był także redaktorem naczelnym największego magazynu wolnomyślicielskiego – Free Inquiry. Dawniej stał na czele International Humanist and Ethical Union (IHEU), federacji zrzeszającej organizacje humanistyczne z całego świata. Był laureatem wielu nagród oraz autorem ponad trzydziestu książek tłumaczonych na wiele języków (w tym polski), które kształtują fundamenty ideowe tysięcy ludzi na całym świecie.

</doc>
<doc id="206886" url="https://pl.wikipedia.org/wiki?curid=206886" title="Rusznica przeciwpancerna">
Rusznica przeciwpancerna



</doc>
<doc id="206887" url="https://pl.wikipedia.org/wiki?curid=206887" title="Kbk">
Kbk



</doc>
<doc id="206888" url="https://pl.wikipedia.org/wiki?curid=206888" title="Kbks">
Kbks



</doc>
<doc id="206891" url="https://pl.wikipedia.org/wiki?curid=206891" title="Kanadyjska Partia Nosorożców">
Kanadyjska Partia Nosorożców

Kanadyjska Partia Nosorożców ("Parti Rhinocéros du Canada", "Rhinoceros Party of Canada"), znana również
jako Nosorożce ("Parti Rhino", "Rhinos") – zarejestrowana kanadyjska partia polityczna, istniejąca w latach 1968–1993. Jej działanie opierało się na kanadyjskiej tradycji satyry
politycznej. Głównym mottem partii było „nic nie obiecywać”, chociaż w rzeczywistości często obiecywali wiele niemożliwych rzeczy.
Kanadyjska Partia Nosorożców została utworzona w 1963 roku przez doktora Jacques’a Ferrona, "Éminence de la Grande Corne du parti Rhinoceros" (Eminencję Wielkiego Rogu partii Nosorożca), znanego separatystycznego pisarza. W latach siedemdziesiątych do partii przyłączyła się grupa artystów, która stworzyła satyryczny obraz partii.
Członkowie partii twierdzili, że są duchowymi spadkobiercami brazylijskich nosorożców, które zostały wybrane do rady miasta São Paulo w latach pięćdziesiątych. Formalnym liderem partii był Korneliusz Pierwszy, nosorożec z zoo w Granby (na wschód od Montrealu). Członkowie partii twierdzili, że nosorożce są właściwym symbolem dla partii politycznej, gdyż politycy są z natury "gruboskórni, powolni, tępi, potrafią szybko uciekać, gdy są w niebezpieczeństwie, i mają wielkie owłosione rogi wyrastające wprost ze środka ich twarzy".
Platforma Partii Nosorożców.
Bryan Gold z Kanadyjskiej Partii Nosorożców oświadczył, że platforma partii ma dwie stopy wysokości i jest zrobiona z drewna oraz że "Moją platformą jest ta, na której aktualnie stoję". Kandydat Ted "not so" Sharp (gra słów: "sharp" oznacza „ostry”, „błyskotliwy”, a "not so sharp" „niezbyt bystry”) startował w wyborach w Ontario przeciw Florze MacDonald z wyborczym hasłem „Fauna, nie flora”, obiecując równą reprezentację fauny. Stanowisko Sharpa wobec dyskutowanego wówczas problemu aborcji było jasne: "Jeśli zostanę wybrany, obiecuję nigdy nie dokonać aborcji". Członek partii i piosenkarz Michel Rivard wykorzystał przedwyborczy czas antenowy partii na przemówienie o treści: "Mam dla Państwa dwie rzeczy do powiedzenia: seler i chodnik. Dziękuję, dobrej nocy".
Partia Nosorożców obiecywała także nie dotrzymywać żadnych obietnic (był to punkt ich programu, który – jak twierdzili – został podchwycony i zrealizowany przez pozostałe partie). Obiecywali też, że jeśli zostaną wybrani, zażądają ponownego przeliczenia głosów.
Inne obietnice dotyczyły:
Odłam partii z Kolumbii Brytyjskiej zaproponował sadomasochistyczną dominę do pilnowania dyscypliny partyjnej. Wśród ich propozycji było też zerwanie z tradycjami kolonialnymi przez zmianę nazwy „Kolumbia Brytyjska” na „La La Land”, przeniesienie stolicy oraz połączenie się z Progresywno-Konserwatywną Partią Kanady w celu zwiększenia szans w wyborach.
Wyniki w wyborach.
Kanadyjskiej Partii Nosorożców nigdy nie udało się zająć miejsca w parlamencie, jednak w wyborach w 1984 roku zajęła czwarte miejsce pod względem liczby głosów, po trzech największych ugrupowaniach, lecz przed wieloma znanymi, mniejszymi partiami. Kandydaci Nosorożców zdobywali czasem w niektórych okręgach drugie miejsce, wyprzedzając kandydatów głównych partii. Przykładowo, w wyborach w 1980 roku Partia Nosorożców wystawiła w okręgu wyborczym Laurier-Sainte-Marie zawodowego clowna, Sonię" ‘Chatouille’ "Côté ("chatouille" oznacza „łaskotki” po francusku). Côté zajęła drugie miejsce, po kandydacie Liberałów, lecz pokonując pozostałe największe partie: Nowych Demokratów i Progresywnych Konserwatystów. "Chatouille" dostała dwa razy więcej głosów niż kandydat PK.
Na początku działalności partii, gdy składała się głównie z francuskojęzycznych mieszkańców Quebecu, na oficjalnego tłumacza partii wyznaczyli oni jedyną osobę, która była jednojęzycznym anglofonem.
Partia przestała działać w 1993 roku. Zdecydowała się wtedy zbojkotować wybory federalne, w związku z nowym prawem, które wymagało od partii, które nie zarejestrowały kandydatów w przynajmniej 50 okręgach wyborczych, zapłacenia 1000 dolarów za każdego kandydata.

</doc>
<doc id="206893" url="https://pl.wikipedia.org/wiki?curid=206893" title="Atari Jaguar">
Atari Jaguar

Atari Jaguar – konsola gier wideo piątej generacji produkcji Atari, która została wydana w 1993 roku.
Po premierze w listopadzie 1993 została dobrze przyjęta w prasie fachowej, jednak z powodu złej polityki Atari (m.in. brak gier) poniosła porażkę rynkową: sprzedano ok. 250 000 egzemplarzy. W zamierzeniu konsola miała być rywalem produktów Sega Genesis i Super Nintendo Entertainment System, lecz przyczyniła się do odejścia firmy Atari z rynku sprzętu komputerowego. Ponad 110 projektów będących w fazie produkcji nigdy nie zostało wydanych.
Historia.
Jaguar był ostatnią konsolą do gier sprzedawaną przez firmę Atari Corporation. Wcześniej firma Flare Technology, założona przez Martina Brennana i Johna Mathiesona, stwierdziła, że nie tylko jest w stanie stworzyć konsolę do gier lepszą od konkurujących Genesis i SNES-a, ale że również jest w stanie stworzyć produkt ekonomiczny. Zachęcona pracami nad konsolą Konix Multisystem firma Atari namówiła założycieli do zamknięcia Flare i, przy wkładzie finansowym Atari, założenia przedsiębiorstwa nazwanego później Flare II.
Firma ta początkowo zajęła się projektami dwóch konsoli do gier dla Atari. Jedna z nich (o nazwie kodowej "Panther") była systemem 32-bitowym, druga – 64-bitowa – to "Jaguar". Prace nad drugim urządzeniem postępowały o wiele szybciej, niż się spodziewano, więc Atari zadecydowało o zamknięciu projektu "Panther" i skoncentrowało się na bardziej obiecującej technologii 64-bitowej.
Konsola sprzedawana była od listopada 1993 w cenie 249,99 dolarów amerykańskich (w Polsce cena kształtowała się w roku 1995 na poziomie 10-11 milionów ówczesnych złotych). Sprzedaż konsoli odbywała się na mocy porozumienia produkcyjnego zawartego z firmą IBM i opiewającego na kwotę 500 milionów dolarów. Początkowo system rozprowadzany był tylko w Nowym Jorku i miastach zatoki San Francisco. Na rynek ogólnoamerykański konsolę wprowadzono na początku roku 1994.
System sprzedawano posługując się sloganem reklamowym „Do the Math” – „Policz sam”, zaś centralnym punktem kampanii była wyższość Jaguara nad urządzeniami 16-bitowymi. Początkowo konsola sprzedawała się dobrze pozostawiając w tyle szeroko rozreklamowane 3DO Interactive Multiplayer, które na rynku pojawiło się w okresie urlopowym roku 1993. Jednak gry dostępne w momencie premiery, a raczej ich jakość, spowodowały, że za konsolą przez cały czas ciągnęła się reputacja urządzenia nie posiadającego dobrego zestawu tytułów. Pierwszym sukcesem okazał się dopiero Tempest 2000, po którym na rynku pojawiły się Doom i Wolfenstein 3D. Największą popularność zdobył Alien vs. Predator, lecz żadna z gier nie ukazała w pełni możliwości Jaguara.
Przez cały okres sprzedaży istniała względnie mała liczba gier dla konsoli, co spowodowane było kiepskim marketingiem Atari, błędami i niedoróbkami w samym sprzęcie, a także niezadowalającymi narzędziami dla programistów. Przykładem niedociągnięć konstrukcyjnych przywoływanych przez deweloperów jest wada kontrolera pamięci, która uniemożliwia wykonywanie kodu GPU bezpośrednio z RAM, a jedynie z pamięci podręcznej; zmuszało to programistów do dzielenia programu na segmenty o wielkości 4 KB (rozmiar cache) i ich kolejne ładowanie do pamięci podręcznej GPU. Brak było początkowo kompilatorów języka C, istniały tylko prymitywne makroasemblery; dokumentacja i przykłady dla programistów były ubogie. Klienci narzekali z kolei na zbytnie skomplikowanie konstrukcji kontrolera wyposażonego w ponad piętnaście przycisków.
Pod koniec roku 1995, po pojawieniu się na rynku konsolowym Sony PlayStation i Sega Saturn, los Jaguara wydawał się być przesądzony. W jednym z wywiadów Jack Tramiel, prezes Atari, przekonywał, że Jaguar znacznie przewyższał swoimi możliwościami technicznymi Saturna (co było nieprawdą) i nieznacznie tylko ustępował PlayStation. Przewidział również cenę PlayStation na około 500 dolarów, twierdząc, że cena mieszcząca się między 250 a 300 dolarów byłaby nieuczciwie zaniżona, co Atari mogłoby zaskarżyć (choć firma nigdy nie zdecydowała się na to posunięcie). Wypowiedzi Tramiela zostały umieszczone na trzecim miejscu rankingu „The 25 dumbest moments in gaming” sporządzonego przez serwis GameSpy.
Ostatnim wysiłkiem mającym uratować Jaguara było szerokie propagowanie faktu, że urządzenie to było jedynym systemem 64-bitowym. Gracze zorientowani w technice podawali tę kwestię w wątpliwość: niektórzy twierdzili, że główne „64-bitowe koprocesory” urządzenia nie były niczym więcej jak tylko akceleratorami graficznymi (o ograniczonej zresztą możliwości programowania), które musiały być nadzorowane przez pozostałe układy konsoli. Główny procesor graficzny Jaguara operował instrukcjami 32-bitowymi, zaś 16-bitowa jednostka zarządzająca – Motorola 68000 – była układem obecnym na rynku od dłuższego już czasu. Przeciwnicy tego stwierdzenia argumentowali, że sama obecność 64-bitowych chipów była wystarczającym dowodem zasadności stwierdzeń producenta. Jako element kampanii promocyjnej w roku 1996 Atari prezentowało w godzinach porannych reklamową informację, podczas której rozentuzjazmowani sprzedawcy zachwalali walory konsoli. Mimo że programy te pojawiały się przez rok, nie spowodowały wzrostu sprzedaży.
W trakcie sprzedaży konsoli Atari zapowiedziało powstanie dodatkowych peryferiów, lecz na półki sklepowe trafił tylko napęd CD-ROM, o nieco większej pojemności niż standardowe CD, zwany Atari Jaguar CD oraz JagLink – prosty interfejs umożliwiający grę sieciową na dwóch urządzeniach. Wprawdzie wyprodukowano prototypowe egzemplarze modemu i hełmu Virtual Reality, ale prototypy te nie ujrzały światła dziennego w postaci pełnoprawnych produktów.
Produkcja konsoli została zatrzymana po połączeniu firmy Atari drogą odwrotnego przejęcia z firmą JT Storage. Po wykupieniu majątku Atari pod koniec lat 90. przez Hasbro Interactive, nowy właściciel udostępnił tajniki kodu Jaguara, otwierając tym samym drzwi domorosłym twórcom oprogramowania. Kilka firm, takich jak Telegames i Songbird Productions, wypuściło na rynek nie tylko niegdyś porzucone projekty, ale również serię nowych tytułów, zaspokajając tym samym apetyt wielbicieli konsoli.
Jakiś czas później firma Imagin Systems, producent przyrządów do obrazowania dentystycznego, zakupiła od Atari formy do wykonywania odlewów jednego z elementów obudowy konsoli, gdyż rozmiar elementu był odpowiedni do umieszczenia wewnątrz kamery.
Automaty do gier.
Atari wydało licencję na wykorzystywanie chipsetu konsoli w automatach do gier. W systemie, ochrzczonym nazwą „COJAG” ("Coin-Op Jaguar") zrezygnowano z procesora Motorola 68000 na rzecz Motorola 68020 lub SGI R3K (zależnie od wersji) i dodano dysk twardy oraz więcej pamięci. Uruchamiane na nim gry to między innymi obsługiwane pistoletem tytuły "Area 51" i "Maximum Force". Inne tytuły ("3 On 3 Basketball", "Fishin' Frenzy", "Freeze The Cat", czy "Vicious Circle") nie zostały udostępnione.
Architektura i dane techniczne.
Układy scalone
Inne cechy:

</doc>
<doc id="206896" url="https://pl.wikipedia.org/wiki?curid=206896" title="Game Gear">
Game Gear

Game Gear – przenośna (pierwsza) konsola firmy Sega, która miała być konkurencją dla konsoli Game Boy. Pod względem technicznym była zdecydowanie lepsza od swojego konkurenta, posiadała m.in. kolorowy wyświetlacz (oryginalny GameBoy był czarno-biały). Podstawową wadą był bardzo duży pobór prądu z baterii, które wystarczały zaledwie na 3 do 5 godzin gry.
Konsola od początku jej sprzedaży w 1990 do końca w 1997 roku została sprzedana w 11 milionach egzemplarzy – do czasu wydania PlayStation Portable Game Gear był najlepiej sprzedającą się konsolą przenośnią niewyprodukowaną przez Nintendo. W 2000 Sega sprzedała licencje na produkcję Game Gear firmie Majesco i mimo iż konsola faktycznie miała szanse przeżyć drugą młodość, to brak jakichkolwiek zmian w jej konstrukcji spowodował, że w 2001 roku Majesco zaprzestało jej produkcji.
Dane techniczne.
Oznaczenie modelu konsoli: MK-2110-50
Akcesoria.
Do konsoli wydane zostały następujące akcesoria:
Game Gear wydana została w następujących wersjach kolorystycznych:
Gry.
Na Game Gear oficjalnie wyszło 390 gier, m.in. Sonic Chaos, Phantasy Star Gaiden, Shining Force Gaiden, Ax Battler: A Legend of Golden Axe (spin-off serii Golden Axe), czy też gry oparte na licencjach Disneya.

</doc>
<doc id="206898" url="https://pl.wikipedia.org/wiki?curid=206898" title="Mariusz Szczerski">
Mariusz Szczerski

Mariusz Szczerski, pseudonim "Szczery" (ur. 8 września 1970 w Lublinie, zm. 3 sierpnia 2005 w Piekarach Śląskich) – polski muzyk, wokalista narodowosocjalistycznego zespołu Honor. Jedna z najbardziej znanych postaci polskiej sceny RAC.
W utworach wykonywanych przez Mariusza Szczerskiego pojawiały się treści neonazistowskie, neopogańskie i antychrześcijańskie oraz patriotyczne. Pod koniec swej twórczości oderwał się od treści nazistowskich, skierował się zaś w kierunku neopogańskim. W styczniu 2002 roku został aresztowany za propagowanie treści nazistowskich. Tuż przed jego śmiercią sprawa została umorzona. Jako antychrześcijanin w wieku 16 lat dokonał aktu apostazji. Zmarł 3 sierpnia 2005 w wyniku obrażeń odniesionych 25 lipca 2005 r. w wypadku samochodowym, po kilku dniach pobytu w stanie śpiączki w szpitalu w Piekarach Śląskich. Został pochowany 6 sierpnia 2005 w Rudzie Śląskiej w Parku Pamięci. Zostało mu poświęconych kilka koncertów zespołów ze sceny muzyki RAC, a 3 sierpnia 2009 r. został wydany tribute album „The Last Drakkar – In Memory Of Mariusz” nakładem Eastside.

</doc>
<doc id="206899" url="https://pl.wikipedia.org/wiki?curid=206899" title="Dźwig pływający">
Dźwig pływający



</doc>
<doc id="206907" url="https://pl.wikipedia.org/wiki?curid=206907" title="Andrij Komarycki">
Andrij Komarycki

Andrij Andrijowycz Komarycki, ukr. Андрій Андрійович Комарицький (ur. 2 lutego 1982 w Ługańsku) – ukraiński piłkarz, grający na pozycji bramkarza.
Kariera piłkarska.
Kariera klubowa.
Wychowanek LWUFK Ługańsk, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął w 2000 roku w drużynie z Ałczewska, z którą wywalczył awans do pierwszej ligi. Swój debiut w drugiej lidze zaliczył dopiero w sezonie 2002/2003. W składzie Stali 12 lipca 2005 rozegrał pierwszy mecz w Wyższej lidze. Zimą 2007 przeniósł się do Zorii Ługańsk, klubu, który raz w swojej historii zdobył mistrzostwo ZSRR. Pół roku występował na zasadach wypożyczenia, a latem klub wykupił transfer piłkarza. Kiedy latem 2009 do klubu przyszedł Ihor Szuchowcew stracił miejsce w podstawowego jedenastce, dlatego podczas przerwy zimowej 2009/2010 przeszedł do Arsenału Kijów. Jednak nie zagrał żadnego meczu i na początku września 2011 powrócił do Stali Ałczewsk.

</doc>
<doc id="206909" url="https://pl.wikipedia.org/wiki?curid=206909" title="Lesley Bowrey">
Lesley Bowrey



</doc>
<doc id="206910" url="https://pl.wikipedia.org/wiki?curid=206910" title="Wadym Starcew">
Wadym Starcew

Wadym Wołodymyrowycz Starcew (ukr. Вадим Володимирович Старцев; ur. 22 marca 1978 w Pierewalsku w obwodzie ługańskim) – ukraiński piłkarz, grający na pozycji bramkarza.
Kariera piłkarska.
Kariera klubowa.
Starcew rozpoczął swoją piłkarską karierę w Ługańsku, w klubie UOR w 1992 roku. W 1996 został zawodnikiem grającej w drugiej lidze Stali Ałczewsk. W 2000 roku wywalczył awans do Wyższej Ligi, w której rozegrał w klubie z Ałczewska 12 meczów i przepuścił 28 goli. Sezon zakończył się spadkiem. Kolejny awans zanotował z zespołem w 2005 roku, jednak stracił miejsce w podstawowym składzie na rzecz Andrija Komaryckiego. Dlatego latem 2008 zmienił klub na Szachtar Swerdłowśk.

</doc>
<doc id="206915" url="https://pl.wikipedia.org/wiki?curid=206915" title="Andrij Hawriuszow">
Andrij Hawriuszow

Andrij Wałerijowycz Hawriuszow (ukr. Андрій Валерійович Гаврюшов; ur. 24 września 1977 w Dniepropietrowsku) – ukraiński piłkarz, grający na pozycji obrońcy.
Kariera piłkarska.
Kariera klubowa.
Swoją piłkarską karierę Hawriuszow rozpoczynał w rodzinnym Dniepropetrowsku, w klubie Dnipro-75 Dniepropetrowsk. Później występował w klubach Metałurh Nowomoskowsk, FK Oleksandria i Nywa Winnica. W 2004 roku został zawodnikiem Stali Ałczewsk. Pełnił w Stali funkcje kapitana drużyny. W lipcu 2007 przeszedł do Metałurha Donieck. Zimą 2008 przeniósł się do Zorii Ługańsk. Na początku 2010 powrócił do PFK Oleksandria.

</doc>
<doc id="206917" url="https://pl.wikipedia.org/wiki?curid=206917" title="Ołeksandr Połowkow">
Ołeksandr Połowkow

Ołeksandr Iwanowycz Połowkow (ukr. Олександр Іванович Половков, ur. 4 października 1979 w Swerdłowśku, obwód ługański) – ukraiński piłkarz, grający na pozycji obrońcy.
Kariera piłkarska.
Kariera klubowa.
Swoją piłkarską karierę rozpoczynał w klubie Szachtar Swerdłowśk. Później przeniósł się do Ługańska, gdzie występował w amatorskich klubach Hellada Ługańsk i Dynamo Stachanow. W 2000 został zawodnikiem pierwszoligowej Stali Ałczewsk. Swój debiut w klubie zaliczył jednak już po spadku do drugiej ligi, w sezonie 2001/2002. W sezonie 2002/2003 został wypożyczony do Szachtara Ługańsk. Latem 2007 przeszedł do Zorii Ługańsk. W marcu 2010 podpisał roczny kontrakt z uzbeckim klubem Navbahor Namangan

</doc>
<doc id="206919" url="https://pl.wikipedia.org/wiki?curid=206919" title="San Jose">
San Jose

San José lub San Jose

</doc>
<doc id="206921" url="https://pl.wikipedia.org/wiki?curid=206921" title="Niszczarka">
Niszczarka

Niszczarka – urządzenie służące do niszczenia poufnych dokumentów, najczęściej wykorzystywane do zastosowań biurowych.
Najprostsze konstrukcje mechanizmu niszczącego tną papier wzdłuż jednej krawędzi, w wyniku czego powstają wąskie paski papieru o długości równej długości dokumentu. Bardziej skomplikowane mechanizmy tną papier również w poprzek dokumentu. Zaawansowane konstrukcje poza mechanicznym zniszczeniem stosują również metody chemiczne.
Istnieje kilka norm definiujących poziom bezpieczeństwa niszczarek. 
Norma DIN 66399 definiuje 7 poziomów bezpieczeństwa i zastępuje normę DIN 32757:
Poprzednia norma DIN 32757 definiuje 5 poziomów bezpieczeństwa:
Proponowany jest również poziom 6, o jeszcze mniejszym ścinku niż poziom 5.
Skuteczność działania.
Dokumenty zniszczone przez niszczarkę mogą być odtworzone ręcznie lub z wykorzystaniem komputerowej analizy i obróbki danych. Jeśli ścinki dokumentu nie są wymieszane, ręczne odzyskanie danych jest relatywnie proste; w przeciwnym wypadku jest to dość czasochłonny proces, który dużo skuteczniej może zostać przeprowadzony za pomocą komputera. 
Aby utrudnić odtworzenie dokumentu, należy wkładać papier do niszczarki tak, aby linie cięcia papieru nie były równoległe do linii tekstu. Zwłaszcza w przypadku prostych niszczarek, należy także stosować dodatkowe zabezpieczenia utrudniające analizę (np. przez wymieszanie pasków papieru). Warto także zwrócić uwagę na to, że każda niszczarka zostawia indywidualne cechy na skrawkach papieru, przez co jest możliwe zidentyfikowanie miejsca zniszczenia dokumentu.
Jedną z większych akcji odtworzenia zniszczonych dokumentów było odzyskiwanie archiwów służby bezpieczeństwa NRD (Stasi) pozostawionych jako worki wymieszanych i zdewastowanych papierów. Przy odtwarzaniu zostali zatrudnieni pracownicy służb granicznych, którzy stracili pracę po zjednoczeniu Niemiec. Inny znany incydent dotyczył oblężenia i przejęcia ambasady USA w Teheranie.

</doc>
<doc id="206922" url="https://pl.wikipedia.org/wiki?curid=206922" title="Dokument">
Dokument

Dokument (z od „uczę”) – rzeczowe świadectwo jakiegoś zjawiska sporządzone w formie właściwej dla danego miejsca i czasu.
Podział dokumentów.
Według sposobu sporządzenia, rozróżnia się dokumenty wizualne, w tym piśmiennicze (np. rękopisy, druki, książki, czasopisma) i niepiśmiennicze (graficzne, np. fotografie, plany, mapy, dzieła sztuki), audialne (np. taśmy i płyty dźwiękowe) i audiowizualne (np. filmy). Według wzajemnych odniesień dokumenty określa się jako pierwotne (w formie, jaką nadał im twórca), wtórne, dokładnie odwzorowane (duplikat, odpis, kopia) i pochodne, zawierające informacje o dokumencie pierwotnym i jego zawartości.
W różnych okolicznościach pojęcie dokumentu może różnić się szczegółami interpretacyjnymi:
Według ustawy o ochronie informacji niejawnych: dokumentem jest każda utrwalona informacja niejawna, w szczególności na piśmie, mikrofilmach, negatywach i fotografiach, nośnikach do zapisów informacji w postaci cyfrowej i na taśmach elektromagnetycznych, także w formie mapy, wykresu, rysunku, obrazu, grafiki, fotografii, broszury, książki, kopii, odpisu, wypisu, wyciągu i tłumaczenia dokumentu, zbędnego lub wadliwego wydruku, odbitki, kliszy, matrycy i dysku optycznego, kalki, taśmy atramentowej, jak również informacja niejawna utrwalona na elektronicznych nośnikach danych.

</doc>
<doc id="206923" url="https://pl.wikipedia.org/wiki?curid=206923" title="Ustrój (polityka)">
Ustrój (polityka)



</doc>
<doc id="206928" url="https://pl.wikipedia.org/wiki?curid=206928" title="Sega Nomad">
Sega Nomad

Sega Nomad – trzecia konsola przenośna wyprodukowana przez Segę. Była to pomniejszona wersja 16-bitowej konsoli Sega Genesis, korzystała z takiego samego nośnika. Była wyposażona w trzycalowy ekran LCD, który wyświetlał bardzo wyraźny obraz pozbawiony smużenia, ale można ją było podłączyć do telewizora. Tak samo jak w Sega Mega Jet, niemożliwe było podłączenie przystawki 32x lub Sega CD.
Jako konsola przenośna Nomad nie sprawdzał się najlepiej i od początku sprzedawał się słabo – jej największymi wadami były duże gabaryty, spora waga i bardzo krótki czas pracy na bateriach. Nie były to jednak jedyne powody rynkowej porażki tej konsoli. Największymi problemami była względnie wysoka cena, ponad 180 dolarów, oraz gasnąca popularność Genesisa, co powodowało, że liczba nowych gier była symboliczna. Porażka w USA spowodowała, że konsola nigdy nie ukazała się w Europie.

</doc>
<doc id="206930" url="https://pl.wikipedia.org/wiki?curid=206930" title="Limón (miasto)">
Limón (miasto)

Limón (Puerto Limón) – miasto w Kostaryce, położone we wschodniej części kraju, na wybrzeżu Morza Karaibskiego, w odległości 168 km na wschód od stolicy kraju San José. 
Historia.
W miejscu obecnego miasta istniała indiańska osada Cariay, do której zawinął Krzysztof Kolumb. Dynamiczny rozwój zapewniło miejscowości dopiero wybudowanie linii kolejowej (po 1867), którą wywożono kawę z Valle Central oraz banany.
Gospodarka i komunikacja.
Stanowi główny port morski kraju oraz ośrodek administracyjny prowincji Limón. Limón to trzecie pod względem liczby ludności miasto kraju. Ludność: 65,7 tys. (2008). W mieście przeważa ludność pochodzenia afrykańskiego, która została tu sprowadzona pod koniec XIX wieku z Jamajki do budowy linii kolejowej.
Limón stanowi główny port atlantycki Kostaryki, przez który wywozi się dwa najważniejsze kostarykańskie towary eksportowe: banany i kawę. Decyzję o jego budowie podjęto w 1867. Wkrótce doprowadzono też tutaj linię kolejową ze stolicy kraju San José, która znacznie ułatwiła dowóz produktów do portu i umożliwiła szybszy rozwój kraju. W latach 60. XX wieku powstała tutaj rafineria ropy naftowej. Funkcjonuje tu również lokalny port lotniczy.
Turystyka.
Limón nie posiada żadnych interesujących zabytków. Turystów przyciąga za to doroczny festiwal uliczny w październiku. Ponadto w pobliżu miasta znajdują się dwa ciekawe parki narodowe: Park Narodowy Cahuita, chroniący największą kostarykańską rafę koralową oraz Park Narodowy Tortuguero, obejmujący tereny leśne i namorzyny nad sztucznymi kanałami Tortuguero.

</doc>
<doc id="206932" url="https://pl.wikipedia.org/wiki?curid=206932" title="Limon">
Limon



</doc>
<doc id="206939" url="https://pl.wikipedia.org/wiki?curid=206939" title="Turcy seldżuccy">
Turcy seldżuccy



</doc>
<doc id="206943" url="https://pl.wikipedia.org/wiki?curid=206943" title="Aktion Erntefest">
Aktion Erntefest

Aktion Erntefest (pol. akcja Erntefest, z niem. Operacja „Dożynki”, czasem zwana krwawą środą) – kryptonim akcji wymordowania Żydów przeprowadzonej w dniach 3–4 listopada 1943 roku na terenie dystryktu lubelskiego w Generalnym Gubernatorstwie. Rozkaz natychmiastowej likwidacji Żydów wydał Reichsführer-SS Heinrich Himmler bezpośrednio po zbrojnym buncie więźniów w obozie zagłady w Sobiborze. Odpowiedzialny za przeprowadzenie akcji Erntefest był Jakob Sporrenberg (Wyższy Dowódca SS i Policji w dystrykcie lubelskim).
Tego dnia w obozach na Majdanku, w Poniatowej, w Trawnikach oraz w innych obozach w dystrykcie lubelskim wymordowano niemal wszystkich więźniów pochodzenia żydowskiego. Łącznie zamordowano ok. 42 tysiące osób. Przy życiu pozostawiono kilka tysięcy więźniów żydowskich zatrudnionych na lotniskach w Zamościu, Białej Podlaskiej i Puławach oraz w zakładach Heinkla w Budzyniu pod Kraśnikiem.
Majdanek.
Przygotowania do egzekucji na Majdanku rozpoczęto pod koniec października 1943 roku. Za V polem wykopano trzy rzędy rowów. Prace przez całą dobę wykonywali więźniowie. W nocy miejsce robót oświetlały reflektory, a więźniom dostarczano zupę w nieograniczonych ilościach. Każdy rów miał ok. 100 metrów długości, 3 metry szerokości i 2 metry głębokości.
Specjalnie na tę akcję do Lublina sprowadzono kilkunastoosobową grupę esesmanów z Krakowa, Warszawy, Radomia, Lwowa i Oświęcimia. Na teren obozu dostarczono dwa wozy z instalacją nagłośnieniową. Jeden z nich stanął w pobliżu rowów, drugi przy bramie obozowej. W nocy z 2 na 3 listopada do obozu weszło ponad 500 uzbrojonych policjantów z Lublina, którzy obstawili wszystkie pola więźniarskie.
Po porannym apelu wydano rozkaz, aby więźniowie pochodzenia żydowskiego ustawili się w osobnej grupie. Esesmani kierowali ich w kierunku bram wyjściowych. Pod bloki szpitalne podjechały ciężarówki. Wszystkich Żydów przeniesiono na V pole. Po jakimś czasie więźniowie usłyszeli – dochodzące spod krematoriów – strzały z broni maszynowej, które próbowano zagłuszyć muzyką taneczną z głośników zainstalowanych na samochodach. Już w czasie trwania akcji do obozu przyprowadzono Żydów z więzienia w Lublinie, z obozu pracy przy ulicy Lipowej oraz z obozu pracy na „starym lotnisku” ("Flugplatz").
Przed egzekucją Żydzi musieli się rozebrać. Potem wchodzili do przygotowanych rowów, nad którymi stali esesmani z bronią maszynową. Żydzi musieli położyć się na ziemi (potem już na zwłokach poprzedników), a esesmani strzelali do nich. Mężczyzn i kobiety rozstrzeliwano osobno. Akcja trwała bez przerwy od 6 lub 7 rano do godziny 17. Esesmani dokonujący rozstrzeliwań ciągle się zmieniali.
Spośród kilkunastu tysięcy ludzi przeznaczonych na śmierć przy życiu pozostawiono około 300 kobiet i 300 mężczyzn, którzy musieli posortować odzież po pomordowanych. W połowie kwietnia niemal wszyscy zostali wysłani do obozu Auschwitz-Birkenau, gdzie zabito ich w komorze gazowej.
W grupie zamordowanych znajdowało się około 8,1 tys. więźniów Majdanka, w tym 1660 kobiet. Pozostali straceni byli więźniami innych obozów z terenu Lublina. Łącznie na Majdanku rozstrzelano wtedy około 18 tys. osób.
Poniatowa.
Przygotowania do akcji w obozie w Poniatowej rozpoczęły się w ostatnich dniach października 1943 roku. Więźniowie żydowscy otrzymali rozkaz wykopania dwóch rowów: jeden poza ogrodzeniem obozowym na wprost bramy wjazdowej, drugi na terenie obozowym równolegle do siedziby władz obozowych. Rowy w postaci łamanych linii długości ok. 100 metrów miały 2 metry szerokości i 1,5 metra głębokości.
W nocy z 3 na 4 listopada 1943 r. do obozu przyjechali esesmani i policjanci z Lublina, Kraśnika oraz Puław, którzy podwójnym kordonem otoczyli obóz. Pierwszy kordon, przylegający do obozu, był bardzo gęsty. Esesmani byli uzbrojeni w karabiny maszynowe. Drugi kordon znajdował się w promieniu 1–2 km od obozu.
Poranny apel odbył się jak co dzień. Potem wszystkich Żydów wpędzono do otoczonych baraków. O godzinie 7 rano 50-osobowe grupy więźniów zaczęto wyprowadzać na zewnątrz. Wszystkie kosztowności i rzeczy osobiste należało zostawić w przygotowanych walizkach. Następnie więźniowie musieli przebiec przez szpaler esesmanów i rozbierać się. Pozostawione mienie było od razu sortowane. Kilkunastu wybranych Żydów odnosiło je do magazynów.
Grupy nagich ludzi pędzono na przemian do jednego lub drugiego rowu, gdzie kazano im się kłaść. Nad rowami stali esesmani z bronią maszynową. Tutaj również zainstalowano aparaturę nagłaśniającą. Następne grupy kładły się na ciałach zamordowanych wcześniej. Kilkuset Żydów zabarykadowało się w baraku, który został następnie podpalony przez esesmanów. 
Podczas akcji Erntefest w Poniatowej zamordowano ok. 15 tysięcy Żydów.
Bibliografia.
Wykaz bibliografii dla serii artykułów o niemieckich obozach w latach 1933–1945 został umieszczony na .

</doc>
<doc id="206944" url="https://pl.wikipedia.org/wiki?curid=206944" title="Jerzy Ambroziewicz">
Jerzy Ambroziewicz

Jerzy Ambroziewicz (ur. 1 stycznia 1931 w Warszawie, zm. 11 kwietnia 1995 tamże) – polski dziennikarz.
Życiorys.
Żołnierz Szarych Szeregów (1943–1945). Absolwent Wydziału Dziennikarstwa Uniwersytetu Warszawskiego (1953). Dziennikarz m.in. „Po prostu” (1953–1957) i „Argumentów” (1969–1973). Reporter polityczno-społeczny. Redaktor naczelny publicystyki Telewizji Polskiej (1973–1976). Korespondent Polskiego Radia i Telewizji Polskiej we Włoszech (1976–1979). Redaktor naczelny „Dziennika Telewizyjnego” (1979–1980) oraz Warszawskiego Ośrodka Telewizyjnego (1980–1983).
Członek ZHP, OMTUR, ZMP, PZPR (członek Komitetu Warszawskiego PZPR 1979–1981).
11 marca 1956 wraz z Janem Olszewskim i Walerym Namiotkiewiczem był autorem artykułu pt. „Na spotkanie ludziom z AK” zamieszczonego w tygodniku „Po prostu”. Tekst został umieszczony jako wstęp do książki pod tym samym tytułem, która ukazała się w 1956.
Laureat licznych najważniejszych polskich nagród dziennikarskich, m.in. im. Juliana Bruna. Autor kilkunastu książek (m.in. reporterskiej "Zaraza" z 1965 o epidemii czarnej ospy we Wrocławiu, "Watykańskie ABC".) i setek artykułów publicystycznych. Twórca cykli telewizyjnych „Bez apelacji” (wspólnie z Ryszardem Wójcikiem) oraz „Godzina szczerości” (wspólnie z Januszem Rolickim). Po porzuceniu zawodu dziennikarskiego do śmierci obejmował stanowisko dyrektora w firmie Sobiesława Zasady.

</doc>
<doc id="206947" url="https://pl.wikipedia.org/wiki?curid=206947" title="Konradyn (książę Szwabii)">
Konradyn (książę Szwabii)

Konradyn von Hohenstaufen, znany także jako pretendent do tronu niemieckiego jako Konrad V Młody (ur. 25 marca 1252 w Wolfstein, w Bawarii, zm. 29 października 1268 w Neapolu) – książę Szwabii (jako Konrad IV), niekoronowany król Jerozolimy w latach 1254-1268 (jako Konrad III), król Sycylii (jako Konrad II).
Życiorys.
Był synem Konrada IV, króla Niemiec, Jerozolimy i Sycylii, i Elżbiety Bawarskiej. Jego dziadkami ze strony ojca byli: Fryderyk II Hohenstauf i Jolanta Jerozolimska. Stracił ojca w 1254 i wychował się na dworze wuja – Ludwika II, księcia Bawarii. Po śmierci ojca przyjął tytuły księcia Szwabii, króla Sycylii i króla Jerozolimy. W Królestwie Sycylii regencję w imieniu Konradyna sprawował jego stryj Manfred, który w 1258, gdy pojawiły się pogłoski o śmierci Konradyna, kazał się koronować na króla. Po śmierci Manfreda w bitwie pod Benewentem w 1266 Konradyn przekroczył Alpy i wkroczył do Włoch, aby upomnieć się o swoje dziedzictwo, był tam radośnie witany przez stronnictwo gibelinów. W listopadzie 1267 został obłożony klątwą przez papieża Klemensa IV, który zwołał przeciwko niemu krucjatę. 
Konradyn przegrał bitwę pod Tagliacozzo z wojskami Karola Andegaweńskiego. Po bitwie próbował wraz z przyjacielem – księciem Fryderykiem Badeńskim (niem. Friedrich von Baden) uciec do Niemiec. Po drodze zatrzymali się u włoskiego pirata i łupieżcy, który skuszony wysoką nagrodą za wydanie młodych książąt do Neapolu, sprzedał ich Karolowi Andegaweńskiemu. Ten nakazał uwięzienie młodzieńców w Castel dell'Ovo.
Śmierć i pamięć.
Termin ścięcia obu – Konradyna i Fryderyka – ustalono na 29 października 1268 roku, na którą to okoliczność cały Neapol przyozdobiono w purpurowe tkaniny. Zginęli przez ścięcie urządzeniem o spadającym ostrzu, zapewne prototypem gilotyny. Pierwszy zabity został Fryderyk. Jak głosi legenda, Konradyn podniósł głowę przyjaciela i ucałował ją, po czym sam został ścięty.
Ciał książąt nie pochowano, lecz przykryto cienką warstwą ziemi. Dopiero za czasów króla Karola II Kulawego przybyła kuzynka Konradyna – Małgorzata i przekupiwszy króla, zabrała szczątki obu młodzieńców do Austrii. Podanie mówi, że w miejscu porzucenia ciał z ziemi zaczęła wydobywać się woda. Lud uznał, że to ziemia opłakuje młodych skazańców. Za czasów królowej Joanny I wybudowano w tym miejscu drewnianą kapliczkę, a gdy w 1781 roku spłonęła, zastąpiono ją kościołem, w którym obecnie znajduje się posąg Konradyna dłuta Bertela Thorvaldsena.

</doc>
<doc id="206952" url="https://pl.wikipedia.org/wiki?curid=206952" title="Godło Somalilandu">
Godło Somalilandu

Godło Somalilandu, nieuznawanej republiki obejmującej tereny dawnego brytyjskiego protektoratu w Somalii, zostało przyjęte przez Zgromadzenie Narodowe Somalilandu 14 października 1996.
Symbolika.
Godło przedstawia orła koloru kawowego symbolizującego demokrację, podtrzymującego zrównoważone szale wagi symbolizujące sprawiedliwość. Uściśnięte dłonie symbolizują wolność i równość, gałąź oliwna symbolizuje pokój, a żółte tło kulturę i lud Somalilandu. Arabski napis nad wagą to formuła bismillah ("W imię Boga miłosiernego, litościwego"). Zgodnie z konstytucją, na piersi orła powinna być wypisana formuła "Allah akbar", której jednak nie ma w obecnie używanej wersji godła.

</doc>
<doc id="206954" url="https://pl.wikipedia.org/wiki?curid=206954" title="Witold Filler">
Witold Filler

Witold Filler (ur. 13 stycznia 1931 w Piastowie, zm. 11 lutego 2009 w Warszawie) – polski aktor, pisarz, dziennikarz, publicysta.
Życiorys.
Od trzeciego roku życia mieszkał w Warszawie. Ukończył VI Liceum Ogólnokształcące im. Tadeusza Reytana w Warszawie (1948) i Wydział Aktorski Akademii Teatralnej im. Aleksandra Zelwerowicza w Warszawie (1952).
W latach 1952–1956 był aktorem Teatru Dramatycznego, a w latach 1956–1961 Teatru Narodowego. Od 1963 był redaktorem naczelnym redakcji rozrywki Telewizji Polskiej, a następnie redaktorem naczelnym dwutygodnika „Teatr” i tygodnika „Szpilki”. Dyrektor warszawskiego Teatru Syrena (1978–1990).
Był autorem biograficznej książki poświęconej Violetcie Villas pt. "Tygrysica z Magdalenki" (1993).
Specjalizował się w krytyce teatralnej, historii polskiego teatru, szczególnie kabaretu i cyrku. Członek i działacz PZPR uhonorowany wysokimi odznaczeniami państwowymi.
Dwukrotnie żonaty, najpierw z Anną, następnie z Moniką.
Zmarł 11 lutego 2009, został pochowany na Cmentarzu Wojskowym na Powązkach w Warszawie (kwatera A 30-tuje-16).

</doc>
<doc id="206955" url="https://pl.wikipedia.org/wiki?curid=206955" title="Język ruanda-rundi">
Język ruanda-rundi

Język ruanda-rundi (kinyarwanda) – język urzędowy na terenie Rwandy. Język jest też w niewielkim stopniu używany w Ugandzie, Burundi, Tanzanii i Demokratycznej Republice Konga.
Dzieli się na kilka dialektów, uznawanych czasem za odrębne języki:

</doc>
<doc id="206957" url="https://pl.wikipedia.org/wiki?curid=206957" title="Henryk Stanisław Mościcki">
Henryk Stanisław Mościcki

Henryk Stanisław Mościcki (17 października 1881 w Ciechanowcu, zm. 13 grudnia 1952 w Krakowie) – polski historyk, profesor Uniwersytetu Warszawskiego i Jagiellońskiego, członek Polskiej Akademii Umiejętności.
Życiorys.
Był synem Władysława (farmaceuty) i Stanisławy z Niedziałkowskich. Uczęszczał do gimnazjum w Białymstoku, w latach 1902–1906 studiował historię na Uniwersytecie Lwowskim, m.in. pod kierunkiem Szymona Askenazego i Ludwika Finkla. Od 1906 był profesorem historii w Seminarium dla Nauczycieli Ludowych w Ursynowie, od 1916 dyrektorem tej szkoły. Był pracownikiem Komisji Przygotowującej Ustawę i Program Szkoły Rycerskiej im. Tadeusza Kościuszki Tymczasowej Rady Stanu. Kierował Katedrą Historii Polski na Wydziale Humanistycznym Towarzystwa Kursów Naukowych w Warszawie (1909–1918), następnie w Wolnej Wszechnicy Polskiej (1918–1930). W latach 1916–1920 wykładał zagadnienia polityki carskiej w XIX-wiecznej Polsce w Szkole Nauk Politycznych w Warszawie. W 1920 habilitował się z historii nowożytnej Polski na Uniwersytecie Jagiellońskim, był docentem w Katedrze Historii Polski i Litwy Uniwersytetu Stefana Batorego w Wilnie (1920–1921), a od 1921 w Katedrze Historii Polski Nowożytnej Uniwersytetu Warszawskiego. Poza pracą na uczelni był naczelnikiem Wydziału Historyczno-Naukowego w Ministerstwie Spraw Zagranicznych (1918–1934). W 1936 został profesorem tytularnym Uniwersytetu Warszawskiego.
W 1918 został członkiem rzeczywistym Towarzystwa Naukowego Warszawskiego, w 1945 członkiem korespondentem Polskiej Akademii Umiejętności. Należał także m.in. do Towarzystwa Przyjaciół Nauk w Wilnie.
W czasie okupacji niemieckiej mieszkał w Warszawie. W 1944 był więziony na Pawiaku i we Wrocławiu, po powstaniu warszawskim przeniósł się do Krakowa. Po wojnie był profesorem Uniwersytetu Jagiellońskiego, pracował w Katedrze Historii Polski Nowożytnej i Najnowszej. W 1947 organizował obchody Roku Kościuszkowskiego w Krakowie.
Został pochowany na Cmentarzu Rakowickim w Krakowie (kwatera JC-płn-3).
Twórczość.
W poglądach politycznych sympatyzował z sanacją, był przeciwnikiem endecji oraz umiarkowanym antyklerykałem.
Jego zainteresowania naukowe obejmowały historię Polski XIX wieku, historię Europy Wschodniej XVIII i XIX wieku oraz biografistykę. Zajmował się m.in. stosunkami polsko-litewskimi w latach 1815–1830 oraz rządami Michaiła Murawjewa na Litwie w okresie powstania styczniowego. Badał kontakty patriotycznej młodzieży wileńskiej z tajnymi związkami w Królestwie Polskim i dekabrystami (poświęcił temu pracę "Promieniści, filomaci i filareci", 1916). Był autorem wielu biografii postaci historii Polski przełomu XVIII i XIX wieku, m.in. Jana Henryka Dąbrowskiego, Jana Kilińskiego, Szymona Konarskiego, Tadeusza Kościuszki, Józefa Wybickiego; wydał wiele pamiętników, m.in. Józefa Wybickiego (1905), a także "Trzy po trzy" Aleksandra Fredry (1917), "Listy" (1917) i "Pisma" (1947) Tadeusza Kościuszki. Przygotował do wydania zbiór materiałów do dziejów Legionów Polskich we Włoszech "Ludzie wolni są braćmi" (1947). Był autorem przedmów do powieści historycznych Walerego Przyborowskiego. Współpracował z pismami „Tygodnik Ilustrowany” i „Kwartalnik Historyczny” oraz Polskim Radiem. Jednym z jego studentów był Stanisław Herbst.
Był autorem wielu publikacji naukowych, m.in.:

</doc>
<doc id="206961" url="https://pl.wikipedia.org/wiki?curid=206961" title="Trainz">
Trainz

Trainz – seria trójwymiarowych symulatorów jazdy pojazdów szynowych, stworzonych przez australijską firmę Auran dla systemów operacyjnych Microsoft Windows i macOS. Jego pierwsza wersja, jeszcze pod nazwą "Trainz" została wydana na początku 2002 roku. Pod koniec ukazała się reedycja z wieloma dodatkowymi narzędziami znana jako "Ultimate Trainz Collection". W 2004 producent wydał zupełnie nową wersję: "Trainz Railroad Simulator 2004". Działała ona na nowej wersji silnika, który potrafił wykorzystywać nowe możliwości oferowane przez karty grafiki, a także wprowadzał wiele usprawnień do samej gry.

</doc>
<doc id="206962" url="https://pl.wikipedia.org/wiki?curid=206962" title="San Jose (miasto w Kostaryce)">
San Jose (miasto w Kostaryce)



</doc>
<doc id="206963" url="https://pl.wikipedia.org/wiki?curid=206963" title="Grzegorz Lasota">
Grzegorz Lasota

Grzegorz Paweł Lasota, pierwotnie Frejman (ur. 18 listopada 1929 w Warszawie, zm. 27 sierpnia 2014 tamże) – polski dziennikarz i reżyser.
Życiorys.
Urodził się w rodzinie żydowskiej, jako syn dr. Mieczysława i dr Danuty Frejmanów. Jego matka podczas II wojny światowej została zamordowana w obozie zagłady w Treblince.
Absolwent Uniwersytetu Warszawskiego (1950) oraz Instytutu Nauk Społecznych (1955). Dziennikarz prasy młodzieżowej w PRL, krytyk literacki "Nowej Kultury" i "Przeglądu Kulturalnego" (1950–1964). Dziennikarz Telewizji Polskiej; twórca i prezenter magazynu kulturalnego "Pegaz" (1959–1968), potem kierownik Redakcji Filmowej i kierownik Studia Eksperymentalnego.
Członek Armii Ludowej, Związku Walki Młodych, Związku Młodzieży Polskiej, PPR, PZPR i Stowarzyszenia Dzieci Holocaustu. Laureat najwybitniejszych nagród dziennikarskich, m.in. "Srebrnego Lajkonika" (1966), "Prix Italia" (1970; za "Gry"), Złotej Róży w Montreux (1974), Premio Andas w Barcelonie (1976), Grand Prix i Złotego Klucza Chicago (1979). Reżyser licznych dokumentalnych filmów telewizyjnych.
Odznaczony Krzyżem Komandorskim Orderu Odrodzenia Polski. Pochowany 2 września 2014 na cmentarzu komunalnym Północnym na Wólce Węglowej w Warszawie.

</doc>
<doc id="206964" url="https://pl.wikipedia.org/wiki?curid=206964" title="Grzegorz X">
Grzegorz X

Grzegorz X (łac. "Gregorius Decimus", właśc. Teobaldo Visconti; ur. ok. 1210 w Piacenzy, zm. 10 stycznia 1276 w Arezzo) – papież w okresie od 1 września 1271 do 10 stycznia 1276, błogosławiony Kościoła rzymskokatolickiego.
Życiorys.
Wczesne życie.
Był Włochem z rodu Visconti, ale piastował urząd archidiakona w Liège (dzisiaj w Belgii). Przed wyborem na papieża studiował w Paryżu, gdzie spotkał m.in. Tomasza z Akwinu i św. Bonawenturę.
Po śmierci Klemensa IV, król Sycylii Karol I Andegaweński przez 3 lata udaremniał wybór nowego papieża. Dopiero mieszkańcy Viterbo zebrali kardynałów w jednym miejscu i aby ich zmotywować, odcięli im dopływ żywności i wody oraz rozebrali dach, nie zważając na groźbę ekskomuniki („My bez mszy przeżyjemy, wy bez jedzenia nie” – odpowiadali kardynałom). Ostatecznie na papieża wybrano Teobalda Viscontiego, który przybrał imię Grzegorza X (w momencie elekcji, przebywał na wyprawie krzyżowej w Jerozolimie, zatem intronizowany został dopiero 27 listopada).
Pontyfikat.
Pierwszym przedsięwzięciem Grzegorza była próba zakończenia konfliktu pomiędzy Gibelinami a Gwelfami i zakończenie okresu interegnum w Niemczech. Papież zachęcił elektorów do szybkiego wyboru, więc arcybiskup Moguncji zwołał książąt do Frankfurtu. 1 października 1273 wybrano tam ostatecznie Rudolfa I Habsburga, który został ukoronowany w Akwizgranie. Nowo wybrany król spotkał się z papieżem w 1275 roku i ustalił z nim datę koronacji na cesarza.
Za pontyfikatu Grzegorza ostatecznie ustalono zasady konklawe, aby nie powtórzyła się sytuacja z lat 1268–1271 (konstytucja "Ubi Periculum"). Papież bezskutecznie nawoływał też władców Europy do nowej krucjaty do Jerozolimy. Dążył do reformy wewnętrznej Kościoła katolickiego – odzyskania władzy chrześcijan nad Ziemią Świętą, a także ponownego złączenia Kościoła rzymskiego z Kościołem bizantyńskim. W celu realizacji tego ostatniego zwołał w roku 1274 w Lyonie sobór powszechny, który przeszedł do historii jako Sobór Lyoński II. Na tym soborze Grzegorz X i Michał VIII Paleolog ustalili nową wersję zjednoczenia: kościoły wschodnie miały przyjąć prymat rzymski i nicejsko-konstantynopolitańskie wyznanie wiary. Porozumienie zostało sygnowane 6 lipca i jest znane jako unia lyońska (która ostatecznie okazała się nietrwała).
Podczas powrotu z Lyonu do Rzymu papież dostał wysokiej gorączki i zmarł 10 stycznia 1276 w Arezzo. Przez całe swoje życie wspomagał biednych. W Piacenzy, Arezzo (gdzie został pochowany w katedrze), Lyonie i Liège uchodził za świętego.
Papież Klemens XI beatyfikował Grzegorza X w 1713 roku, a Benedykt XIV wpisał do "Martyrologium Rzymskiego".
Wspomnienie liturgiczne Grzegorza X obchodzone jest obecnie 10 stycznia. Dawniej były to dni: 11 lub 16 lutego oraz 9 lub 10 stycznia.

</doc>
<doc id="206965" url="https://pl.wikipedia.org/wiki?curid=206965" title="Wybuch wulkanu">
Wybuch wulkanu



</doc>
<doc id="206968" url="https://pl.wikipedia.org/wiki?curid=206968" title="Serhij Połuszyn">
Serhij Połuszyn

Serhij Mykołajowycz Połuszyn (ukr. Сергій Миколайович Полушин, ur. 4 stycznia 1970 w Stachanowowie w obwodzie ługańskim) – ukraiński piłkarz, grający na pozycji obrońcy.
Kariera piłkarska.
Kariera klubowa.
Jego pierwsze kontakty z futbolem miały miejsce w rodzinnym mieście Stachanowie w 1980 roku. Przez długi czas występował w drużynie Wahonobudiwnyk Stachanow, gdzie grał do 1994 roku. Później przeniósł się do drugoligowej Stali Ałczewsk, w której występuje do dziś. Wraz z drużyną awansował w 2000 roku do Wyszczej Lihi, w której rozegrał 25 meczów. Po zakończeniu sezonu 2004/2005 zakończył karierę piłkarską.

</doc>
<doc id="206969" url="https://pl.wikipedia.org/wiki?curid=206969" title="Michał Poradowski">
Michał Poradowski

Michał Poradowski herbu Sas (ur. 4 września 1913 w Niedźwiadach, zm. 16 czerwca 2003 we Wrocławiu) – polski ksiądz katolicki, integrysta, teolog, filozof i socjolog, kapelan wojskowy, pedagog.
Życiorys.
Michał Poradowski urodził się 4 września 1913 w Niedźwiadach k. Kalisza z rodziców Stanisława (1880–1959) i Wandy Aleksandry z domu Bienieckiej (1883–1934). W młodości działał w drużynie harcerskiej; należał też do Młodzieży Wielkiej Polski OWP, której komisarzem był jego starszy brat Szymon Poradowski. W 1931 ukończył Państwowe Gimnazjum im. Tadeusza Kościuszki w Kaliszu i wstąpił do Wyższego Seminarium Duchownego we Włocławku, gdzie przez pięć lat studiował filozofię i teologię. Święcenia kapłańskie przyjął 13 czerwca 1936.
Po święceniach został skierowany na studia specjalistyczne na Wydziale Prawa Uniwersytetu Warszawskiego (1936–1941). Interesował się także naukami społecznymi i politycznymi. Podczas wyjazdów wakacyjnych poznawał zagraniczne ośrodki naukowe i problematykę społeczną we Francji, Anglii oraz Włoszech. Wybuch wojny zastał go na czwartym roku prawa. Kontynuował studia na tajnych kompletach UW i uzyskał magisterium z prawa. Jednocześnie studiował teologię (1936–1945) na Uniwersytecie Jagiellońskim, gdzie uzyskał magisterium, a następnie podjął pracę doktorską (z teologii moralnej), pod kierunkiem ks. prof. W. Wichra, na temat "Człowiek i społeczeństwo według nauki św. Tomasza z Akwinu i współczesnych doktryn politycznych".
Podczas wojny, do czasu wysiedlenia przez Niemców na początku czerwca 1944, pełnił funkcję kapelana w domu sióstr miłosierdzia w Chylicach pod Warszawą. Działał w Narodowo-Ludowej Organizacji Wojskowej, a później w Narodowych Siłach Zbrojnych, organizując posługę duszpasterską. Jako szef Służby Duszpasterskiej KG NSZ (w stopniu kapitana NSZ) ks. Poradowski (ps. „Benedykt”) przygotowywał wykłady, kursy ideologiczne dla żołnierzy i kapelanów oraz wydawał firmowane przez Narodowe Siły Zbrojne czasopismo poświęcone sprawom duszpasterstwa wojskowego – „Lux Mundi” (1943–1944).
Pod koniec wojny wrócił do diecezji włocławskiej i najpierw pełnił tu tymczasowo funkcje duszpasterskie w różnych parafiach, z kolei został proboszczem w parafii Tłokinia koło Kalisza (30 marca – 13 sierpnia 1945), a następnie został przeniesiony do Michelina koło Włocławka. Zagrożony aresztowaniem przez władze komunistyczne, jesienią 1945 przedostał się na Zachód, gdzie krótko pełnił funkcję kapelana w II Korpusie Polskim gen. W. Andersa we Włoszech. W lutym 1946 osiadł we Francji.
Za zgodą biskupa włocławskiego Karola Radońskiego oddał się nauce. Studiował na uczelniach paryskich: na Wydziale Prawa Uniwersytetu Paryskiego (Uniwersytet Paryski), gdzie 31 maja 1947 uzyskał stopień doktora na podstawie pracy na temat reform rolnych w Polsce z punktu widzenia prawnego, gospodarczego, społecznego i politycznego (pisanej u prof. P. Fromonta); a jednocześnie na Katolickim Uniwersytecie Paryskim (Institut Catholique de Paris) nauki społeczne, wieńcząc je w 1949 doktoratem nauk ekonomicznych, społecznych i ekonomicznych na podstawie rozprawy na temat doktryny permanentnej rewolucji u blankistów i w marksizmie komunistycznym: Marksa, Engelsa, Lenina, Stalina i Trockiego (napisanej pod kierunkiem prof. H. Chambre). W latach 1948–1949 studiował nauki polityczne w Fondation Nacional des Sciences Politiques. Jako stypendysta rządu hiszpańskiego, w 1953 odbył studia kulturoznawcze w Instytucie Balmesa w Madrycie.
W 1950 (1 stycznia) przybył do Chile, gdzie przez ponad 40 lat był profesorem na uczelniach katolickich tego kraju. Wykładał socjologię i naukę społeczną Kościoła najpierw przez dwa lata (1950–1952) na Katolickim Uniwersytecie w Santiago, a następnie związał się na stałe z Papieskim Uniwersytetem Katolickim w Valparaíso (1952–1989), gdzie był kierownikiem katedry socjologii. Wykładał także na innych wyższych uczelniach chilijskich, m.in. na Uniwersytecie Metropolitalnym (1986–1990) oraz Academia Superior de La Seguridad National w Santiago de Chile. Należał do wielu stowarzyszeń naukowych, m.in.: Sociedad Chilena de Sociologia, Sociedad Internacional S. Tomás de Aquino (Rzym), Sociedad Católica Argentina de Filosofía (członek honorowy); był wiceprezesem (od 1982) Asociación Católica Interamericana de Filosofía (ACIF) z siedzibą w São Paulo w Brazylii. Był członkiem czynnym zamiejscowym Polskiego Towarzystwa Naukowego na Obczyźnie (od 1970). Zaznaczył się jako organizator konferencji naukowych poświęconych marksizmowi, komunizmowi, leninizmowi, stalinizmowi i trockizmowi. Przez 13 lat (1953–1965) redagował i wydawał kwartalnik „Estudios sobre el comunismo”.
Poza działalnością naukową ks. Poradowski zajmował się także duszpasterstwem, działalnością społeczną oraz polityczną. W Chile w latach 1951–1955 był prezesem Zjednoczenia Polaków w Chile i współredaktorem (1950–1960) miesięcznika „Polak w Chile”; był przedstawicielem londyńskiej Rady Trzech, potem rządu RP na uchodźstwie oraz Skarbu Narodowego.
Został odznaczony Krzyżem Komandorskim Orderu Odrodzenia Polski (1992). Posiadał także inne odznaczenia otrzymane w Polsce i za granicą, przede wszystkim w Chile. W 1983 otrzymał godność kanonika honorowego kapituły kolegiaty kaliskiej.
We wrześniu 1993 powrócił do Polski i zamieszkał we Wrocławiu. W tym czasie wydał drukiem kilka opracowań publicystycznych. W 2001 został odznaczony Medalem Polonia Mater Nostra Est.
Zmarł w szpitalu wrocławskim 16 czerwca 2003. Pochowany został na cmentarzu parafialnym w Kokaninie koło Kalisza. Podczas uroczystości pogrzebowej przemawiała m.in. polonijna działaczka i poetka Wanda Sieradzka de Ruig.
Twórczość i poglądy.
Znajomość zagadnień związanych z komunizmem sprawiła, że ks. Poradowski stał się zdecydowanym antykomunistą, przestrzegającym w swoich wykładach i publikacjach przed globalnym zagrożeniem ze strony wszelkich odmian marksizmu. Obserwacja wpływu tendencji lewicowych na życie społeczne i polityczne w Ameryce Południowej oraz przenikanie ich do pewnych nurtów teologii, np. tzw. teologii wyzwolenia, odbiła się nie tylko na tematyce jego pracy naukowej, ale przerodziła się w dystans do nurtu reform w Kościele, w których dopatrywał się protestantyzacji lub marksizacji teologii katolickiej.
Ks. Poradowski w swoich tekstach publicznie popierał przemiany zachodzące w wyniku zamachu stanu, którego dokonał Augusto Pinochet (11 września 1973). Władzę przejęła wówczas wojskowa junta, a Pinochet sprawował dyktatorskie rządy przez kolejne 17 lat.
Publikował w skrajnie nacjonalistycznym piśmie „Szczerbiec” wydawanym przez ugrupowanie Narodowe Odrodzenie Polski. W swoich tekstach występował przeciwko ekumenizmowi, a protestantyzm określał jako „spoganizowane chrześcijaństwo”.
Niektóre z jego książek budziły kontrowersje. W pracy „Talmud czy Biblia?” przekonywał, że korzenie chrześcijaństwa nie wywodzą się z judaizmu i zaprzeczał, „że chrześcijanie i Żydzi wierzą w tego samego Boga”. Krytyczną analizę tej książki przedstawił prof. Jerzy Madej, który stwierdził, że „zarówno jej tytuł jak i treść głównie służy propagandowemu konfliktowaniu Talmudu z Biblią”. Jego zarzuty wobec ks. Poradowskiego dotyczyły „tendencyjnego mijania się z prawdą biblijną i historyczną” oraz „podsycania konfliktów międzyreligijnych”. Przedstawione wywody określał jako „natrętnie antyjudaistyczne” i stawiał pytanie: „Czy Autora zbytnio nie zaślepiła antysemicka ideologia?”. 
Ks. Paradowski w swym dorobku naukowym ma ok. 30 publikacji samoistnych, które powstały z wcześniej drukowanych artykułów w różnych czasopismach, przede wszystkim w: „Duszpasterz Polski Zagranicą” (Rzym) – ponad 40 pozycji oraz „Verbo” (Madryt) – ponad 50 pozycji. Większość artykułów opublikowanych w tym ostatnim zostało powielonych także w chilijskich czasopismach wydawanych przez Academia Nacional de Estudios Politicos y Estrategicos: „Seguridad Nacional”, „Politica y Geoestrategia”, „Politica y estrategia”; niektóre także w innych periodykach: „Philosophica” (Instituto de Filosofía de la Universidad Católica de Valparaíso), „Politica” (Instituto de Ciencia Politica de la Universidad de Chile), „Tizona” (Viña del Mar), „Vigilia”, „Razones”. Były one także publikowane w: meksykańskiej „Replica”, argentyńskich „Verbo” i „Studia Croatica” oraz brazylijskiej „Hora Presente” (po portugalsku).
Spośród opracowań ks. Poradowskiego ukazujących wpływ marksizmu oraz masonerii na współczesne społeczeństwa oraz na życie Kościoła katolickiego warto szczególnie zauważyć: "El marxismo en la teología" (Madrid 1976 i in. wyd.), "Kościół od wewnątrz zagrożony" (Londyn 1983 i nast. wyd.), "Karl Marx, su pensamiento y su revolución" (Santiago de Chile 1986 i in. wyd.), "Wyzwolenie czy ujarzmienie? Marksistowska rewolucja komunistyczna" (Londyn 1987), "Dziedzictwo rewolucji francuskiej" (Warszawa 1992), "Nowy Światowy Ład" (w: „Szczerbiec”, 8 (10), Warszawa, sierpień 1992). W okresie stanu wojennego w Polsce antykomunistyczne publikacje ks. Poradowskiego były kilkakrotnie przedrukowywane przez wydawnictwa „podziemne”.

</doc>
<doc id="206970" url="https://pl.wikipedia.org/wiki?curid=206970" title="Alz">
Alz

Alz – rzeka w Niemczech (Bawaria), prawy dopływ Innu o dł. 62,6 km.
Wypływa (jako jedyna) z północnego krańca jeziora Chiemsee w pobliżu Seebruck. Do Innu wpływa koło Marktl.
Rozróżnia się Obere Alz (od jeziora Chiemsee do miejscowości Altenmarkt an der Alz) oraz Untere Alz (od Altenmarkt an der Alz do ujścia).
Główne dopływy: Traun.
Ważniejsze miejscowości nad Alz: Seebruck, Burgkirchen an der Alz, Altenmarkt an der Alz, Trostberg, Garching an der Alz.

</doc>
<doc id="206971" url="https://pl.wikipedia.org/wiki?curid=206971" title="Giorgi Cimakuridze">
Giorgi Cimakuridze

Giorgi Cimakuridze (gruz. გიორგი ციმაკურიძე, ros. Георгий Эрэмиевич Цимакуридзе, "Gieorgij Eremijewicz Cimakuridze"; ur. 10 listopada 1983 w mieście Czchorocku) – gruziński piłkarz, grający na pozycji pomocnika lub obrońcy, reprezentant Gruzji.
Kariera piłkarska.
Kariera klubowa.
Karierę piłkarza Cimakuridze zaczynał w klubie ze swojego rodzinnego miasta w 1991 roku. W klubie z Czchorocku grał do roku 1998, kiedy przeniósł się do drugoligowej ukraińskiej Stali Ałczewsk, po trzech latach został sprzedany do zespołu wicemistrza Ukrainy Szachtara Donieck. Tam nie zdołał przebić się do podstawowego składu i wrócił do Stali. W 2007 przeniósł się do Illicziwca Mariupol, a w październiku tamtego roku do Zorii Ługańsk. W sierpniu 2009 podpisał kontrakt ze słowackim klubem MŠK Žilina.
Kariera reprezentacyjna.
Występował w młodzieżowej reprezentacji Gruzji.

</doc>
<doc id="206973" url="https://pl.wikipedia.org/wiki?curid=206973" title="Leon Barciszewski">
Leon Barciszewski

Leon Barciszewski (ur. 10 maja 1883 w Tulcach, zm. 11 listopada 1939 w Bydgoszczy) – polski działacz samorządowy, urzędnik konsularny, prezydent Gniezna (1925–1932) i Bydgoszczy (1932–1939), Wiceprezes Związku Związków Komunalnych Kas Oszczędności w 1939 roku, członek sejmiku wojewódzkiego w Poznaniu w 1927 roku.
Życiorys.
Urodził się 10 maja 1883 we wsi Tulce, w dawnym powiecie średzkim, obecnie należącej do miejskiej aglomeracji Poznania. Był synem Eustachiusza (zm. 1917), mistrza kowalskiego i Augustyny z Morawskich (1849–1911). Uczył się w gimnazjum Marii Magdaleny w Poznaniu, skąd za swoją zdecydowaną patriotyczną postawę został wydalony.
Działalność w Berlinie.
Po odbyciu obowiązkowej służby wojskowej w pruskiej armii, wyjechał do Berlina, gdzie uczył się zawodu ślusarza, jednocześnie się dokształcając. Został działaczem organizacji polonijnych realizując popularne wówczas hasło: „"I na obczyźnie Polacy wierni ojczyźnie!"”.
Był m.in. prezesem Związku Towarzystw Polskich w Berlinie, członkiem zarządu i prezesem Towarzystwa Przemysłowców Polskich, członkiem Towarzystwa Metalowców Polskich oraz Towarzystwa Wyborczego Berlin-Wedding. W latach 1908–1911 działał w Polskim Komitecie Politycznym w Berlinie. Był współorganizatorem Towarzystwa Opieki nad Wychodźcami Sezonowymi z siedzibą w Poznaniu (1911), a następnie kierownikiem biura i sekretarzem tego Towarzystwa w Berlinie (1912). Udzielał się także w Towarzystwie Polskim „"Przytulisko"” – organizacji charytatywnej opiekującej się robotnikami polskimi przejeżdżającymi przez stolicę Rzeszy. W latach 1916–1918 zajmował stanowisko członka zarządu Banku „Skarbona” w Berlinie.
Pisywał artykuły do polskich gazet i czasopism, zwłaszcza do „"Ruchu Chrześcijańsko-Społecznego"” wydawanego w Poznaniu i „"Kraju"” – organu Towarzystwa Emigracyjnego w Krakowie. Został członkiem komisji redakcyjnej „"Polaka na Obczyźnie"”. Stale współpracował z „"Dziennikiem Berlińskim"” – organem wychodźstwa polskiego w Niemczech. Z czasem stał się współwłaścicielem tej gazety.
Po wybuchu I wojny światowej zainicjował Komitet dla Bezdomnych, który opiekował się jeńcami wojennymi z armii carskiej narodowości polskiej, robotnikami sezonowymi, internowanymi i wszystkimi rodakami, którzy znaleźli się w Niemczech w trudnej sytuacji. W 1915 został zmobilizowany do armii niemieckiej, ale już w 1916 w wyniku zabiegów „Skarbony” został zwolniony z wojska i wrócił do Berlina, gdzie natychmiast podjął działalność zwłaszcza w Komitecie Politycznym. Z ramienia tego Komitetu od lipca 1917 brał udział w pracach Komisji do Spraw Wychodźstwa.
Po ukonstytuowaniu się w grudniu 1917 Komitetu Reemigracyjnego w Berlinie pełnił w nim funkcję skarbnika i delegata Rady Narodowej w Poznaniu. Na początku 1918 był jednym ze współorganizatorów Towarzystwa Pomocy Naukowej dla młodzieży Berlina i okolicy, mającego ułatwić kształcenie zdolnej młodzieży, spośród Polonii w Niemczech. W 1919 czynnie uczestniczył w reorganizacji Komitetu Politycznego, a po utworzeniu 18 maja 1919 Komitetu Narodowego Polaków, został jego członkiem.
Konsul w Niemczech.
Po zakończeniu I wojny światowej udzielał pomocy Powstaniu Wielkopolskiemu i tym Polakom, którzy zdecydowali się na powrót do kraju. Jako zastępca Konsula Generalnego w Berlinie przeprowadził repatriację ok. 200 tys. polskich jeńców cywilnych i wojskowych. Kiedy Polska wróciła na mapę Europy, z polecenia rządu polskiego w Warszawie zorganizował polski konsulat w Essen i został jego pierwszym konsulem (1920–1925). Jednym ze specjalnych jego zadań na placówce w Essen było studiowanie działalności samorządów miejskich, z tego względu, że w ówczesnych samorządach wielu miast Westfalii, Nadrenii i Zagłębia Ruhry polskie kluby radnych odgrywały dużą rolę, niekiedy dysponując nawet bezwzględną większością głosów.
Po wycofaniu się Francuzów z Zagłębia Ruhry wiosną 1924, za swoją społeczną postawę wobec robotników francuskich i polskich został przez niemieckich ekstremistów uznany za "persona non grata" i zmuszony do opuszczenia Niemiec. Niemal sześcioletnia działalność Barciszewskiego w polskiej służbie dyplomatycznej w Niemczech spotkała się z wysoką oceną Ministerstwa Spraw Zagranicznych w Warszawie.
Burmistrz Gniezna.
Leon Barciszewski już od 1922 podejmował starania powrotu do kraju. W kwietniu 1922 kandydował na urząd prezydenta Bydgoszczy, przegrywając konkurs jednym głosem z Bernardem Śliwińskim. W 1923 ubiegał się o prezesurę Okręgowego Urzędu Ziemskiego w Poznaniu. Z zabiegów o to stanowisko ostatecznie zrezygnował wobec sugestii władz polskich, doradzających mu pozostanie w Essen.
16 października 1924 zwyciężył w wyborach burmistrza Gniezna. Po zatwierdzeniu go na stanowisku przez Ministerstwo Spraw Wewnętrznych 18 listopada 1924 został zwolniony z dyplomacji, a z dniem 10 marca 1925 rozpoczął urzędowanie w Gnieźnie. Na urzędzie dał się poznać jako wytrawny gospodarz, szczególnie na odcinku usprawnienia gospodarki komunalnej i jej infrastruktury. Jego zabiegom Gniezno zawdzięczało uzyskanie statusu miasta wydzielonego, zaś burmistrz otrzymał tytuł prezydenta miasta. Majątek miasta wzrósł daleko więcej niż zadłużenie, a Gniezno „"zmieniło zupełnie swoją szatę zewnętrzną"”.
Prezydent Bydgoszczy.
22 września 1932 na posiedzeniu Rady Miejskiej wybrano go na prezydenta Bydgoszczy na 12-letnią kadencję. Z dniem 8 listopada 1932 objął urząd, wygłaszając przy tej okazji przemówienie w którym tak się między innymi wyraził: 
Chociaż obejmował urząd w okresie głębokiego kryzysu gospodarczego, czasy jego prezydentury przyniosły szereg sukcesów: zmniejszenie o połowę liczby bezrobotnych w mieście (z 12 000 w 1932 do 7000 w 1939 r.), aktywizację budownictwa mieszkaniowego, zmniejszenie zadłużenia, ukończenie ważnych inwestycji: szpitala na Bielawkach, elektrowni na Jachcicach, rozbudowy gazowni oraz rzeźni miejskiej. Organizował osobiście różnorodne źródła pomocy dla bezrobotnych, powołując komitety, przeprowadzając zbiórki, w których sam brał udział, kwestując na ulicach miasta ze skarbonką.
W okresie jego urzędowania zbudowano i unowocześniono szereg zakładów przemysłowych, m.in. fabrykę „Karbid Wielkopolski”, „Kabel Polski”, rozbudowano rzeźnię miejską (stała się ośrodkiem pracy firmy Bacon Export, Gniezno S.A. największego przedsiębiorstwa tego rodzaju w Polsce) i przedsiębiorstwa transportu wodnego Lloyd Bydgoski. Pobudzał budownictwo mieszkaniowe, w tym także dla najbiedniejszych. Przyczynił się wydatnie do zmniejszenia zadłużenia miasta. Od 1933 był przewodniczącym Rady Nadzorczej Lloyda Bydgoskiego. Działając w firmie „Bacon-Export” przyczynił się do rozwoju przemysłu bekonowego w Polsce, a Bydgoszcz stała się jednym z największych jego ośrodków.
Nie zaniedbywał działalności na polu gospodarczym. Jako prezydent Bydgoszczy był dwukrotnie wybierany na stanowisko prezesa komunalnego Związku Kredytowego Wielkopolski i Pomorza oraz prezesa Komunalnego Banku Kredytowego z siedzibą w Poznaniu. W 1937 został wybrany prezesem Związku Kas Komunalnych woj. poznańskiego i pomorskiego. Będąc wytrawnym znawcą zagadnień samorządowych uczestniczył z ramienia Związku Miast Polskich m.in. w Międzynarodowym Kongresie Miast w Londynie (1932) oraz Międzynarodowym Kongresie Kas Oszczędności w Zagrzebiu (1937).
Przeciwstawiał się dyskryminacji Bydgoszczy, uprawianej przez poznańskie władze wojewódzkie. Kontynuował zabiegi swoich poprzedników, zwłaszcza prezydenta Bernarda Śliwińskiego, zmierzające do włączenia Bydgoszczy do województwa pomorskiego, co ostatecznie nastąpiło w kwietniu 1938. Nie powiodły się natomiast jego starania o przeniesienie stolicy województwa z Torunia do Bydgoszczy.
Spore osiągnięcia miał w łagodzeniu i eliminowaniu napięć społecznych w mieście. Sam będąc bezpartyjnym, z dużą zręcznością lawirował pomiędzy dwoma największymi ugrupowaniami politycznymi w Bydgoszczy: chadecją, posiadającą tu tradycyjnie duże wpływy i sanacją dążącą do opanowania władzy. Doskonale znając mentalność Niemców starał się o poprawną koegzystencję polskich i niemieckich mieszkańców Bydgoszczy. Pilnie przy tym baczył, by działalność Niemców bydgoskich mieściła się w granicach prawa i by lojalnie wypełniali obowiązki obywateli polskich. W latach 1933–1939 był z urzędu przewodniczącym Rady Miejskiej.
Był również cenionym mecenasem życia kulturalnego i społecznego, biorąc czynny udział we wszystkich jego przejawach. Aktywnie działał w stowarzyszeniach. Był m.in. prezesem Związku Popierania Turystyki i przewodniczącym bydgoskiego Miejskiego Komitetu Wychowania Fizycznego i Przysposobienia Wojskowego. W latach 1924–1939 czynnie uczestniczył w pracach Koła Miast Wielkopolskich (prezes w 1930) i Związku Miast Polskich (członek zarządu i szeregu komisji). W latach 1937–1938 był przedstawicielem Związku Miast Polskich w Państwowej Radzie Komunikacyjnej.
Mord na prezydencie.
Wybuch II wojny światowej nie był dla Barciszewskiego zaskoczeniem. Już w 1938 był przekonany o jej nieuchronności, jednak nie dopuszczał do siebie myśli, że Polska może ponieść klęskę. 3 września 1939 opuścił Bydgoszcz i udał się do Włocławka na naradę prezydentów miast, którą zwołał wojewoda pomorski. Tam zarządzono dalszą ewakuację. Barciszewski udał się początkowo do Warszawy, gdzie połączył się z rodziną, a następnie do Lwowa i nadgranicznych Zaleszczyk. Tutaj dowiedziawszy się o przeprowadzonej przez okupantów niemieckich krwawej eksterminacji ludności polskiej w Bydgoszczy i o posądzeniach jego osoby o rzekome przywłaszczenie pieniędzy z kasy miejskiej, pomimo ostrzeżeń przyjaciół wrócił, jak sam się wyraził, do Bydgoszczy „na Golgotę”, aby być razem z jej mieszkańcami w najtrudniejszych chwilach. Dotarł do Bydgoszczy 9 października 1939 i zatrzymał się u krewnych przy ul. Długiej. W dwie godziny po jego przybyciu gestapo aresztowało go wraz z żoną i synem i przewiozło do więzienia przy ul. Poniatowskiego.
Niemcy oskarżyli go o wrogość do III Rzeszy i obciążyli odpowiedzialnością za tzw. „krwawą niedzielę”, iż „"nie użył swojego stanowiska służbowego i wpływu osobistego, aby zapobiec panującym tutaj (w Bydgoszczy) w dniach 3 i 4 września rozruchom"”.
Po miesięcznym pobycie w więzieniu gestapo przy ul. Poniatowskiego, podczas którego był torturowany i poniżany, został 11 listopada 1939 „rozstrzelany w trybie doraźnym”. Miejsce jego kaźni nie zostało dokładnie ustalone.
Rodzina.
Leon Barciszewski od 1920 był żonaty z Zofią z Szynaków (1897–1975), córką Mariana Szynaki, działacza Związku Przemysłowców w Berlinie i współzałożyciela Związku Polaków w Niemczech. Miał syna Janusza (ur. 1921) i córkę Danutę (1925–2015), zamężną Borkowską. Syn Janusz (w 1939 maturzysta) został zamordowany wspólnie z ojcem przez hitlerowców w nieudokumentowanym miejscu. Podczas pobytu w Bydgoszczy zamieszkiwał dom przy ul. Wały Jagiellońskie.
Upamiętnienie.
W 1981 powstała idea wzniesienia pomnika Leona Barciszewskiego, którą zrealizowano w 1989, lokalizując pomnik na noszącym imię prezydenta skwerze przy ul. Mostowej. Od 2009 pomnik znajduje się na Wełnianym Rynku.
Od 11 listopada 1981 Leon Barciszewski jest również patronem Szkoły Podstawowej nr 13 w Bydgoszczy.
Na ścianie budynku przy Wałach Jagiellońskich w Bydgoszczy, gdzie w latach 1932–1939 mieszkał, znajduje się tablica pamiątkowa.
Osobę prezydenta Barciszewskiego upamiętniają także: tablica pamiątkowa w kruchcie kościoła farnego oraz aleja w dzielnicy Fordon.

</doc>
<doc id="206976" url="https://pl.wikipedia.org/wiki?curid=206976" title="Friedrich Ladegast">
Friedrich Ladegast

Friedrich Ladegast (ur. 30 sierpnia 1818 w Hermsdorf, obecnie dzielnica Zettlitz, zm. 30 czerwca 1905 w Weißenfels), niemiecki organmistrz.
Wraz ze swym synem Oskarem (ur. 1859, zm. 1944) posiadał w Weißenfels znany warsztat. Najbardziej znane dzieła, spośród 156 udokumentowanych, to organy w katedrze w Merseburgu (budowane 1853—1855), kościele św. Mikołaja w Lipsku (1858–1862), jak również w katedrach w Schwerinie (1871), Tallinnie (1878) i słynnej sali koncertowej Musikverein (1872) w Wiedniu. 
W Polsce można zobaczyć organy Ladegasta i posłuchać ich wyjątkowego brzmienia w kościele farnym w Poznaniu oraz w Kościele św. Jakuba Większego Apostoła w poznańskiej Głuszynie (1883-1884). 

</doc>
<doc id="206977" url="https://pl.wikipedia.org/wiki?curid=206977" title="Janusz Rolicki">
Janusz Rolicki

Janusz Andrzej Rolicki (ur. 22 października 1938 w Wilnie) – polski dziennikarz, pisarz, publicysta i polityk, autor licznych zbiorów reportaży, a także wywiadów rzek z Edwardem Gierkiem i Zbigniewem Bujakiem, w latach 1996–2001 redaktor naczelny „Trybuny”.
Życiorys.
Urodził się w Wilnie. W 1942 wraz z matką przedostał się nielegalnie do okupowanej Warszawy. Podczas wojny stracił obydwoje rodziców, wychowywany był przez krewnych matki, która zginęła w powstaniu warszawskim.
W 1962 ukończył studia na Wydziale Historycznym Uniwersytetu Warszawskiego. Swoją pracę magisterską pt. "Program polityczny „Nowej Reformy” w latach 1913–1914 (do powstania NKN-u 16 VIII 1914 r.)" napisał pod kierunkiem Henryka Jabłońskiego.
W latach 1961–1967 pracował jako reporter w „Polityce”. Następnie został dziennikarzem „Kultury”. W latach 1967–1972 zajmował tam stanowisko kierownika działu reportażu, natomiast w latach 1972–1973 był zastępca redaktora naczelnego tygodnika. W latach 1974–1977 był naczelnym redaktorem publicystyki kulturalnej Telewizji Polskiej. Od 1977 do 1980 był dyrektorem programowym i generalnym ds. artystycznych Telewizji Polskiej. Współtworzył i występował jako prezenter programów telewizyjnych: "Godzina szczerości", "Sam na sam", "Tylko w niedzielę", "XYZ".
W latach 1963–1982 należał do Stowarzyszenia Dziennikarzy Polskich (był członkiem zarządu głównego od 1971 do 1974). W 1976 wstąpił do Związku Literatów Polskich. Od 1970 do 1981 był członkiem Polskiej Zjednoczonej Partii Robotniczej. Po wprowadzeniu stanu wojennego złożył legitymację partyjną i odmówił weryfikacji, w konsekwencji czego przez następne dwa i pół roku był bezrobotny. W 1984 znalazł zatrudnienie w Interpress-Filmie.
W wyborach parlamentarnych w 1997 bez powodzenia kandydował do Sejmu z listy Sojuszu Lewicy Demokratycznej. W wyborach samorządowych w 1998 uzyskał mandat radnego sejmiku mazowieckiego I kadencji. Zasiadał w radzie naczelnej Polskiej Partii Socjalistycznej. Pod koniec listopada 2001 wystąpił z klubu SLD w sejmiku, wiążąc się z Samoobroną RP. W 2002 nie ubiegał się o ponowny wybór do sejmiku.
W latach 1996–2001 pełnił funkcję redaktora naczelnego „Trybuny”. Później związał się z tygodnikiem „Uważam Rze” oraz gazetą „Fakt”. Swoje teksty publikował okazjonalnie także w „Przeglądzie” oraz „Gazecie Wyborczej”. Był również częstym gościem programów publicystycznych w Telewizji Republika. Krzysztof Pilawski przeprowadził z nim wywiad rzekę, który pod tytułem "Wańka-wstańka" ukazał się w 2013 nakładem Wydawnictwa Demart.
Odznaczenia i wyróżnienia.
W 1974 otrzymał Krzyż Kawalerski Orderu Odrodzenia Polski.
Jest laureatem krajowych nagród dziennikarskich (w tym Nagrody im. Juliana Bruna w 1966 oraz Nagrody im. Bolesława Prusa w 1976).

</doc>
<doc id="206981" url="https://pl.wikipedia.org/wiki?curid=206981" title="Gminy w Szwecji">
Gminy w Szwecji

Szwecja podzielona jest na 21 regionów administracyjnych (szw. "län") i 290 gmin (szw. "kommun"). Niniejsza tabela zawiera listę szwedzkich gmin.

</doc>
<doc id="206985" url="https://pl.wikipedia.org/wiki?curid=206985" title="Adûnaic">
Adûnaic



</doc>
<doc id="206987" url="https://pl.wikipedia.org/wiki?curid=206987" title="Nihilizm geograficzny">
Nihilizm geograficzny

Nihilizm geograficzny – pogląd filozoficzno-naukowy związany z wzajemnymi powiązaniami cywilizacji ludzkiej i środowiska naturalnego.
Nihilizm geograficzny głosi, że zależności między życiem człowieka i naturą nie istnieją lub istnieją w minimalnym stopniu. Nihiliści głosili, że egzystencja człowieka, działalność społeczna, gospodarcza i polityczna to jedna sprawa, zaś środowisko naturalne, zwierzęta, rośliny, hydrosfera to sprawa zupełnie odrębna, niemająca większego wpływu na tę pierwszą. Warunki życia człowieka zależą, według nihilistów, głównie od stabilności politycznej, rozwoju naukowo-technicznego i porządku prawnego. Przeciwieństwem nihilizmu geograficznego jest determinizm geograficzny, z którego wywodzi się geopolityka.

</doc>
<doc id="206992" url="https://pl.wikipedia.org/wiki?curid=206992" title="Tadeusz Kurek">
Tadeusz Kurek

Tadeusz Stanisław Kurek (ur. 27 października 1928 w Skierniewicach, zm. 23 maja 1993 w Warszawie) – polski dziennikarz i reżyser. 
Życiorys.
Absolwent Akademii Nauk Politycznych w Warszawie (1951). Pracował w redakcjach czasopism "Pokolenie", "Dookoła Świata". Był autorem zbioru socrealistycznych opowiadań propagandowych "Akta sprawy KS/51" z życia brygad robotniczych na wielkich budowach lat powojennych.
Od 1956 związany z Telewizją Polską, w której m.in. był kierownikiem Redakcji Eksperymentalnej i szefem ośrodka TVP w Szczecinie. Realizator obrazu i reżyser, główny specjalista ds. realizacji obrazu od 1976 do przejścia na emeryturę w 1983.
Autor i realizator pierwszego w Polsce reportażu telewizyjnego „na żywo” (1957). Współrealizator „Turniejów Miast”.
Członek ZWM (instruktor Zarządu Głównego) i ZMP; członek PPR i PZPR, laureat nagród dziennikarskich. Odznaczony odznaczeniami państwowymi PRL, m.in. Krzyżem Kawalerskim Orderu Odrodzenia Polski.
Autor książek o warsztacie dziennikarza telewizyjnego, reportaży literackich, opowiadań, esejów.

</doc>
<doc id="206993" url="https://pl.wikipedia.org/wiki?curid=206993" title="FC Thun">
FC Thun

FC Thun (FC Thun 1898) – szwajcarski klub piłkarski, występujący w rozgrywkach ligowych Swiss Challenge League. Jego siedziba i stadion znajduje się w mieście Thun. Założony został 1 lipca 1898 roku.
Linki zewnętrzne.
Oficjalna strona klubu

</doc>
<doc id="206994" url="https://pl.wikipedia.org/wiki?curid=206994" title="Prasa (media)">
Prasa (media)

Prasa ( „tłoczyć”) – określenie dzienników, czasopism i „środków masowego przekazywania powstałych w wyniku postępu technicznego” o charakterze informacyjnym, wydawanych periodycznie, nie rzadziej niż raz do roku, wyróżniających się stałym tytułem i kolejnym numerem.
Określenie „prasa” pochodzi od nazwy maszyny drukarskiej i sposobu powstawania „prasy”, który polega na odciskaniu znaków na papierze. Informacja jest podawana za pomocą pisma i obrazu stałego lub, w przypadku mediów elektronicznych, za pomocą dźwięku, wizji lub innej metody przekazywania informacji. Prasa zalicza się do mediów jednokierunkowych, co oznacza pewną pasywność i powoduje brak bezpośredniej reakcji odbiorcy w stronę nadawcy. Badaniem naukowym prasy zajmuje się prasoznawstwo.
Historia.
Prasa jest jednym z najstarszych środków masowego przekazu, a jej początkowe fazy stwierdzono jeszcze w II wieku p.n.e. w Chinach, czy też w Europie słynne „Acta Diurna Populi Romani” założone przez Juliusza Cezara w 59 p.n.e. Prawdziwy rozwój prasy datuje się na wiek XVI–XVIII, kiedy to po wynalezieniu druku zaobserwowano dynamiczny rozwój prasy – powstawanie periodyków (1562, Włochy), czy magazynów (1594, Niemcy). W XIX wieku prasa zaliczona została oficjalnie do mass mediów.
Do masowego rozwoju prasy przyczyniły się:
W pierwszej połowie XX wieku mówiło się o nastaniu „nowego dziennikarstwa” ("New Journalism"), które zaczęło intensywnie szukać sposobów na poszerzenie kręgu zainteresowanych prasą. Joseph Pulitzer był w tej dziedzinie pionierem. W gazetach pojawiały się sensacyjne nagłówki i tematy uważane często za tabu, czyli dotyczące seksu, brutalnych morderstw, gwałtów, wypadków, a nawet plotki dotykające osób publicznych. Wówczas wyróżniano dwie metody, według których działali dziennikarze. Jedną z nich było tzw. pranie brudów ("muckraking"), czyli udostępnianie opinii publicznej informacji, które nie powinny być ujawnione. Innym sposobem na zdobywanie czytelników było nagłaśnianie i angażowanie się w sprawy dotykające społeczeństwa, np. walka z korupcją, nadużyciami, co zostało nazwane krucjatami prasowymi ("crusading").
Prasa w Polsce po II wojnie światowej.
Po II wojnie światowej prasa w Polsce miała pełnić funkcję narzędzia, forsującego poglądy partii. Strategię stworzenia pism w pełni uzależnionych od władzy podzielono na kilka etapów. W latach 1947-1951, w ramach fazy pierwszej, zajęto się eliminacją konkurencji dla prasy, eliminując większość pism wychodzących wcześniej. Następnie stworzono system wydawania gazet partyjnych, oswajając czytelników z tym, jak będzie wyglądać "nowa prasa" (1948-1952). W fazie drugiej (lata 1953-1956) próbowano pokonać opór społeczny, a w trzeciej starano się naprawić straty dokonane w ramach poprzednich działań.
Przemiany prasy.
Ogólna prasa informacyjna przedstawia on-line dużą część swoich wydarzeń dziennych – konkurencja wymusza dostarczanie bardzo świeżych informacji i dyskusji. Czyniąc to, zachęca potencjalnych czytelników wersji papierowej, każe niekiedy płacić za dostęp do dokumentacji i całkiem otwarcie zyskuje dochody z reklamy w Internecie. Jednakże traci publiczność wydań papierowych, które wymagają bardzo wysokich kosztów dystrybucji. Prasa darmowa rozwija się z połączenia gazet papierowych o niższych kosztach dystrybucji (brak zwrotów, obecność tylko w wielkich miastach) i prasy on-line o słabej wartości, dodawanej do informacji agencyjnych, i jest przeznaczona dla młodszej publiczności.
Prasa w Polsce.
Regulacje prawne.
Pojęcie prasy reguluje w Polsce ustawa z dnia 26 stycznia 1984 r. Prawo prasowe. Wedle stanu prawnego na 31 sierpnia 2018 roku – prasa „oznacza publikacje periodyczne, które nie tworzą zamkniętej, jednorodnej całości, ukazujące się nie rzadziej niż raz do roku, opatrzone stałym tytułem albo nazwą, numerem bieżącym i datą, a w szczególności: dzienniki i czasopisma, serwisy agencyjne, stałe przekazy teleksowe, biuletyny, programy radiowe i telewizyjne oraz kroniki filmowe” (art. 7 ust. 2 pkt 2). Oznacza to, że biuletyny wewnętrzne, gazetki komitetów wyborczych, organizacji pozarządowych czy domów kultury stanowią prasę. Prasą natomiast nie są wykazy, spisy, zbiory źródeł, gdyż tworzą zamkniętą, jednorodną całość. Ponadto nawet jeśli są im nadawane numery (np. pierwszy tom zbioru), to nie mają określonych dat; a skoro nie są opatrzone datą, to nie są prasą; gdyż prasą są tylko publikacje periodyczne „opatrzone numerem bieżącym i datą”.
Prasą w rozumienia Prawa prasowego są także zespoły osób i pojedyncze osoby zajmujące się działalnością dziennikarską.

</doc>
<doc id="206996" url="https://pl.wikipedia.org/wiki?curid=206996" title="Zarodnia">
Zarodnia

Zarodnia ("sporangium", mn. "sporangia") – organ rozmnażania bezpłciowego roślin zarodnikowych i grzybów. Ma postać zamkniętego tworu, wewnątrz którego powstają komórki rozrodcze – haploidalne zarodniki. U plechowców zarodnie są pojedynczą komórką, a powstające w ich wnętrzu zarodniki nazywane są endosporami. W niektórych grupach organizmów (np. u grzybów podstawczaków) jednokomórkowe zarodnie tworzą wypustki do których przechodzą zarodniki (uzyskują w ten sposób podwójną ścianę) zwane egzosporami. W zależności od tego czy w zarodni podział komórki jest mitotyczny czy mejotyczny powstają odpowiednio mitospory i mejospory. U mszaków i paprotników zarodnie są wielokomórkowe i mają złożoną budowę. W ich wnętrzu powstają mejospory. 
Zarodnie jednokomórkowe.
Wyspecjalizowane komórki, które w wyniku podziałów wewnętrznych tworzą różnorodne typy zarodników charakterystyczne są dla różnych grup systematycznych organizmów klasyfikowanych niegdyś zbiorczo do glonów i grzybów. U wielu glonów zarodnie, zwane też sporogoniami, powstają w wyniku przekształcenia komórek pełniących wcześniej funkcje wegetatywne. Po podziale protoplastu powstają zarodniki nieruchome (aplanospory) lub ruchome – zaopatrzone w wici (pływki, zoospory).
Zarodnie wielokomórkowe.
U mszaków zarodnia zwana jest często puszką i sporogonem, powstaje pojedynczo na szczycie sporofitu. U zarodnikowych roślin naczyniowych (tj. widłaków i monilofitów) zarodnie występują w większej liczbie na pędzie, tworząc wyspecjalizowane organy (kłosy zarodnionośne i kupki zarodni). Zarodnie wielkomórkowe powstają w pokoleniu diploidalnym (na sporoficie) i w trakcie tworzenia zarodników, komórki tkanki zarodnikotwórczej (archespor) ulegają podziałowi mejotycznemu dzięki czemu powstające zarodniki są haploidalne (mejospory). 

</doc>
<doc id="206999" url="https://pl.wikipedia.org/wiki?curid=206999" title="Reaktor prędki">
Reaktor prędki

Reaktor prędki, reaktor na prędkich neutronach (i jego podtyp "reaktor powielający", ang. "fast reactor, FR") – reaktor jądrowy, w którym nie ma moderatora, ponieważ reakcje rozszczepienia wywoływane są przez neutrony prędkie. Jako paliwo jądrowe stosuje się w nich mieszaninę tlenków plutonu i uranu. Paliwo jądrowe musi być silniej wzbogacone, niż paliwo dla reaktorów powolnych. W czasie pracy reaktora z izotopu uranu 238U powstają, w procesie pochłonięcia neutronów i następujących rozpadów beta izotopy plutonu (głównie 239Pu). Pluton może zostać następnie wydzielony i użyty ponownie jako paliwo. Reaktor powielający to reaktor, który wytwarza w ten sposób więcej plutonu, niż go zużywa.
Podobnie jak w zwykłym reaktorze na neutronach termicznych, reakcja podtrzymywana jest przez opóźnione neutrony, emitowane przez produkty rozpadu jąder. Umożliwia kontrolowanie reaktora w taki sam sposób, jak reaktora termicznego, przy pomocy wsuwania i wysuwania prętów z materiału pochłaniającego neutrony.
Reaktory prędkie używają najczęściej ciekłego sodu jako czynnika chłodzącego rdzeń. Woda nie nadaje się jako czynnik chłodzący, ponieważ jest doskonałym spowalniaczem (moderatorem) neutronów.
Praktyczne zastosowanie reaktorów prędkich jest bardzo ograniczone, pomimo teoretycznie znacznie lepszej od reaktorów termicznych ekonomiki (reaktor powielający jest w stanie, startując z tej samej ilości uranu, wyprodukować setki razy więcej energii niż reaktor termiczny). Czynnikami ograniczającymi są przede wszystkim:
Pierwszy na świecie przemysłowy reaktor prędki (БН-350) uruchomiono w Szewczence (Elektrownia jądrowa Aktau) w 1972 (budowę rozpoczęto w 1964), obecnie nieczynny.

</doc>
<doc id="207001" url="https://pl.wikipedia.org/wiki?curid=207001" title="Acerno">
Acerno

Acerno – miejscowość i gmina we Włoszech, w regionie Kampania, w prowincji Salerno.
Według danych na rok 2004 gminę zamieszkiwało 3013 osób, 41,8 os./km2.
Od XI wieku do 1818 roku Acerno było siedzibą biskupa.

</doc>
<doc id="207002" url="https://pl.wikipedia.org/wiki?curid=207002" title="Chiemsee">
Chiemsee

Chiemsee, Chiem – jezioro oraz obszar wolny administracyjnie (obszar niemunicypalny, niem. "gemeindefreies Gebiet") w południowo-wschodnich Niemczech, w rejencji Górna Bawaria, w powiatach Rosenheim oraz Traunstein, na Wyżynie Bawarskiej, u północnego podnóża Alp Salzburskich. Powierzchnia jeziora wynosi 79,9 km², maksymalna głębokość – 73,4 m, długość linii brzegowej – 63,96 km (83 km z wyspami). Jego zlewnia pokrywa 606,34 km². Czas retencji to około roku i trzech miesięcy. Nazywane jest „bawarskim morzem”.
Obszar niemunicypalny, jako teren niezamieszkany, należy do powiatu Traunstein. Nad jeziorem Chiemsee znajdują się liczne ośrodki wypoczynkowe. Ważniejsze miejscowości nad jeziorem to Seeon-Seebruck i Gstadt am Chiemsee. Wzdłuż południowego brzegu biegnie autostrada A8: Monachium–Salzburg.
Opis jeziora.
Chiemsee jest jeziorem polodowcowym. Wpływają do niego liczne strumienie i rzeki, wśród których największa to Tiroler Achen, tworząca deltę i Prien, natomiast wypływa z niego jedynie rzeka Alz.
W systemie gospodarki wodnej Chiemsee jest jednolitą częścią wód o międzynarodowym kodzie DEBY_INS02. Jest jednym z jezior reprezentatywnych dla niemieckiego obszaru dorzecza Dunaju na potrzeby raportowania stanu środowiska do Europejskiej Agencji Środowiska. Należy do typu S4, czyli alpejskich jezior stratyfikowanych.
Wyspy na jeziorze.
Na jeziorze Chiemsee znajdują się cztery wyspy (z których trzy pierwsze nie należą do obszaru niemunicypalnego):
Jakość wody.
Pod koniec XX wieku wody jeziora miały następujące parametry średnioroczne: jony amonowe od poziomu poniżej granicy oznaczalności (&lt; 0,010 mg/l) w latach 1996, 1999 i 2000 do 0,04833 mg/l (1988), chlorofil a od 2,26 µg/l (1997) do 9,06 µg/l (1984), przewodnictwo elektrolityczne właściwe od 2863 µS/cm (1992) do 3102 µS/cm (1998), tlen rozpuszczony od 10,0 mg/l (1989) do 11,95 (1985), azotany od 0,4 mg/l (1983) do 0,68333 mg/l (1988), ortofosforany od poniżej granicy oznaczalności (1996, 2000, 2001) do 0,00921 mg/l (1999), odczyn pH od 8,05 (2000) do 8,54 (1983), widzialność krążka Secchiego od 2,13333 m (1994) do 4,45 m (2001), fosfor całkowity od poniżej granicy oznaczalności (&lt; 0,001 mg/l) w 1996 do 0,03117 mg/l (1989).
W planie gospodarowania wodami na obszarze dorzecza Dunaju na lata 2016–2021 podano, że stan ekologiczny wód jeziora był dobry. Taki sam był stan jego składowych elementów jakości: fitoplanktonu, makrofitów z fitobentosem i ichtiofauny. Stan chemiczny wód był zły.
W 2018 roku na Chiemsee funkcjonowało 13 kąpielisk wyznaczonych zgodnie z przepisami dyrektywy kąpieliskowej. Stan wody w kąpielisku Chiemsee (gemfr. Geb.), Campingplatz Biberspitz sklasyfikowano wówczas jako dobry, podczas gdy na pozostałych jako doskonały. W latach 2012–2015 stan wody we wszystkich kąpieliskach oceniono jako doskonały, podczas gdy w latach 2008–2010 kilku z nim nadano ocenę „dobra lub dostateczna”.
Przyroda i jej ochrona.
Szuwar jeziora tworzą przede wszystkim trzcinowiska. Na brzegach rosną zarośla zdominowane przez wierzby lub olsze. Nad brzegami występują torfowiska, lasy i tereny użytkowane rolniczo.
Jezioro i jego okolice to ważne miejsce zimowania i odpoczynku ptaków migrujących. Na przełomie lat 80. i 90. XX w. maksymalną liczbę ptaków zasiedlających jezioro i jego okolice szacowano na ok. 36 tysięcy osobników (listopad 1991) z czego ⅓ stanowiły czernice. Stwierdzano także kilka tysięcy głowienek, kilkaset hełmiatek, około setki perkozów dwuczubych i po kilkadziesiąt płaskonosów i kulików wielkich. Wśród innych ptaków stwierdzanych w dużych liczebnościach są różne gatunki siewkowych. Zimują tam również pojedyncze bieliki. Nad brzegami spotykane są rzadkie w tym regionie gatunki roślin takie jak: śnieżyca wiosenna, kosaciec syberyjski, lipiennik Loesela i storczyk błotny.
Chiemsee i jego okolice, zwłaszcza tereny podmokłe, od 1976 roku jest obszarem Ramsar.
Chiemsee i odcinek Alz znajdują się w obszarze specjalnej ochrony ptaków Chiemseegebiet mit Alz (DE8140471), znaczna część jeziora stanowi specjalny obszar ochrony siedlisk Chiemsee (DE8140372), pozostały fragment wchodzi w skład SOOS Moore südlich des Chiemsees (DE8140371).
Ujście Tiroler Achen jest objęte ochroną rezerwatową jako Mündung der Tiroler Achen.

</doc>
<doc id="207006" url="https://pl.wikipedia.org/wiki?curid=207006" title="Reggie Miller">
Reggie Miller

Reginald Wayne Miller, znany jako Reggie Miller (ur. 24 sierpnia 1965 w Riverside, Kalifornia) – amerykański koszykarz występujący na pozycji rzucającego obrońcy, przez całą karierę zawodnik Indiana Pacers, obecnie komentator spotkań NBA.
Karierę koszykarską rozpoczynał podczas studiów na Uniwersytecie Kalifornijskim w Los Angeles. W 1987 roku zgłosił się do draftu NBA z, w którym to został wybrany z numerem 11 przez Indiana Pacers. W pierwszym sezonie gry pobił rekord w liczbie trafionych rzutów za trzy punkty przez debiutanta (miał ich 61). Wcześniej przez osiem lat rekord ten należał do Larry Birda. W 1995 został wybrany do meczu gwiazd NBA.
Podczas rozgrywek 1989/1990 zajął drugie miejsce w głosowaniu na największy postęp sezonu NBA.
W sezonie 1997/1998 został pierwszym zawodnikiem w historii NBA, który przekroczył w całej karierze liczbę 1500 celnych rzutów za 3 punkty (1596). Liderem w tej kategorii był przez 12 kolejnych lat. 10 lutego 2011 jego rekord (2560) pobił Ray Allen.
Wraz z kadrą Stanów Zjednoczonych zdobył złoty medal na igrzyskach olimpijskich w Atlancie.
Dwukrotnie przewodził NBA w liczbie celnych rzutów za 3 punkty, uzyskanych w trakcie całego sezonu regularnego.
W 2005 zakończył karierę sportową. Obecnie jest komentatorem w telewizji TNT.
Jest bratem Cheryl Miller, dawnej czołowej koszykarki amerykańskiej, później trenerki zespołu Phoenix Mercury, występującego w Women’s National Basketball Association.

</doc>
<doc id="207007" url="https://pl.wikipedia.org/wiki?curid=207007" title="Okręt podwodny typu M-XV">
Okręt podwodny typu M-XV



</doc>
<doc id="207009" url="https://pl.wikipedia.org/wiki?curid=207009" title="Des Moines">
Des Moines

Des Moines (wym. []) – miasto w Stanach Zjednoczonych, stolica stanu Iowa i ośrodek administracyjny hrabstwa Polk. Jest to największe miasto stanu skupiające w obszarze metropolitalnym ponad 700 tys. mieszkańców. 
Jego nazwa pochodzi od rzeki Des Moines, która została wzięta z francuskiej nazwy "Rivière des Moines", co dosłownie oznacza „rzeka mnichów”. Des Moines znajduje się w południowej części stanu. Rzeka Des Moines i Racoon łączą się na południe od centrum miasta i służą jako jego podstawowe ujęcie wody.
Jest ważnym ośrodkiem branży ubezpieczeniowej, a wiele firm ubezpieczeniowych ma swoje siedziby w Des Moines (m.in. Principal Financial Group, Equitable of Iowa, Allied Insurance i American Republic Insurance Company).
Powstało 22 września 1851 roku jako Fort Des Moines. W 1857 roku nazwa ta została skrócona do wersji obowiązującej dziś.
Władze.
Des Moines jest zarządzane przez radę miasta, składającą się z burmistrza, dwóch członków reprezentujących cały stan Iowa i czterech reprezentujących cztery okręgi miasta.
Plan połączenia władz Des Moines i hrabstwa Polk County został odrzucony w głosowaniu, które odbyło się 2 listopada 2004.
Demografia.
Według spisu w 2020 roku liczy 214,1 tys. mieszkańców i 87 tys. gospodarstw domowych. Skład rasowy miasta wyglądał następująco: biali nielatynoscy – 63,5%, Latynosi – 14,6%, czarni lub Afroamerykanie – 11,2%, Azjaci – 7,2%, rasy mieszanej – 6,2% i rdzenni Amerykanie – 0,3%. 

</doc>
<doc id="207011" url="https://pl.wikipedia.org/wiki?curid=207011" title="Dyskopatia">
Dyskopatia

Dyskopatia – szerokie pojęcie obejmujące schorzenia krążka międzykręgowego. W większości przypadków jest to pierwszy z etapów choroby zwyrodnieniowej kręgosłupa. 
Termin dyskopatia odnosi się także do potocznej nazwy przepukliny jądra miażdżystego tarczy międzykręgowej kręgosłupa. Polega na uwypukleniu jądra miażdżystego, które powoduje ucisk i drażnienie korzeni rdzeniowych, rdzenia kręgowego lub innych struktur kanału kręgowego. Mechanizm drażnienia jest dwojaki. Po pierwsze dolegliwości bólowe powodowane są przez ucisk mechaniczny. Drugim elementem mogącym wywoływać bodźce bólowe jest niskie pH jądra miażdżystego spowodowane ubogą w tlen przemianą materii.
Patomechanizm.
Obecnie przyjmuje się, że pierwszorzędne znaczenie w procesie zwyrodnieniowym krążka międzykręgowego mają zaburzenia troficzne. Nieliczne komórki zarówno jądra miażdżystego jak i pierścienia włóknistego są bardzo wrażliwe na obniżone stężenie tlenu, podczas gdy krążek międzykręgowy jest strukturą awaskularną (nie zawiera naczyń krwionośnych), odżywianie odbywa się poprzez dyfuzję z naczyń położonych w sąsiedztwie blaszek granicznych. Dlatego łatwo dochodzi do lokalnego obniżenia pH, co powoduje najpierw spadek aktywności mitotycznej, a z czasem martwicę i włóknienie. Powstaje błędne koło chorobowe: niskie stężenie tlenu powoduje nie tylko zaburzenia funkcji komórek, ale również utrudnia dyfuzję tlenu oraz glukozy i prowadzi do akumulacji toksycznych produktów rozpadu. Przez lata uważało się, że głównym czynnikiem powodującym zwyrodnienie krążka międzykręgowego są urazy mechaniczne, zwłaszcza związane z wykonywaną pracą. Hipoteza ta poparta była obserwacją, że najczęściej dochodzi do zwyrodnienia na poziomie L5/S1, czyli w segmencie, który przenosi największe obciążenie. Ponadto zaobserwowano, że jednostka ruchowa przylegająca do poziomu, w którym wykonano spondylodezę (usztywnienie kręgosłupa) degeneruje znacznie szybciej (ang. adjacent level disease). Na modelu eksperymentalnym udowodniono, że o ile intensywne ćwiczenia nie mają negatywnego wpływu na krążek międzykręgowy, nadmierne obciążanie powoduje wzmożoną produkcję proteoglikanów, które osłabiają strukturę jądra miażdżystego. Na podstawie tych obserwacji wprowadzono pewne modyfikacje w miejscach pracy, niemniej przeprowadzone badania wykazały, że częstość występowania dyskopatii nie uległa zmianie. Podobnie modyfikacja stylu życia i eliminacja innych zidentyfikowanych czynników ryzyka, jak palenie tytoniu, nie ma znaczącego wpływu na częstość zachorowań. Ostatnie badania wskazują na duże znaczenie czynników genetycznych, zidentyfikowano kilka genów kodujących białka strukturalne krążka międzykręgowego, których mutacje mogą przyspieszać degenerację. Reasumując proces degeneracji krążka zależy od wielu czynników, z których najważniejsze to zaburzenia troficzne, urazy mechaniczne oraz polimorfizm genetyczny.
W zaawansowanej chorobie zwyrodnieniowej dochodzi do degeneracji kości współtworzących kręgosłup. Na skutek działania czynników wywołujących stan zapalny kości przerastają i uciskają na sąsiednie korzenie nerwowe, a w skrajnych przypadkach rdzeń kręgowy. Postępujące zaburzenie balansu kręgosłupa powoduje przeciążenie więzadeł oraz mięśni podtrzymujących kręgosłup, co dodatkowo powoduje nasilenie dolegliwości bólowych.
Diagnostyka.
Choroba powoduje charakterystyczne objawy kliniczne, dla których potwierdzenia wykonywane jest:
Leczenie.
Większość dolegliwości spowodowanych dyskopatią kwalifikuje się do leczenia nieoperacyjnego. U części pacjentów, dolegliwości spowodowane dyskopatią ustępują samoistnie, jednak u większości pacjentów z tej grupy, dochodzi do kolejnych incydentów, zazwyczaj wymagających już leczenia. Leczenie zachowawcze, w pierwszej kolejności, proponowane jest wszystkim tym pacjentom, u których nie doszło do przerwania ciągłości pierścienia włóknistego, bez względu na stopień jego uszkodzenia. W leczeniu zachowawczym, dużą rolę odgrywają metody z zakresu fizjoterapii. Na szczególną uwagę zasługują te spośród nich, które wymagają od pacjentów: aktywności w procesie usprawniania, oparte są na działaniu bodźców mechanicznych, oferują pacjentom edukację w zakresie prawidłowych wzorców ruchowych. Przykładem może być metoda McKenziego. 
W przypadkach, kiedy leczenie zachowawcze, oparte na wymienionych wyżej zasadach, zakończyło się niepowodzeniem, oraz w przypadkach nie kwalifikujących się do leczenia zachowawczego (mniej niż 5% pacjentów) proponowana jest interwencja chirurgiczna, najczęściej dyscektomia, czyli usunięcie części jądra miażdżystego, które uciska korzeń nerwowy lub niekiedy także worek oponowy zawierający rdzeń kręgowy (do poziomu 1. lub 2 kręgu lędźwiowego) lub nerwy rdzeniowe. W przypadkach mało zaawansowanych gdy nie ma zaburzeń nerwów ruchowych (niedowładów, porażeń), a głównym problemem pacjenta jest ból przewlekły, współczesna chirurgia kręgosłupa posiada szereg minimalnie inwazyjnych procedur operacyjnych takich jak mikrodiscektomia, discektomia endoskopowa czy system przezskórnej niskotemperaturowej koblacji (tak zwana nukleoplastyka) krążka międzykręgowego. 
Z uwagi na szczególny profil patofizjologiczny oraz warunki anatomiczne takie postępowanie nie zawsze przynosi ulgę i zdrowie pacjentowi. W ostatnich latach szczególną uwagę zyskała metoda przezskórnej dekompresji laserowej (PLDD). Niestety procedura przezskórnej dyscektomii znajduje zastosowanie tylko w nielicznych przypadkach (około 1%), kiedy korzeń nerwowy nie jest silnie uciśnięty. W innym razie zastosowanie powyższej metody może często prowadzić do pogorszenia stanu pacjenta z uwagi na indukcję procesów zapalnych w przestrzeni międzykręgowej. Techniki minimalnie inwazyjne są procedurami nadzwyczaj precyzyjnymi i wymagają dużego doświadczenia operatora.
Podstawowe jednak znaczenie ma farmakoterapia z zastosowaniem leków o działaniu przeciwbólowym, przeciwzapalnym oraz miorelaksacyjnym. Wskazaniem do leczenia operacyjnego jest co najmniej 6 tygodniowe utrzymywanie się objawów bólowych.
Badanie przeprowadzone na psach wykazało, że terapia rezonansem magnetycznym (MBST) zmniejsza dolegliwości we wczesnym stadium choroby - redukuje ból spoczynkowy i szczytowy. Sama terapia rezonansem musi być jednak prowadzona równolegle z kinezyterapią i wzmacnianiem mięśni grzbietu i brzucha, aby cofnąć przesunięcia dysków.
Przypisy.
 

</doc>
<doc id="207016" url="https://pl.wikipedia.org/wiki?curid=207016" title="Cezary Morawski">
Cezary Morawski

Cezary Jan Morawski (ur. 5 czerwca 1954 w Szczecinie) – polski aktor telewizyjny, filmowy i teatralny; prodziekan Wydziału Aktorskiego Akademii Teatralnej w Warszawie (1996–2002), skarbnik Związku Artystów Scen Polskich (1999–2002), dyrektor Teatru Polskiego we Wrocławiu (2016–2018).
Życiorys.
Kariera teatralna.
Zadebiutował 21 marca 1976 rolą Maski 3 w "Gdy rozum śpi" Antonio Buero Vallejo w reżyserii Andrzeja Wajdy. W 1977 ukończył studia na Wydziale Aktorskim warszawskiej Państwowej Wyższej Szkoły Teatralnej im. Aleksandra Zelwerowicza i związał się z Teatrem Współczesnym w Warszawie. W 1988 został aktorem Teatru Powszechnego im. Zygmunta Hübnera. W 1997 przestał występować na deskach Powszechnego i był kolejno związany z: Teatrem im. Wojciecha Bogusławskiego w Kaliszu, Teatrem Syrena w Warszawie, Teatrem Dramatycznym im. Aleksandra Węgierki w Białymstoku i Teatrem Ochoty. W ostatnich latach występował przede wszystkim na deskach farsowego Teatru Capitol w Warszawie. Ponadto reżyserował na deskach UBS Theater Schwedt (Niemcy) oraz Teatru na Pohulance (Litwa). Jest także aktorem w stowarzyszeniu teatr tm, prowadzonym przez Tomasza Mędrzaka.
Był stypendystą Instytutu Teatralnego Uniwersytetu Wiedeńskiego. W 2000 został odznaczony Krzyżem Kawalerskim Orderu Odrodzenia Polski za zasługi w działalności społecznej i charytatywnej na rzecz środowiska artystycznego. Za rolę w spektaklu "Moja Dusza" otrzymał z rąk prezydenta Lecha Wałęsy honorowy tytuł „Ambasador Sybiraków” przyznawany przez Światowy Zjazd Sybiraków. Jest jednym z bohaterów książki "Siła codzienności".
Kariera pedagogiczna.
W latach 1977–2015 był wykładowcą warszawskiej Akademii Teatralnej, gdzie pełnił także funkcje pełnomocnika rektora ds. współpracy międzynarodowej oraz prodziekana Wydziału Aktorskiego (1996–2002). Był dyrektorem artystycznym Międzynarodowego Festiwalu Szkół Teatralnych ITSelF w Warszawie, a także przewodniczącym Rady Artystycznej Festiwalu ITSelF. Od 2013 wykłada na Wydziale Wokalno-Aktorskim Uniwersytetu Muzycznego Fryderyka Chopina w Warszawie oraz Akademii Muzycznej w Gdańsku.
Skarbnik ZASP (1999–2002).
W latach 1999–2002, za prezesury Kazimierza Kaczora, był skarbnikiem Związku Artystów Scen Polskich. W 2005 Zarząd Główny ZASP pozbawił Morawskiego członkostwa w stowarzyszeniu. W 2001 Morawski i Kaczor narazili ZASP na ponad 9,2 mln zł strat. W wyniku procesu i odwołania w tej sprawie, w 2011 wydział odwoławczy Sądu Okręgowego w Warszawie utrzymał w mocy wyrok Sądu Rejonowego Warszawa-Śródmieście, oddalając wszystkie apelacje, zarówno oskarżonych, jak i prokuratorską. Sąd wprawdzie uznał winę oskarżonych, ale jednocześnie warunkowo umorzył postępowanie na okres próbny jednego roku, ponieważ działanie oskarżonych było wynikiem naruszenia zasad ostrożności, a nie umyślnego działania i zaznaczył, że nikt nie zarzuca oszustwa, a ich wina miała charakter nieumyślny; orzeczenie jest prawomocne.
Dyrektor Teatru Polskiego we Wrocławiu (2016–2018).
1 września 2016 został dyrektorem Teatru Polskiego we Wrocławiu. Jego wybór na stanowisko dyrektora teatru spotkał się z protestem zespołu i środowisk twórczych, był on spowodowany prawomocnym wyrokiem kandydata, zaproponowanym programem artystycznym oraz zdaniem przeciwników kandydatury Morawskiego nieprawidłowościami w procedurze konkursowej, na które wskazał m.in. reżyser Krystian Lupa.
Od początku pełnienia funkcji dyrektora, na deskach Teatru Polskiego zaprezentował spektakle prywatnych teatrów, m.in. "Powrót Norwida" (tarnowski Teatr Nie Teraz), "Bar pod Zdechłym Psem" (Teatr Kamienica, Kujawsko-Pomorski Impresaryjny Teatr Muzyczny), "Baśnie Pana Perrault" (wrocławski Teatr Artenes) oraz "Edukację Rity" i "Na pełnym morzu" (teatr tm). Pierwszą premierą za jego dyrekcji był "Chory z urojenia" Moliera w reżyserii Janusza Wiśniewskiego. Ponadto odmówił wyjazdu spektaklu "Wycinka" w reż. Krystiana Lupy na festiwale w Budapeszcie, Montrealu i Quebecu.
10 lutego 2017 wszczęto wobec Morawskiego procedurę odwoławczą ze stanowiska dyrektora teatru.
W październiku 2018 upubliczniono wyniki kontroli wrocławskiego oddziału Najwyższej Izby Kontroli, z których wynikało, iż Morawski niezgodnie z prawem płacił sobie za działalność aktorską, scenograficzną i reżyserską, a także wydatkował środki publiczne i zaciągał zobowiązania z przekroczeniem limitów wyznaczonych w planach finansowych teatru. Kontrola NIK wykazała również znaczący spadek liczby widzów Teatru Polskiego we Wrocławiu. Urząd Marszałkowski Województwa Dolnośląskiego wskazał zaś na ponad milionowe zadłużenie sceny. 26 listopada 2018 został odwołany z funkcji dyrektora teatru.
Życie prywatne.
Żonaty z aktorką Anną Zagórską. Jego synem z pierwszego małżeństwa z Joanną Morawską jest Tomasz Morawski, producent filmowy. Ma także córkę.

</doc>
<doc id="207020" url="https://pl.wikipedia.org/wiki?curid=207020" title="INXS">
INXS

INXS (In Excess) – australijski zespół rockowy, utworzony w Sydney (Australia) w roku 1977. Powstał z inicjatywy braci Farriss (Tim, Andrew, Jon) oraz Michaela Hutchence’a, Kirka Pengilly i Gary Garry Beersa. Początkowo zespół działał pod nazwą „The Farriss Brothers”, ale w roku 1979 dokonano ostatecznej zmiany nazwy zespołu na INXS – co jest zapisem zwrotu "In Excess" (ang. "przesada; w nadmiarze").
Swoją karierę zaczynali od występów w australijskich pubach, by ostatecznie zdobyć światową popularność i grać koncerty dla kilkudziesięciotysięcznej publiczności. Grupę rozpoznać można po specyficznym „elektrycznym brzmieniu” oraz charakterystycznym, pełnym temperamentu wokalu charyzmatycznego wokalisty – Michaela Hutchence’a. Każda płyta ma swój indywidualny wewnętrzny koloryt, przepełniony zacinającym, rockowym brzmieniem gitary, pływającymi dźwiękami keyboardów i saksofonu. Zdobywali liczne nagrody, sprzedawali miliony płyt, grali koncerty na całym świecie, a ich popularność wzrastała z każdym dniem.
Wśród niewątpliwych hitów zespołu znalazły się m.in.: „Never Tear Us Apart”, „By My Side”, „Disappear”, „Need You Tonight”, „Suicide Blonde”. Najbardziej popularne albumy INXS to: „Kick”, „X” i „Welcome To Wherever You Are”.
Samobójcza śmierć lidera INXS, Michaela Hutchence’a (22 listopada 1997), pogrążyła fanów zespołu, jak i jego pozostałych członków. Zespół na zawsze stracił swojego charakterystycznego lidera, swój niepowtarzalny głos, ale zyskał niewątpliwie legendę. INXS nie zakończył działalności. W 1999 roku z INXS wystąpił Terence Trent D’Arby, a od 2000 roku Jon Stevens stał się oficjalnym nowym wokalistą zespołu. W 2003 Stevens nagle opuścił INXS. Zespół ponownie został bez wokalisty.
20 września 2005 roku, nowym wokalistą zespołu INXS został J.D. Fortune (wyłoniony za pomocą programu TV – „Rock Star: INXS”). We wrześniu 2011 roku J.D. Fortune'a zastąpił Ciaran Gribbin. 11 listopada 2012 roku INXS wystąpili jako support Matchbox Twenty na Perth Arena w Australii. Był to zarazem ich ostatni występ w karierze.

</doc>
<doc id="207022" url="https://pl.wikipedia.org/wiki?curid=207022" title="Michał Kozal">
Michał Kozal

Michał Kozal (ur. 25 września 1893 w Nowym Folwarku, zm. 26 stycznia 1943 w Dachau (KL)) – polski duchowny rzymskokatolicki, rektor Prymasowskiego Wyższego Seminarium Duchownego w Gnieźnie, biskup pomocniczy włocławski w latach 1939–1943, męczennik oraz błogosławiony Kościoła katolickiego.
Rodzina.
Michał Kozal pochodził z małej wielkopolskiej wsi Nowy Folwark w powiecie krotoszyńskim, z rodziny rolników Jana i Marianny z domu Płaczek. Ojciec był początkowo robotnikiem najemnym, a później oficjalistą dworskim i zarządcą folwarku należącego do Tomasza Bieńka. W 1888 poślubił on wdowę Mariannę, która z pierwszego małżeństwa miała pięcioro dzieci. Michał Kozal miał łącznie sześcioro rodzeństwa. Starszy brat Wojciech brał udział w powstaniu wielkopolskim, a następnie w wojnie polsko-bolszewickiej, w której poległ pod Grodnem w 1920.
Życiorys.
Młodość.
Wieś, z której Michał Kozal pochodził, znajdowała się wówczas, podobnie jak cała Wielkopolska, w zaborze pruskim. Po ukończeniu w 1905 Szkoły Podstawowej w Kobiernie koło Krotoszyna, wstąpił do niemieckojęzycznego krotoszyńskiego gimnazjum (obecnie I LO im. Hugona Kołłątaja). Z zachowanych dokumentów szkolnej Izby Pamięci wynika, że działał tu w tajnym Towarzystwie im. Tomasza Zana, o charakterze patriotyczno-samokształceniowym, w której pełnił funkcję prezesa. W 1905 jako uczeń trzeciej klasy wziął udział w strajku szkolnym, który wybuchł w Wielkopolsce przeciwko przymusowej germanizacji i nauczaniu w języku niemieckim.
W 1914 zdał egzamin maturalny i ze względu na dobre wyniki w nauce otrzymał ofertę uzyskania stypendium na dalsze studia od pruskiego rządu. Propozycję odrzucił i wstąpił do Arcybiskupiego Seminarium Duchownego w Poznaniu, gdzie ukończył kurs teoretyczny. Ostatni rok, kurs praktyczny, zaliczył w Seminarium w Gnieźnie. 23 lutego 1918 w katedrze gnieźnieńskiej otrzymał święcenia kapłańskie, z rąk biskupa Wilhelma Kloske.
Prezbiter.
Początkowo pełnił przez dwa lata obowiązki wikariusza parafii w Kościelcu koło Inowrocławia, a następnie przeniesiono go do parafii w Pobiedziskach. 1 czerwca 1920 został administratorem parafii św. Mikołaja w Krostkowie, gdzie zaangażował się społecznie na rzecz ludności w czasach odzyskania przez Polskę niepodległości, Angażował się w działalność społeczną i reaktywował organizacje młodzieżowe. Działał w Towarzystwie Robotników i związanym z Akcją Katolicką Stowarzyszeniu Młodzieży Męskiej, a także współpracował z kołami Polskiego Czerwonego Krzyża.
W 1923, dzięki jego inicjatywie, prymas Polski kardynał Edmund Dalbor utworzył parafię rzymskokatolicką w Białośliwiu. W kwietniu tego roku został mianowany przez prymasa prefektem w bydgoskim Miejskim Katolickim Żeńskim Gimnazjum Humanistycznym. Pracował tam jako katecheta i pedagog. W latach 1923-1927 sprawował także posługę prefekta Kaplicy przy Schronisku dla niewidomych przy ulicy Kołłątaja 9. Regularnie sprawował tam ofiarę Mszy św. dla podopiecznych Schroniska, a także msze okolicznościowe: dla ociemniałych dzieci pierwszokomunijnych z Zakładu dla Niewidomych przy ulicy Krasińskiego czy mszę inaugurującą Krajowy Zjazd Stowarzyszeń Nauczycieli Szkół dla Głuchoniemych i Niewidomych (29 czerwca 1927 roku). W bydgoskim Zakładzie był katechetą i tyflopedagogiem. Organizował także obchody gwiazdkowe dla bydgoskiego środowiska niewidomych - z pobliskim Zakładem szkolnym, Towarzystwem Opieki nad Niewidomymi, Związkiem Ociemniałych Wojaków oraz Związkiem Cywilnych Niewidomych - zapoczątkowując diecezjalne duszpasterstwo osób z dysfunkcją wzroku.
Jego zaangażowanie w posługę duszpasterską dostrzegł kolejny prymas Polski kardynał August Hlond, powierzając mu 1 listopada 1927 obowiązki ojca duchowego w Prymasowskim Seminarium Duchownym w Gnieźnie, którego w 1918 był absolwentem. Odpowiedzialność za powierzone mu zadania w seminarium, gdzie był wykładowcą teologii fundamentalnej i liturgiki oraz wychowawcą kleryków zaowocowały powierzeniem mu 25 września 1929 funkcji rektora uczelni. Trzy lata później, w 1932 prymas August Hlond wyjednał mu w Stolicy Apostolskiej nominację na szambelana papieskiego.
Biskup pomocniczy włocławski.
W pierwszych dniach czerwca 1939 w Nuncjaturze Papieskiej w Warszawie, dowiedział się o nominacji przez papieża Piusa XII na biskupa lappeńskiego i biskupa pomocniczego diecezji włocławskiej, którą objął 13 sierpnia w katedrze z rąk biskupa Karola Radońskiego. Po wybuchu II wojny światowej pełnił posługę duchową mieszkańcom Włocławka, opatrywał rannych, przemawiał do opuszczonych i nieszczęśliwych. Po wyjeździe we wrześniu za granicę biskupa diecezjalnego włocławskiego Karola Radońskiego przejął jego obowiązki . Kiedy Niemcy wkroczyli do Włocławka 14 września 1939 roku, został wysiedlony. W domu, w którym mieszkał, utworzono niemiecki sztab Wehrmachtu, a jeden z niemieckich oficerów ostrzegł go, aby dla swojego dobra wyjechał z Włocławka, ponieważ może stracić życie.
Prześladowanie i śmierć męczeńska.
Był trzykrotnie wzywany na gestapo. Pierwsze wezwanie otrzymał jeszcze w październiku 1939 roku, na które stawił się wraz z księdzem Franciszkiem Korszyńskim. Gestapowcy zażądali przedłożenia spisu księży, podania godzin odprawianych nabożeństw oraz nakazali głoszenie kazań po niemiecku. Pierwsze dwa żądania zostały spełnione jednak księża odmówili trzeciemu argumentując to nieznajomością języka niemieckiego przez parafian. Niemcy wobec tego zażądali sporządzania tłumaczeń polskich kazań na niemiecki i przekazywanie ich w formie pisemnej policji.
Później jeszcze dwukrotnie wzywało go gestapo. Ostatni raz 7 listopada 1939 kiedy to Niemcy aresztowali wszystkich włocławskich duchownych i alumnów (łącznie 44 osoby). Aresztowanych księży zaprowadzono do więzienia miejskiego i zamknięto ich w kaplicy więziennej, a biskupa Kozala w izolatce na gołym betonie, gdzie w nocy strażnicy próbowali go złamać psychicznie waleniem w drzwi, pobudkami oraz przeładowywaniem w jego obecności broni sugerując wyprowadzanie na egzekucję.
16 stycznia 1940 Michał Kozal został przewieziony z włocławskiego więzienia do przejściowego obozu, pocysterskiego klasztoru w Lądzie nad Wartą. Podczas transportu odbywającego się w mrozie minus 21 stopni doznał odmrożeń uszu, nosa i nóg. W lądeckim klasztorze więzieni księża mieli relatywnie dobre warunki m.in. mogli korzystać z ogrodu oraz całego budynku klasztornego. Przebywali tam do 3 kwietnia 1941. W międzyczasie Stolica Apostolska poczyniła zabiegi dyplomatyczne, aby Kozal objął urząd biskupa lubelskiego, przyjął obywatelstwo niemieckie lub wyjechał z własnej woli do Generalnego Gubernatorstwa. Propozycje te spotkały się jednak z jego stanowczą odmową.
3 kwietnia 1941 roku biskup Kozal wraz z innymi księżmi został przewieziony do więzienia w Inowrocławiu. Podczas wsiadania i wysiadania z ciężarówek księża byli bici przez strażników kijami. Również w czasie przesłuchań w inowrocławskim więzieniu używano tej formy represji. Już podczas pierwszego przesłuchania gestapo pobiło Kozala uszkadzając mu ucho wewnętrzne w wyniku czego wywiązało się zapalenie. Z Inowrocławia przewieziono księży ciężarówkami do więzienia w Poznaniu, a potem pociągiem do Berlina, Halle, Weimaru i Norymbergi.
25 kwietnia 1941 umieszczono go w wydzielonym tylko dla księży i osób duchownych specjalnym bloku 28 znajdującym się w obozie koncentracyjnym w Dachau. Biskup podobnie jak wszyscy księża otrzymał nr obozowy (24544) oraz pasiak z czerwonym trójkątem, oznaczającym więźnia politycznego. W obozie w wyniku wycieńczenia i głodu zapadł na tyfus. 17 stycznia jego stan znacznie się pogorszył i skierowano go do obozowego rewiru dla chorych. 26 stycznia 1943 pielęgniarz Josef Spiess dał mu w rękę śmiercionośny zastrzyk z fenolu mówiąc „In Ewigkeit” (pol. „Na wieczność”). Zastrzyk spowodował śmierć biskupa. Cztery dni później 30 stycznia jego ciało zostało spalone w obozowym krematorium.
Dwa dni po śmierci Michała Kozala Polskie Radio Londyn podało ten fakt do wiadomości publicznej. Wywołało to duże zaniepokojenie Niemców, którzy obawiali się, że na terenie obozu w Dachau znajduje się ukryta radiostacja przekazująca aliantom informacje drogą radiową. Rodzinie odmówiono zwrotu rzeczy osobistych, a także wydania prochów, które rozsypano na terenie obozu. Księżom zakazano nawet modłów oraz odprawienia mszy.
Proces beatyfikacyjny.
Po uwolnieniu z Dachau, latem 1945, ks. kanonik Bolesław Kunka z Włocławka opracował memoriał o męczeńskim życiu biskupa Michała Kozala, który został przesłany do Rzymu z prośbą o rozpoczęcie procesu beatyfikacyjnego. 8 października 1960 na mocy specjalnego indultu prymasa Polski Stefana Wyszyńskiego rozpoczęto diecezjalny proces informacyjny dla stwierdzenia świętości życia bpa Michała Kozala. 14 czerwca 1987 został beatyfikowany w Warszawie podczas uroczystej mszy świętej, zamykającej II Krajowy Kongres Eucharystyczny przez papieża Jana Pawła II podczas jego pielgrzymki do Polski.
Patronat.
8 października 2002 roku Rada Miasta Włocławka promulgowała uznanie przez Stolicę Apostolską Michała Kozala za patrona miasta, a 9 czerwca 2013 został ogłoszony patronem miasta i gminy Krotoszyn. Jest patronem Wyższego Seminarium Duchownego w Bydgoszczy, Prymasowskiego Wyższego Seminarium Duchownego w Gnieźnie i współpatronem od 2004 diecezji bydgoskiej.
Wspomnienie liturgiczne bł. Michała Kozala w Kościele rzymskokatolickim obchodzone jest 14 czerwca. W polskim Kościele katolickim ma rangę wspomnienia obowiązkowego.
Ciekawostki.
6 lipca 2017 roku bp Michał Kozal został wspomniany podczas swojego pobytu w Polsce i przemówienia prezydenta Stanów Zjednoczonych – Donalda Trumpa – jakie wygłosił on przy Pomniku Powstania Warszawskiego na Placu Krasińskich, kiedy zacytował jego sentencję: "„Od przegranej orężnej bardziej przeraża upadek ducha u ludzi”".

</doc>
<doc id="207024" url="https://pl.wikipedia.org/wiki?curid=207024" title="Xymena Zaniewska">
Xymena Zaniewska

Xymena Krystyna Zaniewska-Chwedczuk (ur. 4 czerwca 1927 w Poznaniu, zm. 12 lutego 2016 w Warszawie) – polska projektantka mody, autorka scenografii i architekt, uznawana za twórczynię polskiej szkoły scenografii.
Życiorys.
Pochodziła z mieszanej rodziny wileńsko-wielkopolskiej wywodzącej się z niezamożnej szlachty. Ojciec pochodził z Kresów północno-wschodnich, matka z pogranicza Wielkopolski i Kujaw. Wychowała się pod Poznaniem. Od najmłodszych lat wykazywała talent artystyczny.
W czasie II wojny światowej trafiła wraz z wysiedloną rodziną do Częstochowy, gdzie spędziła całą niemiecką okupację. Zaangażowała się w działalność podziemną jako sanitariuszka Armii Krajowej. W tym okresie uczyła się także rysunku u zesłanego do Częstochowy prof. Zygmunta Kamińskiego. On też zachęcił ją do studiowania architektury. Po zdaniu w Częstochowie matury wyjechała na studia na Wydziale Architektury Politechniki Warszawskiej, które ukończyła w 1952.
Jeszcze w czasie studiów rozpoczęła pracę w Instytucie Wzornictwa Przemysłowego (1948−1952), a następnie „Miastoprojekcie”, w którym budowała MDM. Potem kierowała komisją przyznającą lokale mieszkaniowe. Razem z grupą architektów z biura projektów założyła też spółdzielnię mieszkaniową i rozpoczęła budowę domów dla członków spółdzielni w różnych miejscach Warszawy. Po otwarciu Marszałkowskiej Dzielnicy Mieszkaniowej została kierownikiem Pracowni Urbanistycznej MDM, odrzuciła jednak propozycję awansu na stanowisko naczelnego urbanisty Centralnego Zarządu Ośrodków Robotniczych i zdecydowała się na studia na Wydziale Architektury Wnętrz Akademii Sztuk Pięknych w Warszawie, które ukończyła w 1956.
Na życie zaczęła pracować jako projektantka wystaw, a następnie jako współpracowniczka Mody Polskiej projektowała odzież. Wkrótce zaczęła projektować dla Teatru Telewizji (stworzyła scenografię do kilkuset przedstawień, m.in. "Makbet", "Szkoła żon", "Wizyta starszej pani") i teatrów (stworzyła scenografię do 35 klasycznych spektaklów teatralnych i 15 operowych), a także została głównym scenografem Telewizji Polskiej, w której odpowiadała m.in. za wygląd spikerek. Stworzyła także scenografię do pięciu filmów baletowych. Wielokrotnie współpracowała m.in. z Adamem Hanuszkiewiczem.
Odeszła z pracy w TVP po ogłoszeniu stanu wojennego i przeszła na wcześniejszą emeryturę. Wstąpiła do związku „Solidarność”. W tym czasie zaczęła projektować scenografię i odzież dla kontrahentów zagranicznych. Brała udział w licznych wystawach międzynarodowych, m.in. stworzyła 20 ekspozycji Międzynarodowych Targów Poznańskich i 20 ekspozycji zagranicznych. Była jedną z postaci w cyklu dokumentalnym "Twentieth Century", w którym prezentowano sylwetki polskich twórców sztuki XX wieku. Po 1989 na krótko wróciła do Telewizji Polskiej, w latach 90. współprowadziła w TVP1 program "Stawka większa niż szycie".
Wykładowczyni PWSTiF w Łodzi.
W latach 1990–2014 była prezesem Fundacji Rozwoju Warszawskiego Ogrodu Zoologicznego „Panda”. Oprócz tego prowadziła fundację „Sztuka Polska”, pod której szyldem w 2008 wydała albumy: "Hanuszkiewicz" i "Kabaret Starszych Panów".
Zmarła 12 lutego 2016. 26 lutego 2016 jej pogrzeb odbył się w Alei Zasłużonych na warszawskich Powązkach Wojskowych (kwatera G-tuje-23).
Życie prywatne.
Jej pierwszym mężem był Ryszard Zaniewski, a drugim Mariusz Chwedczuk. Jej synem jest Iwo Zaniewski.

</doc>
<doc id="207028" url="https://pl.wikipedia.org/wiki?curid=207028" title="Mariusz Chwedczuk">
Mariusz Chwedczuk

Mariusz Chwedczuk (ur. 28 sierpnia 1933 w Hrubieszowie, zm. 1 listopada 2018) – polski scenograf, artysta grafik, wykładowca akademicki.
Życiorys.
Absolwent Wydziału Reżyserii PWST w Łodzi (1961) i ASP w Krakowie (1965). 
Główny scenograf Telewizji Kraków (1965–1968), scenograf Telewizji w Warszawie (1968–1981); współpracownik teatrów: Narodowego i Rozmaitości w Warszawie, Polskiego we Wrocławiu, Powszechnego w Łodzi, Deutsches Theater w Getyndze, Ernst Deutsches Theater w Hamburgu. 
Poza twórczością scenograficzną (w tym liczne spektakle Teatru Telewizji i scenografia filmowa) uprawia również grafikę. Autor wielu plakatów.
Chwedczuk zaprojektował scenografię do baletu „Dziadek do orzechów” P. Czajkowskiego w Teatrze Wielkim – Operze Narodowej w Warszawie.
Od 1996 do 2002 roku był wykładowcą Wydziału Reżyserii Akademii Teatralnej im. Aleksandra Zelwerowicza w Warszawie. 
Jego żoną była Xymena Zaniewska. Pochowany w Alei Zasłużonych na Cmentarzu Wojskowym na Powązkach w Warszawie (kwatera G-tuje-42).
Projekty.
„Dziadek do orzechów”, Teatr Wielki – Opera Narodowa w Warszawie, 1989

</doc>
<doc id="207031" url="https://pl.wikipedia.org/wiki?curid=207031" title="Informacyjna Agencja Radiowa">
Informacyjna Agencja Radiowa

Informacyjna Agencja Radiowa (IAR) – największa na polskim rynku mediów elektronicznych agencja informacyjna. Funkcjonuje przy Polskim Radiu od lata 1992 roku. W latach 1993-1994 IAR działała jako Radio-Info – pierwsze w Polsce radio informacyjne całkowicie na żywo, bez muzyki.
IAR oprócz informacji depeszowych oferuje także serwisy dźwiękowe; korzysta z sieci reporterów lokalnych stacji publicznych, korespondentów zagranicznych Polskiego Radia i zespołu redakcyjnego w Warszawie. Serwisy depeszowe IAR udostępnia przez satelitę oraz Internet. Głównymi klientami agencji są lokalne rozgłośnie radiowe, portale internetowe i serwisy teletekstowe.
Głównym produktem IAR jest serwis internetowy, zawierający materiały tekstowe i dźwiękowe.
IAR w swojej ofercie ma serwis krajowy, regionalny, zagraniczny, gospodarczy, kulturalny oraz sportowy tworzony przez Centralną Redakcję Sportową Polskiego Radia. Agencja przygotowuje również kilkuminutowe, gotowe do emisji dzienniki dla rozgłośni lokalnych (wiadomości IAR emitują, między innymi: poznańskie Radio Emaus, lubelskie Radio eR, Radio Warszawa, Radio Rodzina, Radio Niepokalanów).
Radio Parlament, Polskie Radio 24.
Dawniej dziennikarze IAR tworzyli zespół Radia Parlament. W grudniu 2010 roku IAR uruchomiła własne radio internetowe – Polskie Radio 24.
Korespondenci zagraniczni.
IAR utrzymuje największą sieć korespondentów spośród polskich stacji radiowych i telewizyjnych. We wrześniu 2016 roku stacja posiadała stałych korespondentów w następujących miastach:
Berlin,
Bruksela,
Chicago,
Kijów,
Londyn,
Meksyk,
Moskwa,
Nowy Jork,
Paryż,
Pekin,
Rzym,
Strasburg,
Waszyngton.
Kontrowersje.
14 stycznia 2018 r., w dniu finału Wielkiej Orkiestry Świątecznej Pomocy, podczas publicznej zbiórki pieniędzy na sprzęt dla szpitalnych oddziałów neonatologicznych, stojący na jej czele Jerzy Owsiak zarzucił Informacyjnej Agencji Radiowej manipulacje, gdyż IAR podała informację jakoby WOŚP miała zbierać pieniądze na Przystanek Woodstock, tymczasem według zapewnień fundacji festiwal Woodstock finansują osobne datki sponsorów Przystanku .

</doc>
<doc id="207038" url="https://pl.wikipedia.org/wiki?curid=207038" title="Józef Bronikowski">
Józef Bronikowski

Józef Bronikowski (ur. 1851 w Koronowie, zm. 1926 w Bydgoszczy) – polski inżynier hydrotechnik, pionier odbudowy dróg wodnych w 1920 na Pomorzu i Kujawach, kierownik Inspekcji Dróg Wodnych w Bydgoszczy.
Życiorys.
Urodził się 12 marca 1851 w Koronowie koło Bydgoszczy. Był synem Ignacego i Tekli z d. Borna. Uczył się w Królewskim Katolickim Gimnazjum w Chełmnie, gdzie latem 1873 r. złożył egzamin dojrzałości. Ukończył Politechnikę w Hanowerze. Wstąpił do pruskiej służby państwowej i urzędował w różnych miastach niemieckich, m.in. w Toruniu, gdzie rozwinął ożywioną polską działalność społeczną. Władze przeniosły go w głąb Niemiec.
Bronikowski nigdy nie ukrywał swego polskiego pochodzenia. Po odbudowaniu państwowości polskiej, już jako emeryt, postanowił wrócić do kraju. Naczelna Rada Ludowa w Poznaniu mianowała go w 1919 r. komisarzem i mężem zaufania, który miał uczestniczyć przy odbiorze majątku państwowego w Inspekcjach Dróg Wodnych w Bydgoszczy i Nakle n. Notecią. Od 1920 r. był kierownikiem Inspekcji Dróg Wodnych w Bydgoszczy.
Był członkiem Izby Przemysłowo-Handlowej w Bydgoszczy. 2 maja 1923 r. jako jeden z pierwszych bydgoszczan został kawalerem Krzyża Oficerskiego Orderu Odrodzenia Polski za zasługi położone dla Rzeczypospolitej Polskiej na polu pracy obywatelskiej.
Zmarł w Bydgoszczy 24 kwietnia 1926 r. Został pochowany na cmentarzu Nowofarnym. Jego imieniem nazwano ulicę na bydgoskich Flisach, w pobliżu Kanału Bydgoskiego.
Był żonaty z Józefą z Podjaskich, miał córkę.

</doc>
<doc id="207039" url="https://pl.wikipedia.org/wiki?curid=207039" title="Mona Liza">
Mona Liza



</doc>
<doc id="207041" url="https://pl.wikipedia.org/wiki?curid=207041" title="Mona Lisa">
Mona Lisa

Mona Lisa (wł. "Gioconda") – obraz olejny namalowany na topolowej desce przez Leonarda da Vinci, artystę włoskiego renesansu. Jego nazwa pochodzi od słowa "mona," które w dialekcie toskańskim jest skrótem od tytułu "ma donna" („moja pani”) oraz imienia domniemanego tematu portretu, zaś we wł. i hiszp. znany jest jako "La Gioconda," a we fr. "La Joconde," od nazwy rodu kupca zamawiającego to dzieło.
Obraz powstał w latach 1503–1507; obecnie znajduje się w paryskim Luwrze, pozostając własnością rządu Francji. Dzieło trafiło na stałą ekspozycję do Luwru w 1797 roku. Jest to jeden z najsłynniejszych i najbardziej cenionych obrazów z czasów renesansu. Podczas przenosin na tymczasową wystawę w Waszyngtonie w 1962 roku obraz został ubezpieczony na kwotę 100 milionów dolarów, co świadczy o jego wysokiej wartości na rynku sztuki.
Proweniencja.
Obraz został zamówiony przez florenckiego kupca, bławatnika Francesca Gioconda (stąd tytuł "La Gioconda"). Giocondo z nieznanych powodów nie został właścicielem portretu, a malarz swoje dzieło do końca życia woził ze sobą. Jerzy Cepik w swojej powieści biograficznej utrzymuje, że da Vinci wymógł na kupcu zgodę na namalowanie portretu jego żony, a po jego namalowaniu odmówił sprzedania go. Fakt, że to da Vinci sam chciał namalować portret żony mało wpływowego kupca może tłumaczyć brak jakichkolwiek dokumentów, w których rzekomy zleceniodawca skarży się na niewypełnienie zlecenia przez mistrza.
Po śmierci mistrza w 1519 roku, na mocy pozostawionego testamentu, wszystkie pisma i obrazy dziedziczył Giovanni Francesco Caprotti, uczeń i powiernik da Vinciego. Salai zginął w 1524 roku, a portret Mona Lisy znajdował się prawdopodobnie u jego sióstr wraz z sześcioma innymi dziełami zmarłego malarza. W 1547 roku obraz powrócił do Francji, a zakupił go Franciszek I za kwotę czterech tysięcy złotych koron (około 9,7 miliona dzisiejszych dolarów). Portret zawisł w Fontainebleau, w królewskim salonie kąpielowym. Po pięćdziesięciu latach obraz został przeniesiony na wyższe piętro do Cabinet des Tableaux (późniejszy "Pavillon des Peintures"). W tym samym okresie portret został poddany przez ówczesnego kustosza królewskiego, holenderskiego malarza Jeana Hoeya lub jego syna Claude’a, nieudolnym próbom naprawy uszkodzeń powstałych w wyniku przebywania obrazu w salonie kąpielowym: na powierzchnię nałożono grubą warstwę lakieru, przez którą kolory na portrecie straciły swą intensywność. Z biegiem lat lakier popękał, tworząc sieć szczelin zwaną krakelurą. Za panowania Ludwika XIV, Mona Lisa została przeniesiona do Wersalu, pierwotnie do królewskiej sypialni, a po śmierci króla do mało reprezentacyjnego pomieszczenia gdzieś w pałacu. Po otwarciu Luwru, jako jedno z ostatnich dzieł zostało przeniesione z Wersalu do muzeum. Po kilku latach, Napoleon Bonaparte zabrał obraz i zawiesił go w swojej sypialni w pałacu Tuileries. W 1815 roku, po zesłaniu Napoleona na Wyspę Świętej Heleny, Mona Lisa wróciła do Luwru, gdzie znajduje się do dnia obecnego.
Opis portretu.
Portret przedstawia kobietę "en trois quarts", siedzącą na balkonie w pozycji "contrapposto", jej ciało ustawione jest pod kątem, a twarz zwrócona jest w kierunku widza. Ubrana jest w skromną szatę, na której brak jest oznak pozycji społecznej, majątkowej czy dworskiej. Za nią artysta ustawił wysoki mur, a dalej melancholijny krajobraz pocięty zygzakowatymi liniami ścieżek i wijących się potoków, który po lewej stronie jest inny niż po prawej i nie stanowi jednej całości. Po obu stronach znajdują się fragmenty kolumn, domalowane prawdopodobnie przez artystę pod koniec tworzenia dzieła. Ten szczegół w kolejnych latach wzbudzał wśród historyków podejrzenia, że obraz pierwotnie był szerszy i został w kolejnych wiekach przycięty. Badania radiograficzne w XXI wieku odrzuciły zdecydowanie te teorie.
Postać namalowana została z innej perspektywy niż krajobraz: kobieta w perspektywie centralnej, a tło z lotu ptaka. Leonardo da Vinci namalował portret techniką olejną, wykorzystując technikę "„sfumato”", co było w ówczesnych czasach nowością; kolejne warstwy farby nakładał bardzo delikatnymi pędzlami, a laserunek jest praktycznie niewidoczny. Eksperymentalna technika, sposób ukazania postaci oraz tło nadawały portretowi wyjątkowe wrażenie przez co został on uznany, już przez mu współczesnych, za rewolucyjny.
Pierwsze zachowane wzmianki na temat portretu pochodzą z dziennika sekretarza kardynała Luigiego d’Aragona, Antonia de Beatis z 1517 roku. Wspomina on o swojej wizycie w pracowni da Vinciego we Francji, gdzie podziwiał trzy obrazy mistrza pt. "Święty Jan Chrzciciel", "Święta Anna Samotrzecia" i prawdopodobnie portret Mona Lisy, choć opis trzeciego obrazu przysparza historykom trudności identyfikacyjne. Beatis opisuje go jako portret florenckiej damy, ale wykonany na zlecenie Giuliana de’Medici, z którym Leonardo współpracował w Rzymie w latach 1513–1515. Z tego powodu historyk, Pierre La Mure uznał, że słowa da Vinciego wykluczają identyfikację sportretowanej kobiety jako Lisę Gherardini, z powodu braku jej powiązań z Medyceuszami
Pierwszy, bardziej szczegółowy opis dzieła pochodzi z 1550 roku. Pojawił się on w biografii Giorgia Vasariego "Żywoty najsławniejszych malarzy, rzeźbiarzy i architektów":
Tożsamość modelki.
Wedle powszechnie przyjętej wersji modelką Leonarda miała być Lisa Gherardini, żona Francesca Gioconda, który zamówił ten portret u da Vinciego.
Pierwsze informacje o sportretowanej kobiecie pochodzą również z biografii Vasariego: W 1911 roku, po kradzieży obrazu z Luwru, zaczęto podawać w wątpliwość relacje Vasariego, który mimo że obrazu nigdy nie widział, to zachwycał się brwiami Giocondy, których ta nigdy nie posiadała.
W XIX i XX wieku pojawiło się wiele wątpliwości i niepotwierdzonych hipotez związanych z tożsamością Mona Lisy. Wielu badaczy identyfikowało ją z innymi bardziej znanymi postaciami historycznymi. Wśród nich wymieniana była Izabela Aragońska, Beatrice d’Este, jedna z kochanek Giuliana de’ Medici Pacifika Brandano lub Costanza d'Avalos, czy też jego żona Filiberta (córka Filipa II Sabaudzkiego).
Inną hipotezę przedstawia Lilian Schwartz, sugerując, że obraz przedstawia samego Leonarda da Vinci. Schwartz użyła komputerowego programu do cyfrowego porównania rysów twarzy Mony Lisy i Leonarda, po czym doszła do wniosku, że obie postaci mają identyczne umiejscowienie i wymiary nosa, ust, podbródka oraz czoła. Schwartz spotkała się z zarzutem, iż porównywała twarz malarza, używając jego autoportretu, więc wskazane podobieństwo nie musiało być rzeczywiste, lecz podyktowane wspólnym autorstwem obu obrazów. Natomiast Robert Payne, a później także Maike Vogt-Lüerssen przedstawiali argumenty przemawiające za tym, że przedstawioną kobietą jest Izabela Aragońska – księżna Mediolanu.
W 2006 roku, historyk sztuki Giuseppe Pallanti w książce "Mona Lisa Revealed" potwierdził tezę Vasariego, opierając się na gruntownych studiach nad źródłami, jakie stanowiły dla niego zbiory dokumentów z epoki, zachowane w Archiwum Państwowym we Florencji. Pallanti w swojej pracy zapewnia, że ma wystarczające podstawy, aby potwierdzić istnienie Lisy Gherardini oraz jej związek z obrazem. Debatę wydaje się zamykać książka wydana w 2012 roku przez muzeum Luwr pt. "Leonardo Da Vinci at the Louvre", w której autorzy twierdzą, że odkryte w ciągu ostatnich lat dokumenty potwierdzają, że postać na obrazie to Lisa Gherardini. Jednym z tych dokumentów była odręczna notatka Agostina Vespuciego sporządzona na marginesie tomu "Epistiutale ad familiares" autorstwa Cycerona. Zapis datowany na 3 października 1503 roku informował, iż Leonardo pracuje nad portretem Lisy del Giocondo.
We wrześniu 2006 francuscy i kanadyjscy naukowcy ogłosili, że Mona Lisa podczas pozowania mistrzowi była w ciąży lub zaraz po porodzie. „Dzięki najnowszej technologii odkryliśmy, że Mona Lisa okrywała suknię specjalnym woalem z gazy, jaki niegdyś nosiły kobiety w ciąży lub zaraz po porodzie” – stwierdził jeden z badaczy, Michel Menu.
Zagadka uśmiechu.
Jak zauważa historyk sztuki Maria Poprzęcka, przed XIX wiekiem obserwatorzy "Mony Lisy" nie dostrzegali w uśmiechu modelki niczego tajemniczego. W "Żywotach artystów" Giorgia Vasariego wprawdzie pojawia się wzmianka o „bardziej boskim niż ludzkim” uśmiechu, jednak Poprzęcka dostrzega w tym zwrocie jedynie „usprawiedliwiający zwrot”, odnoszący się do nietuzinkowej persony Leonarda da Vinciego. Na współczesną interpretację uśmiechu Mony Lisy wpłynął esej "The Delicate Intrincates" (1822) autorstwa Thomasa Griffitha Wainewrighta, który dostrzegł w niej postać femme fatale. Bracia Goncourt w 1860 roku wprost porównali Giocondę do „jednej z XVI-wiecznych kurtyzan”, a najsłynniejsza z interpretacji autorstwa Théophile’a Gautier z 1858 roku dała początek legendzie „uśmiechu Giocondy”:
Największym echem odbiła się jednak interpretacja brytyjskiego pisarza Waltera Patera, który dostrzegł w enigmatycznym uśmiechu Mony Lisy doświadczenia wszystkich dotychczasowych epok historycznych oraz „symbol idei nowoczesnej”. To właśnie ta interpretacja skłaniała artystów epoki modernizmu do doszukiwania się głębszego sensu w uśmiechu Giocondy, który doczekał się niezliczonych parodii i karykatur.
W 2003 roku Margaret Livingstone, neurobiolog z Harvardu, podjęła próbę naukowego rozwiązania zagadki uśmiechu Mony Lisy. Zauważyła, że uśmiech Mony Lisy staje się wyraźniejszy, gdy człowiek patrzy jej w oczy, wydaje się natomiast znikać po zwróceniu wzroku bezpośrednio na usta. Livingstone odkryła, że złudzenie to wynika z faktu, iż ludzkie oko postrzega świat na dwa całkowicie odmienne sposoby:
Livingstone stwierdziła, że obraz Leonarda angażuje obie części siatkówki i w ten sposób oszukuje ludzkie oko. Analizy wykazały, że artysta sprytnie wykorzystał cienie rzucane przez kości policzkowe, aby uczynić usta znacznie ciemniejszymi od reszty twarzy. Uśmiech Mony Lisy wydaje się przez to bardziej oczywisty, kiedy obserwator patrzy jej w oczy, ponieważ wówczas postrzega go przez zewnętrzną część siatkówki. Patrząc bezpośrednio na jej usta, widz dostrzega ciemniejszą cześć obrazu (przez dołek środkowy), dzięki czemu uśmiech wydaje się znacznie mniej wyraźny.
Kradzież obrazu.
21 sierpnia 1911 obraz został skradziony z Salonu Carré w Luwrze przez pracującego w muzeum 29-letniego szklarza o nazwisku Vincenzo Peruggia. Przez dwa lata policja z całego świata bezskutecznie poszukiwała zaginionego dzieła. Jesienią 1913 roku z florenckim antykwariuszem Alfredem Geri skontaktował się listownie Peruggia, który występował pod pseudonimem „Leonardo”. Geri pokazał list ówczesnemu dyrektorowi Galerii Uffizich, Giovanniemu Poggi i obaj postanowili zorganizować spotkanie z nadawcą i sprawdzić prawdziwość jego deklaracji. Po negocjacjach dotyczących miejsca spotkania, wszyscy zainteresowani spotkali się 11 grudnia w hotelu w Albert Tripol-Italia (późniejszy Hotel La Gioconda) przy via Panzani. Za skradziony obraz Peruggia zażądał pół miliona lirów (obecnie ok. 2,15 mln dolarów). Autentyczność obrazu została potwierdzona, a sam złodziej aresztowany. Obraz po pięciu dniach publicznej wystawy w Galerii Uffizich, został przewieziony do Rzymu, do Galerii Borghese, a następnie do Mediolanu (Galeria Brera) i pociągiem do Paryża.
Swój czyn Peruggia tłumaczył chęcią zwrócenia najbardziej znanego dzieła Leonarda ojczystemu krajowi. To spowodowało, że w oczach włoskiej opinii publicznej w pierwszych miesiącach stał się bohaterem. Przed sąd trafił dopiero 4 czerwca 1914 roku, gdy „Mona Lisa” znajdowała się już w Paryżu, a opinia publiczna zapomniała już o złodzieju. Śledztwo wykazało, że motywy jakimi kierował się Peruggia nie były tak szlachetne, jak sam przedstawiał: chciał koniecznie sprzedać obraz dla zysku, ale osoby, którym proponował obraz odmawiały jego kupna. Na procesie wyznał, że chciał ukraść obraz Andrei Mantegni pt. "Mars i Wenus", ale był za duży i zdecydował się na "Mona Lisę". Ostatecznie został skazany na rok i piętnaście dni, a po apelacji kara została skrócona do siedmiu miesięcy i dziewięciu dni więzienia.
Mona Lisa w kulturze.
"Mona Lisa" wielokrotnie była tematem malarzy, innych artystów, programów satyrycznych i satyryków. Jej satyryczna wersja po raz pierwszy pojawiła się w 1887 roku, ukazano ją na rysunku ilustratora Sapecka, Eugène Bataille, z fajką w ustach. Jej wizerunek parodiowali Salvador Dalí, Fernand Léger, Maria Sol Escobar, Robert Rauschenberg Peter Max. Marcel Duchamp w 1919 roku ukazał ją na pocztówce z brodą i wąsami oraz z napisem "L.H.O.O.Q", czyli "Elle a choud au cul" ("Ona ma gorący tyłek", "Gorąca dupa") a Andy Warhol przedstawiał ją na swoich licznych serigrafiach pt. "Trzydzieści to lepiej niż jedna". "Mona Lisa" była tematem dla wielu wokalistów: śpiewał o niej Nat King Cole ("Mona Lisa"), Bob Dylan ("Vision of Johanna"), Elton John, Willie Nelson, Jimmy Clanton, Britney Spears czy Slick Rick. Była motywem w licznych powieściach literackich oraz filmowych: w "Star Treku", w "Doktorze Who", czy w "Uśmiechu Mony Lisy" z Julią Roberts w roli głównej, jak i w animowanej wersji "Giocondy" Terry’ego Gilliama w czołówce Latającego Cyrku Monty Pythona.
Kopia z Prado.
W styczniu 2012 roku muzeum Prado w Madrycie (Hiszpania) ogłosiło, że posiada niemal w pełni odrestaurowaną kopię obrazu, prawdopodobnie namalowaną przez ucznia Leonarda da Vinci pod okiem samego mistrza, w czasie gdy tworzył on Monę Lisę.
Kopia ukazuje jak mógł wyglądać oryginalny obraz w tamtych czasach, ponieważ przez wieki werniks, którym jest pokryty oryginalny obraz, zżółkł i popękał ze starości.

</doc>
<doc id="207042" url="https://pl.wikipedia.org/wiki?curid=207042" title="Jan Zakrzewski (dziennikarz)">
Jan Zakrzewski (dziennikarz)

Jan Andrzej Zakrzewski (ur. 24 lutego 1920 w Skierniewicach, zm. 22 kwietnia 2007 w Warszawie) – polski dziennikarz, pisarz, tłumacz.
Życiorys.
Absolwent wydziału administracji Akademii Nauk Politycznych w Warszawie (1949). Żołnierz kampanii wrześniowej 1939, uczestnik kampanii norweskiej 1940, oficer PSZ na Zachodzie. Członek Polskiej Misji Restytucyjnej w strefie brytyjskiej Niemiec 1945.
Współpracownik legendarnego tygodnika „Po prostu” 1950–1957, felietonista „Głosu Pracy”, redaktor w wydawnictwie „Czytelnik” 1952–1956. Dziennikarz Telewizji Polskiej od 1957, m.in. współtwórca i pierwszy kierownik redakcji teleturniejów oraz twórca i prezenter magazynu politycznego „Peryskop”. Korespondent Polskiego Radia i Telewizji Polskiej w Paryżu (1961–1967) oraz w Nowym Jorku (1972–1976).
Twórczość.
Tłumaczenia.
Laureat nagród dziennikarskich, m.in. „Złoty Mikrofon” (1971). Członek SDP, Stowarzyszenia Pisarzy Polskich i PEN Clubu.
Został odznaczony Krzyżem Walecznych oraz m.in. Krzyżem Kawalerskim Orderu Odrodzenia Polski (1975) i Złotym Krzyżem Zasługi (1973).
Jego żoną była aktorka Ewa Krasnodębska.
Pochowany na cmentarzu Powązkowskim w Warszawie (kwatera 40-3-20).

</doc>
<doc id="207045" url="https://pl.wikipedia.org/wiki?curid=207045" title="Wrzodziejące zapalenie jelita grubego">
Wrzodziejące zapalenie jelita grubego

Wrzodziejące zapalenie jelita grubego (, CU), zaliczane do grupy nieswoistych zapaleń jelit, jest przewlekłym procesem zapalnym błony śluzowej odbytu lub jelita grubego o nieustalonej dotychczas etiologii.
Etiopatogeneza.
Wrzodziejące zapalenie jelita grubego jest nieswoistą chorobą zapalną jelit o niewyjaśnionej etiologii. Pewny wpływ na rozwój schorzenia mają czynniki:
Objawy i przebieg.
Główne objawy mogące wskazywać na wrzodziejące zapalenie jelita grubego to:
Objawy pozajelitowe:
Choroba charakteryzuje się występowaniem zaostrzeń i okresów remisji o różnym okresie trwania. Najczęściej obejmuje końcową (lewą) część jelita grubego – odbytnicę (która zajęta jest w 95% przypadków), esicę, okrężnicę zstępującą, zagięcie śledzionowe. Rzadziej zajmuje całe jelito grube, aż do zastawki krętniczo-kątniczej. Nigdy nie dotyka bezpośrednio jelita cienkiego. Jedynym objawem może być tzw. "backwash ileitis", który występuje w momencie zajęcia jelita grubego na całej długości ("pancolitis") wraz z zastawką krętniczo-kątniczą, która staje się niewydolna i przepuszcza mediatory procesu zapalnego w kierunku końcowych odcinków jelita krętego. W odróżnieniu od choroby Leśniowskiego-Crohna we wrzodziejącym zapaleniu jelita grubego istnieje znacznie mniejsza tendencja do powstawania przetok okołoodbytniczych, ropni i perforacji jelit. Występuje natomiast większe prawdopodobieństwo powstania raka jelita grubego. Skłania to do wykonywania regularnych kolonoskopii diagnostycznych u osób długotrwale chorujących na wrzodziejące zapalenie jelita grubego. Ze względu na zajęcie przez chorobę dystalnej części odbytnicy dużą wartość diagnostyczną ma również wykonanie rektoskopii.
Rozpoznanie.
W diagnostyce wrzodziejącego zapalenia jelita grubego znaczenie mają:
Leczenie.
Strategie leczenia możemy podzielić na leczenie zachowawcze (farmakologiczne) i radykalne (chirurgiczne).
Leczenie dietetyczne.
Dieta jest ważną częścią procesu leczniczego w trakcie leczenia i jest integralną jego częścią. Zalecenia dietetyczne różnią się w zależności od fazy choroby.
U niektórych pacjentów palenie tytoniu działa protekcyjnie w "colitis ulcerosa" i powoduje zmniejszenie objawów.
Aminosalicylany.
To grupa leków najdłużej stosowana w leczeniu CU. Zalicza się do niej sulfasalazynę i mesalazynę. Ich działanie związane jest z hamowaniem kaskady kwasu arachidonowego i zahamowaniem produkcji leukotrienów (zwłaszcza LTB4), prostaglandyn, tromboksanów, czynnika aktywującego płytki (PAF), interleukin. Hamują także migrację komórek stanu zapalnego i aktywują antyproteazy. Są stosowane zarówno w fazie zaostrzenia, jak i remisji.
Działania niepożądane sulfasalazyny to bóle brzucha, nudności, wymioty, brak apetytu, skórne objawy alergiczne, leukopenia, wzrost aktywności AlAT i AspAT. U mężczyzn może też wywołać impotencję.
Glikokortykosteroidy.
Glikokortykosteroidy są drugą podstawową grupą leków stosowanych w leczeniu. Wykorzystuje się ich silne działanie przeciwzapalne. Do leczenia włącza się je, kiedy aminosalicylany nie powodują zadowalającej poprawy. Wskazaniem do ich zastosowania jest też zajęcie proksymalnego odcinka jelita. Mogą być stosowane doustnie (dawka w przeliczeniu na prednizon 40 – 60 miligramów na dobę) a w przypadkach ciężkich zaostrzeń dożylnie w dawkach 300–400 mg hydrokortyzonu lub 40–60 metyloprednizolonu.
Z uwagi, że glikokortykosteroidy nie podtrzymują remisji wycofuje się je z leczenia w przeciągu 2–3 miesięcy. Natomiast brak poprawy klinicznej po ich włączeniu do leczenia jest wskazaniem do rozważenia leczenia operacyjnego w przypadku ciężkiego zaostrzenia choroby. W leczeniu mogą być też stosowane preparaty o mniejszym ogólnosystemowym działaniu takie jak budesonid.
Środki immunosupresyjne.
W przebiegu leczenia może niekiedy dochodzić do sytuacji, gdy leczenie glikosteroidami nie przynosi efektów (steroidooporność) lub próba ich odstawienia powoduje nasilenie dolegliwości (steroidozależność). W tych sytuacjach postępowaniem z wyboru jest zastosowanie leków immunosupresyjnych. Najpowszechniej w tym celu stosowane są azatiopryna i 6-merkaptopuryna. Ich podstawowymi wadami są: początek działania po 8–12 tygodniach od początku stosowania, supresja szpiku z leukopenią lub innymi zaburzeniami hematologicznymi. Nie potwierdzono natomiast zwiększonego występowania nowotworów w przebiegu leczenia. Są one skuteczne w około 50% przypadków chorych a ich nieskuteczność nakazuje podjęcie próby leczenia cyklosporyną A, która podawana dożylnie powoduje zwykle remisję w przeciągu 5–7 dni. Cyklosporyna cechuje się jednak licznymi działaniami toksycznymi: jest toksyczna dla nerek, wątroby i układu nerwowego. Powoduje też wzrost ciśnienia tętniczego krwi.
Alternatywnym dla azatiopryny i 6-merkaptopuryny jest zastosowanie metotreksatu, który jednak głównie proponowany jest w leczeniu przewlekłym, stosowanym do przedłużenia okresu remisji. Jest wtedy zalecany w dawce 15 mg na tydzień, W trakcie jego stosowania wymagana jest suplementacja kwasu foliowego, którego metotreksat jest antagonistą.
Leki przeciwbakteryjne i probiotyki.
Należy zaznaczyć, że leki przeciwbakteryjne nie są stosowane do leczenia samej choroby, ale jej powikłań zapalnych bakteryjnych. Najczęściej stosowany jest metronidazol, ale może być również wankomycyna, ciprofloksacyna i gentamycyna.
Przez pewien okres wiązano pewne nadzieje z przywróceniem równowagi biologicznej w świetle jelita w oparciu o stosowanie probiotyków, prebiotyków lub synbiotyków. Nie udowodniono jednak skuteczności tego typu terapii, poza przypadkiem zastosowania w formie probiotyku szczepu Escherichia coli Nissle 1917 zastosowanego w formie wlewu doodbytniczego. Skuteczność tej metody opisano w przypadkach łagodnych i średnio ciężkich rzutów choroby.
Leki biologiczne.
Pomimo stosowania powyższych leków u około 10% chorych nie udaje uzyskać się zadowalającej remisji, lub źle znoszą stosowane leczenia. W latach 90. XX wieku wprowadzono do leczenia, dzięki postępom biologii molekularnej i inżynierii genetycznej, nową grupę leków, tak zwane leki biologiczne. Są to preparaty pozwalające na bezpośrednią ingerencję w proces zapalenia, gdyż są one najczęściej przeciwciałami monoklonalnymi skierowanymi przeciwko cytokinom, receptorom cytokin lub przeciwko komórkom układu immunologicznego.
Obecnie zastosowanie kliniczne znalazły:
Najwięcej badań klinicznych potwierdza skuteczność infliskymabu, który jest stosowany najczęściej w dawce 5 miligramów na kilogram masy ciała w iniekcji co 8 tygodni.
Leczenie jest dobrze tolerowane i opisywane jako bezpieczne. Jednakże w trakcie stosowania leków biologicznych obserwowane są objawy niepożądane i skutki uboczne, takie jak:
Uważa się, że zastosowanie humanizowanego certolizumabu (95% białka ludzkiego i 5% mysiego) czy ludzkiego adalimumabu (pegylowany fragment przeciwciała anty-TNF-α) będzie bezpieczniejsze. Obecnie badania nad zastosowaniem tych leków były prowadzone jedynie w przypadku choroby Crohna.
Trwają badania III fazy oceniające skuteczność w leczeniu choroby Leśniowskiego-Crohna oraz wrzodziejącego zapalenia jelita grubego. Jest to humanizowane przeciwciało monoklonalne skierowane przeciwko podjednostce ß7 integryn α4ß7 i αEß7. Wskutek czego lek ten selektywnie moduluje procesy zapalne w obrębie jelit.
Leczenie operacyjne.
W ciężkich zaostrzeniach choroby, pomimo stosowania leczenia farmakologicznego, niekiedy nie można zatrzymać postępu choroby a utrata krwi, elektrolitów i białka jest znaczna, koniecznym staje się wtedy wykonanie resekcji jelita grubego. Wykonuje się wówczas całkowite usunięcie całego jelita grubego, odbytu i odbytnicy z wytworzeniem ileostomii. Alternatywą dla zabiegu wyłonienia ileostomii jest wytworzenie zbiornika jelitowego J-pouch dzięki któremu chorzy zachowują komfort życia. W przypadku pozostawienia fragmentów jelita grubego które nie są zajęte, choroba i tak pojawi się w nich. 
U dużej części pacjentów całkowite usunięcie jelita grubego zahamowuje również objawy pozajelitowe.
Nowe metody leczenia w trakcie badań.
Leczenie naltreksonem.
Donoszono o skuteczności terapii naltreksonem w niskiej dawce (ang. "low dose naltrexone, LDN") w leczeniu chorób autoimmunologicznych, w tym aktywnej "colitis ulcerosa". W pilotażowym prospektywnym badaniu klinicznym na grupie 17 pacjentów z wskaźnikiem aktywności choroby CDAI 220-450 oceniano skuteczność i bezpieczeństwo terapii doustnym naltreksonem w dawce 4,5 mg/d codziennie wieczór przez 12 tygodni. Chorzy nie przyjmowali infliksimabu na co najmniej 8 tygodni przed rozpoczęciem badania.
Wskaźniki CDAI znacząco spadły (P= 0.01) u pacjentów przyjmujących LDN i pozostały poniżej poziomu wyjściowego przez 4 tygodnie po ukończeniu terapii. Odpowiedź na terapię zaobserwowano u 88% chorych, a remisja wystąpiła u 67% (P &lt; 0.001). Poprawę jakości życia odnotowano przy badaniu dwoma kwestionariuszami (IBDQ i SF-36). Najczęstszymi działaniami niepożądanymi były zaburzenia snu, występujące u 7 pacjentów.
Leczenie bupropionem.
Bupropion, atypowy antydepresant (stymulant będący pochodną fenyloetyloaminy), wydaje się mieć pozytywny wpływ na przebieg chorób autoimmunologicznych, takich jak właśnie colitis ulcerosa, choroba Leśniowskiego-Crohna, atopowe zapalenie skóry czy łuszczyca. Istnieją udokumentowane doniesienia o pełnych lub częściowych remisjach owych chorób u myszy podczas terapii bupropionem. Działanie opiera się na obniżeniu poziomu czynnika TNF-alfa w organizmie.Wydaje się, że przyczyną jest pozytywny wpływ dopaminergiczny bupropionu - lekko podwyższony poziom dopaminy spowodowany leczeniem wzmaga prawdopodobnie aktywność cAMP, która z kolei zmniejsza produkcję TNF-alfa.
Dalsze badania nad tego typu leczeniem są prowadzone za granicą (głównie w USA).

</doc>
<doc id="207046" url="https://pl.wikipedia.org/wiki?curid=207046" title="Bohumil Páník">
Bohumil Páník

Bohumil Páník (ur. 31 grudnia 1956 w Przylepach) – czeski trener piłkarski. 
Życiorys.
Ukończył studia na Uniwersytecie Palackiego w Ołomuńcu (studiował pedagogikę), posiada licencję trenerską UEFA Pro Licence. Jako piłkarz grał w FK Zlín, Dukli Bańska Bystrzyca, Dukli Tábor i ponownie FK Zlín (bez występów w I lidze).
Od FK Zlín rozpoczął swoją karierę trenerską, później pracował jako asystent Wernera Lički w Baníku Ostrawa i reprezentacji młodzieżowej Czech do lat 16. W rundzie jesiennej sezonu 2001/2002 trenował II ligowy FK Svit Zlín, następnie Sigmę Ołomuniec (od marca do października 2002). W rundzie wiosennej sezonu 2002/2003 (od 12 lutego do 6 czerwca 2003) był trenerem Lecha Poznań. Następnym klubem trenowanym od 29 grudnia 2003 przez Páníka była III ligowa Miedź Legnica. 
W sezonie 2004/2005 od 8 października 2004 trenował Pogoń Szczecin. W trakcie rundy wiosennej został zwolniony i 11 maja 2005 zastąpiony przez Bogusława Pietrzaka. 23 sierpnia 2005 powrócił do pełnienia obowiązków pierwszego szkoleniowca „Portowców” i prowadził drużynę przez całą rundę jesienną sezonu 2005/2006 oraz dwie kolejki rundy wiosennej rozegrane jeszcze w 2005 roku. Zimowy okres przygotowawczy 2005/2006 oznaczał dla Bohumila Páníka kolejną zmianę funkcji – po niemal zupełnej wymianie składu zespołu i zatrudnieniu przez właściciela klubu Antoniego Ptaka kilkunastu piłkarzy z Brazylii oraz brazylijskiego trenera José Carlosa Serrão, Páník objął posadę drugiego trenera drużyny (tzw. trenera-koordynatora odpowiedzialnego za przygotowanie taktyczne zespołu). W związku z nieuzyskaniem licencji trenerskiej "UEFA Pro" przez José Serrão, Bohumil Páník od 7 marca 2006 objął ponownie stanowisko pierwszego trenera Pogoni. Drużynę prowadził do 18 kwietnia 2006, kiedy to zastąpiony został przez Mariusza Kurasa. Pozostał w klubie na stanowisku trenera-koordynatora i przeniesiony do pracy w Brazylii – w ośrodku szkoleniowym Antoniego Ptaka w Jacareí pod São Paulo. 

</doc>
<doc id="207051" url="https://pl.wikipedia.org/wiki?curid=207051" title="Obiektyw wąskokątny">
Obiektyw wąskokątny



</doc>
<doc id="207052" url="https://pl.wikipedia.org/wiki?curid=207052" title="Real mode">
Real mode



</doc>
<doc id="207053" url="https://pl.wikipedia.org/wiki?curid=207053" title="Protected mode">
Protected mode



</doc>
<doc id="207062" url="https://pl.wikipedia.org/wiki?curid=207062" title="Publikacja naukowa">
Publikacja naukowa

Publikacja naukowa – artykuł w czasopiśmie naukowym lub w formie książki, spełniający określone, ostre kryteria poprawności, opisujący oryginalne badania naukowe i wynikające z nich wnioski, lub zbierający w formie przeglądu wnioski z wcześniej opublikowanych prac. Publikacje naukowe są zazwyczaj naukowym źródłem pierwotnym.
Struktura publikacji.
W czasopismach naukowych spotyka się generalnie trzy rodzaje publikacji:
Publikacja źródłowa.
Źródłowa publikacja naukowa składa się zazwyczaj z następujących, stałych działów:
Publikacja przeglądowa.
Układ publikacji przeglądowej różni się od publikacji źródłowej brakiem opisu przeprowadzonych badań a zamiast dyskusji wyników są kolejne rozdziały opisujące zestawione z sobą wnioski z innych publikacji. W podsumowaniu publikacji przeglądowej autor zamieszcza zwykle własne przemyślenia wynikające z zebranego materiału. Pozostałe działy publikacji przeglądowej wyglądają tak samo jak publikacji oryginalnej.
Publikacja polemiczna.
Publikacje polemiczne – przyjmują zwykle formę tzw. listu – który przypomina swoją strukturą komunikaty źródłowe. W publikacji polemicznej nie musi jednak znajdować się opis przeprowadzonych badań, lecz mogą się tam znajdować tylko krytyczne uwagi na temat metodologii badań i wniosków zawartych w innej publikacji.
Publikacja naukowa w języku angielskim.
Zalecany schemat i styl publikacji naukowych w języku angielskim omówiono dokładniej we „Wskazówkach EASE”.
Niektóre publikacje źródłowe przyjmują postać tzw. komunikatów – tj. skróconego do minimum opisu wstępnych badań, które są w toku. Komunikaty są w większości czasopism szybciej recenzowane i drukowane niż pełne publikacje źródłowe, a głównym celem ich pisania jest rezerwowanie tematu, w momencie kiedy ma się interesujące wyniki badań w „gorącej” tematyce, która prawdopodobnie jest też badana przez innych naukowców. Komunikaty nie posiadają zwykle wstępu i podsumowania lecz tylko opis badań i ich krótką dyskusję.
Publikacja naukowa jako źródło wiedzy naukowej.
Publikacja naukowa przed ukazaniem się w druku przechodzi zazwyczaj proces recenzowania, który czasami prowadzi do odrzucenia publikacji, a czasem do jej zasadniczej korekty merytorycznej. Systemy recenzowania nie dają jednak stuprocentowej pewności, czy np. opisane w publikacji badania nie są sfałszowane. Jednak obowiązek opisywania badań w sposób, który może być powtórzony daje przynajmniej możliwości zweryfikowania ich przez innych badaczy.
Znaczny, trudny do ustalenia, odsetek opisywanych badań, jeśli nie wygląda podejrzanie i nie kłóci się z dotychczasową wiedzą naukową nie jest nigdy weryfikowany przez innych badaczy.
Rodzajem kryterium znaczenia i wartości publikacji jest liczba jego cytowań w innych publikacjach, gdyż publikacje są cytowane przez innych badaczy w momencie gdy muszą się oni do nich z jakiegoś powodu odnieść, np. w celu użycia do własnych badań jakiejś metody badawczej opisanej w cytowanej publikacji.
Tytuł, adresy i nazwiska autorów, słowa kluczowe i abstrakty stanowią tradycyjnie własność publiczną, tj. są nieodpłatnie udostępniane przez wydawców czasopism naukowych wszystkim zainteresowanym, co umożliwia m.in. tworzenie baz danych publikacji. Pozostała część publikacji stanowi zwykle własność wydawcy czasopisma i nie wolno jej bezpłatnie rozpowszechniać. Dostęp do pełnych tekstów jest zazwyczaj związany z opłatami, które muszą wnosić albo biblioteki gromadzące czasopisma naukowe, albo sami potencjalni czytelnicy.
Liczba publikacji naukowych, które ukazują się na świecie jest szacowana na nie mniej niż 1 milion rocznie. Aby odnaleźć w tym gąszczu informacji interesujące dla czytelnika publikacje, tworzone są naukowe bazy danych, w których są gromadzone abstrakty publikacji i które umożliwiają ich wyszukiwanie po słowach kluczowych, autorach, słowach w tytule itp. Największą tego rodzaju bazą danych jest Web of Science prowadzoną przez firmę Thomson Reuters, a wcześniej przez Instytut Filadelfijski.
Zagrożenia w procesie publikacji.
W teorii przyjęcie lub nie danej publikacji do druku powinno wynikać z obiektywnego jej zrecenzowania. Proces recenzowania w szanujących się czasopismach naukowych ma teoretycznie charakter podwójnie ślepej próby. Autorzy publikacji wysyłając ją do redakcji nie wiedzą, kto będzie ją recenzował, i otrzymują teksty recenzji (czy to pozytywne, czy negatywne) w formie anonimowych tekstów. Recenzenci z kolei otrzymują do recenzji teksty publikacji bez informacji o tym, kto jest ich autorem, po to, aby ich recenzje nie były obciążone osobistymi animozjami. Obecnie w polskiej nauce coraz częściej nazwiska zarówno autorów artykułów do recenzji, jak i recenzentów są jawne.
W praktyce jednak grupy naukowców pracujących w tych samych dziedzinach wiedzy są niezbyt liczne i ludzie ci często znają się osobiście i wiedzą, kto się czym zajmuje (głównie dzięki częstym spotkaniom na tych samych konferencjach naukowych) i znają sposób pisania danej osoby. Stąd recenzenci są często w stanie domyślić się, czyją pracę oceniają, a oceniani mogą się domyślać, kto ich oceniał. Tworzy to w rezultacie swoiste koterie i układy – mające nierzadko zasięg globalny – przez które jest czasami trudno przebić się początkującym naukowcom.
Liczba i jakość publikacji ma decydujące znaczenie przy ocenianiu rezultatów pracy naukowej (bierze się tu pod uwagę m.in. takie mierniki, jak wskaźnik cytowań czy indeks Hirscha), stąd istnieje groźba zwalczania niektórych naukowców poprzez koterie naukowe, które poprzez częste odrzucanie publikacji prowadzą do utraty funduszy na zwalczane przez owe układy badania.
Sytuacje takie, mimo iż zdarzają się, rzadko jednak powodują zafałszowanie naukowego obrazu świata na dłuższą metę, gdyż historia nauki pokazuje, że nowe teorie, o ile są rzeczywiście poparte rzetelnymi dowodami naukowymi, w końcu przebijają się przez mur koterii.

</doc>
<doc id="207068" url="https://pl.wikipedia.org/wiki?curid=207068" title="Andrzej Nowicki (filozof)">
Andrzej Nowicki (filozof)

Andrzej Rusław Fryderyk Nowicki (ur. 27 maja 1919 w Warszawie, zm. 1 grudnia 2011 tamże) – polski filozof kultury, historyk filozofii i ateizmu, religioznawca, wykładowca akademicki (UW, UWr i UMCS), specjalista z zakresu filozofii włoskiego Oświecenia, koneser sztuki, dyplomata. Twórca systemu filozoficznego, który nazwał „ergantropijno-inkontrologicznym systemem filozofii spotkań w rzeczach”. Działacz ateistyczny, założyciel i prezes wielu organizacji laickich, wolnomyślicielskich i religioznawczych. Wolnomularz, w latach 1997–2001 wielki mistrz Wielkiego Wschodu Polski.
Życiorys.
Urodził się 27 maja 1919 w Warszawie w rodzinie Zbigniewa Nowickiego herbu Rogala (1892–1942) i Zofii Słubickiej herbu Prus I (1896–1977). W latach 1930–37 uczył się w Gimnazjum im. Stanisława Staszica w Warszawie.
W latach 1934–1937 należał do socjalistycznej organizacji młodzieży szkół średnich „Spartakus”, działającej pod patronatem PPS, następnie w latach 1937–1939 do Związku Niezależnej Młodzieży Socjalistycznej. Jeszcze przed studiami (w latach 1935–39) zaczął brać udział w wykładach i seminariach Kazimierza Czapińskiego z historii filozofii, teorii marksizmu i historii doktryn politycznych.
W latach 1937–39 Studiował filozofię, psychologię i italianistykę na Uniwersytecie Warszawskim. Od 1938 był członkiem Polskiego Towarzystwa Filozoficznego. Po wybuchu II wojny światowej kontynuował studia na uniwersytecie podziemnym. Do jego nauczycieli należeli Władysław Witwicki, Władysław Tatarkiewicz, Tadeusz Kotarbiński czy Antoni Bolesław Dobrowolski. Promotorem jego pracy magisterskiej dotyczącej filozofii Heraklita (złożonej w 1943) i doktorskiej pt. "O czynie bohaterskim" (złożonej w 1947) był Tatarkiewicz.
W czasie II wojny światowej wojny był członkiem socjalistycznej grupy „Płomienie”. Od 1942 roku w Związku Walki Zbrojnej. Od 1942 należał do PPS. W latach 1942–1944 był członkiem władz Wydziału Młodzieży PPS i oficerem politycznym III kompanii im. Komuny Paryskiej w batalionie OW PPS im. Jarosława Dąbrowskiego, redaktorem naczelnym miesięcznika „Światło” i członkiem komitetu redakcyjnego miesięcznika „Młodzież Socjalistyczna”. Brał czynny udział w powstaniu warszawskim, zarządzając pracą kulturalno-oświatową Ekspozytury Starostwa Powstańczego Warszawa Północ.
W pierwszych latach po wojnie, jeszcze za czasów swojego członkostwa w PPS-ie, był osobistym sekretarzem premiera Edwarda Osóbki-Morawskiego. Uczestniczył w delegacji polskiej na konferencji w Poczdamie, w latach 1945–47 pełnił funkcję attaché kulturalnego przy polskiej placówce dyplomatycznej w Rzymie. W latach 1947–48 pracował w Wydziale Zagranicznym Centralnego Komitetu Wykonawczego PPS. W latach 1947–50 należał do redakcji tygodnika „Świat i Polska“.
W latach 1948–1981 był członkiem PZPR. Przez wiele środowisk był krytykowany za udział w propagandzie antyreligijnej lat 40. i 50. (por. wydaną wówczas książkę "Papieże przeciwko Polsce", Książka i Wiedza, 1949). Od 1950 był Agentem Informatorem Urzędu Bezpieczeństwa Publicznego o ps. "Olimpia" i formalnie dopiero 24 maja 1955, w związku z wyeliminowaniem z sieci agencyjnej, decyzją Naczelnika Wydziału I Departamentu III KdsBP jego teczka personalna trafiła do archiwum Komitetu ds. Bezpieczeństwa Publicznego. Był członkiem Ogólnopolskiego Komitetu Frontu Jedności Narodu (1957–62), prezydium Zarządu Głównego Towarzystwa Szkoły Świeckiej (1957–69), Zarządu Głównego Towarzystwa Krzewienia Kultury Świeckiej (od 1969), którego został członkiem honorowym w 1977.
Był jednym z założycieli Stowarzyszenia Ateistów i Wolnomyślicieli (w 1957), w którym był przewodniczącym Zarządu Głównego w pierwszych latach działalności (1957–62). Był współzałożycielem Polskiego Towarzystwa Religioznawczego (w 1956; od 1958 członek zarządu), w którym pełnił w latach 1973–88 funkcję prezesa (od 1988 prezes honorowy). Założył również pismo religioznawcze „Euhemer” (1957), którego był w latach 1957–81 redaktorem naczelnym.
W 1962 uzyskał tytuł docenta (obecnie doktorat) na podstawie obrony pracy "Centralne kategorie filozofii Giordana Bruna" na Wydziale Filozoficznym Uniwersytetu Warszawskiego. Tytuł profesora nadzwyczajnego uzyskał w 1971, zaś zwyczajnego w 1976 roku. Wykładał filozofię na Uniwersytecie Warszawskim (1952–1963), Uniwersytecie Wrocławskim (1963–1973, pełnił tu funkcję kierownika Katedry Historii Filozofii oraz założył Wrocławski Ośrodek Studiów nad Filozofią Włoskiego Odrodzenia) i Uniwersytecie Marii Curie Skłodowskiej w Lublinie (1973–1991, gdzie piastował stanowisko kierownika Zakładu Filozofii Kultury Międzyuczelnianego Instytutu Filozofii i Socjologii). W czasie czterdziestu lat wypromował 112 magistrów i 35 doktorów.
W ramach prac naukowych zajmował się przede wszystkim Lucilio Vaninim, któremu poświęcił kilka książek i liczne artykuły, a także osobie Giordano Bruno. W ramach tych badań utrzymywał żywe kontakty z włoskimi środowiskami naukowymi, publikował we włoskich pismach. Jego dorobek naukowy w tym zakresie został we Włoszech doceniony również symbolicznie, gdyż został uhonorowany za swój wkład w studia na renesansową myślą włoską medalami. W 1967 za zasługi dla kultury włoskiej dekretem Prezydenta Republiki Włoskiej został mianowany członkiem zwyczajnym zagranicznym Akademii Nauk Moralnych i Politycznych w Neapolu. Wyróżniony został również honorowym obywatelstwem miast Taurisano (1967) i Noli (1976).
Po transformacji związał się z wolnomularstwem. W 1994 został współzałożycielem czasopisma „Wolnomularz Polski“. W latach 1997–2001 — przez kolejne cztery kadencje — pełnił funkcję wielkiego mistrza Wielkiego Wschodu Polski. Pełnił funkcję wiceprezydenta Polskiej Grupy Narodowej (Uniwersalnej Ligi Masońskiej).
W 2007 został członkiem Komitetu Honorowego Polskiego Stowarzyszenia Racjonalistów.
Jako ergantropista interesował się duchowymi osiągnięciami różnych kultur, w tym malarstwem, literaturą, był melomanem. Przebywając już na emeryturze, zainteresowany kulturą chińską, zaczął się samodzielnie uczyć języka chińskiego.
Jego prace obejmują ponad 1200 pozycji, w tym około 1000 w języku polskim, 142 po włosku, 58 w 10 innych językach. Jest autorem ok. 50 książek.
Życie prywatne.
Praprapraprawnuk posła na Sejm Czteroletni Józefa Radzimińskiego herbu Lubicz (zm. 1820).
Żonaty z Zenobią z domu Skrzek (1921–2005). Mieli troje dzieci: Przemysława (ur. 1944), filozofa i astrologa Światosława (ur. 1947; byłego męża Wandy Nowickiej) i Kingę (ur. 1948).

</doc>
<doc id="207073" url="https://pl.wikipedia.org/wiki?curid=207073" title="Skanlacja">
Skanlacja

Skanlacja (od ang. "scanlation"; z połączenia słów "scanning" i "translation") – termin stosowany głównie przez fanów mangi (japoński komiks). Skanlacje polegają na skanowaniu oryginalnych stron mangi (najczęściej w języku japońskim) i zastąpieniu tekstów językiem odpowiednim dla kraju, w jakim dana skanlacja ma się ukazać. Popularne jest też zastępowanie wcześniejszych skanlacji, np. angielskich, innym językiem, np. polskim. Takie rozwiązanie może wiązać się jednak z pewnymi niedogodnościami, ponieważ przykładowe angielskie tłumaczenie nie musi być w stu procentach wierne japońskiemu oryginałowi (niektórych zwrotów, słów i określeń nie można przetłumaczyć dokładnie i dosłownie, w szczególności bardzo rozbudowanych japońskich onomatopei), a podczas pośredniego tłumaczenia z angielskiego na polski tłumacz może dokonywać kolejnych zmian, przez co tekst jeszcze bardziej odbiega od oryginału. Wiele grup skanlacyjnych w Polsce i w innych krajach nie tłumaczy japońskich onomatopei ze względu na brak wyrobionego słownictwa, skupiając się jedynie na czystym tekście w dymkach.
Należy zaznaczyć, że termin skanlacja dotyczy tłumaczenia z dowolnego języka na dowolny inny, także komiksów np. amerykańskich, czy francuskich.
W wielu krajach (także w Polsce) działają grupy fanów, zajmujące się skanlacjami. Obecnie jest w Polsce aktywnych ok. 80 grup skanlacyjnych, zajmujących się mangą, anime oraz light novel. Niektóre z nich tłumaczą mangi bezpośrednio z japońskiego, dzięki temu unikają błędnego przekazu i zachowują wierność oryginałów. Podobnie jak fansuby, powstają one od fanów dla fanów i publikowane są nieodpłatnie w Internecie.
Kwestia prawna.
Skanlacje w świetle prawa polskiego są nielegalne. Jeśli twórcy skanlacji nie uzyskali pozwoleń od właścicieli praw autorskich, to łamią ustawę z dnia 4 lutego 1994 o prawie autorskim i prawach pokrewnych. 8 czerwca 2010 roku w San Francisco została zawiązana koalicja największych wydawców mangi na świecie, której celem jest zwalczanie procederu rozprzestrzeniania skanlacji w internecie.

</doc>
<doc id="207074" url="https://pl.wikipedia.org/wiki?curid=207074" title="Wincenty Senkowski">
Wincenty Senkowski



</doc>
<doc id="207075" url="https://pl.wikipedia.org/wiki?curid=207075" title="Kim">
Kim

nazwisko
imię
geografia
inne

</doc>
<doc id="207076" url="https://pl.wikipedia.org/wiki?curid=207076" title="Michaił Frunze">
Michaił Frunze

Michaił Wasiljewicz Frunze (; ur. w Piszpeku, zm. 31 października 1925 w Moskwie) – rosyjski dowódca wojskowy Armii Czerwonej i działacz bolszewicki. Komisarz ludowy spraw wojennych i morskich ZSRR 1924–1925, członek Komitetu Centralnego RKP(b) (1921–1925), zastępca członka Biura Politycznego KC RKP(b) 1924–1925.
Życiorys.
Syn felczera wojskowego Mołdawianina i rosyjskiej chłopki. Po ukończeniu gimnazjum w Wiernym rozpoczął w 1904 roku studia w Petersburskim Instytucie Politechnicznym, gdzie w końcu tego samego roku wstąpił do SDPRR. Brał udział w rewolucji 1905 roku, zorganizował strajk w Iwanowo–Wozniesieńsku i walczył w antycarskim powstaniu zbrojnym w Moskwie w grudniu 1905 r. Skazany na karę śmierci (ułaskawiony) i katorgę. Po ucieczce z zesłania w 1916 prowadził działalność konspiracyjną wśród żołnierzy, był podoficerem w czasie I wojny światowej. Uczestniczył w przygotowaniu i przeprowadzeniu rewolucji październikowej. W czasie wojny domowej dowodził południową grupą armii Frontu Wschodniego Armii Czerwonej, walczącą przeciwko wojskom admirała Kołczaka.
27 października 1920 r. został mianowany dowódcą Frontu Południowego. Pod jego dowództwem Armia Rosyjska gen. Wrangla została ostatecznie wyparta z Północnej Taurydy oraz z Krymu. Był to koniec wojny domowej z białymi na froncie południowym.
Następnie Frunze dowodził w Turkiestanie przeciwko wojskom emiratu bucharskiego, przeciwko oddziałom anarchistycznym Nestora Machny na Ukrainie.
Od marca 1924 był zastępcą komisarza ludowego (ministra) spraw wojennych i morskich Lwa Trockiego, a od stycznia 1925 – komisarzem ludowym spraw wojennych i morskich, a także przewodniczącym Rady Wojskowo–Rewolucyjnej ZSRR (Реввоенсовет СССР). Kandydaturę Frunzego, który zastąpił Trockiego na stanowisku komisarza ludowego spraw wojennych popierali w Biurze Politycznym RKP(b) Grigorij Zinowjew i Lew Kamieniew, ówcześnie w sojuszu politycznym ze Stalinem, przy oporze tego ostatniego. Nominacja Frunzego oznaczała upadek Trockiego – twórcy Armii Czerwonej i głównodowodzącego w latach 1918–1925. Frunze sformułował podstawy radzieckiej doktryny wojennej oraz zakończył reformę wojska – komisarze polityczni zostali przekształceni w zastępców dowódcy bez prawa dowodzenia. Jednocześnie od 1924 roku był zastępcą członka Biura Politycznego KC Rosyjskiej Komunistycznej Partii (bolszewików) (RKP(b)).
Zmarł w trakcie operacji wrzodu żołądka, z powodu zastosowania typu narkozy, na który był uczulony. Frunze nie chciał poddać się operacji, został do niej zmuszony postanowieniem Biura Politycznego KC RKP(b). Od początku podejrzewano, że operacja mogła mieć charakter skrytobójstwa. Taką sugestię przedstawił pisarz Borys Pilniak w opowiadaniu "Opowieść niezgaszonego księżyca" opublikowanym już w 1926 roku, podobnie uważał ówczesny sekretarz Biura Politycznego Boris Bażanow. Wkrótce zaczęto o nią podejrzewać Stalina. Mimo braku istnienia bezpośredniego dowodu na umyślne spowodowanie śmierci Frunzego przez lekarzy wątpliwości budzi fakt, że zastosowana przy operacji dawka chloroformu siedmiokrotnie przekraczała zwykle stosowaną w celu wywołania narkozy. Śmierć Frunzego umożliwiła wprowadzenie przez Stalina na stanowisko głównodowodzącego swego zausznika Klimenta Woroszyłowa.
W czasach ZSRR imię Frunzego nosiło wiele miast i instytucji, m.in. obecna stolica Kirgistanu – Biszkek, Akademia Wojskowa w Moskwie i Szkoła Morska.
Po śmierci Frunzego jego żona, przekonana o nienaturalnym charakterze śmierci męża, popełniła samobójstwo. Dzieci, syn Timur i córka Tatiana, do roku 1931 pozostawały pod opieką babki. Wobec jej ciężkiej choroby w 1931 adoptował je i wychowywał Klimient Woroszyłow.

</doc>
<doc id="207078" url="https://pl.wikipedia.org/wiki?curid=207078" title="Langusta (skorupiak)">
Langusta (skorupiak)

Langusta, langusta pospolita ("Palinurus elephas" syn. "Palinurus vulgaris") – skorupiak morski z rodziny langustowatych. Jadalna, zaliczana do owoców morza, poławiana gospodarczo na dużą skalę. Nazywana czerwoną langustą lub langustą europejską. Nazwą "langusta" określane są również inne gatunki langustowatych, zwłaszcza z rodzajów "Palinurus" i "Panulirus". Występowanie: Morze Śródziemne i Ocean Atlantycki.
Opis.
Zamieszkuje dno morskie mórz strefy gorącej i ciepłej. Langusty to dość duże skorupiaki morskie. Osiągają do 9 kg masy ciała i długość do 45 cm. Zwierzęta te odbywają sezonowe wędrówki na zimę, przemieszczając się w głębsze miejsca. Posiadają 5 par odnóży (dziesięcionóg) i liczne, twarde kolce na twardym i zwapniałym karapaksie okrywającym szczelnie przednią część ciała, czyli głowotułów. Odwłok także jest pokryty pancerzem, składającym się z ruchomych wobec siebie poprzecznych segmentów, zakończony jest szerokim wachlarzem ogonowym. Langusty nie mają szczypiec. Odnóża tułowiowe są niemal jednakowo rozwinięte. U samic ich ostatnia para jest często zakończona dwuwierzchołkowym członem. Odnóża te służą głównie do przytrzymywania jajeczek. Rozwinięte czułki są dłuższe niż głowotułów i odwłok razem wzięte, jest to przekształcona druga para odnóży. Ubarwienie od pomarańczowego do purpurowego. Co roku gubi swój pancerz, aby mogła urosnąć. Żywi się innymi skorupiakami. Dotychczas poznano około 120 gatunków langust, zamieszkujących morza tropikalne i subtropikalne. Żyją one tylko w wodach czystych, więc ich obecność świadczy o niskim stopniu zanieczyszczenia środowiska. Większa część z nich zasiedla płytkie dna mórz w sąsiedztwie rafy koralowej.

</doc>
<doc id="207079" url="https://pl.wikipedia.org/wiki?curid=207079" title="Algeciras">
Algeciras

Algeciras – miasto w południowej Hiszpanii, a dokładniej w Andaluzji w prowincji Kadyksu nad Zatoką Algeciras (Morze Śródziemne). Algeciras zamieszkuje 114 tys. mieszkańców. W 1906 roku odbyła się tam międzynarodowa konferencja w sprawie Maroka – gdzie Niemcy poniosły dyplomatyczną porażkę w konflikcie z Francją.
Nazwa Algeciras pochodzi od arabskiego słowa "al-jazeera" – półwysep.
Nowoczesny port Algeciras jest jednym z bardziej ruchliwych w Europie. Posiada regularne połączenia promowe z Tangerem w Maroku i z hiszpańską enklawą Ceutą.
Wraz z kilkoma sąsiadującymi miasteczkami np. La Línea czy Gibraltar tworzy zespół miejski. Według danych hiszpańskiego Ministerstwa Rozwoju tzw. "Wielki Zespół Miejski" Zatoki Algeciras (hiszp. "Grande Área Urbana") ma 235 572 mieszkańców na powierzchni 583 km², w latach 2001-2011 nastąpił wzrost ludności o 33 494 osób, co stanowi wzrost o 16.6%.
W mieście działa klub piłki nożnej, Algeciras CF, grający obecnie w lidze Tercera División, będącej czwartym poziomem ligowym rozgrywek piłkarskich w Hiszpanii.
Osoby związane z Algeciras

</doc>
<doc id="207080" url="https://pl.wikipedia.org/wiki?curid=207080" title="Aleksandr Jegorow">
Aleksandr Jegorow

Aleksandr Iljicz Jegorow (; ur. w Buzułuku, zm. 23 lutego 1939 w Moskwie) – radziecki dowódca wojskowy, marszałek Związku Radzieckiego, jeden z pierwszych wojskowych, którym w 1935 r. nadano ten stopień. Ofiara masowej czystki w Armii Czerwonej, przeprowadzonej w okresie wielkiego terroru.
Życiorys.
Młodość. Służba w armii Imperium Rosyjskiego.
Pochodził ze średniozamożnej rodziny mieszczańskiej. Był najmłodszym synem Ilji Fedorowicza i Marii Iwanowny Jegorowów. W 1901, po ukończeniu sześciu klas gimnazjum klasycznego w Samarze, wstąpił do wojska jako ochotnik. Ukończył Kazańską Szkołę Junkrów w 1905, po której został skierowany na Zakaukazie, gdzie razem ze swoją jednostką brał udział w tłumieniu wystąpień rewolucyjnych w Tyflisie, Baku oraz Gori. Za swój udział w pacyfikacji protestów 1905 r. otrzymał order Świętego Stanisława III klasy. Ten element swojej biografii Jegorow starannie ukrywał w życiorysach, jakie sporządzał następnie jako członek partii, fałszował również datę urodzenia. Bolszewiccy przywódcy, łącznie ze Stalinem, doskonale jednak o tych faktach wiedzieli.
Uczestnik I wojny światowej. W czasie wojny walczył jako dowódca kompanii i batalionu 132 Benderskiego pułku piechoty w stopniu podpułkownika. Trzykrotnie był kontuzjowany, dwukrotnie – ciężko ranny. Został odznaczony Honorową Bronią Świętego Jerzego. W listopadzie 1917 pułkownik armii rosyjskiej (decyzję o awansie otrzymał 9 listopada, już po rewolucji).
Wojna domowa w Rosji i wojna polsko-bolszewicka.
W 1917, w nadziei na dalszy rozwój kariery wojskowej, związał się z lewicowymi eserowcami, z którymi zerwał w lecie 1918 po ich nieudanym buncie przeciwko władzom bolszewickim. W 1918 wstąpił do tworzonej Armii Czerwonej, w lipcu 1918 r. został również członkiem WKP (b). W 1918 przewodniczył komisji weryfikacji oficerów do tworzonej Armii Czerwonej, w której organizacji uczestniczył, i był komisarzem jej sztabu generalnego.
Jako jeden z nielicznych na tym etapie byłych carskich oficerów, którzy cieszyli się zaufaniem bolszewickiego kierownictwa, został skierowany na Front Południowy (następnie Południowo-Zachodni). Od sierpnia 1918 dowodził odcinkiem Bałaszow – Kamyszyn (od października 9 Armia), gdzie tworzył regularne oddziały z nieregularnych formacji czerwonych. 26 grudnia 1918 r. zastąpił Klimienta Woroszyłowa na stanowisku dowódcy 10 Armii, broniącej Carycyna. W marcu 1919 r. miał pod swoją komendą 23 tys. żołnierzy, na czele których przeprowadził ofensywę wzdłuż linii kolejowej z Carycyna do stanicy Wielikokniażeskiej. Marsz 10 Armii został zatrzymany przez siły Konstantina Mamontowa na bagnistych obszarach między Salem i Manyczem, jednak przewaga liczebna czerwonych dawała im szanse dalszego marszu w stronę Batajska i Tichorieckiej.
Od lipca 1919 r. dowodził 14 Armią, walczącą na wschodniej Ukrainie. Jesienią 1919 r. w miejsce Władimira Gittisa przejął dowództwo nad całym Frontem Południowym w obliczu zagrożenia, jakie stanowiła dla rządów bolszewików ofensywa Sił Zbrojnych Południa Rosji na Moskwę pod dowództwem Antona Denikina. Z powodzeniem walczył przeciwko siłom Denikina; w październiku 1919 r. podległe mu siły zdobyły Orzeł, a wspólnie z wojskami Frontu Południowo-Wschodniego Wasilija Szorina opanowały Woroneż, przekroczyły Don, a następnie wyparły białych z Rostowa nad Donem i Nowoczerkaska. Po tych wydarzenia biali ostatecznie stracili inicjatywę w wojnie domowej.
Od stycznia – grudnia 1920 dowódca Frontu Południowo-Zachodniego w czasie wojny polsko-bolszewickiej (8 Armia, 12 Armia, 13 Armia, 14 Armia) z komisarzem frontu Józefem Stalinem, którego zastępcą był Jan Bierzin. Początkowo podległe mu siły odniosły szereg sukcesów, m.in. odbijając z rąk Polaków Kijów i zbliżając się do Lwowa. Następnie jednak Jegorow, lekceważąc rozkazy naczelnego dowództwa, uległ sugestiom Stalina i nie skierował sił Armii Konnej Siemiona Budionnego na pomoc Frontowi Zachodniemu, co przesądziło o klęsce bolszewików w bitwie warszawskiej, a w konsekwencji – w całej wojnie. Od grudnia 1920 dowódca Kijowskiego, a od kwietnia 1921– Piotrogrodzkiego Okręgu Wojskowego.
Aleksandr Jegorow był jednym z najbardziej utalentowanych dowódców czerwonych podczas wojny domowej.
Dalsza kariera wojskowa w ZSRR.
Jego dalszą karierę w latach 20. ułatwiły dobre relacje ze Stalinem, którego poznał w trakcie obrony Carycyna. Obaj mężczyźni uchodzili za przyjaciół, ich rodziny wspólnie spędzały wakacje. W rzeczywistości Stalin nigdy nie ufał Jegorowowi; uważał, iż ten nigdy nie został dobrym komunistą i zbierał w prywatnym archiwum kompromitujące go materiały (w tym kolejne, „poprawione”, wersje życiorysu.
Od lutego 1922 Aleksandr Jegorow dowodził Armią Kaukaską, a od maja 1924 – Wojskami Ukrainy i Krymu. W latach 1925–1926 attaché wojskowy w Chinach. Od 1927 dowódca Białoruskiego Okręgu Wojskowego. Od 1931 szef Sztabu Robotniczo–Chłopskiej Armii Czerwonej, a od 1935 szef Sztabu Generalnego. W 1935 r. został jednym z pierwszych pięciu radzieckich dowódców promowanych na stopień marszałka Związku Radzieckiego.
W latach 1937–1938 I zastępca komisarza obrony, powołany na miejsce aresztowanego, a następnie rozstrzelanego Michaiła Tuchaczewskiego, wcześniej zresztą poparł wykluczenie z partii zarówno jego, jak i komandarmów Iony Jakira oraz Ijeronima Uborewicza.
W styczniu 1938 r., pół roku od rozpoczęcia czystki w Armii Czerwonej, Politbiuro WKP (b) negatywnie oceniło dotychczasową pracę Jegorowa, zarzucając mu organizowanie pracy sztabu generalnego „w sposób wyjątkowo niezadowalający” i to, iż miał wiedzę o spisku zorganizowanym przez innych wysokich oficerów. 4 lutego odwołano go z dotychczasowej funkcji, powierzając mu dowodzenie drugorzędnym Zakaukaskim Okręgiem Wojskowym. W zasadzie jego los był już w tym momencie przesądzony.
Aresztowanie i śmierć.
Do zatrzymania i egzekucji Jegorowa dążyli komisarz spraw wojskowych Woroszyłow oraz szef NKWD Nikołaj Jeżow. Wcześniej, na początku miesiąca, został pozbawiony statusu kandydata na członka komitetu centralnego WKP (b). Przeciwko Jegorowowi donosy złożyli kombryg Żygur, wykładowca Akademii Sztabu Generalnego, oficerowie Fiodor Sudakow oraz Kazanow, a wreszcie Jefim Szczadienko, który w grudniu 1937 r. doniósł Woroszyłowowi, iż wicekomisarz ubolewał nad przesadnym podkreślaniem roli Stalina i Woroszyłowa w wojnie domowej, przy równoczesnym deprecjonowaniu jego własnych zasług. Ponadto Jegorowa obciążali swoimi wymuszonymi zeznaniami już aresztowani oficerowie. Jegorowa oskarżono wreszcie o to, że jego żona Galina Cieszkowska, Polka z pochodzenia, szpieguje na rzecz Polski i współpracuje z ambasadą RP. Podstawą tych oskarżeń były jej wizyty na rautach w ambasadzie.
21 lutego 1938 r. Jegorow na wezwanie Woroszyłowa przybył do Moskwy. Został umieszczony początkowo w areszcie domowym w Sosnach pod Moskwą, a następnie w wojskowym domu wypoczynkowym w Archangielskoje. Próbował prosić Stalina i Woroszyłowa o łaskę, przypominając o swojej współpracy z nimi podczas wojny domowej. Aresztowany przez NKWD 28 kwietnia 1938, według Wieczorkiewicza i N. Czeruszowa już 8 marca.
Marszałek został oskarżony o przygotowywaniu spisku przeciwko Stalinowi jeszcze w okresie wojny domowej, próbę udaremnienia planu rozgromienia wojsk Denikina, utworzenie "prawicowej organizacji terrorystycznej" razem z Rykowem, Bubnowem, Tuchaczewskim i Gamarnikiem, a także szpiegostwo na rzecz Niemiec i Polski. Od początku przyznawał się do wszystkiego, widząc w tym jedyną szansę na ocalenie życia. Dzięki temu nie był w śledztwie bity ani torturowany. Obciążył kolejnych wskazanych mu 60 oficerów, którzy byli następnie represjonowani.
28 lipca 1938 r. jego nazwisko znalazło się na sporządzonej przez Jeżowa liście 139 nazwisk oficerów oraz działaczy partyjnych i państwowych, którzy mieli zostać natychmiast rozstrzelani, wtedy jednak Stalin wykreślił Jegorowa - jako jedynego - z listy. Ostatecznie został 22 lutego 1939 skazany na śmierć przez Kolegium Wojskowe Sądu Najwyższego ZSRR z zarzutu o "szpiegostwo, udział w organizacji kontrrewolucyjnej i przygotowaniu aktu terrorystycznego" i następnego dnia stracony. Skremowany w krematorium na Cmentarzu Dońskim, pochowany anonimowo.
Zrehabilitowany po XX Zjeździe KPZR, postanowieniem Kolegium Wojskowego SN ZSRR 14 marca 1956 r.
Wydał książkę o wojnie 1920 pt. "Lwow – Warszawa 1920." "Wzaimodiejstwie frontow" (1929), w której dowodził, iż to nie jego decyzje przesądziły o klęsce Armii Czerwonej pod Warszawą i że odpowiedzialność za nią spada na Michaiła Tuchaczewskiego i Siergieja Kamieniewa. Opublikował także "Razgrom Denikina 1919" (1931).
Jego druga żona Galina Cieszkowska została również aresztowana podczas wielkiej czystki i stracona jeszcze przed mężem, 28 sierpnia 1938 r. Nie represjonowano, prawdopodobnie z uwagi na uległą postawę ojca podczas śledztwa, jego starszej córki Tatiany. Młodsza, Antonina, trafiła do domu dziecka.

</doc>
<doc id="207081" url="https://pl.wikipedia.org/wiki?curid=207081" title="Józef Puzyna">
Józef Puzyna



</doc>
<doc id="207083" url="https://pl.wikipedia.org/wiki?curid=207083" title="Rodion Malinowski">
Rodion Malinowski

Rodion Jakowlewicz Malinowski (ukr. Родіон Якович Малиновський, ros. Родион Яковлевич Малиновский, ur. w Odessie, zm. 31 marca 1967 w Moskwie) – radziecki dowódca wojskowy, marszałek Związku Radzieckiego (1944), minister obrony ZSRR (1957–1967), dwukrotny Bohater Związku Radzieckiego (1945, 1958), deputowany do Rady Najwyższej ZSRR 2., 3., 4., 5., 6. i 7. kadencji.
Życiorys.
W 1911 ukończył szkołę parafialną. W 1914 brał udział jako ochotnik w I wojnie światowej. W październiku 1915 roku został ranny i otrzymał pierwsze odznaczenie – Krzyż św. Jerzego IV klasy. W 1916 w ramach rosyjskiego korpusu ekspedycyjnego został wysłany do Francji, walczył na froncie zachodnim i tam został ranny za co otrzymał kolejne wyróżnienie, tym razem francuskie. Po powrocie do Rosji w 1919 wstąpił do Armii Czerwonej, brał udział w wojnie domowej w Rosji na froncie wschodnim przeciwko siłom admirała Aleksandra Kołczaka. W 1926 wstąpił do partii komunistycznej.
W 1930 ukończył studia w Akademii Wojskowej im. Michaiła Frunzego. Po studiach był kolejno szefem Sztabu Pułku Kawalerii, oficerem Sztabu Północno-Kaukaskiego i Białoruskiego Okręgu Wojskowego oraz szefem Sztabu Korpusu Kawalerii. W latach 1937-1938 podczas wojny domowej w Hiszpanii w stopniu pułkownika był doradcą wojsk republikańskich. W latach 1939-1940 wykładał w Akademii Wojskowej im. Michaiła Frunzego. 4 lipca 1940 otrzymał awans na generała majora.
Podczas II wojny światowej Rodion Malinowski był kolejno:
W 1944 został mianowany marszałkiem Związku Radzieckiego. W latach 1947-1956 był głównodowodzącym wojskami Dalekiego Wschodu, następnie Dalekowschodniego Okręgu Wojskowego. Od marca 1956 był I zastępcą ministra obrony ZSRR, od października 1957 aż do śmierci ministrem obrony ZSRR. Był – po Michaile Frunzem – drugim szefem Radzieckich Sił Zbrojnych, który zmarł podczas sprawowania urzędu. Jego prochy spoczęły pod murem kremlowskim na Placu Czerwonym w Moskwie.

</doc>
<doc id="207085" url="https://pl.wikipedia.org/wiki?curid=207085" title="The Lost Vikings">
The Lost Vikings

The Lost Vikings – gra komputerowa łącząca elementy platformówki z grą logiczną. Stworzona została przez firmę Silicon &amp; Synapse (obecnie Blizzard Entertainment). Gra została wydana w 1992 przez Interplay Entertainment pierwotnie na Super Nintendo Entertainment System, a później na Amigę, DOSa, konsole Sega Genesis (w Europie Sega Mega Drive) i Amigę CD32. W 2003 wydano wersję dla Game Boy Advance.
W 1996 wydano na systemy DOS i Windows 95 kontynuację "The Lost Vikings 2" stworzoną przez studio Beam Software (obecnie Atari Melbourne House należące do Interplay Entertainment, wydawcy gry). Została później skonwertowana na:
Fabuła.
Trzej wikingowie – Eryk, Olaf i Baleog – zostali porwani ze swej wioski przez kosmitę Tomatora (ang. "tomato" – "pomidor") – władcę Croutonii (ang. "crouton" – "grzanka") i wylądowali na jego statku kosmicznym. Rozpoczynają podróż przez pięć światów (ów statek, gdzie zaczynają i kończą swoją przygodę, prehistorię, pustynię i piramidy, fabrykę i cyrkowy świat), która pozwoli im wrócić do rodzinnej wioski.
Rozgrywka.
Gracz kieruje ruchami trzech Wikingów (w wersji dla SNESa istniała możliwość gry we dwie osoby, wersji dla Segi Genesis – trzy). Każdy z bohaterów posiada różne zdolności – Eryk potrafi skakać i rozbijać głową mur, Baleog może atakować mieczem i łukiem, a Olaf bronić się tarczą i używać jej jak spadochronu. Gracz musi wszystkie trzy postaci doprowadzić do miejsca z napisem "EXIT" ("wyjście"). W tym celu musi łączyć umiejętności Wikingów – np. Eryk może wskoczyć wyżej, jeśli wejdzie na tarczę Olafa, Baleog strzałą z łuku może przełączać niedostępne przyciski. Jeśli jeden z Wikingów umrze przed dojściem do wyjścia, poziomu nie da się ukończyć – po doprowadzeniu pozostałych do wyjścia trzeba zaczynać od nowa.
Gra liczyła sobie 41 poziomów w wersji na SNES-a, 37 na PC, 42 na Segę, w wersji dla Game Boy Advance – 35.

</doc>
<doc id="207087" url="https://pl.wikipedia.org/wiki?curid=207087" title="Hiena Roku">
Hiena Roku

Hiena Roku – antynagroda przyznawana przez Stowarzyszenie Dziennikarzy Polskich w latach 1999–2009 oraz 2012–2015 dziennikarzom, którzy zdaniem tej organizacji wyróżnili się „szczególną nierzetelnością i lekceważeniem zasad etyki dziennikarskiej”.
Antynagroda, którą piętnuje się autorów publikacji prasowych, radiowych, telewizyjnych lub internetowych takich, którzy, zdaniem SDP, przynoszą dyshonor wiarygodnym środkom przekazu. Dotyczy to dziennikarzy, których Stowarzyszenie uznało za żerujących na plotkach i pomówieniach, posługujących się językiem wulgarnym i obscenicznym. Stowarzyszenie nie uznaje takich osób za godnych nazywania dziennikarzami.
Zgłoszenia kandydatur do tytułu Hieny Roku składa się w sekretariacie stowarzyszenia. Decyzję o przyznaniu tytułu Hieny Roku podejmuje Zarząd Główny SDP w porozumieniu z jury dorocznych nagród SDP i po zasięgnięciu opinii Rady Etyki Mediów.
W 2016 postanowiono zawiesić przyznawanie antynagrody na czas nieokreślony.
Laureaci tytułu Hieny Roku.
1999.
Pierwszym laureatem Hieny Roku został Marcin Wrona, dziennikarz TVN, za jedno z wydań swojego autorskiego programu "Pod napięciem", wyemitowane 17 stycznia 1999. Program nadawany był na żywo ze wsi Cetuń, gdzie kilka dni wcześniej znaleziono zwłoki noworodków. O morderstwo została oskarżona ich matka i jej konkubent. Prowadzący program dociekał, „dlaczego matka dwanaściorga dzieci dopuściła się zbrodni” (taką tezę założono na wstępie). Odpowiedzi na to pytanie poszukiwał w dyskusjach z mieszkańcami wsi, w tym z dziećmi.
Ostatecznie sąd uznał, że noworodki urodziły się martwe bądź zmarły tuż po urodzeniu. Skazał jednak ich matkę i jej konkubenta na 8 lat pozbawienia wolności za usiłowanie zabójstwa.
W uzasadnieniu przyznania tytułu napisano: "Dziennikarską powinność poszukiwania prawdy sprowadził do pogoni za tanią sensacją, łamiąc etyczne i profesjonalne zasady szacunku dla godności człowieka, instrumentalnie traktując swych rozmówców – wśród nich dzieci i wydając wyrok, zanim wypowiedział się sąd".
2000.
Drugim laureatem Hieny Roku został Oddział TVP w Łodzi „za nadanie sprzecznego z podstawowymi zasadami etyki i warsztatu dziennikarskiego wywiadu z Grzegorzem Piotrowskim, zabójcą księdza Jerzego Popiełuszki”.
9 marca 2000 przebywający na przepustce z więzienia Piotrowski wziął udział w promocji antyklerykalnego czasopisma „Fakty i Mity” w łódzkim Grand Hotelu. Relacja ze specjalnie urządzonej konferencji prasowej zdominowała popołudniowe wiadomości lokalnej telewizji. Po relacji w TVP Łódź nadano kilkunastominutową rozmowę z Piotrowskim, zakończoną planszą z podziękowaniami dla „Faktów i Mitów”. Podczas wywiadu Piotrowski stwierdził, że Popiełuszko nie został zamordowany, lecz „sam się udusił”. Sąd penitencjarny, który kilkakrotnie odmówił mu prawa do przedterminowego zwolnienia, nazwał cyrkiem, a sędziów – klaunami. Za tę zniewagę został później skazany na 8 miesięcy więzienia i grzywnę.
W uzasadnieniu tytułu dla TVP-Łódź podkreślono, że wywiad z Piotrowskim nosił „sensacyjny tytuł”: "Nie zabiłem księdza Popiełuszki – mówi Grzegorz Piotrowski". Tytuł ten nie miał jednak żadnego pokrycia w przebiegu rozmowy. Co więcej, zdaniem SDP, dziennikarze przygotowujący wywiad „wykazali całkowitą nieporadność” i „nie zadali ani jednego dociekliwego pytania”. W efekcie rozmowa stała się „niczym nie usprawiedliwionym popisem oratorskim Piotrowskiego, obrażającym elementarne poczucie sprawiedliwości i szacunek dla prawa”.
2001.
W 2001 roku tytuł otrzymali Witold Krasucki i Grzegorz Nawrocki – autorzy kontrowersyjnego filmu telewizyjnego "Dramat w trzech aktach". Film, którego dwie pierwsze części zostały wyemitowane 17 i 19 czerwca 2001 w pierwszym kanale telewizji publicznej (trzeciej części nie wyemitowano) stawiał tezę, że Jarosław Kaczyński i jego brat Lech, jako liderzy Porozumienia Centrum we wczesnych latach 90. tolerowali przyjmowanie łapówek przez swoich podwładnych – Adama Glapińskiego i Macieja Zalewskiego. Pieniądze na łapówki miały rzekomo pochodzić z Funduszu Obsługi Zadłużenia Zagranicznego. Tezy filmu opierały się na wywiadach z podejrzanym o wyprowadzanie pieniędzy z FOZZ Januszem Cliffem Pineiro oraz byłym oficerem wywiadu PRL Jerzym Klembą.
Uzasadniając przyznanie tytułu SDP napisała, iż Krasucki i Nawrocki „nie zachowali bezstronności w relacjach, rzetelności i dokładności w informacjach, nie przedstawili dokumentów mogących potwierdzić finansowanie znanych polityków ze źródeł FOZZ, ponadto manipulowali materiałami filmowymi”. W uzasadnieniu antynagrody podkreślono współodpowiedzialność osób, które zdecydowały o emisji filmu na antenie TVP.
Bracia Kaczyńscy po emisji filmu złożyli pozew przeciwko TVP. W 2004 nowe władze TVP na czele z Janem Dworakiem, który zastąpił na stanowisku prezesa Roberta Kwiatkowskiego, na mocy zawartej ugody, przeprosiły Kaczyńskich.
2002.
W roku 2002 tytuł Hieny przypadł dwutygodnikowi „Viva!”, „za komercyjne wykorzystanie powagi śmierci” w wywiadzie z piosenkarką Justyną Steczkowską. Wywiad ten został zilustrowany zdjęciami piosenkarki opłakującej na Cmentarzu Powązkowskim w Warszawie jej zmarłego trzy lata wcześniej ojca, w rzeczywistości pochowanego na cmentarzu w Stalowej Woli.
2003.
Za „liczne manipulacje faktami i wypowiedziami oraz niegodne dziennikarza komentarze w "Wiadomościach" TVP” otrzymał w 2003 tytuł Hieny Roku Przemysław Orcholski.
Orcholski otrzymał tę antynagrodę przede wszystkim za komentarz towarzyszący utrzymanemu w tonie sensacyjnym materiałowi, dotyczącemu pomyłki, którą popełnił ówczesny prezydent Warszawy Lech Kaczyński w oświadczeniu majątkowym. Kaczyński nie uwzględnił w nim dochodów uzyskanych z pensji poselskiej. Komentarz Orcholskiego brzmiał: "...za taką pomyłkę, czyli po prostu podanie nieprawdziwych informacji, grozi 5 lat więzienia. Gdyby zapadł wyrok skazujący, Lech Kaczyński musiałby ustąpić z fotela prezydenta Warszawy, ale prawdopodobnie nie będzie ani wyroku ani nawet aktu oskarżenia, będzie za to wstyd, bo tytuł profesora zobowiązuje". Jury uzasadniało przyznanie antynagrody dziennikarzowi TVP w następujący sposób: "Orcholski feruje wyroki, oceny i sugestie zapominając podać informację, że 150 polityków popełniło podobny błąd w oświadczeniach podatkowych. Ten brak informacji fałszuje sprawę a pouczanie co wypada profesorowi prawa, a co nie, jest po prostu niedopuszczalnym brakiem kultury, co nie przystaje dziennikarzowi". W 2015 roku, po wyroku Sądu Najwyższego, SDP przeprosiło Orcholskiego w dziale Reklama. Po piętnastu latach SDP przeprosiło red. Orcholskiego za przyznanie mu tytułu, po przegranym procesie sądowym
2004.
Laureatem antynagrody w 2004 został dziennik „Fakt” za „brak szacunku dla ludzkiej tragedii, z której uczyniono sensację”. Powodem przyznania tytułu było opublikowanie w jednym z numerów pisma zdjęcia leżących na ulicy, rozebranych przez policję zwłok zamordowanego człowieka.
2005.
W 2005 roku tytuł ponownie przypadł „Faktowi”. Antynagrodę przyznano za umieszczenie 17 października 2005 na pierwszej stronie pisma zdjęcia niewinnego mężczyzny, opatrzonego tytułem "Ten zboczeniec jest na wolności". Zdjęcie towarzyszyło artykułowi, w którym krytykowano sąd za zwolnienie z aresztu dyrektora firmy będącej wydawcą lokalnego tygodnika „Przegląd Koniński” (stawiane mu zarzuty pedofilii nie potwierdziły się).
Przez pomyłkę, na pierwszej stronie „Fakt” umieścił jednak nie zdjęcie podejrzanego, lecz zdjęcie Stanisława Piguły – powszechnie znanego redaktora naczelnego „Przeglądu Konińskiego”, który nie miał żadnego związku ze sprawą. Następnego dnia „Fakt” w niewielkiej notce przeprosił go za nieporozumienie. Mimo to Piguła wniósł jednak do sądu pozew przeciwko redaktorowi naczelnemu „Faktu” Grzegorzowi Jankowskiemu. Sąd Okręgowy w Warszawie nakazał Jankowskiemu przeproszenie Stanisława Piguły i zasądził od niego na cel społeczny zadośćuczynienie w wysokości 100 tys. złotych.
2006.
W 2006 Hieną Roku został Jakub Urbański za artykuł pt. "Donos Pana Cogito", opublikowany w tygodniku „Wprost”. W artykule tym Urbański, powołując się na dokumenty IPN, sugerował, że Zbigniew Herbert był współpracownikiem SB, choć równocześnie zaznaczył, że Herbert nigdy nie podpisał zobowiązania do współpracy.
Artykuł wzbudził niemal powszechną falę krytyki w polskich mediach. Już następnego dnia redaktor naczelny „Wprost” Piotr Gabryel opublikował komunikat, w którym stwierdził, że Herbert nigdy i w żadnej formie nie współpracował z SB, a jego kontakty ze służbami były bezwzględnie na nim wymuszane. Gabryel przeprosił też żonę poety i czytelników pisma.
2007.
Hienę za rok 2007 otrzymał tygodnik „Życie Łomianek” za „naruszenie godności zmarłego i obrażanie uczuć jego najbliższych” poprzez opublikowanie 28 czerwca 2007 dwóch zdjęć „zwłok wyciąganych za nogę z wody i ciała leżącego na trawie”.
2008.
W 2008 Zarząd Główny SDP, w reakcji na rezolucję Związku Dziennikarzy Niemieckich Landu Hesji, przyznał tytuł Hieny Roku wydawnictwu Axel Springer Verlag „za podjudzanie przeciwko sobie Polaków i Niemców poprzez artykuły towarzyszące – w polskich i niemieckich gazetach tego wydawnictwa – europejskim mistrzostwom w piłce nożnej”.
Chodziło o serię artykułów, które podczas Mistrzostw Europy w 2008 roku ukazały się w należących do Axela Springera dziennikach: polskim „Fakt” i niemieckim „Bild”, w których obie gazety wzajemnie obrzucały stronę przeciwną obelgami z podtekstem nacjonalistycznym. Zdaniem dziennikarzy niemieckiego tygodnika „Die Zeit” Axel Springer „kolejny już raz inscenizuje konflikt, który toczy się po obu stronach Odry na zasadzie lustrzanego odbicia (...) Springer zawsze chętnie jątrzy – po obu stronach”.
2009.
W roku 2009 tytuł Hieny Roku przypadł Wojciechowi Cieśli, dziennikarzowi „Dziennika” za wywiad pt. "Taki przekręt robią ludzie, którzy chowają pieniądze". Cieśla był jednym z autorów (obok Michała Majewskiego) serii artykułów, w których zarzucano posłowi Januszowi Palikotowi, że otrzymuje pożyczki od firm z rajów podatkowych. Jednemu z artykułów towarzyszył zapis wywiadu Wojciecha Cieśli z Jackiem Chwedorukiem, prezesem zarządu banku Rothschild Polska, w którym miał on stwierdzić, że operacje finansowe Palikota „to jest w jakiś sposób przekręt”. Po ukazaniu się tego wywiadu Chwedoruk zaprzeczył, że są to jego słowa oraz stwierdził, że nigdy nie rozmawiał z Cieślą. Dziennikarz przyznał, że „doszło do pomyłki” i po kilku dniach przeprosił Chwedoruka. Stwierdził również, że nie wie, kto był jego rzeczywistym rozmówcą. Mimo zapewnień Cieśli, iż fikcyjny wywiad był zwykłą pomyłką, SDP przyznało mu tytuł Hieny Roku „za niezwykłe zdolności bajkopisarskie w dziennikarstwie”.
24 lutego 2010 roku Stowarzyszenie Dziennikarzy Polskich zmieniło decyzję o indywidualnej Hienie Roku 2009 dla Wojciecha Cieśli i przyznało ją członkom redakcji „Dziennika” odpowiedzialnym za ukazanie się publikacji. W związku z ustaleniem faktów potwierdzających błędy i zaniedbania redakcyjne wielu osób zaangażowanych w powstanie i opublikowanie „wywiadu”, uznano, że Hiena Roku powinna rozłożyć się na wszystkich jego sprawców.
2010–2011.
W latach 2010–2011 Zarząd Główny SDP nie przyznał nikomu tytułu Hieny Roku. W 2010 roku uzasadniono decyzję w następujący sposób: "Miniony rok przyniósł zaostrzenie konfliktu politycznego w Polsce. Część odpowiedzialności za tę sytuację spada także na środowisko dziennikarskie. W polskich mediach znalazło się zbyt wiele przypadków nierzetelności, stronniczości i pogoni za sensacją, abyśmy mogli wskazać jeden przykład tak jaskrawo odbiegający od innych, by napiętnować go Hieną Roku", a w uzasadnieniu z 2011 roku zwrócono uwagę na głęboki kryzys w polskim dziennikarstwie: "Zamazanie się linii oddzielającej dziennikarstwo od polityki, brak otwarcia na człowieka, zwiększająca się liczba tematów tabu, niekompetencja, nie odróżnianie tematów poważnych od niepoważnych, życie sensacją, umożliwianie politykom dyskusji na najniższym poziomie, uleganie ustalanej przez nich agendzie podejmowanych tematów, nieodporność na manipulacje ze strony służb specjalnych, zgubienie hierarchii wartości – tak wyglądała w 2011 roku ciemna strona polskiego dziennikarstwa".
2012.
Tytuł Hieny Roku 2012 otrzymali Michał Figurski i Kuba Wojewódzki za audycję, która „zamiast służyć ludziom, poniża ich i traktuje instrumentalnie”. Wyróżnienie przyznano w związku z wypowiedziami w audycji Poranny WF na antenie Radia Eska Rock z 12 czerwca 2012 roku, które uznano za poniżające Ukrainki. Na sprawę zareagowały m.in. Ministerstwa Spraw Zagranicznych Polski i Ukrainy. Obu prezenterom postawiono zarzuty prokuratorskie za znieważenie z powodów narodowościowych.
2013.
Tytuł Hieny Roku 2013 otrzymali ex aequo Grzegorz Hajdarowicz oraz Ralph Buechi. Hajdarowiczowi został przyznany tytuł „za łamanie zasad etyki środków masowego przekazu poprzez pozbawienie opieki prawnej dziennikarzy wydawanych przez jego spółkę Presspublikę tytułów prasowych w sprawach dotyczących okresu ich pracy w jego wydawnictwach”. Buechi natomiast otrzymał ją „za przykład niedopuszczalnego i kreującego mechanizm autocenzury ingerowania wydawcy w niezależność redakcji i dziennikarza towarzyszący publikacji pt. "Kadisz za milion dolarów"”.
2014.
Tytuł Hieny Roku 2014 otrzymali dziennikarze „Gazety Wyborczej” Wojciech Czuchnowski i Piotr Stasiński „za lekceważące i pozbawione empatii oraz zawodowej solidarności wypowiedzi na temat zatrzymania i aresztowania dziennikarzy, którzy wykonywali swoje obowiązki zawodowe w miejscu i w czasie protestu w siedzibie Państwowej Komisji Wyborczej w Warszawie 20 listopada 2014”. Tytuł dla Wojciecha Czuchnowskiego został zawieszony po proteście środowisk dziennikarskich, wskazujących, że to nie Czuchnowski napisał inkryminowany artkuł. Sam Czuchnowski decyzję DP skwitował słowami: „Wasze łaskawe "zawieszenie" jest śmieszne, żałosne i pogłębia tylko Waszą autokompromitację”
2015.
Tytuł Hieny Roku 2015 otrzymał Tomasz Lis za „wielokrotne łamanie zasady etyki dziennikarskiej, w szczególności w nadanym 18 maja 2015 r. programie telewizyjnym "Tomasz Lis na żywo". Podał wtedy fałszywą informację o rzekomo dokonanym przez córkę kandydata na prezydenta kompromitującym wpisie na Twitterze, co mogło wpłynąć na wynik wyborów. Nie dochował staranności wymaganej od dziennikarza. Nie sprawdził faktów, zdeprecjonował córkę kandydata, pozwalając zaproszonemu gościowi na obraźliwe rozważania. Informacja ta, podana na kilka dni przed II turą wyborów, nie została odpowiednio sprostowana”.
Kontrowersje.
Kapitule przyznającej tę antynagrodę zarzuca się działanie z pobudek politycznych i przyznawanie tytułów przeciwnikom politycznym; jako że SDP postrzegane jest jako prawicowa, "Hieny roku" otrzymują dziennikarze lewicowi. W roku 2014 SDP wskutek protestu środowisk dziennikarskich "zawiesiło" przyznanie tytułu roku dla Wojciecha Czuchnowskiego, jako że przyznała tytuł za artykuł, którego Czuchnowski nie napisał. SDP musiała również przepraszać Przemysława Orcholskiego po przegranym procesie sądowym.

</doc>
<doc id="207088" url="https://pl.wikipedia.org/wiki?curid=207088" title="Henryk Mościcki">
Henryk Mościcki

"Imię i nazwisko Henryk Mościcki nosiło kilka znanych osób, m.in.:"

</doc>
<doc id="207091" url="https://pl.wikipedia.org/wiki?curid=207091" title="Kiriłł Mierieckow">
Kiriłł Mierieckow

Kiriłł Afanasjewicz Mierieckow (ros. Кирилл Афанасьевич Мерецков, ur. we wsi Nazariewo, zm. 30 grudnia 1968 w Moskwie) – radziecki dowódca wojskowy, marszałek Związku Radzieckiego (1944), szef Sztabu Generalnego RKKA, zastępca ministra obrony ZSRR, Generalny Inspektor Ministerstwa Obrony ZSRR, Bohater Związku Radzieckiego (1940), deputowany do Rady Najwyższej ZSRR 1., 2., 3., 4. i 5. kadencji.
Życiorys.
Dzieciństwo i młodość.
Urodził się 7 czerwca 1897 we wsi Nazariewo w guberni moskiewskiej w rodzinie chłopskiej. Do 15 roku życia wychowywał się na wsi, po czym udał się do miasta i został robotnikiem. Był ślusarzem. W 1917 wstąpił do partii komunistycznej SDPRR(b). W 1918 został komisarzem politycznym w Armii Czerwonej, służył podczas wojny domowej na wschodnim i południowym froncie. Szybko awansował na zastępcę szefa sztabu 14 Dywizji Strzelców, a potem na szefa sztabu brygady strzelców.
Dwudziestolecie międzywojenne.
W czasie wojny polsko-bolszewickiej zajmował stanowisko z-cy szefa sztabu 4 Dywizji Kawalerii, a potem 6 Dywizji Kawalerii 1 Armii Konnej Siemiona Budionnego.
W 1921 ukończył radziecką Akademię Wojskową i zajmował kolejno stanowiska: szefa sztabu 1 Tomskiej Syberyjskiej Dywizji Kawalerii, inspektora w Ludowym Komisariacie Spraw Wewnętrznych, szefa sztabu 9 Dońskiej Dywizji Piechoty, szefa oddziału mobilizacyjnego sztabu Moskiewskiego Okręgu Wojskowego, zastępcy szefa sztabu Moskiewskiego Okręgu Wojskowego i jednocześnie komisarza sztabu, dowódcy i komisarza 14 Dywizji Piechoty.
W 1931 wysłano go do Niemiec na szkolenie, gdzie przebywał przez rok, mimo braku znajomości języka niemieckiego.
Po powrocie z Niemiec ponownie pełnił funkcje wcześniejsze w Moskiewskim Okręgu Wojskowym. W kwietniu 1932 został szefem sztabu Białoruskiego Okręgu Wojskowego. W styczniu 1935 roku został skierowany do Samodzielnej Armii Dalekowschodniej na stanowisko szefa sztabu.
W 1936 wyjechał do Hiszpanii, gdzie pełnił funkcję doradcy wojskowego Szefa Sztabu Generalnego Republiki Hiszpańskiej w czasie wojny domowej. Po powrocie w czerwcu 1937 do Moskwy uniknął losu większości kombatantów i objął stanowisko zastępcy szefa Sztabu Generalnego Borysa Szaposznikowa.
II wojna światowa.
Od 1938 dowodził Nadwołżańskim, a następnie Leningradzkim Okręgiem Wojskowym i z tej racji stanął na czele wojsk, które dokonały agresji na Finlandię. Wobec całkowitej nieudolności, 7 stycznia 1940, został pozbawiony tego stanowiska i objął dowodzenie 7. Armią, walczącą na Przesmyku Karelskim, na kierunku Wyborga (Viipuri), zdobytego po ciężkich walkach w marcu 1940. Nie wpłynęło to źle na jego karierę wojskową, gdyż 21 marca 1940 uhonorowany został za działania w Finlandii tytułem Bohatera Związku Radzieckiego, 4 czerwca tego roku awansowano go do stopnia generała armii; ponadto został członkiem Głównej Rady Wojskowej i od 14 sierpnia szefem Sztabu Generalnego. Po konferencji oceniającej wyniki gier wojennych prowadzonych w styczniu 1941 pozbawiono go tego stanowiska i objął funkcję szefa Zarządu Szkolenia, zastępcy Ludowego Komisarza Obrony. Prawdopodobnie w lutym 1941 roku został aresztowany pod zarzutem szpiegostwa na rzecz Wielkiej Brytanii. Odbyło się to bez wiedzy szefa NKWD.
Po agresji Niemiec na ZSRR, 21 czerwca 1941 na mocy decyzji Politbiura miał objąć dowodzenie Frontem Północnym, aczkolwiek dano mu na krótko stanowisko dowódcy 11 Armii. Dowodził też 7., 4. i 33 Armiami. Od grudnia 1941 do lutego 1944 dowodził Frontem Wołchowskim, którego wojska m.in. w styczniu 1943 współdziałały z Frontem Leningradzkim w przerwaniu blokady Leningradu. Od lutego 1944 dowodził Frontem Karelskim. 26 października 1944 otrzymał stopień marszałka Związku Radzieckiego. Od kwietnia 1945 dowodził Nadmorską Grupą Wojsk, przekształconą w sierpniu 1945 w 1 Front Dalekowschodni, biorący udział w wojnie z Japonią w Mandżurii.
Okres powojenny.
Po wojnie dowodził kilkoma okręgami wojskowymi (Nadmorskim, Moskiewskim, Białomorskim, Północnym). W latach 1955–1964 był zastępcą ministra obrony do spraw wyższego szkolnictwa wojskowego, a następnie Generalnym Inspektorem Ministerstwa Obrony ZSRR. Deputowany do Rady Najwyższej ZSRR od 1. do 5. kadencji.
Zmarł 30 grudnia 1968 w Moskwie i został pochowany na Placu Czerwonym pod murem Kremla.
Autor wspomnień "Pół wieku w mundurze", Warszawa 1971.

</doc>
<doc id="207092" url="https://pl.wikipedia.org/wiki?curid=207092" title="Jan Zakrzewski">
Jan Zakrzewski



</doc>
<doc id="207093" url="https://pl.wikipedia.org/wiki?curid=207093" title="Sokołów Małopolski (gmina)">
Sokołów Małopolski (gmina)

Sokołów Małopolski – gmina miejsko-wiejska w województwie podkarpackim, w powiecie rzeszowskim. 
Gminę wiejską Sokołów obejmującą kilka wcześniejszych wsi o statusie gminy utworzono 1 sierpnia 1934. Później miała status gromady. Gromada Sokołów została przemianowana na gromadę Sokołów Małopolski 1 stycznia 1969, po wchłonięciu gromady Trzeboś]. Gminę utworzono ponownie 1 stycznia 1973. W latach 1975–1998 gmina położona była w województwie rzeszowskim.
Siedziba władz gminy to Sokołów Małopolski.
Według danych z 31 grudnia 2011 gminę zamieszkiwało 16 951 osób.
Gmina posiada dobrze rozbudowaną sieć połączeń autobusowych w ramach linii krajowych, jak i zagranicznych. Teren gminy leży na obszarze dawnej Puszczy Sandomierskiej a najbardziej wartościowe fragmenty tego kompleksu leśnego zostały objęte ochroną krajoznawczą, tworząc Sokołowsko-Wilczowolski Obszar Chronionego Krajobrazu. Usytuowana jest w widłach Wisły i Sanu, na Płaskowyżu Kolbuszowskim, w tzw. Niecce Sokołowskiej.
Ziemia sokołowska znajduje się w zlewni rzek: Turki, Trzebośnicy i Świerkowca. Na jej północy przeważają piaski, na południu gliny, zaś w dolinach rzek – utwory aluwialne pyłowo-piaszczyste. Gmina jest bogata w kompleksy leśne dawnej Puszczy Sandomierskiej. Lasy iglaste zajmują ok. 23% powierzchni gminy. Obfitują w bogate runo leśne i faunę. Sokołowszczyzna posiada łagodny klimat z niewielką ilością opadów; pozostaje pod wpływem powietrza kontynentalnego.
Historia.
W październiku 1938 honorowe obywatelstwo gminy otrzymał premier Felicjan Sławoj Składkowski.
Gospodarka.
Na terenie Sokołowszczyzny jest zarejestrowanych ponad 1200 podmiotów gospodarczych. Nie ma tu zlokalizowanych żadnych większych zakładów przemysłowych. Funkcjonują natomiast mniejsze zakłady specjalizujące się w produkcji metalowej, stolarskiej i rolno-spożywczej. Swoje usługi oferują firmy budowlane i transportowe.
Turystyka.
W renesansowym miasteczku można podziwiać XVIII-wieczne kapliczki, magistrat z 1907 roku, wiele zabytków architektury drewnianej i murowanej. Na zwiedzanie czekają piękne kościoły: drewniany w Wólce Niedźwiedziej z 1607 r. oraz murowane: XIX-wieczne w Trzebosi i Nienadówce i z początku XX w. w Górnie i Sokołowie. Na terenie całej Sokołowszczyzny liczne są zabytkowe kapliczki, przydrożne krzyże i figury, niektóre jeszcze z XVIII w.
Struktura powierzchni.
Według danych z roku 2002 gmina Sokołów Małopolski ma obszar 134,04 km², w tym:
Gmina stanowi 11% powierzchni powiatu.
Demografia.
Dane z 31 grudnia 2011:
Sołectwa.
Górno, Kąty Trzebuskie, Markowizna, Nienadówka, Trzeboś, Trzeboś-Podlas, Trzebuska, Turza, Wólka Niedźwiedzka, Wólka Sokołowska.
Sąsiednie gminy.
Czarna, Głogów Małopolski, Kamień, Leżajsk (gmina wiejska), Nowa Sarzyna, Rakszawa, Raniżów, Trzebownisko

</doc>
<doc id="207098" url="https://pl.wikipedia.org/wiki?curid=207098" title="Henryk Józef Mościcki">
Henryk Józef Mościcki

Henryk Józef Mościcki (ur. 10 czerwca 1911 w Warszawie, zm. 29 sierpnia 1960 tamże) – polski historyk, działacz ruchu robotniczego.
Życiorys.
Studiował historię na Uniwersytecie Warszawskim. Brał udział w kampanii wrześniowej, był więziony w oflagu Woldenberg. W latach 1946-1950 kierował Archiwum Głównego Urzędu Kontroli Prasy i Widowisk, później pracował w Wydziale Historii Partii przy Komitecie Centralnym PZPR (od 1957 pod nazwą Zakład Historii Partii).
Zebrał bogate materiały dotyczące X Pawilonu Cytadeli Warszawskiej, był inicjatorem utworzenia tam muzeum (co nastąpiło już po jego śmierci w 1963). Był jednym z redaktorów albumu "Warszawa w rewolucji 1905 roku" (1956), reedycji pisma "Proletariat" z lat 1883-1884 (1957), "Pamiętnika X Pawilonu" (1958). Opracował "Materiały do bibliografii PPS w latach 1892-1948" (1960).

</doc>
<doc id="207099" url="https://pl.wikipedia.org/wiki?curid=207099" title="ACID">
ACID

ACID – zbiór właściwości gwarantujących poprawne przetwarzanie transakcji w bazach danych. ACID jest skrótowcem od angielskich słów "atomicity", "consistency", "isolation", "durability", czyli niepodzielność, spójność, izolacja, trwałość.
Nie zawsze wszystkie poziomy są implementowane przez producentów; czasami producent wprowadza własne rozwiązania. Na przykład silnik Oracle wspiera tylko izolacje "read commited" i "serializable", a w IDS istnieje poziom izolacji "cursor stability", którego nie ma w modelu ANSI.

</doc>
<doc id="207101" url="https://pl.wikipedia.org/wiki?curid=207101" title="Ewidencja">
Ewidencja

Ewidencja – wykaz, spis dotyczący np. zatrudnienia czy obrotów. W przedsiębiorstwach najczęściej występującą formą ewidencji jest ewidencja przychodów (sprzedaży) prowadzona w celu ustalenia wysokości podatku dochodowego czy ewidencje sprzedaży i zakupu prowadzone w celu ustalenia wysokości obciążeń z tytułu podatku od towarów i usług. Ewidencja jest wykazem ilościowym, wartościowym lub asortymentowym.

</doc>
<doc id="207102" url="https://pl.wikipedia.org/wiki?curid=207102" title="Sokołów Małopolski">
Sokołów Małopolski

Sokołów Małopolski – miasto w woj. podkarpackim, w powiecie rzeszowskim, siedziba gminy miejsko-wiejskiej Sokołów Małopolski. Jest jednym z miast aglomeracji rzeszowskiej. Przez miasto przebiega droga wojewódzka nr 878, 875 i 881.
Sokołów Małopolski leży w historycznej ziemi przemyskiej, w XVI w. położony był w powiecie przeworskim w województwie ruskim.
Według danych z 1 stycznia 2018 Sokołów Małopolski liczył 4133 mieszkańców.
Ośrodek usługowy; drobny przemysł: metalowy, drzewny i spożywczy.
Położenie.
Sokołów Małopolski leży na skrzyżowaniu historycznych szlaków handlowych: „krakowskiego” z Tarnowa przez Krzeszów i „Madziarskiego” z Sandomierza przez Rzeszów i Duklę na Węgry. Usytuowane w węźle pięciu gościńców, w widłach Wisły i Sanu, na Płaskowyżu Kolbuszowskim w granicach Kotliny Sandomierskiej, w odległości 24 kilometrów na północ od Rzeszowa i 128 kilometrów na południe od Lublina. W pobliżu znajduje się Port Lotniczy w Jasionce (11 km).
Teren gminy leży na obszarze dawnej Puszczy Sandomierskiej, a najbardziej wartościowe fragmenty tego kompleksu leśnego zostały objęte ochroną krajoznawczą tworząc Sokołowsko-Wilczowolski Obszar Chronionego Krajobrazu. Miasto i Gmina Sokołów Małopolski posiada łagodny klimat, z niewielką ilością opadów.
W latach 1975–1998 miasto administracyjnie należało do woj. rzeszowskiego.
Historia.
Początek miastu Sokołów Małopolski dała stara osada łowiecka i targowa w Puszczy Sandomierskiej, powstała prawdopodobnie w XIV wieku. W 1569 roku Jan z Pilczy Pilecki otrzymał od Zygmunta Augusta prawa miejskie dla Sokołowa i nakreślił renesansowe rozplanowanie sieci ulic z centralnie położonym obszernym rynkiem. Miasto zostało ulokowane na prawie chełmińskim, a mieszkańcy zwolnieni byli z podatków na najbliższych 20 lat. Rozwój miasta zostaje przerwany w roku 1608, kiedy to Sokołów zniszczył i ograbił Stanisław Stadnicki z Łańcuta zwany „Diabłem Łańcuckim”.
Miasto rozwijało się szybko, uzyskując status prężnego ośrodka rzemieślniczego, którego wyroby szewskie, stolarskie, garncarskie, tkackie i kowalskie słynęły w szerokiej okolicy. W roku 1641 wydany zostaje ponadto dekret powołujący do życia w Sokołowie cech wspólny obejmujący bednarzy, stolarzy, kołodziejów i garncarzy.
W roku 1657 Sokołów po raz kolejny zostaje zniszczony, tym razem za sprawą węgierskich wojsk pod wodzą księcia Siedmiogrodu, Jerzego II Rakoczego. Miasto zostaje wtedy spalone, a wraz z nim miejscowy kościół. W XVII w. próbą obrony, przeciw rozmaitym najazdom, była budowa fortyfikacji. Wcześniej miasto nękali między innymi Węgrzy oraz Tatarzy, pustosząc również okoliczne miejscowości. Po 1772 Sokołowszczyzna wraz z samym Sokołowem wcielona zostaje do zaboru austriackiego.
Mimo licznych tragicznych wydarzeń miasto wzrasta i Niepomyślny koniec XIX wieku i pierwsza połowa wieku XX przyhamowują jednak rozwój gospodarczy miasta.
W 1863 (pożar dzielnicy żydowskiej), a następnie 25 lipca 1904 roku w wielkim pożarze, w ciągu zaledwie trzech godzin Sokołów doszczętnie spłonął, co zmusiło dużą część mieszkańców do opuszczenia miasta. Zmniejszyła się również liczba ludności żydowskiej w mieście, szczególnie tej bogatszej, która udaje się na emigrację m.in. do Stanów Zjednoczonych.
Miasto po tych zdarzeniach wyraźnie podupada, a w okresie międzywojennym staje się to coraz bardziej widoczne. Likwidowane zostają urzędy, zniesiony zostaje urząd podatkowy, a w mieście nie zostaje wybudowana żadna fabryka, podczas gdy miasto leżało w obrębie Centralnego Okręgu Przemysłowego, nie powstała również planowana linia kolejowa, która miała przebiegać przez Sokołów.
W październiku 1938 honorowe obywatelstwo miasta otrzymał premier Felicjan Sławoj Składkowski.
W 1944 roku w pobliskim lesie w Turzy NKWD przeprowadzało egzekucje żołnierzy Armii Krajowej i Narodowych Sił Zbrojnych.
Zabytki.
Pierwotny układ ulic, wpisany został do Rejestru Zabytków. W wyniku pożarów (szczególnie z 1904 roku) nie przetrwało zbyt wiele budowli z dawniejszych okresów. Miasto posiada zwartą zabudowę z XIX i XX wieku.
W XVII wieku Sokołów posiadał wały ziemne wraz z pięcioma bramami wjazdowymi i fosą. Ich fragmenty zachowały się obecnie jedynie w plebańskim ogrodzie oraz od strony wschodniej miasta przy ulicy Zawale.
W Sokołowie znajduje się również najlepiej zachowany w województwie podkarpackim nowy cmentarz żydowski z 300 nagrobkami z XVII-XX wieku. Przy ul. Kochanowskiego na miejscu starszego cmentarza żydowskiego stoi odbudowany ohel z macewami ku pamięci sokołowskiego rabina Meilecha Weichselbauma.
Kościół parafialny pw. św. Jana Chrzciciela wybudowany w stylu neogotyckim w latach 1908–1916 według projektu Jana Sas Zubrzyckiego. Nowy hełm wyniosłej wieży tego kościoła, zniszczonej w wyniku działań wojennych w lipcu 1944 roku zaprojektował prof. Wiktor Zin. W miasteczku znajduje się drugi filialny kościół pw. Ducha Świętego wybudowany w II połowie XIX wieku. Na obrzeżach Sokołowa znajduje się wiele XVIII-to wiecznych krzyży i figur. W gminie znajdują się cztery zabytkowe kościoły, z których na największe uznanie zasługuje drewniany kościółek z XVII wieku w Wólce Niedźwiedzkiej.
Sport.
Obiekty sportowe.
Początkowo za boisko do piłki nożnej mieszkańcom Sokołowa i okolic służyły błonia pod Turzą. Tuż po I wojnie światowej podjęto działania mające na celu budowę dużego stadionu sportowego przy wylocie ulicy Raniżowskiej (obecnie Podstawskiego). Stadion został oddany do użytku na początku lat dwudziestych.
Rekreacja.
Okolice Sokołowa Małopolskiego posiadają dużą liczbę ścieżek, które idealnie nadają się do letniej turystyki rowerowej i pieszej. W zimie natomiast leśne ścieżki w okolicy Turzy wykorzystywane są przez amatorów biegów narciarskich. Przez miasto, w którym zlokalizowana jest mała baza hotelowa i restauracja, przebiega niebieski szlak turystyczny z Głogowa Młp. do Leżajska. W Wólce Niedźwiedzkiej oddano do użytku zbiornik wodny „Niedźwiadek” o powierzchni 8,0 ha lustra wody z przyległym obszarem rekreacyjnym. Podobny zbiornik znajduje się także tuż obok osiedla „Pod Lasem”.

</doc>
<doc id="207103" url="https://pl.wikipedia.org/wiki?curid=207103" title="Kirill Mierieckow">
Kirill Mierieckow



</doc>
<doc id="207104" url="https://pl.wikipedia.org/wiki?curid=207104" title="Ropień">
Ropień

Ropień ("łac. abscessus") – ostro odgraniczone zbiorowisko ropy w przestrzeni tkankowej, dające objawy bólowe.
Rodzaje ropni.
Ropień może powstać zarówno w tkankach miękkich, jak i w kościach. Specyficzne lokalizacje i rodzaje ropni:
Przyczyny.
Przyczyną ropnia jest zakażenie mieszane spowodowane gronkowcami i beztlenowcami.
Ropa powstaje na skutek rozpuszczenia mas martwiczych oraz bakterii przez granulocyty i makrofagi, które następnie same ulegają lizie doprowadzając do uwolnienia do otoczenia aktywnych form enzymów proteolitycznych.
Objawy.
Gdy znajduje się w pobliżu powłok ciała rozpoznaje się go po bólu, zaczerwienieniu i uciepleniu a także po objawie chełbotania (wyczuwa się pod palcami przesuwanie się płynu).
Leczenie.
Samoistne wyleczenie ropnia należy do rzadkości. Może on opróżnić się samoistnie na zewnątrz przez martwiczy odcinek skóry bądź błony śluzowej lub do światła jelita w przypadku ropnia brzucha. Zasadniczym leczeniem ropnia jest nacięcie i założenie drenów i sączka by umożliwić odpływ ropy. Niekiedy podawanie jednocześnie leków przeciwbakteryjnych (np. pochodnych penicyliny i metronidazolu) może prowadzić do wyleczenia ropnia.

</doc>
<doc id="207105" url="https://pl.wikipedia.org/wiki?curid=207105" title="Elfhilda">
Elfhilda



</doc>
<doc id="207106" url="https://pl.wikipedia.org/wiki?curid=207106" title="Ropniak">
Ropniak

Ropniak (łac. "empyema") – nagromadzenie ropy w naturalnych jamach ciała. W przeciwieństwie do ropnia, ropniak nie lokalizuje się bezpośrednio w tkankach. Do ropniaków zaliczamy:

</doc>
<doc id="207108" url="https://pl.wikipedia.org/wiki?curid=207108" title="Zdolność kredytowa">
Zdolność kredytowa

Zdolność kredytowa – zdolność kredytobiorcy, czyli podmiotu ubiegającego się o kredyt, do spłaty kwoty kredytu (rozumianego jako kapitał wraz z odsetkami) w umownych terminach płatności.
Definicja i ocena stanu zdolności kredytowej.
Według polskiego prawa bankowego posiadanie przez podmiot tak rozumianej zdolności kredytowej jest warunkiem niezbędnym do uzyskania kredytu. W wyjątkowych sytuacjach banki mogą udzielić kredytu jednostce organizacyjnej nieposiadającej osobowości prawnej, osobie prawnej lub fizycznej nieposiadającej zdolności kredytowej, o ile przedłoży ona realny program uzdrowienia swojej sytuacji finansowej lub zgodzi się na ustanowienie szczególnego rodzaju zabezpieczenia. Oceny zdolności kredytowej banki dokonują samodzielnie i posiadają z reguły własne, stworzone w tym celu dedykowane metodyki oddzielne dla osób fizycznych, oddzielne dla przedsiębiorstw.
Ustawa z dnia 29 sierpnia 1997 roku – Prawo bankowe definiuje zdolność kredytową następująco: „Przez zdolność kredytową rozumie się zdolność do spłaty zaciągniętego kredytu wraz z odsetkami w terminach określonych w umowie”.
Czynniki wpływające na zdolność kredytową.
Instytucje kredytowe do wyliczania zdolności kredytowej konsumentów zajmują się dwoma obszarami: analizą ilościową wysokości i stabilności dochodów oraz analizą jakościową cech klienta. Do najważniejszych czynników wpływających na zdolność kredytową zalicza się m.in.:

</doc>
<doc id="207112" url="https://pl.wikipedia.org/wiki?curid=207112" title="Stempel">
Stempel

Stempel – od niem. Stempel – słowo wieloznaczne:

</doc>
<doc id="207113" url="https://pl.wikipedia.org/wiki?curid=207113" title="Kartka świąteczna">
Kartka świąteczna

Kartka świąteczna – okolicznościowa kartka pocztowa, często w formie karnetu, z grafiką lub ilustracją tematycznie nawiązującą do świąt, ich symboli i tradycji.
Wiele z kartek zawiera też gotową treść życzeń świątecznych. Idea kartek świątecznych narodziła się w XX wieku dzięki masowemu rozwojowi poligrafii. W Polsce zwykle są wysyłane z okazji Bożego Narodzenia i Wielkanocy. Mimo rozpowszechnienia poczty elektronicznej, która ograniczyła korzystanie z usług tradycyjnej poczty, kartki świąteczne z życzeniami nadal cieszą się ogromną popularnością. Wiele przedsiębiorstw zamawia własne projekty i wysyła je do klientów.

</doc>
<doc id="207115" url="https://pl.wikipedia.org/wiki?curid=207115" title="Samolot pasażerski">
Samolot pasażerski

Samolot pasażerski – samolot przystosowany do transportu ludzi. Samoloty pasażerskie są w stanie przewieźć od kilku do kilkuset osób.
W chwili obecnej największym samolotem pasażerskim świata jest Airbus A380, wyprzedzając Boeinga 747, zwanego również „Jumbo Jetem”.
Największymi firmami produkującymi samoloty pasażerskie są między innymi: Boeing, Airbus, Embraer, Bombardier Aviation, Cessna, Learjet, ATR.
Standardowe samoloty pasażerskie latają z prędkością 800–1000 km/h (220–280 m/s). Na koniec roku 2018 w użytku było 25 830 samolotów pasażerskich.
Rodzaje samolotów pasażerskich.
Samoloty szerokokadłubowe.
Są to największe samoloty pasażerskie, zwykle używane do lotów długodystansowych: transkontynentalnych i transoceanicznych. Do kategorii tej zaliczają się m.in. Boeing 747, 747-400, 747-8, 767, 777, 787, Airbus A300, A310, A330, A340, A350, A380, Lockheed L-1011, McDonnell Douglas DC-10, McDonnell Douglas MD-11, Ił-86, Ił-96.
Samoloty wąskokadłubowe.
Są to mniejsze, bardziej powszechne samoloty najczęściej wykorzystywane na średniodystansowych trasach. Do kategorii tej zaliczają się m.in. Boeing 737, 757, McDonnell Douglas MD-80/MD-95, Airbus A220, A318, A319, A320, A321, Fokker 100, Ił-62, Tu-154, Tu-204, Jak-42, Embraer 170, Embraer 175, Embraer 190, Embraer 195, Suchoj SuperJet 100.
Samoloty regionalne.
Są to samoloty wykorzystywane na połączeniach krótkodystansowych. Należą do nich m.in. Boeing 717, Bombardier CRJ, Embraer 145, DHC-8, ATR 42, ATR 72, Saab 340, Saab 2000, Tu-134, An-24, An-140.

</doc>
<doc id="207116" url="https://pl.wikipedia.org/wiki?curid=207116" title="Wielka czwórka (powieść)">
Wielka czwórka (powieść)

Wielka czwórka (ang. The Big Four), powieść kryminalna Agathy Christie z 1927 roku. 
Historia publikacji.
Powieść ukazała się w Wielkiej Brytanii 27 stycznia 1927 roku, a jej podstawą była seria 12 opowiadań (rozdziałów) pod wspólnym tytułem "The Man Who Was Number Four" opublikowanych w magazynie "The Sketch" pomiędzy 2 stycznia a 19 marca 1924 roku. Zaadaptowanie cyklu na pełną – zawierającą 18 rozdziałów, by nie stanowiła oczywistego zbioru opowiadań – powieść zasugerował pisarce szwagier, dramaturg Campbell Christie.
W 2016 roku oryginalne opowiadania z "The Sketch" ukazały się po raz pierwszy w formie książkowej w zbiorze zatytułowanym "The Big Four" w ramach serii "The Detective Club" wydawnictwa HarperCollins.
Fabuła.
"Wielka Czwórka" jest to organizacja przestępcza, na której czele stoją cztery wpływowe w świecie osoby. Grupa ta ma odpowiada za wzmożony rozwój przestępstwa na całej kuli ziemskiej i nawet żaden ze światowych rządów nie jest w stanie się im przeciwstawić. Wydaje się, że jeśli ktoś nie położy temu kresu, Wielka Czwórka obejmie władzę nad całym światem, wprowadzając powszechny terror i przestępczość.
Sytuację postanawia ukrócić jeden człowiek - światowej sławy detektyw, Herkules Poirot, mając do pomocy przybyłego właśnie do kraju swojego dawnego, wiernego przyjaciela, Arthura Hastingsa, wojskowego w stanie spoczynku. Razem zaczynają zbierać informację na temat Wielkiej Czwórki. Udają się w tym celu do niejakiego pana Inglesa - biznesmena, o którym mówi się, że zna wszystkich wpływowych ludzi i jest kopalnią informacji. Ten jednak zna jedynie jedno z czterech nazwisk przestępców. Numerem Pierwszym okazuje się być bogaty Chińczyk, Li Chang Yen.
Poirot i Hastings, przeżywając wiele niebezpiecznych przygód i niejeden raz patrząc śmierci w oczy, odkrywają, że Numerem Drugim jest wpływowy biznesmen, a Numerem Trzecim kobieta światowej sławy naukowiec, specjalistka w chemii i fizyce, rywalka samej Marii Skłodowskiej-Curie, pretendująca do Nagrody Nobla.
Numer Czwarty wciąż pozostaje nieuchwytny. Poirot podejrzewa na początku, że jest to ekscentryczna rosyjska hrabina, Vera Rossakoff, będąca na usługach Wielkiej Czwórki. Okazuje się jednak, że jest to mężczyzna, były, niespełniony aktor. Jest on najbardziej niebezpieczny spośród szefów Wielkiej Czwórki i jego zadaniem jest eliminacja niewygodnych osób, co też robi ze wszystkimi, którzy próbują pomoc Poirotowi. Wkrótce nawet sam Poirot staje się jego celem.
Zakończenie.
Książka kończy się szczęśliwie - za sprawą Poirota, Numer Drugi, Numer Trzeci i Numer Czwarty giną w wybuchu, próbując skonstruować niebezpieczną dla świata broń. Na tę wieść, w dalekich Chinach, Numer Pierwszy popełnia samobójstwo. Teraz świat staje się wolny od działania zbrodniczej organizacji.

</doc>
<doc id="207119" url="https://pl.wikipedia.org/wiki?curid=207119" title="Seweryn Lutostański">
Seweryn Lutostański

Seweryn Lutostański (ur. 8 stycznia 1839, zm. 2 lutego 1905 w Warszawie) – polski prawnik i sędzia.
Życiorys.
Był synem Wincentego (1810–1889), z drobnej szlachty herbu Ślepowron, i Alexandry z Porazińskich (zm. 1880). Studiował prawo na uniwersytetach w Moskwie i Petersburgu. Pracował w Departamencie Senatu w Warszawie, od 1876 był członkiem Sądu Okręgowego w Radomiu, od 1883 członkiem Izby Sądowej (sądu apelacyjnego) w Warszawie, początkowo w departamencie karnym, a od 1886 cywilnym. Słynął z dogłębnej znajomości prawa i pedantyczności w podchodzeniu do spraw.
Publikował prace z prawa karnego w „Gazecie Sądowej Warszawskiej”, wchodził w skład komitetu redakcyjnego, redagował kronikę kryminalną (potem cywilną) oraz dział odpowiedzi prawnych. Działał w kilku organizacjach społecznych, był członkiem zarządu Towarzystwa Osad Rolniczych (zakładów poprawczych dla młodocianych przestępców), członkiem zarządu Warszawskiego Towarzystwa Dobroczynności, członkiem rzeczywistym Kasy Pomocy Naukowej im. Mianowskiego. Przeszedł na emeryturę w 1904. 
Został pochowany na cmentarzu Stare Powązki (kwatera 182-3-12,13).
Z małżeństwa z Marią z Chmielewskich (zm. 1924) miał czworo dzieci: Jana (1873–1937), inżyniera mechanika, kierownika warsztatów kolejki wilanowskiej, właściciela fabryki wyrobów metalowych; Karola (1880–1939), prawnika, profesora Uniwersytetu Warszawskiego; Aleksandrę (1875–1971), żonę inżyniera elektryka Józefa Rząśnickiego oraz Jadwigę (1887–1961), żonę historyka Władysława Konopczyńskiego.
Przypisy.
Źródła:

</doc>
<doc id="207120" url="https://pl.wikipedia.org/wiki?curid=207120" title="HD 169830">
HD 169830

 
HD 169830 – gwiazda (żółto-biały karzeł) leżąca w odległości 118,5 roku świetlnego od Ziemi w gwiazdozbiorze Strzelca. Jasność gwiazdy wynosi 5,9.
Układ planetarny.
Wokół gwiazdy krążą dwie znane planety pozasłoneczne:

</doc>
<doc id="207121" url="https://pl.wikipedia.org/wiki?curid=207121" title="Zgrubienie">
Zgrubienie

Zgrubienie () – wyraz utworzony za pomocą odpowiedniego formantu oznaczającego rzecz albo osobę większą od nazywanej wyrazem podstawowym. Zgrubienie może również oznaczać pogardliwy stosunek do omawianego obiektu, szczególnie, kiedy wiąże się ze zmianą rodzaju, np. "baba" → "babsko". Augmentativum pełni niekiedy funkcję hipokorystyczną (pieszczotliwą), np. "dobre psisko". Bywa stosowane jako środek poetycki.
Przykłady: 

</doc>
<doc id="207122" url="https://pl.wikipedia.org/wiki?curid=207122" title="Józef Dominik Puzyna">
Józef Dominik Puzyna

Józef Dominik Puzyna herbu Brama (Oginiec) (ur. w marcu 1690 w Delaciszkach, zm. 5 marca 1752 w ) – polski duchowny katolicki, biskup inflancko-piltyński.
Życiorys.
Studiował w Wilnie, święcenia kapłańskie 25 lipca 1713. Był kanonikiem kapituły wileńskiej. 16 września 1740 został mianowany biskupem inflanckim, konsekrowany 8 stycznia 1741 przez Michała Jana Zienkowicza. Jako zwierzchnik diecezji prowadził aktywną działalność duszpasterską, ufundował sufraganię. Od 1740 sprawował dodatkowo administrację diecezji kurlandzkiej.

</doc>
<doc id="207124" url="https://pl.wikipedia.org/wiki?curid=207124" title="Vauxhall Astra">
Vauxhall Astra



</doc>
<doc id="207125" url="https://pl.wikipedia.org/wiki?curid=207125" title="Stanisław Lubomirski (wojewoda kijowski)">
Stanisław Lubomirski (wojewoda kijowski)

Stanisław Lubomirski herbu Szreniawa bez Krzyża (ur. w 1704 roku – zm. 19 lipca 1793 roku w Warszawie) – polski magnat kresowy XVIII. w., wojewoda kijowski w latach 1772-1785, wojewoda bracławski w latach 1764-1772, podstoli koronny w latach 1739-1764, starosta sądecki w latach 1735-1746, starosta radomyski i sieciechowski, słynny z awanturniczego życia i rozlicznych przygód.
Był synem wojewody sandomierskiego Jerzego Aleksandra i Joanny Karoliny von Sartzhausen.
Życiorys.
W 1735 otrzymał starostwo grodowe sadeckie, które w 1754 odstąpił Małachowskim. Był posłem na sejm 1738, poseł województwa wołyńskiego na sejm 1740 roku. 29 lipca 1738 roku dostał urząd podstolego koronnego. Poseł województwa kijowskiego na sejm 1744 roku. W 1744 roku został kawalerem Orderu Orła Białego. Pozostawał w zatargach z sąsiadami Potockimi i Jabłonowskimi. Angażował się także w utarczki graniczne z Tatarami. Poseł województwa kijowskiego na sejm konwokacyjny 1764 roku.Występował jako kandydat do korony polskiej. Po swoim wyborze król Stanisław August Poniatowski mianował Lubomirskiego 15 grudnia 1764 wojewodą bracławskim, a w 1766 kawalerem Orderu Św. Stanisława. Sympatyzował z Konfederacją Barską, ale do niej nie należał. Niektóre jego chorągwie wzięły udział w konfederacji. 29 października 1772 został wojewodą kijowskim. Członek konfederacji 1773 roku. Na Sejmie Rozbiorowym 1773–1775 wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.
W związku z nawrotami choroby umysłowej krewni wystąpili o ustanowienie kurateli, aby uniknąć trwonienia majątku. W 1785 zrzekł się stanowiska wojewody kijowskiego. Pochowany w katakumbach na Starych Powązkach w Warszawie (rząd 169-7).
Majątek.
W 1738 odziedziczył po ojcu wielki majątek w województwie sandomierskim i kijowskim. Po bezpotomnej śmierci brata Józefa w 1755 wzbogacił go jeszcze o dobra na Wołyniu i Podolu. Na posiadanych terenach prowadził intensywną akcję osadniczą. Był jednym z najbogatszych magnatów w Polsce. Posiadał majątki na Wołyniu: Dubno, Równe i Świda.
Rodzina.
Żonaty od 1740 z Ludwiką Pociejówną pozostawił córkę Ludwikę (mąż - starosta halicki i czorsztyński Józef Makary hr. Potocki) i czterech synów Ksawerego, Józefa, Aleksandra i Michała.

</doc>
<doc id="207126" url="https://pl.wikipedia.org/wiki?curid=207126" title="Honor (zespół muzyczny)">
Honor (zespół muzyczny)

Honor – polska grupa muzyczna, założona w 1989 roku przez przyjaciół ze Szczecinka i Gliwic, identyfikowana ze sceną RAC. Jeden z bardziej znanych przedstawicieli tego stylu w Polsce. Utwory zespołu nawiązują do neonazizmu, antysemityzmu, patriotyzmu, nacjonalizmu, antykomunizmu, rasizmu. neopogaństwa.
Od początku swojego istnienia zespół grał w różnym stylach – od Oi! poprzez RAC oraz pagan metal, stosując zarówno ostre, hard rockowe brzmienia, jak i lżejsze ballady rockowe. Główną postacią zespołu oraz twórcą większości muzyki i tekstów jest Olaf Jasiński, który na początku był też wokalistą zespołu i śpiewał na jego pierwszym demie pt. „Biały Front”. Później, od drugiego dema „Cena Idei”, wokalistą zespołu został Mariusz Szczerski. Śpiewał w nim aż do momentu zawieszenia jego działalności czy też jego rozpadu około roku 2002. Poza twórczym trzonem zespołu w jego składzie pojawiało się wielu innych muzyków wykonujących repertuar grupy. Zespół znany jest ze swoich jednoznacznie nazistowskich, antysemickich i rasistowskich poglądów.
Dyskografia.
Dema, EP i splity
Albumy studyjne
Albumy koncertowe
Albumy kompilacyjne
Kompilacje różnych wykonawców

</doc>
<doc id="207128" url="https://pl.wikipedia.org/wiki?curid=207128" title="Eugeniusz Raabe">
Eugeniusz Raabe

Eugeniusz Telesfor Raabe (ur. 5 września 1874 we Włocławku, zm. 2 października 1944 w Warszawie) – polski inżynier technolog, autor prac z dziedziny kolei linowych i dźwignic.
Życiorys.
Był synem Telesfora (naczelnika poczty) i Kazimiery z Bonin-Sławianowskich. Ukończył studia na wydziale mechanicznym Instytutu Technologicznego w Petersburgu z dyplomem inżyniera technologa (1904). Pracował w warsztatach Drogi Żelaznej Nadwiślańskiej w Warszawie, kolejno jako pomocnik majstra, monter i inżynier wydziału trakcji. Po 1918 pracował w Ministerstwie Komunikacji, dochodząc do stanowiska radcy w Wydziale Mechaniczno-Trakcyjnym Departamentu Mechanicznego i Zasobów.
Poza pracą w Ministerstwie Komunikacji prowadził zajęcia z kreśleń technicznych na Politechnice Warszawskiej jako asystent i starszy asystent w Katedrze Części Maszyn i Katedrze Urządzeń. Był autorem artykułów dotyczących kolei linowych (głównie na łamach „Inżyniera Kolejowego”), m.in. o tatrzańskiej kolei Kuźnice-Kasprowy Wierch. W ramach „Biblioteki Technicznej Ministerstwa Komunikacji” wydał pionierskie w Polsce książki "Kolejki linowe" (1936) i "Dźwigi osobowe i towarowe" (1939).
Był członkiem Stowarzyszenia Techników Polskich w Warszawie i Związku Polskich Inżynierów Kolejowych (członek Zarządu Głównego). W czasie okupacji niemieckiej przebywał w Warszawie, przeżył tam powstanie warszawskie; zmarł w Warszawie w dniu kapitulacji powstania. Został pochowany na cmentarzu Powązkowskim (kwatera 183-4-27).
Był dwukrotnie żonaty: z Heleną, o nieustalonym nazwisku rodowym, z którą rozwiódł się, następnie ze Stefanią ze Śniegockich, I voto Dobrowolską, (zm. 1956).

</doc>
<doc id="207135" url="https://pl.wikipedia.org/wiki?curid=207135" title="Bardejów-Zdrój">
Bardejów-Zdrój

Bardejów-Zdrój (słow. Bardejovské Kúpele; węg. "Bártfafürdő", niem. "Bad Bartfeld") – uzdrowisko na Słowacji, w powiecie Bardejów, w kraju preszowskim, wchodzi w skład miasta Bardejów i jest położone kilka kilometrów na północ od jego centrum. Jest usytuowane u podnóża masywu Magury.
Historia.
Pierwsza wzmianka o bardejowskich źródłach pochodzi z 1247 r. W dokumencie tym, którego kopia znajduje się w bardejowskim Archiwum Powiatowym, król Bela IV rozstrzyga spory, zaistniałe między niemieckimi osadnikami z Preszowa a bardejowskimi cystersami. Z roku 1505 mamy informację, że za kąpiel w źródłach pobierane były opłaty, co może świadczyć o tym, iż istniały tam już wówczas jakieś urządzenia kąpielowe. W końcu XVII w. miasto wybudowało przy źródłach gospodę. W następnym stuleciu uzdrowisko posiadało już łazienki kąpielowe z metalowymi wannami i było odwiedzane prawie przez cały rok. Najczęstszymi gośćmi - oprócz bardejowskich mieszczan - była polska i węgierska szlachta.
Uzdrowisko słynęło z odwiedzin wysoko urodzonych gości, takich jak chociażby książę Adam Czartoryski i hrabia Ignacy Potocki. W 1783 r. przebywał w nim austriacki cesarz Józef II. W 1809 r. kurowała się tu córka cesarza Austrii Franciszka II, Maria Ludwika, późniejsza druga żona cesarza Napoleona Bonaparte. W 1821 r. zatrzymał się tu na kurację rosyjski car Aleksander I. W miesiącach letnich kompozytor Béla Kéler często przebywał w uzdrowisku. Od 1850 r. do śmierci (1882 r.) posiadał tu dom.
W 1887 r. Michał Zieleniewski tak opisywał bardejowski zdrój: "(...) "zakład zdrojowo-kąpielny, o 3 kilom. od miasteczka odległy, r. 1795 założony, dawniej licznie przez Polaków odwiedzany, a wielkiémi względami X-cia A. Czartoryskiego Generała ziem podolskich, mającego tu swą własną willę, przez długi czas chojnie zaszczycany. Tutejszy zakład ma 7 zdrojów szczawy alkaliczno żelazistéj, z tych 3 służą do wewnętrznego użycia na miejscu, jeden zdrój tak zwane źródło Kellera wyłącznie do rozsyłki; resztę zaś zdrojów do użytku kąpielnego obrócono." (...) "Dostatek pomieszkań dla gości, potrzebę prześcigający, w licznych domach i willach, będących własnością węgierskiéj arystokracyi, tworzących 3 główne ulice w samym zakładzie, dochodzących do ogólnego placu czyli do głównéj promenady. Jego urządzenia balneotechniczne przestarzałe i zaniedbane"."
W lipcu 1895 r. przez 3 tygodnie przebywała tu również Elżbieta Bawarska, żona cesarza Franciszka Józefa. Była bardzo zadowolona z pobytu i kuracji: z wdzięczności ofiarowała miejscowemu proboszczowi pierścień, który do dziś eksponowany jest w ratuszu. Jej pobyt upamiętnia postawiony w 1903 roku (5 lat po śmierci Elżbiety) brązowy pomnik cesarzowej, znajdujący się przed domem leczniczym "Alžbeta".
W 1913 roku w uzdrowisku było około 1600 pokojów gościnnych, kompletne wyposażenie lecznicze, bogata oferta kulturalna, pijalnie wód, korty tenisowe i punkt informacyjny w Budapeszcie. Wybuch I wojny światowej w środku sezonu, spowodował panikę wśród gościː w ciągu czterech dni uzdrowisko opustoszało. W czasie wojny, na terenie uzdrowiska stacjonowało wojsko austriacko-węgierskie i dopiero w 1929 dr. Mikołaj Atlasz wprowadził ofertę inhalacji, a w 1930 roku duża spółka podpisała z miastem umowę najmu na 30 lat, co zaowocowało m.in. umieszczeniem w przestrzeni uzdrowiska XVIII-wiecznej prawosławnej cerkwi drewnianej ze wsi Mikulaszowa oraz wybudowaniem amfiteatru na 2000 miejsc.
W czasie II wojny światowej, wojsko niemieckie urządziło na terenie uzdrowiska szpital.
Czasy obecne.
Obecnie uzdrowisko posiada 2 źródła wód mineralnych stale dostępne w parku zdrojowym oraz dalszych 8 źródeł, wykorzystywanych w zespole leczniczo-balneologicznym i w ogólnodostępnej pijalni wód mineralnych. Leczy się tu głównie choroby przewodu pokarmowego i przemiany materii. W uzdrowisku znajduje się obecnie 29 budynków sanatoryjnych, 2 ogólnodostępne hotele ("Mier" i "Minerál") oraz szereg budowli zaplecza usługowego i kulturalnego. Funkcjonują dwa baseny kąpielowe i korty tenisowe. Wśród budowli znajduje się szeroko dawniej znany "Hotel Astoria". Na terenie uzdrowiska znajduje się także Muzeum Architektury Ludowej (skansen) regionu Szarysz, będące oddziałem Muzeum Szaryskiego w Bardejowie.

</doc>
<doc id="207136" url="https://pl.wikipedia.org/wiki?curid=207136" title="Prowincja (Kostaryka)">
Prowincja (Kostaryka)



</doc>
<doc id="207137" url="https://pl.wikipedia.org/wiki?curid=207137" title="Labor (herb szlachecki)">
Labor (herb szlachecki)

Labor – herb szlachecki.
Opis herbu.
W polu czerwonym, na srebrnym gryfie - tarcza błękitna, na której są trzy złote pszczoły. Klejnot: pięć piór strusich, skrajne błękitne, następne srebrne i środkowe czerwone. Dewiza na czerwonej wstędze: "Labor omnia vincit" -(czyli: "Praca wszystko zwycięża"). Labry z prawej strony czerwono-srebrne, z lewej błękitno-złote.
Najwcześniejsze wzmianki.
Nadany przez Aleksandra III w 1882.

</doc>
<doc id="207138" url="https://pl.wikipedia.org/wiki?curid=207138" title="Podział administracyjny Kostaryki">
Podział administracyjny Kostaryki

Podział administracyjny Kostaryki istnieje w obecnej formie, poza niewielkimi korektami, od początku XX wieku. Obejmuje on 7 prowincji, które dalej dzielą się na kantony i dystrykty.

</doc>
<doc id="207139" url="https://pl.wikipedia.org/wiki?curid=207139" title="Włodzimierz Smolarek">
Włodzimierz Smolarek

Włodzimierz Wojciech Smolarek (ur. 16 lipca 1957 w Aleksandrowie Łódzkim, zm. 7 marca 2012 tamże) – polski piłkarz występujący na pozycji pomocnika lub napastnika, trener i działacz piłkarski. 
Dwukrotny klubowy mistrz Polski (1981, 1982) oraz zdobywca Pucharu Polski (1985) w barwach Widzewa Łódź. Zdobywca Pucharu Niemiec z Eintrachtem Frankfurt z 1988. 
W latach 1980–1992 reprezentant Polski. Członek Klubu Wybitnego Reprezentanta. Srebrny medalista (za zajęcie 3. miejsca) Mistrzostw Świata 1982, uczestnik Mistrzostw Świata 1986. 
Kariera klubowa.
Absolwent szkoły średniej. Wychowanek klubu Włókniarz Aleksandrów Łódzki. Grał we Włókniarzu w latach 1967-1973, później przeszedł do Widzewa Łódź (1973–1977 i 1979–1986), następnie grał w Legii Warszawa (1977–1979), niemieckim Eintrachcie Frankfurt (1986–1988, zdobywca pucharu Niemiec w 1988) oraz holenderskich klubach: Feyenoord (1988–1990, bilans meczów i bramek 46–13) oraz FC Utrecht (1990–1996, bilans meczów i bramek 165–33).
Największe sukcesy Włodzimierz Smolarek święcił w Widzewie Łódź. W I lidze w barwach Widzewa rozegrał (1979–1986) 181 meczów, strzelając 61 bramek. Dwukrotny mistrz Polski (1981, 1982), zdobywca pucharu Polski (1985).
W 1983 roku wyprzedził Zbigniewa Bońka jako najlepszego strzelca ligowego Widzewa, a potem z bilansem 61 goli w ekstraklasie był liderem aż do maja 1996, gdy wyprzedził go Marek Koniarek.
Włodzimierz Smolarek jest uważany za jednego z najlepszych w historii zawodników Widzewa, jak również całej polskiej piłki nożnej. Ceniony przez wszystkie pokolenia kibiców za światową klasę, ale również za niezwykłą zadziorność, waleczność, bojowość i ambicję.
Włodzimierz Smolarek to również dwukrotny uczestnik finałów mistrzostw świata. W 1982 w Hiszpanii za zdobycie III miejsca zdobył srebrny medal, 4 lata później w Meksyku był zdobywcą jedynej bramki dla Polski.
Osiadł na stałe w Holandii, gdzie zajął się pracą trenerską, prowadził drużyny juniorskie w Feyenoordzie. Miał dwóch synów, Mariusza i Euzebiusza, który również był piłkarzem, a obecnie jest szkoleniowcem młodzieży w Feyenoordzie (był m.in. zawodnikiem klubów Eintrachtu Frankfurt, Feyenoordu, Borussii Dortmund, Racingu Santander, Boltonu Wanderers, AO Kavala, Polonii Warszawa oraz reprezentacji Polski).
Włodzimierz Smolarek bez powodzenia startował w wyborach do Parlamentu Europejskiego w 2009 z listy Porozumienia dla Przyszłości w okręgu łódzkim; uzyskał 2871 głosów i nie objął mandatu (koalicja nie osiągnęła progu wyborczego).
W ostatnich latach swojego życia pracował jako skaut w Polskim Związku Piłki Nożnej.
Zmarł podczas snu w swoim domu w Aleksandrowie Łódzkim. 10 marca 2012 został pochowany w rodzinnym grobowcu na cmentarzu parafialnym w Aleksandrowie Łódzkim.
Widzew Łódź uhonorował swoją legendę, jaką był Włodzimierz Smolarek – zastrzegając dla niego numer 11. Oznacza to, że już żaden inny piłkarz w historii klubu nie założy koszulki z tym numerem. Po śmierci Smolarka, jego pamięć minutą ciszy uczciły jego byłe kluby. Widzew Łódź przed meczem z GKS-em Bełchatów uczcił jego pamięć minutą ciszy a na stadionie odegrana została pieśń żałobna. Także dwa byłe kluby Smolarka- Feyenoord i FC Utrecht przed wspólnym meczem uczciły pamięć swojego byłego piłkarza minutą ciszy a zawodnicy wybiegli na ten mecz z czarnymi opaskami.
23 lutego 2017, Rada Miejska w Łodzi, podjęła uchwałę, o nadaniu nowo powstałej ulicy obok stadionu Widzewa, imienia Włodzimierza Smolarka. 14 czerwca 2017, ulica została oficjalnie otwarta. W uroczystościach uczestniczyli m.in. żona i syn piłkarza- Euzebiusz.
Kariera reprezentacyjna.
W reprezentacji Polski rozegrał 60 meczów (będąc równocześnie zawodnikiem Widzewa – 52 razy, Eintrachtu 5 razy, Feyenoordu 2 razy i raz Utrechtu). W reprezentacji strzelił 13 bramek, dziewięciokrotnie wystąpił jako jej kapitan. Był uczestnikiem mistrzostw świata w 1982 (3. miejsce) i 1986 (1/8 finału).
Życie prywatne.
Był żonaty. Miał dwóch synów Mariusza i Euzebiusza, który również został piłkarzem.
Upamiętnienie.
W 10 rocznicę śmierci, 15 listopada 2022 roku przy ulicy św. Kazimierza 11 w Łodzi został odsłonięty mural z wizerunkiem Włodzimierza Smolarka w ramach inicjatywy STS – „Pamiętajmy o sportowcach”.

</doc>
<doc id="207140" url="https://pl.wikipedia.org/wiki?curid=207140" title="Chodkiewicz (herb szlachecki)">
Chodkiewicz (herb szlachecki)

Chodkiewicz ("Gryf z Mieczem") – polski herb szlachecki, odmiana herbu Kościesza.
Opis herbu.
Na tarczy dwudzielnej w słup w polu prawym, czerwonym, rogacina rozdarta, przekrzyżowana, w polu lewym, czerwonym, gryf srebrny, o orężu złotym, wspięty, trzymający w prawej łapie szablę o głowni srebrnej i rękojeści złotej. W klejnocie pół godła z lewego pola. Herb łączy zatem elementy herbów Gryf i Kościesza.
Najwcześniejsze wzmianki.
Pierwotnie Chodkiewiczowie pieczętowali się Kościeszą. Brak danych o tym, kiedy nastąpiło dodanie Gryfa.
Występowanie w heraldyce terytorialnej.
Pełna wersja herbu, z tynkturą rogaciny odmienioną na złotą, została przyjęta jako herb gminy Gródek.

</doc>
<doc id="207141" url="https://pl.wikipedia.org/wiki?curid=207141" title="Metamorphoses">
Metamorphoses

Metamorphoses – album twórcy muzyki elektronicznej Jeana-Michela Jarre’a wydany w 2000 roku. Album ten różni się od poprzednich tym, iż Jarre wprowadził elementy wokalne (wykonywane m.in. przez Natachę Atlas i Laurie Anderson).

</doc>
<doc id="207144" url="https://pl.wikipedia.org/wiki?curid=207144" title="Czyn przepołowiony">
Czyn przepołowiony

Czyn przepołowiony zwany także przepołowionym typem czynów zabronionych lub bitypem (z łac. "bi-" występujący w złożeniach oznacza: "dwa, na dwie części, dwa razy, dwu-, podwójnie, obustronnie", typ – oznacza tutaj ustawowy zespół znamion przestępstwa; według niektórych to ostatnie określenie jest bardziej precyzyjne) – typ czynu zabronionego, który inkorporuje dwie grupy czynów spełniających w zasadzie te same znamiona, przy czym jedna grupa będzie zakwalifikowana jako przestępstwo, druga – jako wykroczenie, po spełnieniu pewnego dodatkowego kryterium. 
Czyn przepołowiony jest więc w tym sensie podzielony na dwie części, że to dodatkowe kryterium, rzeczowe lub ocenne, wyznacza granicę pomiędzy przestępstwem a wykroczeniem. Np. kradzież rzeczy do pewnej wartości (według stanu obowiązującego na dzień 15 listopada 2018 Kodeksu wykroczeń – do kwoty 500 złotych, w latach 2013-2018 1/4 minimalnego wynagrodzenia, od 1998 do 2013 r. 250 złotych, natomiast od 1972 do 1998 r. 500 złotych) jest kwalifikowana jako wykroczenie (odpowiedzialność na podstawie Kodeksu wykroczeń), a powyżej – jako przestępstwo (odpowiedzialność na podstawie Kodeksu karnego). Podobnie w przypadku oszustwa podatkowego, jeśli kwota uszczuplonej lub narażonej na uszczuplenie należności publicznoprawnej jest wyższa niż pewien określony ustawowo próg sprawca odpowiada za popełnienie przestępstwa skarbowego, jeśli jest niższa - jak za wykroczenie skarbowe (w obu przypadkach na podstawie Kodeksu karnego skarbowego), w przypadku nieprawidłowości w wykorzystaniu dotacji lub subwencji kryterium kwalifikacji bitypowej jest umyślność/nieumyślność.
Metoda wyodrębnienia przestępstw i wykroczeń w oparciu o czyny przepołowione wyklucza idealny i pomijalny zbieg przestępstwa i wykroczenia. Idealny zbieg jest wykluczony w związku z tym, że nie ma krzyżowania się znamion. Zbieg pomijalny również nie zachodzi, ponieważ przestępstwo bitypu nie wchłania ("konsumuje") znamion wykroczenia (podział tutaj jest "logiczny").
Bitypizacja to metoda wyodrębniania wykroczeń od przestępstw w ramach jednego rodzaju (gatunku) czynów objętych kryminalizacją.
Problem paradoksu opłacalności.
Główną wadą bitypizacji jest pojawianie się w praktyce tzw. paradoksu opłacalności (inaczej zwany problemem asymetrii konsekwencji karnoskarbowych w czynach "przepołowionych"). Chodzi o sytuacje, w których dany czyn został zakwalifikowany jako przestępstwo, jednak z uwagi na niewielkie przekroczenie progu kwotowego oddzielającego go od wykroczenia postępowanie w sprawie może zostać umorzone na podstawie klauzuli znikomości społecznej szkodliwości czynu. Tymczasem, gdyby ów czyn był tylko nieznacznie niższy w kwocie uszczuplenia należności publicznoprawnej byłby ukarany jako wykroczenie, za które sankcje są bardziej dolegliwe niż za podstawowe przestępstwa. W takiej sytuacji logika regulacji oparta na rozumowaniu "a maiore ad minus" nakazywałaby przyjąć, że jeśli przestępstwo bitypu w jakimś zakresie jest znikomo szkodliwe społecznie, to tym bardziej cały zakres wykroczenia tego bitypu powinien być szkodliwy społecznie w stopniu znikomym.
Paradoks bierze się w istocie z tego, że dla bitypu dwie potencjalne klauzule znikomości szkodliwości społecznej wprowadzają lukę w odpowiedzialności karnoskarbowej. Lukę tę generuje klauzula znikomości dla przestępstwa bitypu. Dla czystości konstrukcyjnej lukę tę można by usunąć np. poprzez formalne wprowadzenie czegoś na kształt "odpowiedzialności zredukowanej". Koncepcja ta odnosi się do przypadków kiedy typ wykroczenia jest konsumowany przez typ przestępstwa; kiedy popełnione zostaje przestępstwo, lecz z jakiejś przyczyny formalnej (na ogół brak wniosku o ściganie) sprawca nie odpowiada za przestępstwo, wówczas „odradza” się „skonsumowane” teoretycznie wykroczenie, za które sprawca może zostać pociągnięty do odpowiedzialności. Swoista odpowiedzialność zredukowana na gruncie prawa karnego skarbowego wprowadzona w celu wyeliminowania „luki odpowiedzialności”, mogłaby polegać na możliwości pociągnięcia do odpowiedzialności za wykroczenie czynu zakwalifikowanego formalnie jako przestępstwo bitypu, jeśli ocena szkodliwości społecznej takiej kwalifikacji – w perspektywie skali przestępności – może być uznana za znikomą. Ponieważ jednak ów paradoks kreuje lukę w odpowiedzialności korzystną dla adresatów norm związanych z czynami "mala prohibita", precyzowanie konstrukcji karnoprawnych kosztem adresatów norm nie ma aksjologicznego uzasadnienia.

</doc>
<doc id="207146" url="https://pl.wikipedia.org/wiki?curid=207146" title="Puntarenas (miasto)">
Puntarenas (miasto)

 
Puntarenas – miasto w Kostaryce, położone w północno-zachodniej części kraju na niewielkim półwyspie, wcinającym się w głąb zatoki Nicoya (Ocean Spokojny). Ośrodek administracyjny prowincji Puntarenas. Ludność: 37 tys. mieszk. (2010). 
Puntarenas to główny port morski Kostaryki na wybrzeżu pacyficznym. Wywozi się tędy głównie kawę. W pobliżu miasta przebiega Autostrada Panamerykańska. 
W mieście rozwinął się przemysł rybny oraz chemiczny.
Miasto posiada też atrakcyjne plaże, które przyciągają turystów.

</doc>
<doc id="207147" url="https://pl.wikipedia.org/wiki?curid=207147" title="Bierce">
Bierce



</doc>
<doc id="207150" url="https://pl.wikipedia.org/wiki?curid=207150" title="Dmitrij Gorbuszyn">
Dmitrij Gorbuszyn

Dmitrij Andriejewicz Gorbuszyn, ros. Дмитрий Андреевич Горбушин, ukr. Дмитро Андрійович Горбушин, "Dmytro Andrijowicz Horbuszyn" (ur. 31 maja 1986 w Rubiżnem) – rosyjski piłkarz pochodzenia ukraińskiego, grający na pozycji pomocnika, a wcześniej obrońcy. Zmienił obywatelstwo ukraińskie na rosyjskie.
Kariera piłkarska.
Kariera klubowa.
Gorbuszyn karierę piłkarską rozpoczął w 1993 roku w rodzinnym mieście. Jego pierwszym trenerem był S. Cziernych. Mając 17 lat, w 2003 roku, przeniósł się do drugoligowej wówczas Stali Ałczewsk, z którą grał dwa sezony w tej klasie rozgrywkowej. W tym czasie rozegrał 24 mecze w lidze i 3 w Pucharze Ukrainy, nie zdobył żadnego gola. W 2005 roku awansował z drużyną do Wyszczej Ligi, gdzie grał w sezonie 2005/2006. Występował także w rezerwach Dynama Kijów. Latem 2007 do końca roku został wypożyczony do Zorii Ługańsk. Na początku 2008 przeszedł do rosyjskiego Kubania Krasnodar. Latem 2008 otrzymał obywatelstwo rosyjskie. Od sierpnia 2009 do końca roku grał na wypożyczeniu w Czernomorcu Noworosyjsk.
W Wyszczej Ligi rozegrał 33 spotkania.
Kariera reprezentacyjna.
Debiutował w juniorskiej reprezentacji. Występował również w młodzieżowej reprezentacji Ukrainy.

</doc>
<doc id="207151" url="https://pl.wikipedia.org/wiki?curid=207151" title="Holfeld">
Holfeld

Holfeld – herb szlachecki.
Opis herbu.
Na tarczy czterodzielnej, w polach I i IV srebrnych, a II i III czerwonych - orzeł dwugłowy, na przemian czerwony i srebrny, według czterech pól. U szczytu czerwone pióro strusie między dwoma białymi. Labry czerwone, podbite srebrem. 
Najwcześniejsze wzmianki.
Nadany w 1787 przez cesarza Józefa II Józefowi Holfeldowi, wraz z I stopniem szlachectwa i predykatem "von Adlersberg".
Herbowni.
Holfeld von Adlersberg
Bibliografia.
Sławomir Górzyński: Nobilitacje w Galicji w latach 1772-1918. DiG 1997. 

</doc>
<doc id="207153" url="https://pl.wikipedia.org/wiki?curid=207153" title="Bardejowskie Kupele">
Bardejowskie Kupele



</doc>
<doc id="207155" url="https://pl.wikipedia.org/wiki?curid=207155" title="Bardiowskie Kupele">
Bardiowskie Kupele



</doc>
<doc id="207156" url="https://pl.wikipedia.org/wiki?curid=207156" title="Geogrij Cimakuridze">
Geogrij Cimakuridze



</doc>
<doc id="207158" url="https://pl.wikipedia.org/wiki?curid=207158" title="Suomi wz. 31">
Suomi wz. 31



</doc>
<doc id="207160" url="https://pl.wikipedia.org/wiki?curid=207160" title="Ambrose Gwinnet Bierce">
Ambrose Gwinnet Bierce



</doc>
<doc id="207161" url="https://pl.wikipedia.org/wiki?curid=207161" title="Andrij Danajew">
Andrij Danajew

Andrij Wałerijowycz Danajew, ukr. Андрій Валерійович Данаєв (ur. 1 września 1979 w Duszanbe, Tadżycka SRR) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
Swoją piłkarską karierę Danajew rozpoczynał w klubie Zoria Ługańsk, gdzie występował w drużynie juniorskiej. Później występował w klubach: Wiedrycz-97 Rzeczyca z Białorusi i ukraińskim SK Mikołajów. Następnie wyjechał do Polski, w 1999 roku został zawodnikiem I-ligowego GKS-u Bełchatów, w polskiej Ekstraklasie rozegrał tylko jeden mecz, siedem minut w zremisowanym 1:1 spotkaniu z Odrą Wodzisław 29 maja 1999 i kolejny sezon spędził w klubach z drugiej ligi na Pomorzu Zachodnim, Pomerania Police oraz Odra Szczecin. Później grał w trzeciej lidze w barwach Kaszubii Kościerzyna jesienią 2000, zaś wiosną 2001 został zawodnikiem Lechii/Polonii Gdańsk. W 2001 roku powrócił do ojczyzny, gdzie grał w amatorskim zespole Ahata Ługańsk, z Ługańska trafił w 2004 roku do perspektywicznej Stali Ałczewsk, z którą szybko awansował w Wyższej Ligi w 2005 roku. W rundzie jesiennej sezonu 2005/2006 zawodnik został wypożyczony do klubu Bananc Erywań. Latem 2006 przeszedł do Zakarpattia Użhorod, po zakończeniu sezonu wyjechał do Azerbejdżanu, gdzie został piłkarzem MKT-Araz İmişli, a potem Simurq Zaqatala. Latem 2008 ponownie powrócił do Ukrainy, gdzie bronił barw klubów Komunalnyk Ługańsk i FK Połtawa. Od 2010 w Szachtarze Swierdłowsk. W 2011 zasilił skład amatorskiego zespołu FK Popasna.

</doc>
<doc id="207163" url="https://pl.wikipedia.org/wiki?curid=207163" title="Borzywoj I">
Borzywoj I

Borzywoj I (; ur. 852 lub 853, zm. ok. 888/889) – książę Czech 870–889.
Pierwszy historyczny władca czeski z dynastii Przemyślidów. Według legendy potomek Przemysła Oracza i Libuszy.
Pochodzenie.
Borzywoj I pochodził z dynastii Przemyślidów. Był synem Gościwita. Nie zachowały się informacje na temat rodzeństwa Borzywoja. Przypuszcza się, że jego siostrą mogła być czeska księżniczka, której weselny orszak został obrabowany w 871 roku, a identyfikowana ze Świętożyzną, żoną Świętopełka I, księcia morawskiego. Pojawiła się hipoteza, autorstwa Dušana Třeštíka, że Borzywoj I miał brata, którego synem był komes Vok.
Hipoteza, jakoby Borzywoj nie pochodził z dynastii Przemyślidów, ale został osadzony na tronie czeskim przez Świętopełka I Wielkiego, została obalona już w 1946 roku.
Udział w bitwie nad Wełtawą w 872 roku.
Za pierwszą wzmiankę o Borzywoju uchodzi zapiska z "Annales Fuldenses", które pod 872 roku zanotowały, że wojska niemieckie pobiły pięciu czeskich książąt: Świętosława (Zuentislan), Witysława (Witislan), Hermana (Heriman), Spytymira (Spoitimar) i Mojsława (Moyslan). Na marginesie jednego z kodeksów pojawia się imię jeszcze szóstego czeskiego księcia - "Goriwei", które zwykle odczytuje się jako "Boriwei". Jednak wątpi się, że Borzywoj brał udział w tym starciu, gdyż roczniki mówią o pięciu książętach czeskich; uważa się, że wzmianka o Borzywoju jest późniejszą uwagą marginalną.
Przyjęcie chrztu i jego konsekwencje.
Borzywoj I został określony mianem pierwszego chrześcijańskiego księcia Czechów przez Krystiana w "Żywocie świętego Wacława", w najstarszym "Żywocie świętej Ludmiły" ("Fuit in provincia Boemorum") oraz w "Kronice" Kosmasa z Pragi.
Borzywoj I został ochrzczony przez arcybiskupa Metodego na terenie Moraw.
Data chrztu Borzywoja I nie jest pewna. Kosmas z Pragi podał rok 894, jednak jest to niemożliwe, gdyż Metody, który ochrzcił Borzywoja I, zmarł już w 885 roku. Proponuje się rok 884.
Borzywoj powrócił do kraju w towarzystwie kapłana Kaika. Ufundował kościół św. Klemensa, zbudowany w Lewym Hradcu. Wezwanie tego kościoła (Cyryl i Metody odnaleźli na Krymie relikwie tego świętego), a także elementy architektoniczne ("patrocinium") wskazują na wpływy morawskie. W tym kościele został osadzony Kaik.
W Czechach doszło do buntu przeciwko Borzywojowi I; buntownicy ogłosili księciem Strojmira. Ich kandydat przebywał na wygnaniu "u Niemców" tak długo, że nawet zapomniał ojczystego języka. Bunt ten był skierowany nie tylko przeciwko nowej wierze, ale i zależności od Świętopełka, księcia morawskiego, w którą popadł Borzywoj. Przypuszcza się, że bunt Strojmira mógł być inspirowany przez bawarskie kręgi kościelno-polityczne, które uważało Czechy za swoją strefę wpływów. Wniosek tej zdaje potwierdzać się fakt, że dopiero w 895 roku Czechy, w wyniku oddania się Spitygniewa I pod opiekę wschodniofrankijskiego króla Arnulfa z Karyntii, znalazły się w obrębie diecezji ratyzbońskiej. Tzw. tradycja "bawarska", która znalazła odbicie w "Żywocie świętego Wacława" zwanym "Crescente fide" oraz w Żywocie świętego Wacława autorstwa Gumpolda z Mantui twierdzi, że pierwszym chrześcijańskim księciem Czechów był Spitygniew I, syn Borzywoja I.
Borzywojowi udało się stłumić bunt; przypuszczalnie stało się to z pomocą Świętopełka I, księcia morawskiego. Po powrocie do Czech Przemyślida pełnił funkcję "namiestnika" z ramienia potężnego sąsiada.
Po zwycięstwie w wojnie domowej Borzywoj I zbudował drugą świątynię na ziemiach czeskich - był nią kościół Najświętszej Marii Panny w Pradze. Badania archeologiczne wskazują na to, że kościół został wzniesiony wcześniej niż praski gród. Jednak, jak sądzą czescy badacze, był to tradycyjny teren kultowy, a na terenie przyszłego grodu istniało pogańskie miejsce zwane przez Kosmasa "Żiżi".
Siedziba Bolesława I znajdowała się w Lewym Hradcu; dawniej sądzono, że po wybudowaniu kościoła Najświętszej Marii Panny Borzywoj przeniósł swoją siedzibę do Pragi. Obecnie uważa się, że nastąpiło to za panowania jego syna Spitygniewa I.
Data zgonu.
Borzywoj I zmarł w wieku 36 lat. Sama data zgonu pozostaje dyskusyjna. Jeden z roczników podaje rok 801; metodą kombinacji paleograficznych próbuje się go odczytywać jako 891.
W literaturze pojawiają się też inne daty zgonu Borzywoja I: 888-893 i ok. 894.
Małżeństwo i potomstwo.
Najpóźniej w 875 roku Borzywoj poślubił Ludmiłę, córkę Sławibora, księcia pszowskiego lub milczańskiego. Z tego małżeństwa pochodziło dwóch synów: Spitygniew I i Wratysław I.

</doc>
<doc id="207164" url="https://pl.wikipedia.org/wiki?curid=207164" title="ZMW Żak">
ZMW Żak

Żak MR2 – uproszczona wersja motoroweru Ryś, skonstruowana i produkowana w Zakładach Metalowych „Zakrzów” we Wrocławiu-Zakrzowie. Zrezygnowano z bocznych osłon, obudowy reflektora i głębokich błotników. Zastosowano płytkie błotniki i rowerowe siodełko. W ten sposób obniżono koszty produkcji, a w konsekwencji cenę gotowego wyrobu do ok. 5000 zł. Pojazd wyposażono w nowy silnik S38 z Zakładów Metalowych Dezamet w Nowej Dębie. Oprócz wersji podstawowej, produkowano jednak także lepiej wyposażony wariant z obudową reflektora z Rysia, ozdobnymi listwami i powłokami chromowymi na obręczach kół. Produkcja seryjna ruszyła w 1960 roku i zakończono ją w 1963 w związku z rezygnacją z produkcji motorowerów we Wrocławiu.

</doc>
<doc id="207166" url="https://pl.wikipedia.org/wiki?curid=207166" title="Romet 750">
Romet 750

Romet 750 - motorower produkowany w latach 1974−1976 przez Zakłady Rowerowe Romet w Bydgoszczy; w literaturze zaliczany do serii Pegaz, jakkolwiek formalnie nie nosił takiej nazwy.
Rozwinięcie wcześniejszych motorowerów Pegaz 700 i 705, od których różnił się głównie ulepszonym silnikiem typu 017 produkowanym przez Zakłady Metalowe Dezamet w Nowej Dębie. Względem poprzednika – silnika 010 – zmieniono w nim układ żeber na cylindrze i głowicy dla poprawienia obiegu powietrza, zrezygnowano z automatycznego sprzęgła, wprowadzając dwubiegową skrzynię przekładniową oraz klasyczne sprzęgło dwutarczowe pochodzące z motoroweru Komar. Jedynie tarcze cierne z wkładkami korkowymi zastąpiono w nim pełnymi tarczami wykonanymi z masy ciernej. Zmiana biegów sterowana cięgłem od rękojeści na kierownicy, również wziętym z Komara. Z silnika zniknęły rowerowe pedały, zastąpione rozrusznikiem nożnym typowo "motocyklowym".
Wobec zmienionego sprzęgła i sposobu uruchamiania silnika zrezygnowano także z zaworu dekompresatora w głowicy. Uproszczono konstrukcję widelca teleskopowego. Zwiększono też zakres regulacji siedzenia i kierownicy . Motorower był jednoosobowy, obciążenie dopuszczalne wynosiło 120 kg. Płaski zbiornik paliwa nad tylnym kołem, o pojemności 4,5 l, pełnił funkcję bagażnika.
Kolejnym modelem z tej serii motorowerów był Romet 760 Polo.

</doc>
<doc id="207183" url="https://pl.wikipedia.org/wiki?curid=207183" title="Liczba pierwsza Ferriera">
Liczba pierwsza Ferriera



</doc>
<doc id="207186" url="https://pl.wikipedia.org/wiki?curid=207186" title="Romet 760 Polo">
Romet 760 Polo

Romet 760 Polo – model z nowej rodziny motorowerów 700 produkowanych przez Zakłady Romet w Bydgoszczy. Produkowany był od roku 1976.
Jest to motorower zbliżony do modelu Romet 750 Pegaz, ze zmodernizowaną sylwetką, która miała nawiązywać do rowerów do gry w polo. Zyskał przez to nową wydłużoną kierownicę oraz nowy wydłużony bak pochodzący z motoroweru Komar Sport, umieszczony pomiędzy kierownicą a siodłem. Siodło uzyskało nowy kształt wraz z metalowym oparciem. Zastosowano w nim silnik Dezamet serii 017 o mocy 1,7 KM.

</doc>
<doc id="207197" url="https://pl.wikipedia.org/wiki?curid=207197" title="Dolina Starorobociańska">
Dolina Starorobociańska

Dolina Starorobociańska (Dolina Starej Roboty) – największe, orograficznie prawe odgałęzienie Doliny Chochołowskiej w Tatrach Zachodnich.
Topografia.
Dolina rozpoczyna się na wysokości ok. 1035 m n.p.m. w miejscu ujścia Starorobociańskiego Potoku do Chochołowskiego Potoku, a górą podchodzi pod grań główną na odcinku od Kończystego Wierchu po Siwy Zwornik. Od zachodu ogranicza ją północna grań Kończystego Wierchu, od wschodu północna grań Siwego Zwornika. Dnem doliny płynie Starorobociański Potok. Dolina ma jedno odgałęzienie, jakim jest Dolina Iwaniacka. Do systemu Doliny Starorobociańskiej należy też dolina zawieszona, Dudowa Kotlina z Dudowymi Stawkami. Ze stromo podciętych ścian Dudowych Turni na zachodnich zboczach doliny spada Wielką Szczerbą wodospad odwadniający Dudowe Stawki. Dolina była zlodowacona, ma wyraźny U-kształtny przekrój i wały morenowe.
Historia.
Nazwa doliny pochodzi od starej roboty, czyli nieczynnych sztolni dawnej kopalni, która działała w Banistym Żlebie na zboczach Ornaku już w 1520 r., a być może nawet wcześniej. Była to jedna z najstarszych kopalni w polskich Tatrach. Wydobywano tu rudy antymonowo-miedziane z domieszką srebra (80 g w 100 kg rudy). Później eksploatowano także piryt. Pozostałością po kopalni są zawalone sztolnie, hałdy oddzielonego od rudy płonnego urobku i ślady po młynie do kruszenia rudy.
U wylotu doliny istniał budynek leśny, który w 1911 r. został przerobiony przez ZON (SN TT) na schronisko, głównie dla narciarzy. Nocował w nim m.in. Karol Szymanowski. Schronisko było jednak demolowane przez górali i ok. 1930 r. nie nadawało się już do użytku. W górnej części doliny na Starorobociańskiej Równi od 1938 r. istniało niewielkie prywatne schronisko. W czasie wojny było wykorzystywane przez partyzantów Armii Krajowej (oddział „Smrek” z zachodniego Podhala). W styczniu 1944 r. Niemcy zaatakowali zgrupowania partyzanckie w Dolinie Chochołowskiej i spalili schroniska, to w Dolinie Starorobociańskiej jednak ocalało. Po wojnie służyło za schronienie oddziałowi „Ognia” Józefa Kurasia walczącym z nowym komunistycznym reżimem. 7 grudnia 1946 r. stacjonujący tu oddział dowodzony przez Jana Kolasę „Powichra” został otoczony przez połączone oddziały UB i KBW. Zginęło podczas walki kilkunastu ludzi, 9 osób aresztowano, reszta rozproszyła się, natomiast budynek spłonął.
Dolina była dawniej wypasana, wchodziła w skład Hali Stara Robota. Należały do niej dwie polany: Dudówka i Starorobociańska Polana, a także pochyła Starorobociańska Rówień. Na Starorobociańskiej Polanie i na Starorobociańskiej Równi stały dawniej szałasy.
Przyroda.
Wskutek kilkuwiekowego wypasu znacznie przerzedzona kosodrzewina. Zbocze Ornaku jest w większości trawiaste, co powoduje schodzenie z niego lawin. W dolinie przebywają okresowo niedźwiedzie. Z rzadkich roślin stwierdzono występowanie mietlicy alpejskiej, w Polsce występującej tylko w Tatrach i to w nielicznych tylko miejscach.

</doc>
<doc id="207235" url="https://pl.wikipedia.org/wiki?curid=207235" title="Krew elfów">
Krew elfów

Krew elfów – powieść fantasy autorstwa Andrzeja Sapkowskiego, pierwszy raz wydana w 1994 roku. Jest pierwszą z pięciu części sagi o wiedźminie tego autora. W 2009 zdobyła David Gemmell Awards for Fantasy.
Tło.
Akcja powieści rozgrywa się – wedle określenia samego autora – w quasi-średniowiecznej allotopii i jest kontynuacją wcześniejszych opowiadań.
Głównymi bohaterami powieści są Geralt z Rivii, wiedźmin, zawodowo trudniący się zabijaniem groźnych dla ludzi potworów, który specjalnie w tym celu był ćwiczony i poddawany ryzykownym zabiegom, oraz królewna Ciri, nastoletnia dziewczyna, która w wyniku wojny utraciła rodzinę i tron.
Geopolitycznie świat jest podzielony dwubiegunowo na cesarstwo Nilfgaardu, rządzone absolutystycznie przez imperatora Emhyra var Emreisa oraz Nordlingów – państwa północne, m.in. Rivię, Temerię, Redanię, Cintrę i Aedirn, w których panuje jeden język, nazywany wspólnym.
Fabuła.
Po występie artystycznym poeta Jaskier udaje się do zamtuza. Tam nieoczekiwanie składa mu wizytę nieznajomy – czarodziej Rience. Prosi on o informacje na temat losów bohaterów utworów poety, w szczególności Ciri i Geralta. Jaskier odmawia i próbuje uciekać, lecz zostaje magicznie sparaliżowany. Rience poddaje go torturom w pobliskiej stajni przy pomocy dwóch zbirów. Zaalarmowana wrzaskami, śledząca poetę, czarodziejka Yennefer wkracza do akcji i uwalnia go.
Ciri pobiera nauki i uczy się walki mieczem w Kaer Morhen, dawnym wiedźmińskim siedliszczu. Wkrótce zaczyna przejawiać niezwykłe zdolności magiczne. Obecni w fortecy wiedźmini, nie wiedząc jak pielęgnować i rozwijać jej potencjał, wzywają na pomoc znajomą czarodziejkę Triss Merigold. Geralt w towarzystwie Ciri i słabującej na zdrowiu Triss Merigold opuszcza Kaer Morhen i dołącza do konwoju przewożącego tajny ładunek dla kaedweńskiego króla, Henselta, i spotyka tam znajomego, wynajętego jako eskortę krasnoluda, Yarpena Zigrina. Podróżując zostają napadnięci przez komando elfich i krasnoludzkich partyzantów, zwących się Scoia'tael, Wiewiórkami, a walczących o utworzenie własnego, niepodległego państwa. W walce wychodzi na jaw, że przewożony towar to kamienie, zaś cały konwój jest realizacją tajnej operacji mającej na celu ujawnienie zdrajcy przekazującego wrogowi tajne informacje na temat transportu królewskiego złota.
Geralt, nie mogąc znaleźć Rience’a, zatrudnia się do wiedźmińskiej ochrony barki rzecznej w Oxenfurcie w nadziei, że jego słynne nazwisko zwabi czarownika i umożliwi dowiedzenie się, dlaczego tamten poszukuje Ciri. W czasie jednego z rejsów do barkasu przybija łódź i jej załoga, podająca się za temerską straż, wchodzi na pokład z zamiarem aresztowania Geralta. Ten plan zostaje udaremniony przez nieoczekiwany atak rzecznego potwora.
Przebywający w Oxenfurcie Jaskier, sam będący redańskim agentem, jest śledzony przez sługi Dijkstry, szefa redańskich służb wywiadowczych. Zaprowadzony przed jego oblicze zostaje napomniany za brak raportów na temat planów wiedźmina. Jaskier nieskutecznie próbuje dezinformować Dijsktrę wmawiając mu, że Geralta nie ma w mieście i dowiaduje się, że wiedźminem i Ciri interesuje się większość wywiadów państw Nordlingów. Rozmowa, przy której obecna jest bliska redańskim kręgom władzy czarodziejka Filippa Eilhart, kończy się usilną prośbą o skontaktowanie Dijsktry z Geraltem. Jaskier, nie zdając sobie sprawy, że jest śledzony przez czarodziejkę, nocą udaje się do Geralta, by ostrzec go przed grożącym mu niebezpieczeństwem.
Król Redanii, Vizimir, król Temerii, Foltest, król Kaedwen, Henselt, król Aedirn, oraz królowa Lyrii, Meve potajemnie naradzają się w sprawie rosnącego zagrożenia inwazją Nilfgaardu na ziemie Nordlingów oraz zataczającej coraz szersze kręgi elfiej partyzantki. Rozważają opcję złamania pokoju, wyparcia cesarstwa z Cintry oraz postanawiają stłamsić rebelię Wiewiórek. Fakt tajnej narady królów państw północnych zostaje natychmiast wykryty przez nilfgaardzki wywiad. Cesarz rozkazuje skrytobójcze zamordowanie wiedźmina. Informacja o spotkaniu trafia również do Kapituły, stowarzyszenia najpotężniejszych czarodziejów.
Geralt, Jaskier i Filippa Eilhart przy pomocy znajomej studentki medycyny, Shani, od lokalnego znachora zdobywają informacje na temat Rience’a. Wkrótce dochodzi do konfrontacji pomiędzy Rience’em a Geraltem.
Ciri, ukryta przed światem, kontynuuje edukację u Nenneke, głównej kapłanki świątyni bogini Melitele. Po niedługim czasie jednak opuszcza klasztor z czarodziejką, dawną kochanką Geralta, Yennefer, która ją szkoli w magicznej sztuce.
Słuchowisko.
15 grudnia 2014 roku wydane zostało trwające 12,5 godziny słuchowisko zrealizowane na podstawie "Krwi elfów" przy udziale 79 aktorów. Jest to piąte, po "Mieczu przeznaczenia", "Ostatnim życzeniu", "Coś się kończy, coś się zaczyna" i "Sezonie burz", słuchowisko zrealizowane na podstawie "Sagi o wiedźminie".
W słuchowisku wystąpili m.in. Krzysztof Banaszyk jako Geralt z Rivii, Anna Cieślak jako Filippa Eilhart, Anna Dereszowska jako Yennefer z Vengerbergu, Adam Ferency jako Vizimir, Małgorzata Kożuchowska – Triss Merigold, Sławomir Pacek – Jaskier, Joanna Pach-Żbikowska – Ciri, Henryk Talar – Foltest z Temerii, Arkadiusz Bazak – Vesemir

</doc>
<doc id="207238" url="https://pl.wikipedia.org/wiki?curid=207238" title="Lampa (czasopismo)">
Lampa (czasopismo)

Lampa – miesięcznik kulturalny wydawany przez Lampę i Iskrę Bożą. Nazwa pochodzi od wymyślonego przez Konstantego Ildefonsa Gałczyńskiego pisma „Lampa”, które występuje w "Listach z fiołkiem".
Historia.
Pismo było kontynuacją nieregularnie ukazującego się w latach 1989–2002 artzina „Lampa i Iskra Boża”. Wcześniej, do czwartego numeru, jako „Iskra Boża”, które było redagowane przez Pawła Dunina-Wąsowicza i niezależną instytucję Zjednoczone Oficyny Odlotystów. W latach 90. z wydawnictwem współpracował także Wojciech Płocharski (m.in. autor przeboju "Klub wesołego szampana" Formacji Nieżywych Schabuff).Pierwszy numer „Lampy” ukazał się w kwietniu 2004. Nakład wynosił około 1 tys. egzemplarzy. W roku 2015 wydawanie pisma zostało zakończone.
Tematyka.
W kręgu zainteresowań była przede wszystkim literatura. Publikowane były wywiady, poezja, proza, felietony i recenzje, szkice o tematyce literaturoznawczej, komiksy i teksty o szeroko pojmowanej kulturze alternatywnej. Jeszcze w 2006 roku do co drugiego numeru dołączana była płyta CD z muzyką niezależną m.in. utwory zespołów Meble, Andy, Muzyka Końca Lata, 19 Wiosen, które przygotowywał np. Marcin Świetlicki lub Krzysztof Grabaż Grabowski.
Redakcja.
Redaktor naczelny: Paweł Dunin-Wąsowicz. Stali współpracownicy: Piotr Bratkowski, Tadeusz Dąbrowski, Agnieszka Drotkiewicz, Anna Dziewit, Krzysztof Fiołek, Łukasz Gorczyca, Maciej Góralski (DJ Magura), Justyna Jaworska, Michał Kaczyński, Jacek Kamiński, Jarosław Klejnocki, Marek Kochan, Wojciech Koronkiewicz, Paweł Kozioł, Konrad T. Lewandowski, Anna Marchewka, Dorota Masłowska, Endo (Agata Nowicka), Łukasz Orbitowski, Tomasz Piątek, Agata Pyzik, Małgorzata Rejmer, Jan Riesenkampf, Łukasz Saturczak, Maciej Sieńczyk, Marek Sieprawski, Muniek Staszczyk, Marcin Świetlicki, Jarosław Urbaniuk, Krzysztof Varga, Grzegorz Woźniak, Jakub Żulczyk.

</doc>
<doc id="207239" url="https://pl.wikipedia.org/wiki?curid=207239" title="Bitwa pod Dunbar (1296)">
Bitwa pod Dunbar (1296)

Bitwa po Dunbar – starcie zbrojne, które miało miejsce 27 kwietnia 1296 r. między armią szkocką Johna Comyna a wojskami angielskimi pod wodzą Johna de Warrene, hrabiego Surrey.
Armia szkocka liczyła 40 000 wojowników, a angielska 12 000 doświadczonych w boju żołnierzy. Wojska szkockie przewyższały przeciwnika liczbą i lepszą pozycją do walki-ustawione były w szyku bitewnym na wzgórzach Lammermoor Hills, na północ od Dunbar, ale ich piętą achillesową było podzielone dowództwo i brak jedności. 
Aby zyskać przewagę, dowódca Anglików wysunął do przodu część swojej ciężkiej kawalerii, a pozostałe oddziały czyniły zamieszanie pozorujące przygotowania do odwrotu. Widząc to Szkoci opuścili swoje pozycje i przepuścili atak w dół stoku, pragnąc zapobiec ucieczce wroga. Wysunięte do przodu oddziały jazdy angielskiej wytrzymały atak szkockiej lekkiej kawalerii, a w tym czasie z obu skrzydeł angielskich wyszedł atak angielskiej piechoty wspartej walijskimi łucznikami. Po chwili do kontrnatarcia ruszyła ciężka jazda angielska rozbijając trzon armii szkockiej i biorąc do niewoli króla, 3 earlów i 130 najważniejszych rycerzy. Pozbawieni dowództwa Szkoci rzucili się do ucieczki, ścigani bezlitośnie przez jazdę angielską. Według źródeł angielskich straty Szkotów miały wynosić 10 000 zabitych.
Konsekwencją bitwy było podbicie Szkocji przez Anglików i abdykacja szkockiego króla Jana I Balliola.

</doc>
<doc id="207240" url="https://pl.wikipedia.org/wiki?curid=207240" title="Mudżahedin">
Mudżahedin

Mudżahedin (, dosł. „bojownicy”, po arabsku jest to liczba mnoga od słowa "mudżahid", dosł. „bojownik”) – mężczyzna uczestniczący w ruchu religijnym, społecznym lub wyzwoleńczym w krajach muzułmańskich lub zamieszkanych przez muzułmanów. Zwani bojownikami, mudżahedini w wielu krajach prowadzą walkę partyzancką przeciwko okupantom lub przeciw nieakceptowanej władzy.
Afganistan.
Afgańscy mudżahedini to różne zbrojne grupy opozycyjne, odwołujące się do radykalnego islamu, które od lat siedemdziesiątych XX wieku zwalczały świeckie i reformatorskie rządy, wspierane przez ZSRR. Po wojskowym zamachu stanu w roku 1978 mudżahedini zaktywizowali swoją działalność, gdy rząd wprowadził szereg reform utrzymanych w zachodnim stylu wprowadzając m.in. równouprawnienie kobiet (na mocy którego zakazano m.in. kupowania żon) co nie spodobało się ortodoksyjnie religijnej części społeczeństwa. W tym też czasie otrzymali wsparcie ze strony CIA. Podczas radzieckiej interwencji w Afganistanie (1979–1989) walczyli z Armią Radziecką, wspierającą rząd tego kraju. Stany Zjednoczone wspólnie z rządami Pakistanu, Arabii Saudyjskiej, Izraela i Egiptu dostarczały wszelkie środki niezbędne do prowadzenia walki przez mudżahedinów, głównie broń i amunicję oraz medykamenty. Partyzanci mieli swoje bazy szkoleniowe na terenie Pakistanu, skąd często przeprowadzali brawurowe ataki na oddziały wroga. Pomoc była przekazywana za pośrednictwem pakistańskiego wywiadu Inter-Services Intelligence. Po roku 1985 doszło do ukształtowania się siedmiu głównych stronnictw polityczno-militarnych (ogólna liczba ugrupowań mudżahedinów w czasie tej wojny sięgała 50). Wszystkie bazowały doktrynalnie na islamie, z czego trzy były tradycjonalistyczne i monarchistyczne, a cztery fundamentalistyczne i republikańskie. W 1985 roku tych siedem ugrupowań powołało w Peszawarze koalicję pod nazwą Islamski Sojusz Mudżahedinów Afgańskich („Sojusz Siedmiu”).
Mudżahedini byli jedną z formacji wspieranych w ramach tzw. doktryny Reagana, a prezydent USA nazywał ich „bojownikami o wolność”. Mudżahedinów wspomagali zagraniczni ochotnicy z krajów arabskich i muzułmańskich, którzy przyjeżdżali walczyć w „świętej wojnie” (dżihad) z bezbożnym komunizmem.
Przez żołnierzy radzieckich rzadko kiedy byli nazywani „mudżahedinami”. Najczęściej byli to dla nich „duszmeni”, „duchy” lub zupełnie pejoratywnie – „małpy”.
Oprócz religijnych mudżahedinów mniejszą grupę antyrządowych i antyradzieckich rebeliantów stanowiły organizacje maoistowskie, tj. Organizacja Wyzwolenia Afganistanu, Organizacja Wyzwolenia Ludu Afgańskiego czy Afgański Front Mudżahedinów Walki o Wolność.
Iran.
Irańscy mudżahedini (Organizacja Bojowników Ludu, następnie Ludowi Mudżahedini) stanowili jedną z grup opozycyjnych zarówno przed rewolucją islamską w czasach monarchii Pahlawich, jak i po rewolucji, za rządów ajatollahów. Ich nietypowa ideologia przechodziła kilka przemian. W związku z połączeniem swoistej interpretacji islamu i eksperymentów z filozofią marksizmu oraz świeckiego nacjonalizmu, organizacja deklaruje się jako islamska i socjalistyczna.
Początkowo była ruchem świeckim, w dodatku reformistycznym, a nie rewolucyjnym. Pod wpływem idei opozycyjnego intelektualisty Ali Szariatiego mudżahedini przyjęli doktrynę „rewolucyjnego szyizmu”. Na początku lat 70. XX wieku na fali popularności idei lewicowych wzbogacili swoją ideologię o marksizm. Wyspecjalizowali się w działaniach partyzantki miejskiej równolegle z inną organizacją zbrojnego podziemia, tzw. fedainami ludowymi.
Ich pierwszą akcją było w 1971 roku podłożenie bomby pod elektrownię w Teheranie i nieudana próba porwania samolotu w proteście przeciwko wystawnym obchodom 2500-lecia monarchii irańskiej. W latach siedemdziesiątych mudżahedini ludowi atakowali obiekty kojarzone z reżimem szacha, jak posterunki policji, oraz dokonywali zamachów na zachodnich doradców wojskowych i cywilnych. Tajna policja SAWAK wyjątkowo brutalnie postępowała z zatrzymanymi członkami organizacji, torturując ich i mordując. W listopadzie 1979 roku mudżahedini ludowi brali udział w ataku na ambasadę USA w Teheranie. Po rewolucji islamskiej przeszli do opozycji, organizując ataki terrorystyczne przeciwko nowej władzy. W odpowiedzi reżim Chomeiniego zwalczał organizację surowymi represjami, nie cofając się przed doraźnymi egzekucjami. W 2009 roku szefowie dyplomacji Unii Europejskiej postanowili usunąć mudżahedinów ludowych z listy grup terrorystycznych.
Liczne grupy, popierające rewolucję Chomeiniego (m.in. grupa odpowiadająca popularnym w Egipcie Braciom Muzułmańskim, wyjątkowo skrajnej organizacji fanatyków islamu), powołały także organizację o nazwie Mudżahedini Rewolucji Islamskiej.

</doc>
<doc id="207241" url="https://pl.wikipedia.org/wiki?curid=207241" title="Bityp">
Bityp



</doc>
<doc id="207242" url="https://pl.wikipedia.org/wiki?curid=207242" title="Królik Wołoski">
Królik Wołoski

Królik Wołoski – wieś w Polsce położona w województwie podkarpackim, w powiecie krośnieńskim, w gminie Rymanów.
Wieś prawa wołoskiego w latach 1551-1600. Na przełomie XVI i XVII wieku położona była w ziemi sanockiej województwa ruskiego. Wieś klucza jaśliskiego biskupów przemyskich. Dawniej była to wieś łemkowska, została wysiedlona w 1947 w czasie akcji „Wisła”. Od tego czasu pozostaje niezamieszkana.
Znajdują się tu między innymi ruiny murowanej cerkwi greckokatolickiej pw. Przeniesienia relikwii św. Mikołaja (zbudowanej w 1843 z kamienia rzecznego).
Obok cmentarz z XIX-wiecznymi nagrobkami. Cmentarz ten został odnowiony w lipcu 1996 podczas obozu konserwatorskiego „Nadsanie” zorganizowanego przez Stanisława Krycińskiego.
W górnej części miejscowości, pod Przełęczą Szklarską, przy szosie, znajduje się najstarsza w okolicy kapliczka murowana z końca XVIII wieku.

</doc>
<doc id="207243" url="https://pl.wikipedia.org/wiki?curid=207243" title="Pałac w Biedrusku">
Pałac w Biedrusku

Pałac w Biedrusku – neorenesansowy pałac zlokalizowany we wschodniej części wsi Biedrusko (powiat poznański), na stoku wzgórza będącego elementem zachodniej krawędzi doliny Warty.
Majątek.
W średniowieczu wieś należała do dóbr cystersów z pobliskich, położonych po drugiej stronie Warty, Owińsk. Na przełomie XIV i XV wieku dobra te należały już do kilku właścicieli, a prawa własnościowe nie były jednoznacznie uregulowane – toczyły się o to spory. Od 1398 do 1407 współwłaścicielami wsi byli: Adam i Wincenty Gaworzewscy, Jan i Mikołaj Wierzeniccy oraz Stanisław Lubicki. W 1419 kolejnym współwłaścicielem dóbr został Wincenty Czuryło z Bielaw, a w latach 1467–1481 jego syn, Wojciech Czuryło z Bielaw, figurował już jako jedyny posiadacz tego majątku. W 1491 nastąpił podział majątku i Biedrusko otrzymał syn Wojciecha, Jan Bielawski, który w 1518, za zezwoleniem króla Zygmunta I Starego, sprzedał je cysterkom z Owińsk. Były one właścicielkami wsi i okolicznych dóbr do końca XVIII wieku. Potem nastąpiła kasata zakonów przez prusaków, którzy w początku XIX wieku sprzedali majątek Zygmuntowi Ottonowi Treskow (po nobilitacji von Treskow), właścicielowi Owińsk i innych terenów pocysterskich.
Syn Ottona, Albrecht Otton Maksymilian von Treskow (1845–1901), przystąpił w Biedrusku do budowy nowej rezydencji rodowej. Było to możliwe dopiero w roku 1877, po jego usamodzielnieniu się i odbyciu służby wojskowej. Data ta widnieje na pałacowym cokole. Początkowo, wraz z żoną, Malwiną Idą Luther mieszkał w nieodległym Łopuchowie, a w 1881 rodzina, już z dziećmi, przeprowadziła się do ukończonego pałacu w Biedrusku. Tu urodził się jego ostatni syn z pierwszego małżeństwa i następne dzieci z drugiego, zawartego w 1884 z Martą Gundlach.
Spadkobiercy Albrechta Ottona w 1904 sprzedali majątek armii pruskiej. W tym czasie władze pruskie zmieniły nazwę wsi na Weissenburg. Utworzono tu wojskowy obóz ćwiczebny (późniejszy poligon Biedrusko). Pałac został główną kwaterą komendanta obozu. Mieścił również kasyno oficerskie. W początku stycznia 1919 teren przejęło wojsko polskie i przywrócono dawną nazwę miejscowości. Majątek nadal pozostawał w rękach armii, również po II wojnie światowej, kiedy to ulokowano w nim klub oficerski LWP. Remontowano go w latach 1986–1990 siłami Jednostki Wojskowej nr 1549. Prace remontowo-konserwatorskie wykonali żołnierze jednostki w oparciu o wytyczne i zalecenia Wojewódzkiego Konserwatora Zabytków. Odnowiono wtedy także dekorację malarską we wnętrzach. Po kilku latach został opuszczony. W 2009, po kilkuletnim okresie, w którym nie miał użytkownika, nabył go prywatny właściciel, który odrestaurował go wraz z parkiem. Powstał tu lokal gastronomiczny i hotel z salami konferencyjnymi i częścią rekreacyjną. W parku wyremontowano altanę i wodospad, a także zbudowano amfiteatr.
Od połowy 2014 na terenie pałacu zainicjowało działalność zarejestrowane Muzeum Wojskowe i Architektury Wnętrz. Lekki sprzęt wojskowy wyeksponowano we wnętrzach (ściany i wieża), natomiast ciężkie uzbrojenie rozmieszczono na placu wystawowym przy drodze wjazdowej do obiektu. W zbiorach znajdują się m.in. samolot An-2, bojowy wóz piechoty i transporter opancerzony SKOT.
Pałac.
Albrecht Otton von Treskow zlecił wykonanie planów pałacu gorzowskiemu architektowi, Ludwigowi Huhnowi. Zaproponował on obiekt w stylu nawiązującym do form renesansowych, a we wnętrzach do antyku.
Jest to asymetryczna, dwukondygnacyjna budowla murowana, posadowiona na wysokich, sklepionych odcinkowo piwnicach. Jej rzut jest wydłużony i nieregularny. Na południowo-wschodnim narożu do bryły przylega wieża, a od północy okazały portyk. Do elewacji południowej przylega przeszklony pawilon stanowiący ogród zimowy. Horyzontalna bryła ożywiona jest za pomocą zwielokrotnionego ryzalitowania, co rozbijać ma potencjalną monotonię obiektu. Elewacje są tynkowane i boniowane w różny fakturalnie sposób na różnych kondygnacjach. Prostokątne otwory okienne mają regularny układ oraz różne obramienia, w zależności od kondygnacji.
Program architektoniczny budynku zakładał surowsze i cięższe formy w parterze oraz lżejsze w partii piętra. Dotyczy to boniowania, obramień okiennych i innych form detalu. Architekt przechodzi od porządku doryckiego w parterze, poprzez kompozytowy w piętrze, do toskańskiego w górnej części wieży. Bryłę wieńczy fryz płycinowy i profilowany gzyms (nad ryzalitami wsparty na wolutowych, akantowych konsolach).
Obiekt pozbawiony jest głównej, reprezentacyjnej fasady, co było zgodne z zamiarem architekta. Funkcje reprezentacyjne pełniły elewacje północna (krótsza, z portykiem i wejściem głównym) oraz wschodnia (dłuższa, z werandą, tarasem i widokiem na okrągły gazon i park). Główny portal północny zawierał portyk z balkonem wspartym na czterech kanelowanych filarach, pod którym zaaranżowano podjazd. Wejście podkreślała półkolista archiwolta z nadświetlem nad dwuskrzydłowymi drzwiami. Elewację tę urozmaicały dekoracje sztukatorskie z motywem dwóch postaci kobiecych (jedna z koszem róż, druga z wieńcem laurowym, kłosami zboża i liśćmi palmowymi). Symbolika wiejsko-heroiczna nawiązywała do rolniczych i wojskowych tradycji rodziny von Treskow. Po obu stronach wejścia, w półkolistych niszach ustawiono posągi kobiece, w antycznych, długich szatach. Jedna z nich (z kłosami) wyobrażała Demeter, a druga (z wiankiem różanym i krzakiem mirtu) – Afrodytę. Elewacja wschodnia z wieżą, wielokrotnie ryzalitowana jest opracowana bardzo bogato, zawierała taras, schody i częściowo przeszkloną werandę. Jest zwieńczona profilowanym gzymsem i attyką. Umieszczono tu wykonaną z blachy cynkowanej płaskorzeźbę przedstawiającą kartusz z liśćmi akantu i herbem von Treskowów trzymanym przez dwie postacie kobiece ze snopkiem i łopatą (wiosłem). Pozostałe dwie elewacje (zachodnia i południowa) potraktowano jako tło dla wieży i ogrodu zimowego, w związku z czym nie są zbyt okazałe.
Wnętrza (według Marcina Libickiego rozmieszczone niefortunnie) ułożone zostały wzdłuż jednej osi podłużnej, przy czym ciąg reprezentacyjny ulokowano trakcie środkowym. Znajdują się tam m.in. westybul i wewnętrzny, dwukondygnacyjny hall z obiegającą go galerią, a także wyższa od innych pomieszczeń, dekorowana pompejańsko, polichromowana, sala balowa połączona z ogrodem zimowym. Do reprezentacyjnych należały również przylegające do hallu, centralne pomieszczenia (salony). Reszta pokoi posiadała funkcję mieszkaniową lub gabinetową. Reprezentacyjne przestrzenie pałacu kryły drewniane stropy (nad hallem zaprojektowano witrażowy świetlik), częściowo z monumentalnymi kasetonami. Klatki schodowe i schody miały ozdobne, żeliwne balustrady. Podłogi miały ceramiczne wyłożenie. Ściany zdobiły sztukaterie z pilastrami o kompozytowych kapitelach i fryzami palmetowymi powyżej. Całość wyposażenia i wystroju (nawiązująca wprost do antyku) wskazywała na silny wpływ form lansowanych wówczas w środowisku berlińskim.
Pałac widoczny był z parku innej posiadłości von Treskowów – Radojewa. Z porośniętej bazami tzw. Góry Słońca przy tamtejszym pałacu utworzono oś widokową w kierunku Biedruska.
Park.
Pałac otoczony został parkiem krajobrazowym (14 hektarów), wykorzystującym naturalne, bardzo urozmaicone, warunki terenowe (krawędź Poznańskiego Przełomu Warty). Na południe od pałacu usytuowano drewnianą, ażurową altanę na rzucie dwunastoboku. Miała stożkowy dach, prawdopodobnie nawiązując do form azjatyckich. Od wschodu do pałacu przylegały dwubiegowe schody, ujmujące fontannę w formie wodospadu, utworzoną z głazów imitujących wysokogórskie zbocze.
Folwark.
Budynki zespołu folwarcznego, pochodzącego z czasów budowy pałacu, zaprojektowano jako murowane i częściowo tynkowane, posadowione wokół prostokątnego dziedzińca. Stały stosunkowo daleko od siedziby majątku, po drugiej stronie drogi wiejskiej (miejscowość miała podczas budowy założenia zupełnie inny układ przestrzenny niż obecnie).
Osoby.
W swoich dziejach pałac gościł m.in.:

</doc>
<doc id="207244" url="https://pl.wikipedia.org/wiki?curid=207244" title="Wędrówka pierzeniowa">
Wędrówka pierzeniowa

Wędrówka pierzeniowa – typ ptasich wędrówek związanych z pierzeniem, w czasie którego ptak traci zdolność lotu. W celu odbycia pierzenia ptaki przemieszczają się na obszary obfitujące w pokarm oraz zapewniające im spokój (ochrona przed drapieżnikami i człowiekiem). Są to często duże zbiorniki z obfitą roślinnością lub wyspy. Wędrówka pierzeniowa może odbywać się w przeciwnym kierunku niż wędrówka na zimowisko. Wędrówkę tę odbywają najczęściej blaszkodziobe.
Zobacz też: wędrówka pętlowa

</doc>
<doc id="207248" url="https://pl.wikipedia.org/wiki?curid=207248" title="Jalisco">
Jalisco

Jalisco – stan w środkowo-zachodnim Meksyku. Stolicą stanu jest Guadalajara. Jalisco sąsiaduje od północnego zachodu ze stanem Nayarit, od północy z Zacatecas, Aguascalientes i San Luis Potosi, od wschodu z Guanajuato i z Colimą a od zachodu z Oceanem Spokojnym.
Podział administracyjny.
Jalisco dzieli się na 126 gmin (hiszp. "municpios").
Historia.
Pierwsze stałe osiedla ludzkie na tym terenie są datowane na ponad 10 tys. lat. Około 300 r. n.e. na obszarze sąsiadującym z Pacyfikiem wytworzyły się pierwsze przejawy zaawansowanej cywilizacji i kultury. W chwili przybycia Hiszpanów w głębi lądu żyło kilkanaście różnych plemion indiańskich.
Pierwszym Hiszpanem, który przybył do tego regionu w 1522 r. był Alfonso de Ávalos. Teren ten został na trwale opanowany w 1536 r. przez konkwistadora Nuño de Guzmána, jednakże ludy zamieszkujące te ziemie przez jeszcze długi okres stawiały opór najeźdźcom.
W 1531 r. założona zostaje Guadalajara, która wyrasta na główny ośrodek ekonomiczny. W 1593 i w 1601 r. wybuchają powstania indiańskie, które Hiszpanie stłumili dzięki krwawym represjom. W 1792 r. w Guadalajarze powstaje pierwszy uniwersytet, miasto jest także kwitnącym ośrodkiem religijnym, funkcjonowało w nim wówczas ponad 50 kościołów. Od 1793 r. w Guadalajarze działa pierwsza drukarnia.
W okresie walk o niepodległość Meksyku Guadalajara jest długo oblegana przez siły powstańcze i w listopadzie 1810 r. poddaje się. Przywódca powstańców – Miguel Hidalgo wydaje wówczas dekret o zniesieniu niewolnictwa na tym terenie. Po zamordowaniu Hidalga wojskom kolonialnym udaje się wyprzeć powstańców z większości Jalisco oraz przejąć z powrotem Guadalajarę. Po ponownym pokonaniu Hiszpanów i uznaniu przez Hiszpanię suwerenności Meksyku w 1821 r. Jalisco dołączyło do federacji stanów meksykańskich (uzyskało status stanu w 1824 r.) i przyjęło konstytucję stanową w 1825 r. W połowie XIX wieku Jalisco dotykają liczne epidemie, a także walki o władzę pomiędzy stronnictwami liberałów i konserwatystów a później interwencja francuska. Jalisco początkowo popierało konserwatystów, którzy sprzymierzyli się z narzuconym przez Francuzów cesarzem Maksymilianem I. Ostatecznie zwyciężyli liberałowie z ramienia których Benito Juarez sprawował władzę jako prezydent. W czasie dyktatorskich rządów Porfirio Diaza większa część elity stanu udzieliła mu poparcia. Po wybuchu rewolucji meksykańskiej w 1910 r. lokalne milicje lojalne wobec Diaza pokonały rebeliantów.
Później jednak do Guadalajary wkroczył Francisco Villa ze swoją Północną Dywizją. Wysunął on żądania parcelacji wielkich majątków ziemskich pomiędzy chłopów. W 1917 r., kiedy to uchwalono nową konstytucję dla Meksyku wydawało się, że sytuacja jest już opanowana. Jednak w samym Jalisco przez jeszcze długi czas dochodziło do niepokojów. W latach 20. miały tu miejsce zacięte walki tzw. cristero z oddziałami rządowymi. Jalisco w tym czasie stawało się jednym z najbardziej uprzemysłowionych stanów meksykańskich.
Władzę w Jalisco praktycznie od początku lat 30. sprawuje niepodzielnie partia Partia Rewolucyjno-Instytucjonalna. W latach 70. podobnie jak innych rejonach kraju działalność rozpoczęły liczne grupy partyzanckie, które powstały głównie na gruncie niesprawiedliwości społecznej. Pod koniec lat 90. monopolowi na władzę partii PRI zagroziła opozycyjna PAN.
Warunki geograficzne i klimatyczne.
Przez Jalisco przebiegają liczne pasma górskie, łącznie z Sierra Madre Occidental. W skład tego ostatniego wchodzą mniejsze pasma górskie m.in.: "Los Huicholes, Los Guajalotes i San Isidro", a także góra "El Gordo" i wulkan Tequila. W południowej części stanu leżą wulkany: Nevado de Colima i Colima.
Znajdują się tu również rozległe doliny. Najważniejszą rzeką na tym obszarze jest Lerma-Santiago, która przepływa przez środkową część stanu. Inne ważniejsze rzeki to m.in.: San Juan de los Lagos i San Miguel. Znajduje się tu też największe jezioro w Meksyku – Chapala. Na wybrzeżu Pacyfiku znajdują się laguny: San Marcos, Cajititlán, Atotonilco, Zacoalco i Sayula.
W stolicy stanu – Guadalajarze w styczniu średnia temperatura wynosi 16 °C, a w czerwcu 23 °C. Najobfitsze deszcze występują w okresie pomiędzy czerwcem i wrześniem. Średnia roczna opadów wynosi 134 cm. Puerto Vallarta leżące nad oceanem jest cieplejsze, średnia temperatur w styczniu wynosi tu 22 °C, a w czerwcu 28 °C.
W skład fauny roślinnej wchodzą tu takie drzewa jak: mahoniowiec, palisander, drzewa cytrusowe i bananowce oprócz tego występuje tu roślinność bagienna, można też spotkać storczykowate. W chłodniejszych częściach stanu rosną sosny, dęby i jodły. Z rzadszych zwierząt, które występują na terenie stanu, można wymienić: jaguary, wilki, orły i pardwy.
W celu ochrony zasobów naturalnych w Jalisco został utworzony „Rezerwat Biosfery Sierra de Manantlan”. Znajdują się w nim głównie lasy wysokogórskie, łączna liczba porastających ten obszar gatunków roślin jest oceniana nawet na 2700.
Gospodarka.
Jalisco jest trzecim stanem meksykańskim jeżeli chodzi o stopień rozwoju gospodarczego. Oprócz przemysłu ważnym źródłem utrzymania mieszkańców stanu pozostaje turystyka (szczególnie okolice Puerto Vallarta). Wyrabia się tu m.in. słynną tequilę. Na dużą skalę wprowadzi się wydobycie ropy naftowej na szelfie pacyficznym. Także rybołówstwo pozostaje ważnym zajęciem mieszkańcom Jalisco.
Znajduje się tu ponad 30 największych przedsiębiorstw meksykańskich. Wytwarza się tu 60% całego sprzętu komputerowego produkowanego w Meksyku. Wśród gałęzi przemysłu dużą rolę odgrywa przemysł spożywczy (głównie alkohole). Stan słynie również z pięknych wyrobów rękodzieła ludowego (np. hafty), a także z innych produktów tekstylnych. Na skalę przemysłową produkuje się tutaj wyroby pszczelarskie.
Jeżeli chodzi o rolnictwo to Jalisco jest jednym z wiodących producentów cukru. Istnieją tu też przemysłowe farmy mleczne i drobiarskie. Z ważniejszych roślin uprawia się tu m.in.: fasolę, paprykę, sorgo, cebulę i owies. Hoduje się też: świnie, kozy i bydło.
Z wydobywanych tutaj surowców mineralnych należy wymienić: srebro i złoto.

</doc>
<doc id="207250" url="https://pl.wikipedia.org/wiki?curid=207250" title="Dada">
Dada



</doc>
<doc id="207252" url="https://pl.wikipedia.org/wiki?curid=207252" title="Prowincje Włoch">
Prowincje Włoch

Od 1861 r. Włochy podzielone są na prowincje (wł. l. poj. "provincia", l. mn. "province"). Początkowo było ich 59, ale w kolejnych dekadach ich liczba systematycznie wzrastała (do rekordowych 110 prowincji, funkcjonujących w latach 2009–2016). Od początku nazwy prowincji były tożsame z nazwami miast, w których znajdowały się siedziby władz tego szczebla administracyjnego. Obecnie prowincje we Włoszech stanowią drugi szczebel podziału administracyjnego kraju w trójstopniowej hierarchii (po regionach a przed gminami). Jedynym regionem, który nie został podzielony na prowincje jest Dolina Aosty.
Z uwagi na uwarunkowania historyczne, a także obecność mniejszości narodowej, obydwie prowincje w regionie Trydent-Górna Adyga: Bolzano-Alto Adige/Bozen-Südtirol oraz Trydent, posiadają status prowincji autonomicznych. Prowincją autonomiczną jest de facto również Dolina Aosty, w której zadania i funkcje przypisane prowincjom wykonują władze regionu.
Na mocy ustawy, przyjętej przez Parlament Włoch 3 kwietnia 2014, dziesięć prowincji zostało przekształconych w prowincje miejskie (wł. "città metropolitana", dosł. miasta metropolitalne) – były to: Rzym, Mediolan, Neapol, Turyn, Bari, Florencja, Bolonia, Genua, Wenecja i Reggio di Calabria. Datę faktycznego przekształcenia się danej prowincji w miasto metropolitalne ustalano indywidualnie, dla dziewięciu prowincji uzgodniono dzień 1 stycznia 2015, zaś w przypadku Reggio di Calabria – 1 stycznia 2017. 4 sierpnia 2015 ów status nadano kolejnym trzem prowincjom: Palermo, Katanii i Mesynie, a 4 lutego 2016 – Cagliari. Ustawą regionalną nr 20 z 9 grudnia 2016 całkowicie zniesiono podział regionu Friuli-Wenecja Julijska na prowincje od 1 października 2017.
Od 1 października 2017 Republika Włoska dzieli się na 107 prowincji, wśród których jest formalnie 14 miast metropolitalnych.

</doc>
<doc id="207256" url="https://pl.wikipedia.org/wiki?curid=207256" title="Old Shatterhand">
Old Shatterhand

Old Shatterhand (ang. "Grzmocąca Ręka") – postać literacka, jeden z głównych bohaterów książek Karola Maya (alter ego pisarza). Jego przygody opisywane są m.in. w powieściach: "Winnetou", "Old Surehand", „Boże Narodzenie”, „Szatan i Judasz”, "Old Shatterhand" (Syn Łowcy Niedźwiedzi), "Skarb w Srebrnym Jeziorze", "Czarny Mustang", "Upiór z Llano Estacado".
Życiorys.
W swym „życiu” literackim przybywa jako młody, niedoświadczony człowiek (greenhorn) na Dziki Zachód. Na początku ima się różnych zajęć, aby zarobić na chleb. W końcu przybywa do St. Louis, aby uczyć dzieci pewnego zamożnego mieszkańca miasta. Dzięki szczęśliwemu zbiegowi okoliczności (pomaga mu w tym rusznikarz Henry – przyjaciel pana domu, w którym nauczał), porzuca pracę i udaje się na „prawdziwy Dziki Zachód” – na tereny zamieszkane przez Indian: Apaczów, Kiowa, Komanczów, by pomagać przy budowie kolei przebiegającej przez tamtejsze tereny. Poznaje Winnetou, syna wodza Apaczów – plemienia, które nie zgadzało się na budowę „ścieżek dla ognistego konia”. Z początku Winnetou wraz z ojcem pragną go zabić, lecz dzięki brawurowym czynom – uwolnieniu Winnetou z niewoli Kiowa, a później darowaniu życia Inczu-czunie (ojcu Winnetou) po zwycięskim pojedynku, udaje mu się uniknąć śmierci. Po tych zdarzeniach zaprzyjaźnia się z Indianami i jest traktowany przez Apaczów jak brat, a nawet wódz. Dzięki naukom płynącym od przyjaciół (początkowo jego nauczycielem był pocieszny myśliwiec-westman Sam Hawkins, później wódz Apaczów Winnetou), poznaje Dziki Zachód, uczy się odczytywać ślady, posługiwać bronią wszelkiego rodzaju, podchodzić nieprzyjaciół itp. Wraz z Winnetou przeżywa wiele przygód i poznaje znakomitych westmanów. Old Shatterhand (bo taki ma już wojenny przydomek, który uzyskał dzięki sile pięści, powalającej wrogów) staje się nieomylnym znawcą Dzikiego Zachodu. Sława jego i Winnetou rozciąga się na całe Stany Zjednoczone. Przy żadnej okazji Shatterhand nie zapomina o swojej ojczyźnie i wierze, szczególnie jeżeli chodzi o sprawę poszanowania ludzkiego życia. Ze wszystkich opresji wychodzi obronną ręką, w czasie swych wędrówek zdobywa wielu przyjaciół (zarówno białych, jak i Indian). Winnetou podarował mu wspaniałego konia: ogiera „Hatatitlę” (Błyskawica), sam zaś dosiadał „Ilczi” (Wiatr). Były to jedne z wielu wierzchowców używanych przez niego w trakcie przygód.
W innych książkach Maya bohater, używając miana Kara ben Nemzi (Karol syn Niemców), podróżuje po krajach arabskich (między innymi Tunezja, Algieria, Arabia Saudyjska, Sudan). Jego towarzyszem we wspomnianych podróżach jest dzielny hadżi Halef Omar (postać humorystyczna).
Dzięki swoim nieustannym podróżom Shatterhand/Kara zdobywa wielką wiedzę o świecie i ludziach.
Uczy się na pamięć Koranu, staje się wytrawnym geografem i etnografem oraz poznaje wiele języków obcych (włada biegle między innymi: francuskim, angielskim, kurdyjskim, tureckim, arabskim, hiszpańskim, chińskim, perskim, językiem Navaho, Apaczów Llanero, Mescalero, Kiowa oraz językiem Komanczów).
Ekranizacje.
Na motywach książkowych przygód Winnetou i Old Shatterhanda powstała w latach 60. popularna seria westernów, produkcji niemiecko-jugosłowiańskiej. Rolę Old Shatterhanda odtwarzał amerykański aktor Lex Barker.

</doc>
<doc id="207262" url="https://pl.wikipedia.org/wiki?curid=207262" title="Casafranca">
Casafranca

Casafranca ("Kazafranka") – herb szlachecki.
Opis herbu.
Na tarczy czterodzielnej, w polu I i IV złotych – krzyż czerwony; w II i III srebrnych – krokiew czerwona między trzema różami. Nad tarczą tylko korona szlachecka; tarczę podtrzymują dwa lwy złote z mieczami.
Najwcześniejsze wzmianki.
1836
Herbowni.
Saint-Paul de Casafranca.

</doc>
<doc id="207264" url="https://pl.wikipedia.org/wiki?curid=207264" title="Chlibkiewicz I">
Chlibkiewicz I

Chlibkiewicz I – herb szlachecki.
Opis herbu.
W polu błękitnym, na wieńcu wawrzynowym – miecz ostrzem do góry i wąż zielony ogonem na dół, ukośnie skrzyżowane. U szczytu orzeł biały z wieńcem wawrzynu w dziobie. Labry błękitne, podbite srebrem. 
Najwcześniejsze wzmianki.
Nadany w 1786 przez Józefa II Janowi Chlibkiewiczowi, wraz z tytułem "Edler" i predykatem "von Rutkowski".

</doc>
<doc id="207265" url="https://pl.wikipedia.org/wiki?curid=207265" title="Chlibkiewicz II">
Chlibkiewicz II

Chlibkiewicz II – herb szlachecki.
Opis herbu.
W polu błękitnym, na murawie, kotwica srebrna, na niej gołąb biały z gałązką oliwną w dziobie. Nad tarczą dwa hełmy ukoronowane, na pierwszym ręka w błękitnym rękawie trzyma wagi złote, na drugim kotwica i gołąb, jak na tarczy. Labry błękitne, podbite srebrem.
Najwcześniejsze wzmianki.
Herb otrzymał w 1842 r. od Ferdynanda I Feliks Chlibkiewicz Edler von Rutkowski, wraz z podniesieniem do II stopnia szlachectwa (tytuł "Ritter").
Herbowni.
Chlibkiewicz von Rutkowski

</doc>
<doc id="207269" url="https://pl.wikipedia.org/wiki?curid=207269" title="Celejów (herb szlachecki)">
Celejów (herb szlachecki)

Celejów – polski herb szlachecki.
Najwcześniejsze wzmianki.
Nadany 6 maja 1851 Marcinowi Klemensowskiemu, właścicielowi dóbr Celejów w guberni lubelskiej, przez cesarza Mikołaja I.
Herbowni.
Jedna rodzina herbownych (herb własny):
Klemensowski.

</doc>
<doc id="207274" url="https://pl.wikipedia.org/wiki?curid=207274" title="Chłusowicz">
Chłusowicz

Chłusowicz – odmiana herbu szlacheckiego Gozdawa.
Opis herbu.
W polu czerwonym pojedyncza lilia srebrna. Klejnot trzy pióra strusie.
Herbowni.
Chłusewicz, Chłusowicz, Hłusowicz,

</doc>
<doc id="207278" url="https://pl.wikipedia.org/wiki?curid=207278" title="Giuseppe Mazzini">
Giuseppe Mazzini

Giuseppe Mazzini (ur. 22 czerwca 1805 w Genui, zm. 10 marca 1872 w Pizie) – włoski prawnik, dziennikarz, demokrata i bojownik o wolność razem z Garibaldim w okresie risorgimenta. Uważano go za reprezentanta „Europy narodów” w walce z „Europą monarchów”. 
Zwany był „konspiratorem doskonałym”, całe życie poświęcił idei wyzwolenia narodów i ludów Europy, we Włoszech został obdarowany mianem „ojca Ojczyzny”. Był autorytetem moralnym dla kolejnych pokoleń spiskowców. W 1830 został aresztowany, a po kilku miesiącach więzienia udał się na emigrację do Szwajcarii, a następnie Anglii, gdzie się spotkał z Lajosem Kossuthem. Później powrócił do Włoch (do Pizy) pod przybranym nazwiskiem. Jako niezłomny republikanin nie uznał Królestwa Włoskiego. „Zwycięski rewolucjonista przestaje być rewolucjonistą” – ostrzegał. Sam nigdy nie przestał być rewolucjonistą. 
Mazzini był wolnomularzem. Utrzymywał ścisłe kontakty z Albertem Pikiem, również masonem, który z kolei dążył do rozłamu Stanów Zjednoczonych.
Razem z Giuseppem Garibaldim stanął na czele ogólnowłoskiego powstania, które wybuchło w ramach Wiosny Ludów. Powstańcy, pod hasłem zjednoczenia ziem włoskich, rozpoczęli walkę o wyzwolenie spod panowania austriackiego. Poparcia udzielił im Karol Albert – władca Piemontu (Królestwa Sardynii), lecz jego wojska zostały pokonane przez Austriaków w 1849 r. w bitwie pod Novarą. Powstanie zostało stłumione przez wojska austriackie (na północy Włoch) i francuskie (w Państwie Kościelnym).
Był założycielem organizacji Młode Włochy, Młoda Europa i Centralny Komitet Demokracji Europejskiej. Mazzini wspierał polski ruch narodowowyzwoleńczy. Przyjaźnił się ze Stanisławem Worcellem.

</doc>
<doc id="207281" url="https://pl.wikipedia.org/wiki?curid=207281" title="Chłusowicz III">
Chłusowicz III

Chłusowicz III – polski herb baronowski, odmiana herbu szlacheckiego Gozdawa.
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy w polu czerwonym lilia srebrna."
"Nad tarczą francuska korona baronowska."
"W klejnocie trzy pióra strusie."
"Labry herbowe czerwone, podbite srebrem."
Geneza.
Herb został nadany w 1812 roku, pułkownikowi wojsk polskich, Jozefowi Chłusowiczowi, przez Napoleona, cesarza Francuzów.
Herbowni.
Chłusowicz.

</doc>
<doc id="207283" url="https://pl.wikipedia.org/wiki?curid=207283" title="Bitwa pod Methven">
Bitwa pod Methven

Bitwa pod Methven (koło Perth) – starcie zbrojne, które miało miejsce 19 czerwca 1306 r. między wojskami szkockiego króla Roberta I Bruce'a a oddziałami angielskimi pod wodzą Aymera de Valence'a, earla Permbroke.
Armia szkocka liczyła 4 500 wojowników, przeciwko nim stało 3 000 żołnierzy angielskich. Zaskoczeni Szkoci doznali porażki, a Robert Bruce, ledwie unikając pojmania, zdołał wycofać się z kilkuset ocalałymi żołnierzami na zachód.

</doc>
<doc id="207284" url="https://pl.wikipedia.org/wiki?curid=207284" title="Cios (herb szlachecki)">
Cios (herb szlachecki)

Cios – polski herb szlachecki.
Najwcześniejsze wzmianki.
Nadany w 1844 przez cesarza Rosji Mikołaja I.
Herbowni.
Boether.

</doc>
<doc id="207297" url="https://pl.wikipedia.org/wiki?curid=207297" title="Równanie bikwadratowe">
Równanie bikwadratowe



</doc>
<doc id="207299" url="https://pl.wikipedia.org/wiki?curid=207299" title="Chodak">
Chodak

Chodaki, chodaczki – proste obuwie, które może być wykonane z drewna (drewniaki), kory (łapcie), skóry (np. kierpce) lub innego materiału. Współcześnie chodak to zwykle but bez pięty, na drewnianej podeszwie i na podwyższonym obcasie. 
Dawna zagonowa, uboga szlachta, nosząca częstokroć zamiast droższych butów chodaki z kory lipowej, była zwana od nich "szlachtą chodaczkową". Zużyte, stare chodaki nazywano chodaczynami lub chodaczyskami. 

</doc>
<doc id="207305" url="https://pl.wikipedia.org/wiki?curid=207305" title="Jesus Christ Superstar">
Jesus Christ Superstar

Jesus Christ Superstar – rock opera z przełomu lat 1969 i 1970 autorstwa Andrew Lloyd Webbera (muzyka) i Tima Rice’a (libretto), traktująca o ostatnim tygodniu życia Jezusa Chrystusa widzianego oczami jego zwolenników i przeciwników.
Musical pojawił się w roku 1970 jako album koncepcyjny (zwany potocznie „brązowym albumem” ze względu na okładkę). Twórcy dzieła zdecydowali się wydać swoje dzieło w formie płytowej, ponieważ śmiały i kontrowersyjny materiał mógłby zostać niedopuszczony do realizacji na teatralnych scenach. Konspektowy album do dzisiaj uchodzi za jeden z czołowych zapisów przedstawienia. Wokalistami śpiewającymi główne partie byli:
Historia musicalu.
Lata 70..
Zanim 12 października 1971 roku "Jesus Christ Superstar" zagościł na Broadwayu po raz pierwszy, stanowiąc zarazem pierwszą teatralną wersję spektaklu, musical doczekał się cztery miesiące wcześniej oficjalnej trasy koncertowej. 12 lipca 1971 roku w Pittsburghu w stanie Pennsylvania miał miejsce otwierający serię koncertów występ na Civic Arena. Trasa liczyła przystanki w 54 miastach w całych Stanach Zjednoczonych i doczekała 74 przedstawień. Widownia przyjęła produkcję ciepło, rezultatem czego były dwie późniejsze podobne trasy pod koniec lata 1971 roku. Ideą przedsięwzięcia było promowanie musicalu w Ameryce, gdy nadal jeszcze trwały prace nad broadwayowską inscenizacją. Podkreślała to niejako obsada, w której skład weszli: Jeff Fenholt jako Jezus, Yvonne Elliman jako Maria Magdalena oraz Carl Anderson w roli Judasza. Cała trójka została później zaangażowana do wersji scenicznej z Nowego Jorku, reżyserowanej przez Toma O'Horgana. Trasa koncertowa miała oprócz promocyjnego celu jeszcze inny. Była to bowiem pierwsza profesjonalna produkcja od czasu wydania konspektowego albumu w 1970 roku. Album odniósł duży sukces, w konsekwencji czego w całych Stanach Zjednoczonych nastąpiła plaga nieprofesjonalnych, szkolnych lub nie działających pod żadną licencją inscenizacji musicalu oraz nielegalnych tras koncertowych. Dzięki Robertowi Stigwoodowi, przedsiębiorcy muzycznemu i zarazem producentowi współodpowiedzialnemu za sukces "Jesus Christ Superstar" na świecie, udało się wyeliminować z całego kraju wszelkie nieprofesjonalne produkcje. Oficjalna lipcowa trasa z Fenholtem, Elliman i Andersonem została zatem pierwszą oficjalną produkcją koncertową.
12 października 1971 roku odbyła się premiera wyreżyserowanego przez Toma O'Horgana "Jesus Christ Superstar" w Mark Hellinger Theatre na Broadwayu. Producentami przedstawienia zostali Robert Stigwood oraz wytwórnia MCA Inc.. Opiekę muzyczną nad spektaklem sprawował Marc Pressel, kostiumy przygotował Randy Barcelo, natomiast scenografię – Robin Wagner. Podobnie jak podczas poprzednich dwóch tras koncertowych, główne role Jezusa i Marii Magdaleny dostali Jeff Fenholt oraz Yvonne Elliman. Barry Dennen, który użyczył głosu swojej postaci Piłata na konspektowym albumie, przeprowadził się z Wielkiej Brytanii do Nowego Jorku, by wcielić się w tego samego bohatera na broadwayowskich deskach.
Paul Ainsley odegrał postać króla Heroda, Bob Bingham – Kajfasza, Phil Jethro zaś – Annasza. Judaszem w obsadzie został Ben Veeren, dublowany przez Kurta Yaghjiana. Carl Anderson zastąpił Bena, gdy ten opuścił obsadę. Grający zwykle rolę reportera i trędowatego Kurt przejął wówczas na stałe rolę Annasza. Podobnych bohaterów grał Ted Neeley, będący również dublerem Fenholta do postaci Jezusa. 23 kwietnia 1972 roku obsada musicalu zaprezentowała się na 26. gali Tony Awards, wykonując przed publicznością trzy utwory ze sztuki – "The Temple", repryzę "Everything's Alright" oraz "I Don't Know How to Love Him". Musical otrzymał pięć nominacji w kategoriach "najlepszej oprawy muzycznej", "najlepszego aktora drugoplanowego" dla Bena Vereena, "najlepszej scenografii", "najlepszych kostiumów" i "najlepszego oświetlenia". Sztuka dostała mieszane recenzje. Jej premierę poprzedzały liczne protesty grup katolickich, protestanckich i żydowskich. Zarzucano autorom okrojenie postaci Chrystusa z boskości, obarczanie winą Żydów za śmierć Jezusa, a także za akcenty rasistowskie w obsadzeniu czarnoskórego Bena Vereena w roli Judasza. Produkcja została zakończona pod dwóch latach grania, w czerwcu 1973 roku. Odegrano 711 przedstawień.
"Jesus Christ Superstar" miał swoją premierę w Australii w 1972 roku. Mniej więcej rok produkcja była odgrywana w Capitol Theatre w Sydney. Okazjonalnie też trafiła do Melbourne, grana wtedy w Palais Theatre. Od 4 maja 1972 do stycznia 1974 roku odnotowano ponad siedemset odegranych przedstawień. Przy przedsięwzięciu sprowadzenia tego spektaklu na australijską scenę pracowali ludzie, którzy byli kilka lat wcześniej zaangażowani w sukces musicalu "Hair" w tym kraju, jak chociażby producent Harry M. Miller, reżyser Jim Sharman, scenograf Brian Thompson, a także odtwórcy głównych ról: Reg Livermore i wówczas szesnastoletnia Marcia Hines, dla której "Hair" był teatralnym debiutem. Marcia zagrała w australijskiej wersji rolę Marii Magdaleny, dołączając do obsady "Jesus Christ Superstar" na ostatni rok, między 1973 a 1974. Zastąpiła Michelle Fawdon, która od początku trwania produkcji odtwarzała tę postać. Epizod w "Jesus Christ Superstar" stał się dla Marcii Hines początkiem dużej kariery muzycznej.
Do obsady dobrano znane w tamtym okresie osobistości sceniczne z Australii. Dwóch urodzonych w Brytanii wokalistów, którzy prowadzili tu swoją karierę – Trevora White’a w roli Jezusa i Jona Englisha jako Judasza. W postać króla Heroda wcielił się przez pierwszy rok aktor Reg Livermore, zastąpiony później przez Joe Dickera. Sprowadzana ze Stanów Zjednoczonych Marcia Hines zmierzyła się z rolą Marii, wchodząc na miejsce Michelle Fawdon. Pozostałymi postaciami w australijskiej obsadzie byli: Robin Ramsay jako Piłat, Stevie Wright jako Szymon, Wayne Matthews jako Piotr, Peter North jako Kajfasz oraz John Paul Young jako Annasz. W 1972 roku nagrano album, będący kompilacją głównych utworów ze sztuki.
W 1976 roku po sukcesie ekranizacji Jewisona powstała krótka produkcja w USA, w której wzięło udział kilku aktorów z filmu: Ted Neeley i Carl Anderson odgrywali role Jezusa i Judasza, Yvonne Elliman pojawiała się na scenie sporadycznie jako Maria Magdalena, a rok później do obsady dołączył Paul Ainsley, który w 1971 roku na Broadwayu wykonał piosenkę Heroda.
Lata 90..
W 1992 roku Australia wznowiła swoją produkcję i po nagraniu własnego albumu, rozpoczęła krajową trasę koncertową. W postać Jezusa wcielił się John Farnham, Judasza zagrał Jon Stevens. Produkcja ta liczyła na nowo zaaranżowane piosenki, wydana płyta odgrywała rolę składanki z najważniejszymi partiami musicalu. Piosenka „Could We Start Again, Please?” (w wykonaniu Kate Ceberano i Deana Lotheringtona) została na oficjalnym krążku pominięta, natomiast zarejestrowana na żywo w czasie trwania trasy została włączona do osobnego albumu Kate Ceberano. Nagrano również dwa teledyski do piosenek „Everything's Alright" i „I Don't Know How To Love Him”. Wideo z piosenką tytułową, śpiewaną przez Jona Stevensa, pochodzi z jednego z koncertowych spektaklów, na który nałożono dźwięk z albumu. W latach 90. XX wieku australijska obsada gościnnie występowała w przeróżnych programach lokalnej telewizji w celu promowania produkcji.
W roku 1994 Nowa Zelandia kupiła prawa do realizacji musicalu w swoim kraju, na wydanym albumie w roli tytułowej wystąpił Darryl Lovegrove, a rolę Judasza zaśpiewał Jay Laga’aia. Album ten zawiera dodatkowy utwór („Could We Start Again, Please?”), który nie pojawił się na płycie z obsadą Australii. Produkcja korzystała z charakterystycznej orkiestracji wzorowanej na australijskiej partyturze.
W roku 1996 w londyńskiej produkcji musicalu w reżyserii Gale Edwards wprowadzono drobne zmiany w tekstach piosenek, nowe motywy muzyczne, oraz urozmaicono podział ról w piosenkach. Wydany został wtedy album, na którym role odśpiewali Steve Balsamo (Jezus), Zubin Varla (Judasz), Joanna Ampil (Maria Magdalena), David Burt (Piłat), Peter Gallagher (Kajfasz), Martin Callaghan (Annasz), Glenn Carter (Szymon Zelota) oraz gościnnie Alice Cooper (Herod). W wersji scenicznej Coopera zastąpili Nick Holder i Martin Callaghan. Ostatnie przedstawienie z tą obsadą odbyło się 13 grudnia 1997 roku, a od tego czasu do marca 1998 rolę Jezusa odtwarzał Glenn Carter. Trasa koncertowa po Europie, w której główną rolę zagrał najpierw Lee Rhodes a po czterech tygodniach zastąpił go Carter, zakończyła się w 1999 roku.
Lata 2000–2010.
W 2000 roku Gale Edwards przeniosła filmową londyńską produkcję na deski Broadwayu, której pokazy przedpremierowe z pierwotną obsadą rozpoczęły się 23 marca 2000 roku, a premiera odbyła się 16 kwietnia 2000 roku. W roli Jezusa znów wystąpił Glenn Carter, dublowany przez Anthony’ego Manougha, Maxa Von Essena oraz formalnie przed premierą Tony’ego Vincenta. Rolę Judasza zagrał Jason Pebworth, ale 3 tygodnie przed premierą zastąpił go Tony Vincent, którego dublerami wówczas stali się Manoel Felciano, Anthony Manough i Danny Rocket. Marię Magdalenę zagrała Maya Days (dublerki: Shayna Steele, Merle Dandridge), Piłata – Kevin Gray (dublerzy: Hank Campbell, Timothy Warmen), Heroda – Paul Kandel, Piotra – Rodney Hicks, Kajfasza – Frederic B. Owens, Annasza – Ray Walker, a Szymona Zelotę – Michael K. Lee, którego przez pewien czas zastąpił Jason Wooten. Choreografię przedstawienia opracował Anthony Van Laast, a kostiumy Roger Kirk. Wszystkie spektakle odbyły się w Fords Center for the Performing Arts (obecnie znane jako Hilton Theatre) i łącznie odegrano ich 161, a także 28 pokazów przedpremierowych. Produkcja zbierała mieszane opinie i recenzje. Ostatni spektakl odbył się 3 września 2000 roku.
W 2000 roku produkcja Gale Edwards trafiła na sześć miesięcy do Essen. Jezusa grał William Bryne, a w roli Judasza wystąpił filmowy Poncjusz Piłat – Fred Johanson.
W roku 2003 w trasę po Ameryce Północnej wyruszył nowy skład, kontynuujący produkcję z Broadwayu z roku 2000. Przez kilka miesięcy rolę Jezusa grał Sebastian Bach, a rolę Judasza zagrał Carl Anderson. Reżyserem trasy został Kevin Moriarty, choreografem David Wilder, a kostiumy opracował Roger Kirk. Po nieporozumieniach Sebastiana Bacha z reżyserem jego rolę przejął Eric Kunze. Pozostałe role zagrali Natalie Toro (Maria Magdalena), Stephen Breithaupt (Piłat), Lawson Skala (Kajfasz), Jeffrey Polk (Annasz), Todd Fournier (Szymon) i Barry Dennen (Herod), który wystąpił w roli Piłata w filmie Jewisona z 1973 roku. Po śmierci Carla Andersona w 2004 jego miejsce zajął dubler, Lawrence Clayton. Wtedy też do obsady dołączyli Raymond Patterson, który przejął rolę Piłata, oraz Daniel Guzmán (Herod). Trasa zakończyła się w Denver 30 stycznia 2005 roku.
Od 2004 roku zaczęły odbywać się koncerty krajowe musicalu w Wiedniu, w których wystąpili Drew Sarich (Jezus), Serkan Kaya (Judasz), Claudia Strangl (Maria Magdalena), Andre Baeur (Piłat), Rob Fowler (Szymon i Annasz). Rok później nagrano album koncertowy, a spektakle trwały do 2008. W tym czasie obsada nieznacznie się zmieniała – Carolina Vasicek przejęła rolę Marii Magdaleny, a w 2006 Rob Fowler zagrał Jezusa.
13 sierpnia 2006 roku w teatrze Ricardo Montalban w Los Angeles odbył się specjalny koncert, łączący na jednej scenie cztery legendy "Jesus Christ Superstar" w rolach głównych oraz dwóch gości specjalnych odgrywających epizodyczne postaci. Ten jednorazowy występ powstał za sprawą Gary Goddard Entertainment, oficjalnego producenta pięcioletniej Trasy AD z lat ’90, której gwiazdami byli Ted Neeley jako Jezus i Carl Anderson jako Judasz – filmowi odtwórcy tychże postaci z ekranizacji Normana Jewisona z 1973 roku. Podczas sierpniowego koncertu zaangażowano filmowych aktorów – Teda Neeleya ponownie w tej samej roli, Yvonne Elliman jako Marię Magdalenę i Barry’ego Dennena jako Poncjusza Piłata (dwoje pierwszych odtwórców tych postaci na deskach Broadwayu w 1971, w filmie Jewisona oraz na konspektowym albumie). Z powodu przedwczesnej śmierci Carla Andersona, rolę Judasza na to przedstawienie przejął Ben Veeren, grający tę postać również w broadwayowskiej produkcji. Gośćmi specjalnymi koncertu, którzy dotychczas nie mieli styczności z tym musicalem, zostali Clint Holmes w roli Szymona Zeloty i Jack Black jako król Herod. Resztę obsady dobrano ze względu na udział w Trasie AD z lat 1993-1997 i jako odtwórców ról Kajfasza, Annasza i jednego z kapłanów zaangażowano kolejno: Chrisa Careya, Larry’ego Friedmana oraz Chucka DiMarię. Plany oficjalnego wydania koncertu na nośnikach nie doszły do zrealizowania.
W 2007 musical wystawiono w Madrycie w reżyserii Stephana Rayne i Marca Alvareza. Wystąpili w nim: Miguel Fernández (Jezus), Ignasí Vidal (Judasz), Lorena Calero (Maria Magdalena) i Enrique Sequero (Piłat). Premiera odbyła się 19 października 2007 w Teatro Lope De Vega. Na przełomie jesieni i zimy wydano płytę z większością utworów z musicalu. To na niej zaprezentowany nowy przekład sztuki, który potem widzowie usłyszeli na żywo. W sezonie grudniowym Miguel Fernández opuścił obsadę na rzecz innych aktorskich ofert, w konsekwencji czego producent zaangażował do roli Jezusa Gerónimo Raucha. 28 grudnia 2007 roku Gerónimo w madryckiej produkcji zaliczył swój pierwszy występ. Produkcja zakończyła się w czerwcu 2008 roku. Była zarazem trzecią niezależną produkcją "Jesus Christ Superstar" w Hiszpanii po inscenizacjach z 1977 roku, z Camilo Sesto jako Jezusem, oraz wersji z 1984 roku, z Pablo Abrairą w tej samej roli.
Amerykańską "Pożegnalną Trasę 2006–2007" zorganizowała Troika Entertainment w październiku 2006 roku, wyreżyserował ją Dallett Norris, a główną rolę zagrał Ted Neeley. Produkcja ta miała być serią ostatnich występów Teda w musicalu i pożegnaniem z publicznością. Rolę Judasza zagrał Corey Glover z zespołu Living Colour. Przedpremierowe przedstawienia odbyły się 8-13 października w teatrze University of Buffalo Center w Buffalo w stanie Nowy Jork. Przez cztery sezony w spektaklu występowali: Christine Rea-Briskin (Maria Magdalena), Craig Sculli (Piłat), Aaron Fuksa (Herod), Larry Alan Coke (Kajfasz), Jeremy Pasha (Annasz), Jason D. Bush (Szymon) oraz Chris Gleim (Piotr). Scenografię zaprojektował Bill Stabile, choreografię opracowała Arlene Phillips, a kostiumy Fabio Toblini. W 2007 nastąpiły zmiany w obsadzie: od stycznia do czerwca rolę Magdaleny przejęła Tiffini Dodson, Kajfasza od lutego do marca grał Nathan Baer (później zastąpiony przez dotychczasowego odtwórcę roli Kapłana, Darrela D. Whitneya), a w roli Heroda tymczasowo występował Jeremy Alan Parish.
Po sukcesie trasy producenci postanowili kontynuować przedstawienie i na początku 2008 po przedłużeniu kontraktu z Tedem Neeleyem zmieniono nazwę produkcji na "Trasę A.D. 2008-2009", do której dołączyli Michael Wright (Annasz), Nate Aylworth (Piotr), a Matthew G. Myers został przeniesiony z roli Apostoła do roli Szymona Zeloty. Pod koniec 2008 ze składu odszedł Corey Glover, a jego miejsce zajął James Delisco. Z obsady odeszli również Tiffini Dodson (zastąpiona przez Cristinę Sass) i Aaron Fuksa (zastąpiony przez Marka Baratellę). Do roli Piotra i Annasza dobrano nowych aktorów: Adama Campbella oraz Caleba Shawa. W maju 2009 przedłużono produkcję o kolejny rok.
Sezon 2010 również przyniósł zmiany. Odejście z obsady Jamesa Delisco pozwoliło na przejęcie roli przez Johna Twiforda. Po trzech latach grania, odtwórca roli Piłata, Craig Sculli, zakończył swój udział w musicalu, toteż od początku roku w postać wcielał się Benjamin Van Diepen. Magdalenę grała Sarah Hanlon, Heroda – Andrew Hartley, natomiast Annasza – Alex Mackyol. Trasa zakończyła się w Wang Theatre w Bostonie, 9 maja 2010 roku.
Od roku 2011.
16 maja 2011 w teatrze Stratford Shakespeare Festival (Stratford) odbyła się premiera spektaklu kanadyjskiej obsady, w reżyserii Des McAnuffa. Główne role odgrywali: Paul Nolan (Jezus), Josh Young (Judasz), Chillina Kennedy (Magdalena), Brent Carver (Piłat) oraz Bruce Dow (Herod). Ostatni występ produkcji wystawiono 6 listopada. Dwa tygodnie później, 18 listopada, "Jesus Christ Superstar" przeniesiono z Kanady do teatru La Jolla Playhouse w San Diego, gdzie grano go do 31 grudnia. Mniej więcej w tym okresie zaczęto czynić poczynania do przeniesienia inscenizacji po raz trzeci na scenę Broadwayu po prędko zakończonej wersji Gail Edwards z 2000 roku. Pierwsze pokazy przedpremierowe miały miejsce w Neil Simon Theatre 1 marca 2012 roku, uroczysta premiera zaś – 22 marca. Obsada nieznacznie uległa zmianie, istotniejszą rolę Piłata przejął Tom Hewitt. 1 maja 2012 roku zmodernizowana produkcja została nominowana na gali Tony Awards w kategorii "najlepszego wznowienia musicalu" oraz "najlepszego aktora musicalowego" dla Josha Younga. Ostatni występ zapowiedziano na 1 lipca 2012 roku, co też oficjalnie potwierdził producent. Wszystkie daty następnych przedstawień zostały odwołane.
W roku 2013 Korea Południowa przystąpiła do swojej kolejnej próby utworzenia wznowienia dla musicalu "Jesus Christ Superstar". Premiera spektaklu odbyła się 24 marca, ostatni występ – 9 czerwca. Wszystkie występy odbywały się w Charlotte Theater w Seulu. W rolę Jezusa wcielali się naprzemiennie: Park Eun-tae i Michael K. Lee, odgrywający postać Szymona Zeloty w broadwayowskiej produkcji z 2000 roku, a także grający Jezusa i Judasza w Village Theatre w Seattle w 2011 roku. Z postacią Judasza zmierzyli się: Han Ji-sang, Kim Sin-ui i Yoon Do-hyun; Marię Magdalenę odegrały: Jung Seon-ah i Jang Eun-ah; rolę Piłata grali: Kim Tae-han i Ji Hyun-Jun, Heroda – Jo Kwon oraz Kim Dong-hyun; Szymona Zelotę – Kim Tae-hun, Kajfasza – Jo Yu-shin, Annasza – Woo Ji-won, natomiast Piotra – Shim Jung-wan. Reżyserem spektaklu został Jung Jae-Il. Na siódmej gali "Musical Awards" w Korei wygrał w kategorii najlepszego reżysera za swoją wizję "Jesus Christ Superstar".
Jesus Christ Superstar w Polsce.
Autorami polskiego libretta są Wojciech Młynarski oraz Piotr Szymanowski.
Gdynia.
Musical na polską scenę Teatru Muzycznego w Gdyni trafił w 1987 roku w reżyserii Jerzego Gruzy. Wówczas w główne role wcielali się:
We wznowionej gdyńskiej produkcji (w roku 1999), reżyserowanej przez Macieja Korwina, pojawili się w obsadzie:
28 kwietnia 2009 roku w ramach „2. Festiwalu Teatrów Muzycznych” w gdyńskim Teatrze Muzycznym chorzowski skład wystawił dwa spektakle "Jesus Christ Superstar", w których rolę Jezusa zagrał gościnnie Janusz Kruciński, a Judasza Janusz Radek.
Chorzów.
W 2001 roku pojawiła się inscenizacja z Teatru Rozrywki w Chorzowie, według wizji reżyserskiej Marcela Kochańczyka. W jej obsadzie nadal występują m.n.:
13 czerwca 2009 roku w Wojewódzkim Parku Kultury i Wypoczynku odbyło się plenerowe przedstawienie musicalu w wykonaniu chorzowskiej obsady. Główne role znów zagrali Janusz Kruciński i Janusz Radek, a opiekę muzyczną nad spektaklem sprawował Jerzy Jarosik.
Łódź.
4 października 2014 roku miała miejsce premiera w Teatrze Muzycznym w Łodzi. Spektakl wyreżyserował Zbigniew Macias, a w rolach głównych wystąpili:
Spektakl jest wystawiany w wersji oryginalnej (po angielsku) z polskim tłumaczeniem wyświetlanym nad sceną. Został wstępnie zakontraktowany na 2 lata.
Warszawa.
18 marca 2016 odbyła się premiera w Teatrze Rampa w Warszawie. Reżyserami i choreografem warszawskiej inscenizacji Jesus Christ Superstar byli Jakub Wocial i Santiago Bello, kierownictwo muzyczne sprawował Tomasz Filipczak, a scenografie i kostiumy zaprojektowała Dorota Sabak. W rolach głównych wystąpili:
Jakub Wocial jako Jezus
Sebastian Machalski jako Judasz
Natalia Piotrowska jako Maria Magdalena
Widowisko w języku polskim (tłum. Wojciecha Młynarskiego, Piotra Szymanowskiego) wystawiane było 6 wieczorów na tydzień przed Wielkanocą 2016.
Musical wznowiono w latach 2017 (21 spektakli) oraz 2018 (24 spektakle), a także prezentowano w Centrum Spotkania Kultur w Lublinie podczas otwarcia festiwalu Dźwięki Słów. W 2018 musical w inscenizacji Wociala i Bello zaprezentowany został także podczas festiwalu piosenki i ballady filmowej w Toruniu.
Poznań.
16 kwietnia 2016 roku miała miejsce premiera w Teatrze Muzycznym w Poznaniu. Spektakl wyreżyserował Sebastian Gonciarz, kierownictwo muzyczne Piotr Deptuch, choreografia Paulina Andrzejewska, scenografia i kostiumy Mariusz Napierała, a w rolach głównych wystąpili:
Spektakl był wystawiony w wersji polskiej na Stadionie Miejskim z okazji jubileuszu 1050-lecia Chrztu Polski.
Inne.
19 czerwca 2013 roku amatorska produkcja, wyreżyserowana przez Antoniusza Dietziusa, została odegrana w Teatrze Palladium w ramach projektu PROSCENIUM.
W obsadzie:
Tomasz Czerski – Jezus; Kuba Jurzyk – Judasz; Katarzyna Stopka/Karolina Warchoł – Maria Magdalena
Studio Accantus prowadzone przez reżysera i realizatora nagrań Bartka Kozielskiego nagrywa i zamieszcza w internecie pieśni z rock-opery z tekstami w nowym przekładzie Doroty Kozielskiej. Wśród wykonawców są: Marcin Franc jako Jezus; Paweł Izdebski – Judasz; Sylwia Banasik – Maria Magdalena; Kuba Jurzyk – Szymon, Judasz; Kamil Dominiak – Annasz; Paweł Erdman – Kaifasz.
Lista utworów.
Akt 1
Akt 2
Adaptacje filmowe.
Na podstawie musicalu powstały trzy filmy:
W roku 1973 we Francji nagrano dubbing do filmu, w którym Jezusowi głosu udzielił Daniel Beretta, a Kajfaszowi Bob Bingham. Obsada częściowo pokrywała się z aktorami pierwszej francuskiej produkcji. Dubbing został załączony do wznowionego wydania DVD filmu Pierwszy z 1973 r. w reżyserii Normana Jewisona z Tedem Neeley jako Jezusem, Carlem Andersonem jako Piłatem Yvonne Elliman w roli Marii Magdaleny,
Ponadto, 1 kwietnia 2018 roku (w Niedzielę Wielkanocną), telewizja NBC wyemitowała "Jesus Christ Superstar Live in Concert", gdzie w tytułową rolę wcielił się John Legend, Marię Magdalenę zagrała Sara Bareilles, Judasza – Brandon Victor Dixon, a Króla Heroda – Alice Cooper.

</doc>
<doc id="207310" url="https://pl.wikipedia.org/wiki?curid=207310" title="Dąbrowski (herb szlachecki)">
Dąbrowski (herb szlachecki)

Dąbrowski (Dambrowski, Damerau, Dąmbrowski, Dombrowski, Panna, Panna z Trąbami, Virgo Violata) – polski herb szlachecki pochodzenia pruskiego, używany w kilku odmianach.
Opis herbu.
Herb znany jest przynajmniej w pięciu odmianach:
Dąbrowski I (Dambrowski, Damerau, Dąmbrowski, Dombrowski, Panna, Panna z Trąbami, Virgo Violata): "W polu czerwonym ukoronowana niewiasta z rozpuszczonymi włosami w sukni srebrnej, trzyma przy ustach dwie trąby złote wylotami w prawo i w lewo. Klejnot: nad hełmem w koronie taka sama niewiasta między dwiema złotymi trąbami ustnikami w górę. Labry: czerwone, podbite srebrem."
Dąbrowski Ia (Dambrowski, Damerau, Dombrowski): "W polu czerwonym ukoronowana niewiasta z rozpuszczonymi włosami w sukni czarnej, trzyma dwie krótkie trąby myśliwskie czarne wylotami w prawo i w lewo, w klejnocie nad hełmem w koronie same trąby czarne. Labry czarne, podbite czerwonym."
Dąbrowski Ib (Damerau, Dombrowski): "W polu czerwonym ukoronowana niewiasta z rozpuszczonymi włosami w sukni srebrnej, trzyma przy ustach dwie trąby srebrne wylotami w prawo i w lewo. W klejnocie nad hełmem bez korony dwie trąby czarne. Labry czerwone, podbite srebrem."
Dąbrowski Ic: "W polu czerwonym ukoronowana niewiasta z rozpuszczonymi włosami w sukni srebrnej, trzyma przy ustach dwie trąby złote wylotami w prawo i w lewo. W klejnocie nad hełmem w koronie głowa niedźwiedzia z szyją czarna. Labry czerwone, podbite srebrem."
Dąbrowski II: "W polu czerwonym ukoronowana niewiasta z rozpuszczonymi włosami w sukni srebrnej, trzymająca przy ustach dwie trąby złote wylotami w prawo i w lewo, wyłaniająca się zza muru blankowanego srebrnego. W klejnocie nad hełmem w koronie taka sama niewiasta między dwiema złotymi trąbami wylotami w górę. Labry czerwone, podbite srebrem."
Najwcześniejsze wzmianki.
Herb w wersji pełnej, z klejnotem pojawia się na pieczęci Mikołaja Dąbrowskiego przykładanej do dokumentów z lat 1477, 1477, 1480, 1481 i 1482 roku, oraz na pieczęci jego brata, Jana Dąbrowskiego przyłożonej do dokumentów z lat 1505, 1507 i 1510 roku. Herb znamy także z płyty nagrobnej opata Kazimierza Dąbrowskiego, zmarłego w 1722 roku. Herb w wersji podstawowej wymieniany jest przez wszystkie polskie herbarze poczynając od Paprockiego ("Herby rycerstwa polskiego", 1584), przez Okolskiego ("Orbis polonus", 1641-1643), Dachnowskiego ("Herby szlacheckie w ziemiach pruskich", 1620), Niesieckiego ("Korona polska", 1728), kończąc na Bonieckim ("Herbarz polski", 1901) i Ostrowskim ("Księga herbowa rodów polskich", 1897,1906). Herb wymieniają także niektóre herbarze niemieckie, jak herbarz Siebmachera i uzupełnienia do niego autorstwa Mülverstedta .
Wariant Ia został odnaleziony na sztambuchu z Ingolstadt z 1593 roku. Używał go studiujący tam Michael Dombrowski a Damerau.
Odmianę herbu oznaczoną jako wariant Ib przytacza Mülverstedt ("Der abgestorbene Adel der Provinz Preußen", 1874).
Wariant Ic używany był przez gałąź rodziny osiadłej w 2 połowie XVII wieku w Żukówku koło Parchowa. Herb znany jest z pieczęci pastora Iwana von Damerau-Dambrowskiego, przyłożonej na dokumencie z 19 stycznia 1789 roku, wykonanej prawdopodobnie wiek wcześniej.
Herb Dąbrowski II przysługiwał osiadłej w okręgu kwidzyńskim gałęzi rodu w XVI i XVII wieku. Herb ten również znany jest szeroko w polskich herbarzach wymienionych przy odmianie podstawowej.
Legendy herbowe.
Według pamiętnika córki generała Jana Henryka Dąbrowskiego, Bogusławy Dąbrowskiej Mankowskiej, herb ten ustanowiono na wieczną pamięć Panny z Dąbrowskich, która sama poprowadziła swe wojskowe hufce przeciwko najeżdżającym Prusy Królewskie Krzyżakom.
Herbowni.
Dąbrowski (Dambraw, Dambrow, Dambroffsky, Dambrowski, Damerau, Dameraw, Damerkow, Damerow, Damirke, Dammerau, Damrau, Dąmbrowski, Dombraw, Dombroffsky, Dombrowski, Dombrowsky).
Jedna z gałęzi tej rodziny, osiadła w Szczuplinkach pisała się panami de Czepelin Szczuplińskimi (Sczuplińskimi).
Do herbu Dąbrowski niesłusznie przypisywana była rodzina Dąbrowskich z przydomkiem Mądry z Czarnej Dąbrowy w ziemi bytowskiej. Informację taką podaje m.in. Emilian Szeliga-Żernicki. Być może było to spowodowane przyjęciem na przełomie XVIII-XIX wieku tego herbu przez jakiegoś członka rodu. Jednakże w 1905 roku właściwy herb tego rodu (zob. Mądry (herb szlachecki)).
Znani herbowni.
Z rodu tego pochodziło dwóch wojewodów chełmińskich: Jan Dąbrowski i Mikołaj Dąbrowski.
Rodzina Dąbrowskich.
Istniało wiele polskich rodów szlacheckich o nazwisku Dąbrowski. Tadeusz Gajl wymienia łącznie 46 herbów skojarzonych z tym nazwiskiem. Herbem Panna z Trąbami posługiwał się ród wywodzący się z Dąbrówki Szlacheckiej (obecnie część wsi Boguszewo). Rodzina wywodzić się ma ze starego pruskiego rycerstwa. Pierwszymi wzmiankowanymi jej członkami byli Henryk Damerau, chorąży chełmiński w 1409 roku i jego bracia Mikołaj i Jan. Przedstawiciele rodziny pełnili urzędy ziemskie w ziemi chełmińskiej. W latach późniejszych, przedstawiciele tej rodziny notowani byli w całej Polsce.

</doc>
<doc id="207312" url="https://pl.wikipedia.org/wiki?curid=207312" title="Condemnation (singel)">
Condemnation (singel)

Condemnation – singel grupy Depeche Mode promujący album "Songs of Faith and Devotion".

</doc>
<doc id="207324" url="https://pl.wikipedia.org/wiki?curid=207324" title="Joseph Radetzky">
Joseph Radetzky

Joseph Radetzky (ur. 2 listopada 1766 w zamku Třebnice koło Sedlčan, zm. 5 stycznia 1858 w Mediolanie) – czeski szlachcic, marszałek polny Armii Cesarstwa Austriackiego, jeden z najwybitniejszych dowódców austriackich w XIX wieku.
Życiorys.
W 1784 wstąpił jako kadet do regimentu kirasjerów i walczył w wojnie z Turkami 1788–1789, w latach 1792–1795 brał udział w operacjach w Niderlandach i nad Renem. W bitwach pod Voltri i Hohenlinden odznaczył się i dostał awanse. 
Uczestnik wojen napoleońskich. W 1801 roku odznaczony najwyższym austriackim odznaczeniem wojskowym, Orderem Marii Teresy. Mianowany szefem sztabu dowódcy koalicji antyfrancuskiej feldmarszałka austriackiego Karla Schwarzenberga i w 1813 uczestnik bitwy pod Lipskiem. Autor planów rozegrania tej bitwy przez sprzymierzonych. Od 1829 generał kawalerii i wojskowy komendant twierdzy w Ołomuńcu. W 1831 mianowany dowódcą wojsk austriackich w Królestwie Lombardzko-Weneckim. 17 września 1836 został mianowany na stopień marszałka polnego.
Podczas wydarzeń rewolucyjnych we Włoszech w czasie Wiosny Ludów dwukrotnie zwyciężał wojska piemonckie: w 1848 w bitwie pod Custozą i w 1849 w bitwie pod Novarą. W zasługę cesarz rozkazał wybić na jego cześć medal „Summus Austriacus dux” (pol. Największy wódz austriacki) oraz uczynił kawalerem Orderu Złotego Runa (1848). W latach 1849–1857 gubernator Królestwa Lombardzko-Weneckiego.
Zmarł w wieku 91 lat na zapalenie płuc w Mediolanie; jego ciało złożono 19 stycznia 1858 w Heldenbergu w Dolnej Austrii.
Autor "Über den Zweck der Übungslager im Frieden" (1816) i "Gedanken über Festungen" (1827).
Upamiętnienie.
Na jego cześć Johann Strauss starszy skomponował Marsz Radetzkiego. Marsz grany jest m.in. podczas rund honorowych na zawodach jeździeckich i na zakończenie Koncertu Noworocznego w Wiedniu.
Na jego cześć nazwano okręt wzorcowy klasy pancerników typu Radetzky oddanych do służby w latach 1910–1911. Jego imię nosił także 5 Pułk Huzarów Armii CK.
Z trzech pomników postawionych ku czci feldmarszałka: w Wiedniu, Pradze (na Malostranské náměstí – wówczas placu Radetzkiego) i Lublanie, do dzisiaj zachował się tylko pierwszy (pomnik praski został przeniesiony do lapidarium Muzeum Narodowego).

</doc>
<doc id="207326" url="https://pl.wikipedia.org/wiki?curid=207326" title="Dąbrowski (Dołęga odmienny)">
Dąbrowski (Dołęga odmienny)



</doc>
<doc id="207329" url="https://pl.wikipedia.org/wiki?curid=207329" title="Polsat 2 International">
Polsat 2 International



</doc>
<doc id="207333" url="https://pl.wikipedia.org/wiki?curid=207333" title="Dąbrowo-Korab">
Dąbrowo-Korab

Dąbrowo-Korab – herb szlachecki.
Opis herbu.
W polu czerwonym na łodzi złotej, zakończonej złotymi głowami lwimi – wieża kamienna okrągła o czterech blankach, z otworem u dołu, po bokach blanków po sześcioramiennej gwieździe srebrnej. Klejnot skrzydło sępie, strzałą srebrną przeszyte. Labry błękitne podbite srebrem,
Najwcześniejsze wzmianki.
Nadany w 1839 przez cesarza Mikołaja I

</doc>
<doc id="207337" url="https://pl.wikipedia.org/wiki?curid=207337" title="Dąbrówka (herb szlachecki)">
Dąbrówka (herb szlachecki)

Dąbrówka – herb szlachecki.
Opis herbu.
W polu błękitnym na podkowie srebrnej krzyż złoty, na trzech ramionach przekrzyżowany, taki krzyż u ocelów. U szczytu lew złoty, trzymający pęk liktorski.
Najwcześniejsze wzmianki.
Nadany przez cesarza Mikołaja I w 1839.
Herbowni.
Morawski,

</doc>
<doc id="207344" url="https://pl.wikipedia.org/wiki?curid=207344" title="I Feel Loved">
I Feel Loved

I Feel Loved – singel zespołu Depeche Mode promujący album "Exciter". Stroną B singla jest utwór "Dirt" (będący coverem utworu grupy The Stooges).

</doc>
<doc id="207350" url="https://pl.wikipedia.org/wiki?curid=207350" title="Miasta Kostaryki">
Miasta Kostaryki

Według danych oficjalnych pochodzących z 2011 roku Kostaryka posiadała ponad 140 miast o ludności przekraczającej 2,6 tys. mieszkańców. Stolica kraju San José jako jedyne miasto liczyło ponad milion mieszkańców; 3 miasta z 100–500 tys.; 3 miasta z ludnością 50–100 tys.; 9 miast z ludnością 25–50 tys. oraz reszta miast poniżej 25 tys. mieszkańców.
Według danych z 1990 ludność miejska stanowiła 50,3% ogół ludności Kostaryki. Wokół San José znajduje się kilkanaście średniej wielkości miast, które tworzą aglomerację stołeczną. Prowincję San José zamieszkuje 1345,8 tys. osób, czyli ponad 1/3 ludności Kostaryki.
Największe miasta w Kostaryce.
Największe miasta w Kostaryce według liczebności mieszkańców (stan na 30.05.2011):
Alfabetyczna lista miast w Kostaryce.
Poniższa tabela przedstawia miasta powyżej 2,6 tys. mieszkańców według danych szacunkowych z 2011 (czcionką pogrubioną wydzielono miasta powyżej 1 mln):

</doc>
<doc id="207352" url="https://pl.wikipedia.org/wiki?curid=207352" title="Loreta Asanavičiūtė">
Loreta Asanavičiūtė

Loreta Asanavičiūtė (ur. 22 kwietnia 1967, zm. 13 stycznia 1991) - jedna z czternastu (jedyna kobieta) ofiar interwencji Armii Radzieckiej przed wieżą telewizyjną w stolicy Litwy - Wilnie wieczorem 13 stycznia 1991. Wojsko zaatakowało broniących ośrodka telewizyjnego nieuzbrojonych cywili kolbami karabinów, strzałami ślepą i ostrą amunicją oraz przy użyciu czołgów, które gąsienicami zmiażdżyły wiele osób. Wśród nich była L. Asanavičiūtė, na której tułów najechał jeden z nich. Choć po paru minutach czołg cofnął się i można było zabrać rannych, to po przewiezieniu do szpitala straciła przytomność i wkrótce zmarła.
Wraz z nią zginęli: Virginijus Druskis, Darius Gerbutavičius, Rolandas Jankauskas, Rimantas Juknevičius, Alvydas Kanapinskas, Algimantas Petras Kavoliukas, Vytautas Koncevičius, Vidas Maciulevičius, Titas Masiulis, Alvydas Matulka, Apolinaras Juozas Povilaitis, Ignas Šimulionis i Vytautas Vaitkus, a ok. 700 osób zostało rannych i okaleczonych.
Wojska ZSRR zajęły tego dnia zarówno litewskie rozgłośnie radiowe (podobnie jak dwa dni wcześniej - dom prasy litewskiej), jak i przełamały siłą opór Litwinów, zajmując litewską telewizję i przerywając jej program.
Śmierć obrońców stacji telewizyjnej, transmisja z tych wydarzeń prowadzona „na żywo” do ostatnich sekund po wtargnięciu wojska do studia i do wyłączenia nadajnika odbiła się szerokim echem w całym demokratycznym świecie i w pewnym sensie przyczyniła się do przyspieszenia procesu odrywania się Litwy i pozostałych republik nadbałtyckich od ZSRR i w rezultacie upadku całego Związku Radzieckiego.
Imię Lorety Asanavičiūtė stało się na Litwie jednym z symboli walki o odzyskanie niepodległości.

</doc>
<doc id="207356" url="https://pl.wikipedia.org/wiki?curid=207356" title="Loreta Asanaviciute">
Loreta Asanaviciute



</doc>
<doc id="207360" url="https://pl.wikipedia.org/wiki?curid=207360" title="Miecysław">
Miecysław



</doc>
<doc id="207362" url="https://pl.wikipedia.org/wiki?curid=207362" title="ORP Wilk">
ORP Wilk

ORP „Wilk” – nazwa noszona na przestrzeni dziejów przez okręty polskiej Marynarki Wojennej; pochodzi od wilka, ssaka drapieżnego z rodziny psowatych występującego w Polsce:

</doc>
<doc id="207369" url="https://pl.wikipedia.org/wiki?curid=207369" title="TOFFI">
TOFFI



</doc>
<doc id="207376" url="https://pl.wikipedia.org/wiki?curid=207376" title="Shimano">
Shimano

 – japońskie przedsiębiorstwo założone w lutym 1921 przez Shōzaburō Shimano, jeden z największych producentów części rowerowych na świecie. Produkuje także obuwie kolarskie, okulary, preparaty czyszczące do rowerów oraz narzędzia rowerowe. Oprócz tego wytwarza akcesoria wędkarskie, snowboardowe oraz do gry w golfa.
Shimano w Polsce.
W Polsce w Żernikach została otwarta spółka Shimano Polska Sp. z o.o.. ul. Gutenberga 9, Żerniki, 62-023 Gądki.
Kolarstwo.
Części rowerowe produkowane przez Shimano są uporządkowane w tzw. grupy osprzętu, będące zbiorami części o określonej jakości, wadze, przeznaczeniu. W skład grupy wchodzą: korby, kaseta, łańcuch, piasty kół, suport, hamulce z klamkami, przerzutki z manetkami (także zintegrowane z klamkami hamulcowymi), pedały SPD.
Shimano a kolarstwo zawodowe.
W kolarstwie szosowym ma silnego konkurenta w postaci młodszej o 12 lat włoskiej firmy Campagnolo. Osprzętu Shimano używał na Tour de France między innymi Lance Armstrong. Mniejszą popularnością cieszą się rowerowe koła Shimano. Obecnie na rynku osprzętu szosowego pojawił się także inny producent, amerykańska firma SRAM, która w 2007 wprowadziła dwie pełne grupy osprzętu.

</doc>
<doc id="207380" url="https://pl.wikipedia.org/wiki?curid=207380" title="Prowincja Turyn">
Prowincja Turyn

Prowincja Turyn (wł. "Provincia di Torino") – była prowincja we Włoszech. 
Nadrzędną jednostką podziału administracyjnego jest region (tu: Piemont), a podrzędną jest gmina (prowincja Turyn dzieli się na 315 gmin).
Działała do 31 grudnia 2014.

</doc>
<doc id="207381" url="https://pl.wikipedia.org/wiki?curid=207381" title="Khazad-dûm">
Khazad-dûm



</doc>
<doc id="207385" url="https://pl.wikipedia.org/wiki?curid=207385" title="Danny Tenaglia">
Danny Tenaglia

Danny Tenaglia (ur. 7 marca 1961 w Nowym Jorku) - amerykański DJ i producent muzyczny.
Niektórzy jego fani uważają go za twórcę "progressive garage". W jego utworach i remiksach odnajdujemy mieszankę różnych house'owych brzmień. Jego utwory znajdziemy na produkcjach wielu wytwórni muzycznych, chociaż Tenaglia najbardziej związany jest z Tribal America i Twisted; twórca wielu miksów utworów Depeche Mode.

</doc>
<doc id="207388" url="https://pl.wikipedia.org/wiki?curid=207388" title="Irazú">
Irazú

Irazú (hiszp. "Volcán Irazú") – czynny stratowulkan w środkowej Kostaryce, najwyższy szczyt pasma Kordyliera Środkowa. Jednocześnie jest to najwyższy aktywny wulkan Kostaryki. Góruje nad pobliskim miastem Cartago, dawną stolicą kraju.
Irazú był dość aktywnym wulkanem w czasach historycznych. Od pierwszej zarejestrowanej erupcji w 1723 wybuchał przynajmniej 23 razy. Ostatnia jego erupcja rozpoczęła się w 1963 i trwała dwa lata. Od tej pory wulkan jest uśpiony, ale częste trzęsienia ziemi wskazują na ruchy magmy w głębi ziemi.
Wulkan posiada kilka kraterów. Jeden z nich wypełnia jezioro kraterowe o charakterystycznej zielonej barwie.
Irazú jest popularnym celem wycieczek ze stolicy kraju San José. Na szczyt prowadzi droga, na której codziennie kursują autobusy. Ze szczytu, przy dobrej pogodzie, można ujrzeć wody obu oceanów Atlantyckiego i Spokojnego. Jest to jedyne takie miejsce na kontynencie północnoamerykańskim.
Zobacz też.
Lista wulkanów Kostaryki

</doc>
<doc id="207390" url="https://pl.wikipedia.org/wiki?curid=207390" title="Prowincja Alessandria">
Prowincja Alessandria

Prowincja Alessandria (wł. "Provincia di Alessandria") – prowincja we Włoszech. Nadrzędną jednostką podziału administracyjnego jest region (tu: Piemont), a podrzędną jest gmina (prowincja Alessandria dzieli się na 190 gmin).

</doc>
<doc id="207391" url="https://pl.wikipedia.org/wiki?curid=207391" title="Prowincja Allesandira">
Prowincja Allesandira



</doc>
<doc id="207396" url="https://pl.wikipedia.org/wiki?curid=207396" title="Prowincja Asti">
Prowincja Asti

Prowincja Asti (wł. "Provincia di Asti") – prowincja we Włoszech. 
Nadrzędną jednostką podziału administracyjnego jest region (tu: Piemont), a podrzędną jest gmina. 
Prowincja Asti dzieli się na 118 gmin.

</doc>
<doc id="207403" url="https://pl.wikipedia.org/wiki?curid=207403" title="Prowincja Agrigento">
Prowincja Agrigento

Agrigento (ofic. wł. Libero consorzio comunale di Agrigento, do 2015 Provincia regionale di Agrigento) – jednostka podziału administracyjnego regionu Sycylii (drugi szczebel podziału administracyjnego kraju, odpowiednik prowincji w innych częściach Włoch). Nadrzędną jednostką podziału administracyjnego jest region (tu: Sycylia), a podrzędną jest gmina. Agrigento dzieli się na 43 gminy. 

</doc>
<doc id="207404" url="https://pl.wikipedia.org/wiki?curid=207404" title="Prowincja Ankona">
Prowincja Ankona

Ankona (wł. "Ancona", ofic. "Provincia di Ancona") – prowincja we Włoszech. Nadrzędną jednostką podziału administracyjnego jest region (tu: Marche), a podrzędną jest gmina. Prowincja Ankona dzieli się na 49 gmin.

</doc>
<doc id="207406" url="https://pl.wikipedia.org/wiki?curid=207406" title="Prowincja Arezzo">
Prowincja Arezzo

Prowincja Arezzo (wł. "Provincia di Arezzo") – prowincja we Włoszech.
Nadrzędną jednostką podziału administracyjnego jest region (tu: Toskania), a podrzędną jest gmina
Prowincja Arezzo dzieli się na 39 gmin.

</doc>
<doc id="207407" url="https://pl.wikipedia.org/wiki?curid=207407" title="Prowincja Bari">
Prowincja Bari

Prowincja Bari (wł. "Provincia di Bari") – prowincja we Włoszech. 
Nadrzędną jednostką podziału administracyjnego jest region (tu: Apulia), a podrzędną jest gmina.
Działała do 8 kwietnia 2014 i została zastąpiona przez miasto metropolitalne Bari.
Liczba gmin w prowincji: 48.

</doc>
<doc id="207409" url="https://pl.wikipedia.org/wiki?curid=207409" title="Prowincja Belluno">
Prowincja Belluno

Prowincja Belluno (wł. "Provincia di Belluno") – prowincja we Włoszech. 
Nadrzędną jednostką podziału administracyjnego jest region (tu: Wenecja Euganejska), a podrzędną jest gmina. Prowincja Belluno dzieli się na 69 gmin.

</doc>
<doc id="207411" url="https://pl.wikipedia.org/wiki?curid=207411" title="Prowincja Ascoli Piceno">
Prowincja Ascoli Piceno

Prowincja Ascoli Piceno (wł. "Provincia di Ascoli Piceno") – prowincja we Włoszech. 
Nadrzędną jednostką podziału administracyjnego jest region (tu: Marche), a podrzędną jest gmina.
Liczba gmin w prowincji: 73.

</doc>
<doc id="207413" url="https://pl.wikipedia.org/wiki?curid=207413" title="Elsevier">
Elsevier

Elsevier – firma zajmująca się analizą i udostępnianiem danych oraz informacji naukowej. Jednocześnie jedno z największych światowych wydawnictw naukowych. Publikuje głównie książki i czasopisma naukowe z dziedziny nauk przyrodniczych, medycznych i ścisłych. Jest ono częścią RELX Group i ma siedzibę w Amsterdamie oraz filie w USA, Wielkiej Brytanii i kilkunastu innych krajach.
Rocznie Elsevier publikuje 430 tys. artykułów w około 2500 czasopism naukowych. Łącznie pod szyldem tego wydawnictwa ukazało się ponad 13 milionów artykułów i ponad 30 tys. e-książek. Roczna liczba pobrań publikacji sięga 900 milionów.
Dzisiejsza firma.
Współczesne przedsiębiorstwo Elsevier zostało założone w Rotterdamie w 1880 roku. Nazwa przedsiębiorstwa nawiązuje do historycznego Domu Elzevirów, choć między domem Elzevirów a współczesnym przedsiębiorstwem nie ma żadnej bezpośredniej ciągłości. Czołowe publikacje wydawnictwa to m.in. czasopisma "The Lancet", "Cell" i grupa "Tetrahedron" ("Tetrahedron", "Tetrahedron Letters" i "Tetrahedron Asymmetry"), a także m.in. "Gray’s Anatomy".
Firma jest właścicielem i twórcą rozwiązań i narzędzi on-line dla naukowców i pracowników sektora akademickiego. Pośród najpopularniejszych rozwiązań znajdują się:
Polski oddział firmy znajduje się w Warszawie.

</doc>
<doc id="207414" url="https://pl.wikipedia.org/wiki?curid=207414" title="Prowincja Ancona">
Prowincja Ancona



</doc>
<doc id="207416" url="https://pl.wikipedia.org/wiki?curid=207416" title="Irazu">
Irazu



</doc>
<doc id="207417" url="https://pl.wikipedia.org/wiki?curid=207417" title="Prowincja Avellino">
Prowincja Avellino

Prowincja Avellino (wł. "Provincia di Avellino") – prowincja we Włoszech. 
Nadrzędną jednostką podziału administracyjnego jest region (tu: Kampania), a podrzędną jest gmina.
Liczba gmin w prowincji: 119.

</doc>
<doc id="207418" url="https://pl.wikipedia.org/wiki?curid=207418" title="Prowincja Benewent">
Prowincja Benewent

Benewent (wł. "Benevento", ofic. "Provincia di Benevento") – prowincja we Włoszech.
Nadrzędną jednostką podziału administracyjnego jest region (tu: Kampania), a podrzędną jest gmina.
Liczba gmin w prowincji: 78.

</doc>
<doc id="207419" url="https://pl.wikipedia.org/wiki?curid=207419" title="Prowincja Bergamo">
Prowincja Bergamo

Prowincja Bergamo (wł. "Provincia di Bergamo") – prowincja we Włoszech.
Nadrzędną jednostką podziału administracyjnego jest region (tu: Lombardia), a podrzędną jest gmina.
Liczba gmin w prowincji: 244.

</doc>
<doc id="207421" url="https://pl.wikipedia.org/wiki?curid=207421" title="Prowincja Biella">
Prowincja Biella

Prowincja Biella (wł. "Provincia di Biella") – prowincja we Włoszech. 
Nadrzędną jednostką podziału administracyjnego jest region (tu: Piemont), a podrzędną jest 
gmina. 
Liczba gmin w prowincji: 82.

</doc>
<doc id="207422" url="https://pl.wikipedia.org/wiki?curid=207422" title="Prowincja Bolonia">
Prowincja Bolonia

Prowincja Bolonia (wł. "Provincia di Bologna") – prowincja we Włoszech. 
Nadrzędną jednostką podziału administracyjnego jest region (tu: Emilia-Romania), a podrzędną jest gmina.
Działała do 31 grudnia 2014.
Liczba gmin w prowincji: 59.

</doc>
<doc id="207423" url="https://pl.wikipedia.org/wiki?curid=207423" title="ScienceDirect">
ScienceDirect

ScienceDirect – jedna z największych na świecie kolekcji internetowych opublikowanych recenzowanych artykułów oraz książek naukowych, wydawanych przez Elsevier. Uruchomiona w roku 1997, w kwietniu 2018 zawierała ponad 14 milionów artykułów z ponad 3 800 czasopism naukowych oraz ponad 35 000 książek. Dostęp do abstraktów dokumentów zgromadzonych w tej bazie jest nieodpłatny, podobnie jak do dokumentów opublikowanych w formule Open Access. Dostęp do pełnych treści jest ograniczony subskrypcją (licencją) lub wiąże się z jednorazową opłatą za dostęp do wybranego dokumentu lub książki. Dostęp do podstawowej kolekcji w ramach ScienceDirect, tzw. Freedom Collection, jest bezpłatny dla instytucji naukowych w ramach licencji krajowej udzielonej Ministerstwu Nauki i Szkolnictwa Wyższego
W ramach inicjatywy Research4Life Elsevier umożliwia dostęp do treści znajdujących się na tej platformie za darmo lub po znacznie obniżonych kosztach dla instytucji naukowych w ponad 100 rozwijających się krajach. Dostęp do zasobów platformy ScienceDirect jest również możliwy dla wybranych redaktorów Wikipedii.

</doc>
<doc id="207424" url="https://pl.wikipedia.org/wiki?curid=207424" title="Camillo Cavour">
Camillo Cavour

Camillo Benso di Cavour (ur. 10 sierpnia 1810 w Turynie, zm. 6 czerwca 1861 tamże) – włoski polityk, mąż stanu, premier Sardynii i Włoch oraz minister spraw zagranicznych Włoch, przywódca liberałów piemonckich, współzałożyciel pisma „Il Risorgimento”, wolnomularz, a także współtwórca ograniczeń wpływów duchowieństwa. W wyniku wzmocnienia porządku konstytucyjnego przyczynił się do rozwoju ekonomicznego Włoch.
Życiorys.
Jego ojcem był arystokrata piemoncko-francuski wywodzący się z sięgającego XI wieku rodu Benso, a matką frankofonka z Genewy, konwertytka z kalwinizmu. Do końca życia nie władał poprawnie językiem włoskim, w swoim życiu nigdy nie był w Rzymie, Wenecji i Neapolu, chociaż podróżował po Francji, Szwajcarii, Belgii i Anglii.
W młodości oczekiwano od niego, że zrobi karierę w wojsku. Z powodu liberalnych poglądów mając 21 lat, zrezygnował jednak ze stopnia oficerskiego w armii. Następnie podróżował po Europie, studiując politykę i gospodarkę. Stosując nowe metody rolnicze poprawił wydajność w rodzinnych majątkach ziemskich. W 1847 założył gazetę „Il Risorgimento” (Odrodzenie) wspierającą przede wszystkim ideę zjednoczenie Włoch, liberalizm i konstytucjonalizm. . Karierę polityczną rozpoczął w czasie Wiosny Ludów jako deputowany do parlamentu. W 1850 został ministrem gospodarki i handlu, a w 1851 objął stanowisko ministra finansów.
Camillo Cavour został powołany na urząd premiera królestwa Piemontu przez króla Wiktora Emanuela II w listopadzie 1852. Zapewnił Piemontowi rozwój ekonomiczny i gospodarczy. Sprawniejsze rolnictwo, zyski z handlu zagranicznego, rozwinięta sieć komunikacyjna (m.in. pierwszy tunel kolejowy pod Alpami – tunel Fréjus) i flota zapewniły Piemontowi najsilniejszą pozycję wśród księstw włoskich. Był zwolennikiem idei federacyjnej. Wraz z Wiktorem Emanuelem chciał, aby po zjednoczeniu Włochy stały się państwem federacyjnym. W 1855 roku, aby nagłośnić "kwestię włoską" nakłonił króla aby zadecydował o przystąpieniu Piemontu do wojny krymskiej po stronie Francji, Wielkiej Brytanii i Turcji
Cavour wykazał się wielkim sprytem po pokoju kończącym wojnę sojuszu francusko-sardyńskiego z Austrią, który został podpisany w listopadzie 1859 roku w Zurychu. Pokój ten zawierał punkt dotyczący powrotu Habsburgów do księstw środkowej Italii (Parma, Modena i Toskania). Piemont nie chciał Habsburgów na tronach, dlatego Cavour wymyślił, aby ogłosić plebiscyt dotyczący przyszłości księstw środkowo-włoskich. Ludność wolała zjednoczenie z Piemontem, niż władzę Habsburgów. Tym samym Austrii pozostała tylko gorycz porażki w wojnie.
. Dążył do pełnej laicyzacji życia publicznego i prawodawstwa, w tym także prawa rodzinnego i małżeńskiego, usunięcia religii z edukacji i kultury. W chwili śmierci Cavoura 70 biskupów i kilkuset księży włoskich było uwięzionych lub wyrugowanych ze swoich diecezji, a 12 000 zakonników i zakonnic usuniętych z domów klasztornych.
Poprzez zabiegi dyplomatyczne walnie przyczynił się do zjednoczenia Włoch. Będąc premierem, starał się ograniczyć wpływy kleru i zapewnić państwu część jego dochodów. Za swoje zasługi jest zaliczany do czterech „ojców Ojczyzny”.

</doc>
<doc id="207425" url="https://pl.wikipedia.org/wiki?curid=207425" title="Fryderyk Albert Lessel">
Fryderyk Albert Lessel

Fryderyk Albert Lessel herbu Lessel (ur. 1767 w Dreźnie, zm. 15 marca 1822 w Warszawie) – polski architekt niemieckiego pochodzenia, przedstawiciel klasycyzmu. Łączył elementy klasycystyczne i neorenesansowe.
Życiorys.
W latach 1791–1794 Lessel podróżował po Włoszech. Początkowo działał w Kaliskiem, gdzie w latach 1796–1798 przebudował dwór w Żelazkowie i gdzie w latach 1800–1802 według jego projektu wzniesiono pałac w Błaszkach (niezachowany). Lessel prawdopodobnie zaprojektował także pałacyk w Małkowie koło Warty (pow. sieradzki).
Lessel był budowniczym rządowym w czasach Królestwa Polskiego. Prowadził wiele prac budowlanych w Warszawie, według jego projektów wzniesiono m.in. pałac Branickich, pałac Morsztynów, pałac Szaniawskich; współpracował przy budowie pałacu Tyszkiewiczów. Autorstwa F. A. Lessla jest również słynna kamienica Karola Bürgera, Nowy Świat 35, z monumentalnym doryckim portykiem kolumnowym. Obecnie pod tym adresem znajduje się cukiernia Bliklego. 
Według Jarosława Zielińskiego, "do sztandarowych jego dzieł należy pałac Zamoyskich przy ulicy Senatorskiej 37, który po przebudowie w latach 1814-1815 otrzymał wygląd bliższy architekturze XX wieku niż epoce klasycyzmu, mając bezporządkowe elewacje o zredukowanym do minimum wystroju". 
Został pochowany na cmentarzu Powązkowskim (kwatera 10-4-1/2).
Życie prywatne.
14 października 1800 roku ożenił się z Chrystianą-Katarzyną Leppigé h. Gromiec, mieli pięcioro dzieci. Jego synem był Józef Grzegorz Lessel, również znany warszawski architekt. Córka Anna Krystyna Marianna (1811-1878) wyszła za lekarza Jana Brandta, byli rodzicami malarza Józefa Brandta. Córka Aniela Amelia (1814-1856) poślubiła lekarza Jana Bogumiła Helbicha.

</doc>
<doc id="207426" url="https://pl.wikipedia.org/wiki?curid=207426" title="Prowincja Brescia">
Prowincja Brescia

Prowincja Brescia (wł. "Provincia di Brescia") – prowincja we Włoszech. 
Nadrzędną jednostką podziału administracyjnego jest region (tu: Lombardia), a podrzędną jest gmina.
Liczba gmin w prowincji: 206.

</doc>
<doc id="207427" url="https://pl.wikipedia.org/wiki?curid=207427" title="Prowincja Cagliari">
Prowincja Cagliari

Prowincja Cagliari (wł. "Provincia di Cagliari") – prowincja we Włoszech. 
Nadrzędną jednostką podziału administracyjnego jest region (tu: Sardynia), a podrzędną jest gmina.
Działała do 1 stycznia 2017.
Liczba gmin w prowincji: 60.

</doc>
<doc id="207428" url="https://pl.wikipedia.org/wiki?curid=207428" title="Prowincja Katania">
Prowincja Katania

Prowincja Katania (wł. "Provincia di Catania") – prowincja we Włoszech.
Nadrzędną jednostką podziału administracyjnego jest region (tu: Sycylia), a podrzędną jest gmina.
Działała do 4 sierpnia 2015 i została zastąpiona przez miasto metropolitalne Katania.
Liczba gmin w prowincji: 58.

</doc>
<doc id="207429" url="https://pl.wikipedia.org/wiki?curid=207429" title="Chudów (województwo śląskie)">
Chudów (województwo śląskie)

Chudów (niem. "Chudow", "Chutow") – wieś sołecka w Polsce położona w województwie śląskim, w powiecie gliwickim, w gminie Gierałtowice.
W latach 1945-54 siedziba gminy Chudów. W latach 1975–1998 miejscowość administracyjnie należała do województwa katowickiego.
Nazwa.
W 1295 w księdze łacińskiej "Liber fundationis episcopatus Vratislaviensis" miejscowość wymieniona jest jako "Cudow".
Turystyka.
Przez wieś przebiegają szlaki turystyczne:

</doc>
<doc id="207430" url="https://pl.wikipedia.org/wiki?curid=207430" title="Parasomnia">
Parasomnia

Parasomnia – grupa zaburzeń, polegających na występowaniu w trakcie snu lub przy wybudzaniu się nieprawidłowych lub niepożądanych zachowań. Nazwa "parasomnia" wywodzi się ze zbitki grecko-łacińskiej: "para" (odbiegający od) i "somnus" (sen).
Do parasomnii zalicza się somnambulizm, lęki nocne, koszmary senne, bruksizm.

</doc>
<doc id="207431" url="https://pl.wikipedia.org/wiki?curid=207431" title="Fryderyk Lessel">
Fryderyk Lessel



</doc>
<doc id="207432" url="https://pl.wikipedia.org/wiki?curid=207432" title="Prowincja Campobasso">
Prowincja Campobasso

Prowincja Campobasso (wł. "Provincia di Campobasso") – prowincja we Włoszech. 
Nadrzędną jednostką podziału administracyjnego jest region (tu: Molise), a podrzędną jest gmina.
Liczba gmin w prowincji: 83.

</doc>
<doc id="207433" url="https://pl.wikipedia.org/wiki?curid=207433" title="Prowincja Chieti">
Prowincja Chieti

Prowincja Chieti (wł. "Provincia di Chieti") – prowincja we Włoszech. 
Nadrzędną jednostką podziału administracyjnego jest region (tu: Abruzja), a podrzędną jest gmina.
Liczba gmin w prowincji: 102.

</doc>
<doc id="207434" url="https://pl.wikipedia.org/wiki?curid=207434" title="Prowincja Como">
Prowincja Como

Prowincja Como (wł. "Provincia di Como") – prowincja we Włoszech. 
Nadrzędną jednostką podziału administracyjnego jest region (tu: Lombardia), a podrzędną jest gmina.
Liczba gmin w prowincji: 163.

</doc>
<doc id="207435" url="https://pl.wikipedia.org/wiki?curid=207435" title="Prowincja Cosenza">
Prowincja Cosenza

Prowincja Cosenza (wł. "Provincia di Cosenza") – prowincja we Włoszech.
Nadrzędną jednostką podziału administracyjnego jest region (tu: Kalabria), a podrzędną jest gmina.
Liczba gmin w prowincji: 155.
Mniejszości.
W prowincji Cosenza funkcjonuje duża wspólnota ludzi mówiących językiem oksytańskim. Wywodzą się oni z Waldensów, którzy przybyli do Kalabrii w XIII i XIV wieku, celem ucieczki od prześladowań religijnych. W prowincji funkcjonuje także duża mniejszość Arboreszów, czyli uchodźców z Albanii, którzy nie godzili się z prowadzoną przez Osmanów Islamizacją.
Historia.
Tereny Cosenzy w czasach przed podbojem rzymskim były miejscem osiedlenia plemienia Brucjów. Ok. V wieku p.n.e. Brucjowie zorganizowali się w państwo ze stolicą w Cosenzy - współczesnej stolicy prowincji. Miasto to zostało zajęte przez Rzymian w 204 r. p.n.e. i nazwane "Cosentia". Tereny te zostały zajęte na przełomie IV i V wieku n.e. przez Wizygotów pod wodzą króla Alaryka I, a następnie przechodziły pod panowanie bizantyjskie i longobardzkie (weszły w skład Księstwa Benewentu). W 986 i 1009 roku doszło do najazdów muzułmańskich na tereny późniejszej prowincji. Król Sycylii Roger II uczynił miasto Cosenza stolicą Terra Giordana w XII wieku. Wtedy także rozpoczął się najbardziej dynamiczny rozwój miasta, aż do osiągnięcia statusu największego miasta Kalabrii. Zostało ono jednak zniszczone przez serię trzęsień ziemi, z których najsilniejsze było w 1908 roku.
Infrastruktura.
Prowincja jest istotnym węzłem komunikacyjnym - przebiegają przez nią m.in. włoska autostrada A2, oraz trasa europejska E45.

</doc>
<doc id="207436" url="https://pl.wikipedia.org/wiki?curid=207436" title="Prowincja Cremona">
Prowincja Cremona

Prowincja Cremona (wł. "Provincia di Cremona") – prowincja we Włoszech. 
Nadrzędną jednostką podziału administracyjnego jest region (tu: Lombardia), a podrzędną jest gmina.
Liczba gmin w prowincji: 115. 

</doc>
<doc id="207438" url="https://pl.wikipedia.org/wiki?curid=207438" title="Turion 64">
Turion 64

Turion 64 - 64-bitowy procesor firmy AMD, zgodny z instrukcjami x86, obsługujący również instrukcje AMD64, przeznaczony do komputerów przenośnych. Powstał na bazie Athlona 64. Przeznaczony jest na podstawkę 754 znaną z komputerów desktopowych.
Jest produkowany w kilku wersjach. W zależności od modelu pobiera 25 lub 35 watów. Taktowany jest zegarem 1,6 GHz, 1,8 GHz, 2,0 GHz lub 2,2 GHz, cache L2 ma wielkość 512 kB lub 1 MB. 
Obsługuje rozszerzenia SSE2, SSE3, 3DNow! Professional, PowerNow! oraz HyperTransport.
Firma AMD zdecydowała się wprowadzić następujące oznaczenie tych procesorów: pierwszy człon mówi o klasie energooszczędności (MA - najmniej energooszczędny, MZ - najbardziej), drugi zaś określa bezwzględną wydajność. Obecnie produkowane są dwie linie - ML i MT.

</doc>
<doc id="207439" url="https://pl.wikipedia.org/wiki?curid=207439" title="Flood (producent muzyczny)">
Flood (producent muzyczny)

Flood, właśc. Mark Ellis (ur. 16 sierpnia 1960 w Londynie) – brytyjski producent muzyczny specjalizujący się w rocku alternatywnym i post punku. Podejmował współpracę m.in. z The Smashing Pumpkins, U2, Depeche Mode, Nine Inch Nails, The Killers, The Jesus and Mary Chain, Erasure i Nickiem Cave’em. Jest znany ze swoich "metalicznych dźwięków".
Życiorys.
Kariera muzyczna Ellisa rozpoczęła się w późnych latach 70. XX wieku. Flood rozpoczął od występów w The Lambrettas, gdzie był gitarzystą basowym. W 1978 rozpoczął pracę w London Morgan Studios.
W 1981 Flood zaczął pracować nad debiutanckim albumem "Movement" grupy New Order. Współtworzył albumy "Wonderland" (1986) i "The Circus" (1987) grupy Erasure.
1987 to rok przełomowy w karierze Flooda. Pracował nad albumem "The Joshua Tree" grupy U2 jako inżynier dźwięku. W tamtym okresie współpracował z Nine Inch Nails ("Pretty Hate Machine"), Depeche Mode ("Violator"). Jest także autorem miksów singli Depeche Mode z innych płyt: „A Question of Lust” (1986), „Freelove (Flood Mix)” (2001).
W 1992 po raz kolejny podjął się współpracy z Trentem Reznorem, wspólnie produkując z nim kolejny album Nine Inch Nails – minialbum "Broken".
W 1993 został producentem muzycznym U2; dzielił swoje obowiązki z Brianem Eno przy albumie Zooropa. W 1994 został zaproszony do współprodukcji nad albumem "The Downward Spiral" grupy Nine Inch Nails oraz nad kolejnym wydawnictwem Depeche Mode – płytą "Songs of Faith and Devotion".
W 1995 Flood był producentem albumu "Mellon Collie and the Infinite Sadness" grupy The Smashing Pumpkins.
W 1997 współtworzył album "Pop" U2.
W 2000 wyprodukował album PJ Harvey "Stories from the City, Stories from the Sea" (współpracę z Floodem powtórzyła przy okazji albumu "White Chalk" wydanego w 2007 roku) a także "Machina/The Machines of God" grupy The Smashing Pumpkins.
W 2009 współtworzył album "This Is War" 30 Seconds to Mars.
29 października 2011 na festiwalu Międzynarodowym Festiwalu Poducentów Muzycznych Soundedit odebrał nagrodę „Człowiek ze Złotym Uchem”.
W 2017 roku współprodukował wraz z Finkiem albumy "Fink’s Sunday Night Blues Club, Vol. 1" oraz "Resurgam".

</doc>
<doc id="207440" url="https://pl.wikipedia.org/wiki?curid=207440" title="Prowincja Caserta">
Prowincja Caserta

Prowincja Caserta (wł. "Provincia di Caserta") – prowincja we Włoszech. 
Nadrzędną jednostką podziału administracyjnego jest region (tu: Kampania), a podrzędną jest gmina.
Liczba gmin w prowincji: 104.

</doc>
<doc id="207441" url="https://pl.wikipedia.org/wiki?curid=207441" title="AMD Turion 64">
AMD Turion 64



</doc>
<doc id="207442" url="https://pl.wikipedia.org/wiki?curid=207442" title="Prowincja Cuneo">
Prowincja Cuneo

Prowincja Cuneo (wł. "Provincia di Cuneo") – prowincja we Włoszech. 
Nadrzędną jednostką podziału administracyjnego jest region (tu: Piemont), a podrzędną jest gmina.
Liczba gmin w prowincji: 249.

</doc>
<doc id="207443" url="https://pl.wikipedia.org/wiki?curid=207443" title="Prowincja Enna">
Prowincja Enna

Prowincja Enna (wł. "Provincia di Enna") – prowincja we Włoszech. 
Nadrzędną jednostką podziału administracyjnego jest region (tu: Sycylia), a podrzędną jest gmina.
Działała do 4 sierpnia 2015.
Liczba gmin w prowincji: 20.

</doc>
<doc id="207444" url="https://pl.wikipedia.org/wiki?curid=207444" title="Prowincja Crotone">
Prowincja Crotone

Prowincja Crotone (wł. "Provincia di Crotone") – prowincja we Włoszech. 
Nadrzędną jednostką podziału administracyjnego jest region (tu: Kalabria), a podrzędną jest gmina.
Liczba gmin w prowincji: 27.

</doc>
<doc id="207447" url="https://pl.wikipedia.org/wiki?curid=207447" title="Prowincja Barletta-Andria-Trani">
Prowincja Barletta-Andria-Trani

Prowincja Barletta-Andria-Trani (wł. "Provincia di Barletta-Andria-Trani") – prowincja we Włoszech. 
Nadrzędną jednostką podziału administracyjnego jest region (tu: Apulia), a podrzędną – gmina. Ta prowincja już funkcjonuje, pierwsze wybory samorządowe przeprowadzono 8 czerwca 2009.
Liczba gmin w prowincji: 10.

</doc>
<doc id="207448" url="https://pl.wikipedia.org/wiki?curid=207448" title="Prowincja Caltanissetta">
Prowincja Caltanissetta

Prowincja Caltanissetta (wł. "Provincia di Caltanissetta") – prowincja we Włoszech. 
Nadrzędną jednostką podziału administracyjnego jest region (tu: Sycylia), a podrzędną jest gmina.
Działała do 4 sierpnia 2015.
Liczba gmin w prowincji: 22.

</doc>
<doc id="207451" url="https://pl.wikipedia.org/wiki?curid=207451" title="Prowincja Carbonia-Iglesias">
Prowincja Carbonia-Iglesias

Prowincja Carbonia-Iglesias (wł. "Provincia di Carbonia-Iglesias") – prowincja we Włoszech. 
Nadrzędną jednostką podziału administracyjnego jest region (tu: Sardynia), a podrzędną jest gmina.
Działała do 4 lutego 2016.
Liczba gmin w prowincji: 23.

</doc>
<doc id="207452" url="https://pl.wikipedia.org/wiki?curid=207452" title="Prowincja Ferrara">
Prowincja Ferrara

Prowincja Ferrara (wł. "Provincia di Ferrara") – prowincja we Włoszech.
Nadrzędną jednostką podziału administracyjnego jest region (tu: Emilia-Romania), a podrzędną jest gmina.
Liczba gmin w prowincji: 26.

</doc>
<doc id="207453" url="https://pl.wikipedia.org/wiki?curid=207453" title="Prowincja Florencja">
Prowincja Florencja

Prowincja Florencja (wł. "Provincia di Firenze") – była prowincja we Włoszech, zastąpiona 1 stycznia 2015 przez miasto metropolitalne Florencja.
Nadrzędną jednostką podziału administracyjnego jest region (tu: Toskania), a podrzędną jest gmina.
Liczba gmin w prowincji: 44.

</doc>
<doc id="207454" url="https://pl.wikipedia.org/wiki?curid=207454" title="Prowincja Foggia">
Prowincja Foggia

Prowincja Foggia (wł. "Provincia di Foggia") – prowincja we Włoszech.
Nadrzędną jednostką podziału administracyjnego jest region (tu: Apulia), a podrzędną jest gmina.
Liczba gmin w prowincji: 64.

</doc>
<doc id="207455" url="https://pl.wikipedia.org/wiki?curid=207455" title="Prowincja Frosinone">
Prowincja Frosinone

Prowincja Frosinone (wł. "Provincia di Frosinone") – prowincja we Włoszech.
Nadrzędną jednostką podziału administracyjnego jest region (tu: Lacjum), a podrzędną jest gmina.
Liczba gmin w prowincji: 91.
Prowincja została powołana do istnienia dekretem królewskim z dnia 6 grudnia 1926 roku z terenów pogranicznych między regionami Lacjum i Kampanii.
Spośród gmin (wł. comune) prowincji, najliczniejszą jest Frosinone (46,5 tys. ludzi), a największą pod względem powierzchni – Veroli (120 km2).
W prowincji Frosinione funkcjonują dwa języki: środkowowłoski (wł. "Dialetti italiani mediani) -" dominujący także w stolicy prowincji, oraz neapolitański.

</doc>
<doc id="207456" url="https://pl.wikipedia.org/wiki?curid=207456" title="Prowincja Genua">
Prowincja Genua

Prowincja Genua (wł. "Provincia di Genova") – prowincja we Włoszech. 
Nadrzędną jednostką podziału administracyjnego jest region (tu: Liguria), a podrzędną jest gmina.
Działała do 31 grudnia 2014 i została zastąpiona miastem metropolitalnym Genua.
Liczba gmin w prowincji: 67.

</doc>
<doc id="207457" url="https://pl.wikipedia.org/wiki?curid=207457" title="Prowincja Gorycja">
Prowincja Gorycja

Prowincja Gorycja (wł. "Provincia di Gorizia") – prowincja we Włoszech. 
Nadrzędną jednostką podziału administracyjnego jest region (tu: Friuli-Wenecja Julijska), a podrzędną jest gmina.
Działała do 30 września 2017.
Liczba gmin w prowincji: 25.

</doc>
<doc id="207458" url="https://pl.wikipedia.org/wiki?curid=207458" title="Prowincja Grosseto">
Prowincja Grosseto

Prowincja Grosseto (wł. "Provincia di Grosseto") – prowincja we Włoszech. 
Nadrzędną jednostką podziału administracyjnego jest region (tu: Toskania), a podrzędną jest gmina.
Liczba gmin w prowincji: 28.

</doc>
<doc id="207459" url="https://pl.wikipedia.org/wiki?curid=207459" title="Prowincja Imperia">
Prowincja Imperia

Prowincja Imperia (wł. "Provincia di Imperia") – prowincja we Włoszech. 
Nadrzędną jednostką podziału administracyjnego jest region (tu: Liguria), a podrzędną jest gmina.
Liczba gmin w prowincji: 67. 

</doc>
